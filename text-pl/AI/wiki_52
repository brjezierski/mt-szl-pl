<doc id="1400942" url="https://pl.wikipedia.org/wiki?curid=1400942" title="Tessa Virtue">
Tessa Virtue

Tessa Jane McCormick Virtue (ur. 17 maja 1989 w London) – kanadyjska łyżwiarka figurowa, startująca w parach tanecznych ze Scottem Moirem. Trzykrotna mistrzyni olimpijska – z Vancouver (2010) i Pjongczangu (2018, w parach tanecznych i drużynowo), dwukrotna wicemistrzyni olimpijska z Soczi (2014, w parach tanecznych i drużynowo), trzykrotna mistrzyni świata (2010, 2012, 2017), trzykrotna mistrzyni czterech kontynentów (2008, 2012, 2017), multimedalistka finału Grand Prix (zwycięstwo w 2016 roku) oraz 8-krotna mistrzyni Kanady (2008–2010, 2012–2014, 2017, 2018). 
Virtue i Moir wielokrotnie bili rekordy świata w notach otrzymywanych od sędziów. Należy do nich historyczny rekord świata w tańcu oryginalnym przed zmianą przepisów w 2010 roku. W latach 2008–2018, przez 8 sezonów ich występów na arenie międzynarodowej, para Virtue i Moir nie zajęła miejsca poniżej podium, a w trakcie całej kariery seniorskiej stało się to tylko trzykrotnie na 45 startów.
Po Zimowych Igrzyskach Olimpijskich 2014 w Soczi ogłosili zakończenie kariery, jednak po dwóch sezonach przerwy zdecydowali się na powrót do rywalizacji, co ogłosili 20 lutego 2016 roku. W pierwszym sezonie po powrocie (2016/2017) byli bezkonkurencyjni. 
9 lutego 2018 roku Virtue i Moir byli chorążymi reprezentacji Kanady na Zimowych Igrzyskach Olimpijskich 2018 w Pjongczangu. Po raz pierwszy w historii flaga Kanady była niesiona przez dwóch chorążych.
Dokładnie dwa lata po powrocie do zawodów, 20 lutego 2018 roku zdobyli swój trzeci złoty medal olimpijski, zostając najbardziej utytułowaną parą taneczną w historii łyżwiarstwa figurowego, niejednokrotnie określaną mianem legendarnej.
Po 22 latach wspólnej jazdy 17 września 2019 roku Virtue i Moir oficjalnie ogłosili zakończenie kariery.
Życie prywatne.
Tessa Virtue urodziła się w London, w kanadyjskiej prowincji Ontario. Jest najmłodszą z czwórki dzieci Kate Wiese i Jima Virtue – ma dwóch braci Kevina i Caseya oraz siostrę Jordan. Jej ojciec jest prawnikiem. W dzieciństwie trenowała gimnastykę oraz balet. W wieku dziewięciu lat zdecydowała się w pełni poświęcić łyżwiarstwu figurowemu oraz partnerstwu ze Scottem. Od 13. roku życia mieszkała Canton w stanie Michigan w USA, gdzie trenowała pod okiem rosyjskiej trenerki Mariny Zujewy. Virtue i Moir godzili treningi z nauką, zaś Tessa pominęła 8. klasę, aby dołączyć do starszego Scotta w Bluevale Collegiate Institute. W tym czasie wspólnie ze Scottem dołączyła do klubu sportowego Arctic Edge FSC, którego członkami byli m.in. Meryl Davis i Charlie White. W późniejszych latach studiowała psychologię na Uniwersytecie Zachodniego Ontario. W październiku 2019 Virtue i Moir otrzymali stopnie doktora nauk prawnych "honoris causa" na Uniwersytecie Zachodniego Ontario.
Virtue i jej partner sportowy Scott Moir deklarują, że w życiu prywatnym są przyjaciółmi.
Kariera.
Początki.
Virtue nauczyła się jeździć na łyżwach w wieku 6 lat, gdyż nie chciała być jedyną osobą w klasie, która nie umiała na nich jeździć podczas wycieczki szkolnej na lodowisko. Podstaw łyżwiarstwa uczył ją brat przed swoimi treningami na lodowisku, na którym trenowała jego drużyna hokejowa. Następnie Tessa brała kolejne lekcje łyżwiarstwa, uczyła się skoków łyżwiarskich, a nawet przez rok występowała w drużynie łyżwiarstwa synchronicznego. Rok później, w październiku 1997 roku, jej partnerem sportowym został Scott Moir. Oboje dotychczas trenowali jazdę indywidualną, jednak zostali dobrani w parę przez ciotkę Scotta (siostra bliźniaczka jego matki) i ich trenerkę – Carol Moir, która jako pierwsza postawiła ich obok siebie na lodowisku w Ilderton, żeby porównać, czy ich wzrost pozwoli im na wspólne występy. Tessa po znalezieniu partnera, z którym mogłaby występować w konkurencji par tanecznych, natychmiast porzuciła jazdę indywidualną i w wieku 9 lat ostateczne zrezygnowała z oferty prestiżowej szkoły baletowej National Ballet School of Canada, do której uczęszczała latem. Para Virtue i Moir oficjalnie rozpoczęła swoją współpracę, mając jedynie 7 i 9 lat, ale w pierwszych wspólnych zawodach wystąpili dopiero rok później. W styczniu 1999 roku wygrali pierwsze zawody rangi prowincjonalnej w Woodstock w Ontario.
Kariera juniorska.
Sezon 2002–03.
Przed sezonem 13-letnia Tessa i 15-letni Scott przenieśli swoje treningi z rodzinnych stron do Kitchener-Waterloo, gdzie ich trenerką i choreografką była Suzanne Killing, zaś później ich drugim trenerem został Paul MacIntosh. Ich kariera juniorska rozpoczęła się oficjalnie na mistrzostwach Kanady w 2003 roku, gdzie w tej kategorii zajęli 7. miejsce. Następnie w tym samym roku, mając jedynie 14 (Tessa) i 16 lat (Scott), wyjechali do Stanów Zjednoczonych, do Detroit w stanie Michigan, by tam trenować u rosyjskich trenerów – Igora Szpilbanda i Mariny Zujewej w klubie Arctic Edge FSC.
Sezon 2003–04.
W sezonie 2003/2004 zadebiutowali w zawodach z cyklu Junior Grand Prix. Po zwycięstwie w mistrzostwach Kanady juniorów, zakwalifikowali się na mistrzostwa świata juniorów, gdzie zajęli 11. pozycję.
Sezon 2004–05.
W sezonie 2004/2005 Virtue i Moir rozpoczęli rywalizację na zawodach krajowych jako seniorzy, pozostając przy tym juniorami na arenie międzynarodowej. Zdobyli swoje pierwsze medale Junior Grand Prix – srebro we Francji i złoto w Chinach. Dało im to kwalifikację do finału Junior Grand Prix 2004, w którym zdobyli srebro, ustępując jedynie amerykańskiej parze Matthews / Zavozin. W debiucie na seniorskich mistrzostwach Kanady zajęli 4. lokatę, a udany sezon zwieńczyli wicemistrzostwem świata juniorów w Kitchener, po raz drugi przegrywając z Amerykanami.
Sezon 2005–06.
W sezonie 2005/2006 byli niepokonani w zawodach juniorskich. W cyklu Junior Grand Prix zwyciężyli w zawodach w Andorze i Kanadzie. Po zakwalifikowaniu się do finału cyklu zdobyli złoto i pokonali w nim Amerykanów Meryl Davis i Charliego White’a, którzy później zostali ich największymi rywalami w całej karierze, oraz inną, utytułowaną w późniejszym czasie parę włoską – Annę Cappellini i Lucę Lanotte. Następnie Tessa i Scott zdobyli swój pierwszy medal mistrzostw Kanady w kategorii seniorów – brąz, dzięki czemu zostali pierwszą rezerwową parą na zbliżające się wtedy Zimowe Igrzyska Olimpijskie 2006 w Turynie (Kanada miała w tamtym czasie dwie kwalifikacje olimpijskie w konkurencji par tanecznych). Jak stwierdzili w wywiadach po latach, mieli wtedy nadzieję na debiut olimpijski, jednak ostatecznie do niego nie doszło, a ich nowym celem automatycznie stały się kolejne igrzyska. Zamiast występu na igrzyskach otrzymali możliwość debiutu w międzynarodowych zawodach seniorskich. Podczas mistrzostw czterech kontynentów w Colorado Springs zdobyli brązowy medal, ustępując na podium reprezentantom Stanów Zjednoczonych – parze Belbin / Agosto oraz Matthews / Zavozin. Na zwieńczenie sezonu Tessa i Scott jako pierwsza kanadyjska para w historii zostali mistrzami świata juniorów (13 lat później podczas mistrzostw świata juniorów 2019 ich sukces powtórzyła inna kanadyjska para Lajoie / Lagha). 
Kariera seniorska.
Sezon 2006–07.
W swoim pierwszym w pełni seniorskim sezonie prezentowali się w tańcu oryginalnym (OD) "Assassination Tango" oraz tańcu dowolnym (FD) "Valse Triste". W swoim debiucie na zawodach z cyklu Grand Prix, Skate Canada International 2006 zdobyli srebrny medal, plasując się za rodakami – parą Marie-France Dubreuil i Patrice Lauzon, których niejednokrotnie wymieniali w wywiadach jako swój autorytet, inspirację i przyjaciół, którzy pomagają im w wejściu do seniorskiego łyżwiarstwa. W następnych zawodach, Trophée Eric Bompard 2006 Virtue i Moir uplasowali się na 4. pozycji. W tym samym roku zostali wicemistrzami Kanady, ponownie ustępując jedynie Dubreuil i Lauzonowi, dla których był to ostatni sezon w karierze, a Virtue i Moir byli uważani za naturalnych następców tej pary. Następnie Tessa i Scott obronili brąz mistrzostw czterech kontynentów i zadebiutowali na mistrzostwach świata, gdzie zajęli 6. miejsce.
Sezon 2007–08.
W kolejnym sezonie wykonywali taniec oryginalny "Dark Eyes" oraz taniec dowolny do piosenek z filmu "Parasolki z Cherbourga", uważany za jeden z pierwszych legendarnych tańców tej pary. 
W tym sezonie zajmowali konsekwentnie pierwsze i drugie miejsce na Skate Canada International 2007 i NHK Trophy 2007. Wysokie lokaty w zawodach Grand Prix dały im awans do finału, gdzie jako debiutanci zajęli 4. miejsce. Następnie na mistrzostwach Kanady w 2008 roku zdobyli pierwszy tytuł mistrzowski. Dobrą passę kontynuowali na mistrzostwach czterech kontynentów w Goyang, gdzie zdobyli pierwszy (z trzech) tytuł mistrzowski, po raz kolejny pokonując amerykańską parę Davis / White, z którą kontynuowali rywalizację rozpoczętą jeszcze w czasach juniorskich, należąc jednocześnie do tego samego klubu i trenując u tych samych trenerów. Z kolei na kończących sezon mistrzostwach świata w Göteborgu zdobyli srebro tuż za Francuzami Isabelle Delobel i Olivierem Schoenfelderem, jednocześnie zwyciężając w segmencie tańca dowolnego. Od tego momentu Virtue i Moir nie zajęli w swojej późniejszej karierze miejsca poniżej podium.
Sezon 2008–09.
W październiku 2008 roku zostało zdiagnozowane, że Tessa cierpi przewlekle na zespół ciasnoty przedziałów powięziowych (ang. "chronic exertional compartment syndrome") spowodowany wysiłkowym przeciążeniem dolnej części nóg, który spowodował silne bóle i obrzęki. Tessa i Scott wycofali się ze startów w pierwszej części sezonu, Grand Prix, a Tessa poddała się pierwszej operacji. W czasie jej rehabilitacji Scott trenował indywidualnie, zaś Tessa utrzymywała, że operacja udała się i po raz pierwszy od dawna nie czuje bólu podczas jazdy na łyżwach. Do treningów wróciła już na początku grudnia 2008 roku, choć po kilku latach stwierdziła, że prawdopodobnie zrobiła to zbyt wcześnie. 
Po powrocie do rywalizacji Tessa i Scott obronili tytuł mistrzów Kanady, a na mistrzostwach czterech kontynentów zdobyli srebro, przegrywając z Davis i White’em. Pomimo małej liczby treningów utrzymali medalową passę i stanęli także na podium mistrzostw świata, gdzie zdobyli brązowy medal za parą rosyjską Oksana Domnina / Maksim Szabalin oraz reprezentantami Stanów Zjednoczonych – parą Tanith Belbin / Benjamin Agosto.
W tym sezonie prezentowali taniec oryginalny "Won't You Charleston with Me" oraz taniec dowolny "The Great Gig In The Sky" do piosenek Pink Floyd, w którym po raz pierwszy wykonali swoje popisowe podnoszenie po linii prostej „The Goose”, które w przyszłości stało się ich znakiem rozpoznawczym i elementem wielu kolejnych programów, m.in. tańca dowolnego na igrzyskach olimpijskich w 2010 roku.
Sezon 2009–10.
W sezonie olimpijskim Virtue i Moir byli typowani jako kandydaci do medalu olimpijskiego. Sezon otworzyli dwoma wyraźnymi zwycięstwami w zawodach Grand Prix. Podczas francuskiego Trophée Éric Bompard 2009 pokonali reprezentantów gospodarzy Nathalie Péchalat i Fabiana Bourzata z przewagą 16,07 pkt. Kolejne zwycięstwo odnieśli podczas rodzimych zawodów Skate Canada International 2009, ponownie wyprzedzając Francuzów, tym razem o 19,31 pkt. Ich nota łączna wyniosła 204,38 pkt, a jeden z sędziów przyznał im 10 pkt za komponenty, co zdarzyło się pierwszy raz w historii. Po raz drugi w karierze zakwalifikowali się do finału Grand Prix w Tokio, ale tym razem zdobyli srebro, po raz kolejny przegrywając złoto z Davis i White’em, tym razem o 1,22 pkt pomimo zwycięstwa w segmencie tańca dowolnego.
W styczniu 2010 roku odbyły się mistrzostwa Kanady, które były ich ostatnim startem przed zimowymi igrzyskami olimpijskimi w Vancouver. Virtue i Moir po raz trzeci z rzędu wywalczyli tytuł mistrzowski, wyprzedzając drugą parę o ponad 37 pkt, co podkreśliło znaczącą różnicę między nimi a resztą stawki i dawało nadzieję na dobry wynik olimpijski przed własną publicznością. Uplasowali się pierwsi we wszystkich trzech segmentach zawodów i uzyskali w sumie 221,95 pkt, co było nowym rekordem w historii mistrzostw Kanady w notach za taniec dowolny i ocenę łączną.
Rywalizacja par tanecznych na igrzyskach olimpijskich w ich ojczyźnie rozpoczęła się 19 lutego tańcem obowiązkowym. W swoim debiucie olimpijskim Virtue i Moir wykonali "Tango Romantica" w ramach tańca obowiązkowego, ustanawiając przy tym rekord życiowy wynoszący 42,74 pkt. Po pierwszym dniu zmagań zajmowali 2. miejsce za Rosjanami, Oksaną Domniną i Maksimem Szabalinem, którzy wyprzedzali ich zaledwie o 1,02 pkt. Dwa dni później zdobyli najwyższą notę za taniec oryginalny, widowiskowe połączenie paso doble i flamenco "Farrucas", obejmując prowadzenie w zawodach olimpijskich o 2,6 pkt przewagi nad Davis i White’em. W ostatnim dniu zawodów wykonali taniec dowolny do V Symfonii Gustava Mahlera w choreografii Mariny Zujewej, która wcześniej miała zamiar użyć tej melodii do stworzenia występu dla słynnej rosyjskiej pary sportowej Jekatieriny Gordiejewej i jej męża Siergieja Grińkowa, w czym przeszkodziła nagła śmierć Grińkowa. Sama Gordiejewa wykonywała później solowy program do tej samej melodii ku czci męża, kończąc występ w podobnej pozie, jak Virtue i Moir kończyli swój taniec, wznosząc ręce ku górze. Za taniec dowolny Tessa i Scott otrzymali 110,42 pkt, co w sumie dało im notę łączną 221,57 pkt i 5,83 pkt przewagi nad Meryl Davis i Charlie White’em. Aż od czterech sędziów otrzymali najwyższą możliwą notę. W momencie zdobycia pierwszego mistrzostwa olimpijskiego, Tessa i Scott zostali pierwszymi łyżwiarzami, którzy zdobyli złoty medal olimpijski w debiucie olimpijskim oraz pierwszą parą taneczną, która dokonała tego w swojej ojczyźnie, zostając przy tym najmłodszymi mistrzami olimpijskimi w konkurencji par tanecznych, mając w czasie startu 20 i 22 lata. Ponadto zostali pierwszą w historii parą taneczną z Kanady, która zdobyła tytuł mistrzów olimpijskich. Podczas pokazu mistrzów Tessa i Scott zaprezentowali taniec do "Everybody Dance Now", w którym Tessa odgrywa rolę baleriny, którą planowała zostać, zaś Scott wciela się w hokeistę, którym chciał zostać w momencie nauki jazdy na łyżwach. Był to taniec z sezonu 2004/2005 i 2005/2006, który mieli pokazać na poprzednich igrzyskach, jednak nie otrzymali tej szansy.
Po sukcesie na igrzyskach Virtue i Moir wzięli udział w mistrzostwach świata w Turynie, gdzie już jako mistrzowie olimpijscy zostali mistrzami świata. Wyprzedzili Davis i White’a o 1,4 pkt, poprawiając przy tym swój rekord życiowy w tańcu obowiązkowym i ustanawiając rekord świata w tańcu oryginalnym (70,27 pkt), który został historycznym rekordem świata przed zmianą przepisów w konkurencji par tanecznych i wprowadzeniu od kolejnego sezonu tańca krótkiego w miejsce tańca obowiązkowego i oryginalnego.
Jak się później okazało, pomimo operacji Virtue w 2008 roku i jej zapewnieniom, że kontuzja została wyleczona, Tessa wciąż odczuwała silny ból nóg spowodowany zespołem ciasnoty przedziałów powięziowych. Kilka lat później potwierdziła, że na miesiąc przed debiutem olimpijskim nie była pewna, czy będzie w stanie wystąpić. Ukrywała ten fakt, aby sędziowie nie dopatrzyli się w jej występie olimpijskim dyskomfortu spowodowanego utrzymującym się bólem. 
Sezon 2010–11.
W sezonie 2010/2011 Virtue i Moir zostali zgłoszeni do udziału w zawodach Grand Prix – Skate Canada International 2010 i Trophée Éric Bompard 2010, jednakże w październiku konieczna okazała się ponowna operacja nóg Tessy. Wykluczyło to ich z udziału w Grand Prix, zaś trenerzy odradzili im udział mistrzostwach Kanady pomimo kolejnego, szybkiego powrotu Tessy do treningów pod koniec listopada. Druga operacja Tessy była bardziej inwazyjna i dotyczyła nie tylko – tak jak w przypadku pierwszej operacji – uwolnienia przedziałów wewnętrznych, ale również przedziałów tylnych w jej łydce. Po operacji Tessa musiała uczyć się na nowo techniki jazdy na łyżwach tak, aby nie przeciążać tych samych mięśni co poprzednio. 
Tessa i Scott powrócili do udziału w zawodach z dwoma nowymi programami, tańcem krótkim "Noce i dnie" oraz latynoskim tańcem dowolnym "Hip Hip Chin Chin". Na mistrzostwach czterech kontynentów prowadzili po tańcu krótkim, ale musieli się wycofać z powodu odnawiającej się kontuzji Tessy, która poczuła przeszywający skurcz w lewej nodze tuż po podnoszeniu i nie była w stanie kontynuować występu. Pomimo trudności Tessa i Scott wystąpili na mistrzostwach świata, gdzie prowadzili z niewielką przewagą po tańcu krótkim, lecz nie udało się im jej utrzymać i ostatecznie przegrali po raz kolejny z duetem Davis / White, tym razem o 3,48 pkt.
Sezon 2011–12.
Virtue i Moir po raz pierwszy rozpoczęli sezon udziałem w zawodach spoza cyklu Grand Prix – Finlandia Trophy, w których odnieśli zwycięstwo. Następnie zwyciężali w dwóch zawodach z cyklu Grand Prix, Skate Canada International 2011, gdzie pokonali rodaków Kaitlyn Weaver i Andrew Poje o 22,35 pkt, a następnie w Trophée Éric Bompard 2011 z przewagą 12,37 pkt nad Nathalie Péchalat i Fabianem Bourzatem. W finale Grand Prix uplasowali się na drugiej pozycji, zdobywając srebrny medal za Davis i White’em. Później w tym samym miesiącu Międzynarodowa Unia Łyżwiarska (ISU) poinformowała, że podczas oceniania tańca dowolnego nastąpił błąd – Virtue i Moir powinni otrzymać 0,5 pkt więcej za taniec dowolny, co dałoby im zwycięstwo. Jednakże mimo to punktacja pozostała niezmieniona i nie przyznano im należnego zwycięstwa.
W styczniu 2012 roku Tessa i Scott zdobyli swój czwarty tytuł mistrzów Kanady, zaś miesiąc później zdobyli drugi tytuł mistrzów czterech kontynentów w karierze. Z kolei sezon zakończyli drugim tytułem mistrzów świata, zdobywając w Nicei złoty medal po wykonaniu latynoamerykańskiego tańca krótkiego, który był przeróbką ich zeszłorocznego tańca dowolnego oraz mistrzowskiego tańca dowolnego do muzyki z filmu "Zabawna buzia". Obrońców tytułu, Meryl Davis i Charliego White’a pokonali o 4,03 pkt.
W czerwcu 2012 roku doszło do rozłamu w ich sztabie szkoleniowym. Z funkcji trenera na Arctic Edge Arena zrezygnował Igor Szpilband, dlatego wszystkie trenujące pary u duetu Zujewa i Szpilband musiały wybrać, u kogo chcą kontynuować treningi – u Zujewej w Canton lub u Szpilbanda w Novi. Virtue i Moir, tak jak ich najwięksi rywale Davis i White, zdecydowali się na pozostanie u Mariny Zujewej i automatyczną rezygnację z dalszej współpracy ze Szpilbandem.
Sezon 2012–13.
Tessa i Scott rozpoczynali sezon z tańcem krótkim "And The Waltz Goes On" i tańcem dowolnym "Carmen", który został okrzyknięty jednym z legendarnych programów tej pary. Jednak pomimo zgłoszenia do Finlandia Trophy 2012 musieli się wycofać z powodu lekkiego urazu szyjnego Scotta. Sezon rozpoczęli rywalizacją w dwóch zawodach Grand Prix. W październikowym Skate Canada International 2012 zdobyli złoto z notą łączną 169,41 pkt, wyprzedzając Włochów Annę Capellini i Lucę Lanotte o 9,35 pkt. O ile występ odbył się bez większych problemów, to niepokojąco wyglądała sama ceremonia medalowa. Virtue i Moir pojawili się na najwyższym stopniu podium i pogratulowali Włochom, jednak, gdy na podium wchodziła trzecia para, Virtue i Moir zniknęli z podium. Po krótkiej chwili na podium wrócił tylko Scott, co mogło oznaczać kolejne problemy zdrowotne Tessy. Virtue wróciła na podium po dłuższej chwili i otrzymała medal, który wcześniej odebrał w jej imieniu jej partner. Jak się potem okazało Tessa poczuła się słabo, dlatego postanowiła na chwilę zejść z podium. W listopadzie po raz kolejny zwyciężyli, tym razem w rosyjskim Rostelecom Cup 2012 z przewagą 15,53 pkt nad reprezentantami gospodarzy Jeleną Iljinych i Nikitą Kacałapowem. W finale Grand Prix w Soczi, drugi raz z rzędu i trzeci raz ogółem, przegrali z Davis i White’em o 3,56 pkt.
W drugiej części sezonu Tessa i Scott zdecydowali się zmodyfikować swój taniec krótki do muzyki Anthony’ego Hopkinsa "The Waltz Goes On", a jego nową wersję zaprezentowali podczas mistrzostw Kanady w styczniu 2013 roku, gdy po raz piąty zdobyli krajowy tytuł mistrzowski. Ich występy nie obyły się bez kłopotów, także ze względu na dużą liczbę zmian w tańcu krótkim i zmianie ostatniego podnoszenia w tańcu dowolnym. W tańcu dowolnym ich piruet otrzymał poziom 1 (na 4), podnoszenie poziom 2 (na 4) i otrzymali 2 pkt ujemne za zbyt długie podnoszenia. Pomimo tego udało im się utrzymać przewagę nad drugą parą Gilles / Poirier. Podczas mistrzostw czterech kontynentów w Osace Virtue i Moir zajmowali pierwsze miejsce po tańcu krótkim z najlepszym rezultatem w sezonie. Problemy pary rozpoczęły się podczas tańca dowolnego "Carmen", gdy Tessa poczuła skurcz w nogach tuż przed podnoszeniem i para przerwała swój występ. Poprosili o przerwę medyczną, która trwała 3 minuty, a Tessa postanowiła dokończyć taniec pomimo bólu. Finalnie zdobyli wicemistrzostwo za plecami Davis i White’a o 3,04 pkt. W marcu mistrzostwa świata odbywały się w ich rodzinnym London. Zostali wicemistrzami świata po raz trzeci w karierze, znów przegrywając z Davis i White’em, tym razem o 4,52 pkt.
Sezon 2013–14.
W trakcie sezonu olimpijskiego ich przygotowania do obrony tytułu mistrzów olimpijskich zostały uwiecznione w reality show "Tessa&amp;Scott". Z programu telewizyjnego wynikało, że napięcie między parą Virtue / Moir i Davis / White było ogromne, zważając na możliwe stronnicze traktowanie Kanadyjczyków przez trenerkę Marinę Zujewą i faworyzowanie Amerykanów (Davis ukrywała związek z synem Zujewej za którego wyszła za mąż w 2019 roku). Obie pary były wymieniane jako główni kandydaci do złotego medalu olimpijskiego. Virtue i Moir w tańcu krótkim wykonywali obowiązkowy pattern Finnstep do piosenek "Dream a Little Dream of Me", "Muskrat Ramble" i "Cheek to Cheek", z kolei ich taniec dowolny "Seasons" był interpretacją klasycznych utworów Aleksandra Skriabina.
Virtue i Moir rozpoczęli sezon kolejnym zwycięstwem w Finlandia Trophy 2013 (na trzecim stopniu podium stanęła obok nich polska para Justyna Plutowska i Peter Gerber). Następnie Virtue i Moir zdobyli dwa złote medale w zawodach z cyklu Grand Prix, Skate Canada International 2013 i Trophée Éric Bompard 2013. Podczas finału Grand Prix w Fukuoce po raz trzeci z rzędu zajęli drugie miejsce, ustępując Davis i White’owi o 1,35 pkt, jednocześnie poprawiając swój najlepszy wynik w sezonie do równych 190 pkt.
W trakcie sezonu pojawiły się pogłoski, iż Tessa i Scott zamierzają zakończyć karierę po Zimowych Igrzyskach Olimpijskich 2014 w Soczi, co sugerował również ich program telewizyjny. Ich taniec dowolny "Seasons," w którym końcowa poza polegała na ustawieniu się do hymnu z ręką na sercu, miała być zwieńczeniem ich olimpijskiej kariery.
W styczniu 2014 roku po raz szósty wygrali mistrzostwa Kanady. W tym czasie podczas wywiadów obydwoje potwierdzili pogłoski o tym, iż poważnie myślą o zakończeniu kariery po występie w Soczi. Przed igrzyskami Tessa i Scott borykali się z narastającym napięciem na treningach i długoletnią rywalizacją z Amerykanami. Podczas przygotowań do olimpiady Scott miał problemy z plecami, jednak nie była to trwała kontuzja, która mogła wykluczyć ich z udziału w igrzyskach. 
Po raz pierwszy w historii na zimowych igrzyskach olimpijskich rozgrywano konkurs drużynowy, w którym Virtue i Moir wystąpili zarówno w tańcu krótkim, jak i dowolnym. Wraz z reprezentacją Kanady zdobyli srebrny medal, ustępując jedynie Rosjanom. W konkurencji par tanecznych po tańcu krótkim zajmowali zaskakujące i kontrowersyjne drugie miejsce, gdyż wielu ekspertów zaczęło głośno mówić o stronniczym głosowaniu i braku możliwości zdobycia złota przez Kanadyjczyków bez względu na jakość ich występu. Ponadto aż 7 kanadyjskich łyżwiarzy występujących w zawodach drużynowych było wezwanych na kontrole antydopingowe, dwoje z nich w środku nocy, zaś Kaetlyn Osmond aż dwukrotnie. Miało to być spowodowane zmową rosyjsko-amerykańską, w której amerykańscy sędziowie punktowali na korzyść Rosjan w zawodach drużynowych, zaś sędziowie rosyjscy mieli punktować na korzyść Amerykanów w konkurencji par tanecznych, choć amerykańska federacja później ostro temu zaprzeczyła. W kolejnym dniu zawodów Virtue i Moir ustanowili rekord świata w tańcu dowolnym, jednak kilka minut później został poprawiony po raz kolejny, tym razem przez amerykański zespół Davis / White. Finalnie, tak jak się spodziewano, Tessa i Scott zdobyli drugi srebrny medal na tych igrzyskach. Podczas pokazu mistrzów zaprezentowali taniec do piosenki "Stay" Rihanny. Od razu po igrzyskach zakończyli współpracę ze sztabem trenerskim Mariny Zujewej i wrócili do rodzinnej Kanady, kończąc sezon przed mistrzostwami świata.
Sezon 2014–15 i 2015–16.
Virtue i Moir opuścili sezon 2014/2015 oraz 2015/2016. W tym czasie realizowali swoje prywatne plany, jednocześnie nie zaprzestając treningów i występów w rewiach łyżwiarskich m.in. w "Stars On Ice", "Holidays On Ice", "Art On Ice" w wielu państwach, m.in. w Europie, Kanadzie, Chinach i Japonii. W styczniu i w marcu 2016 roku współpracowali z kanadyjską telewizją sportową jako komentatorzy i konferansjerzy podczas mistrzostw Kanady i mistrzostw świata. W kwietniu 2016 roku zostali zaproszeni do udziału w rewii Stéphane Lambiela "Legends on Ice", której celem jest zaprezentowanie najlepszych programów legendarnych łyżwiarzy. Tessa i Scott zaprezentowali program "Carmen" z sezonu 2012/2013.
Jak się później okazało, po igrzyskach w Soczi, Moir borykał się z ułożeniem sobie życia bez łyżwiarstwa, był czas, że próbował odciąć się od spraw związanych ze sportem, a także dużo imprezował. Pomimo że ich odejście z rywalizacji było łączone z zakończeniem kariery, to po szeregu rozmów Virtue i Moir stwierdzili, że potrzebują w swoim życiu kolejnego celu. Jak wspominali ich pierwsza rozmowa o chęci powrotu miała miejsce podczas wycieczki na Wielki Mur Chiński. W styczniu 2016 roku Tessa i Scott spędzili dwa tygodnie na treningach w Montrealu u Marie-France Dubreuil i Patrice Lauzona w Gadbois Centre, z którymi spotykali się przez ostatnie dwa lata na tych samych rewiach. W późniejszych wywiadach Marie-France Dubreuil potwierdziła, że Tessa i Scott już w 2014 roku wyrazili pierwszą chęć dalszej rywalizacji i poprosili o ewentualne wsparcie ich powrotu w przyszłości. W momencie podjęcia przez nich ostatecznej decyzji o powrocie, w Montrealu trenowała już francuska para Gabriella Papadakis i Guillaume Cizeron, którzy konsekwentnie wygrywali kolejne tytuły mistrzowskie od 2015 roku i byli typowani jako kandydaci do złota olimpijskiego. Po raz kolejny Virtue i Moir mieli trenować w tym samym miejscu, co ich główni rywale do mistrzostwa olimpijskiego.
20 lutego 2016, dokładnie 2 lata przed planowanym finałem zawodów olimpijskich, Tessa i Scott potwierdzili, że w sezonie 2016/2017 wracają do udziału w zawodach krajowych i międzynarodowych. Od 2 czerwca 2016 roku rozpoczęli treningi w Gadbois Center w Montrealu, a ich głównymi trenerami zostało małżeństwo Marie-France Dubreuil oraz Patrice Lauzon. W skład zespołu trenerskiego wchodził także Romain Haguenauer (główny trener Francuzów), zaś za choreografię odpowiadali David Wilson i Samuel Chouinard. Od początku ogłoszenia powrotu, Tessa i Scott potwierdzili, że ich głównym celem są dwa złota olimpijskie, w parach tanecznych i zawodach drużynowych z reprezentacją Kanady.
Sezon 2016–17.
Pomimo dwuletniej absencji, w sezonie 2016/2017 Virtue i Moir pozostali niepokonani. Trzykrotnie bili rekord świata w tańcu krótkim i nocie łącznej. W tym sezonie prezentowali się w tańcu krótkim z obowiązkowym patternem "Midnight Blues" do piosenek Prince’a – "Kiss", "5 Women", "Purple Rain" oraz w tańcu dowolnym łączącym piosenkę "Pilgrims on a Long Journey" i "Latch". Zwrócono uwagę na widoczną zmianę stylu Kanadyjczyków, przy niezmiennie wysokim poziomie technicznym. 
Pierwszymi zawodami Tessy i Scotta po powrocie był kanadyjski Autumn Classic International 2016 w Montrealu, należący do cyklu Challenger Series. Za taniec krótki uzyskali 77,72 pkt, ustanawiając swój rekord życiowy. W tańcu dowolnym uzyskali 111,48 pkt, a ogółem 189,20 pkt, co pozwoliło im na odniesienie pierwszego zwycięstwa w sezonie z przewagą 28,7 pkt nad amerykańską parą Kaitlin Hawayek / Jean-Luc Baker. Następnie zwyciężali w zawodach z cyklu Grand Prix, w Skate Canada International 2016 i NHK Trophy 2016. Podczas zawodów w Japonii pobili rekord świata w tańcu krótkim z wynikiem 79,47 pkt, poprawiając dotychczasowy rekord świata z igrzysk olimpijskich w Soczi, należący do Meryl Davis i Charliego White’a, o 0,58 pkt. Kolejnego dnia zawodów zdobyli 116,37 pkt za taniec dowolny, bijąc rekord życiowy i ustanawiając rekord świata w nocie łącznej 195,84 pkt, który poprzednio również należał do Amerykanów. Ponadto podczas NHK Trophy 2016 Tessa i Scott zostali pierwszą parą taneczną, której udało się zwyciężyć nad dwukrotnymi mistrzami świata i Europy – niepokonanymi od dwóch sezonów Francuzami, Gabriellę Papadakis i Guillaume Cizerona. Ich przewaga wyniosła aż 9,18 pkt.
Dwa tygodnie później, podczas grudniowego finału Grand Prix w Marsylii, Virtue i Moir poprawili własne rekordy życiowe. Stali się pierwszą parą taneczną w historii, która przekroczyła poziom 80 pkt w programie krótkim, zdobywając 80,50 pkt. Za taniec dowolny uzyskali 116,82 pkt, zaś łącznie 197,22 pkt, czym po raz kolejny ustanowili rekord świata. Tessa i Scott wygrali swój pierwszy w karierze finał Grad Prix (wcześniej czterokrotnie zajmowali 2. miejsce), przed francuskim duetem Papadakis / Cizeron oraz amerykańskim rodzeństwem Maia Shibutani / Alex Shibutani.
W styczniu 2017 Tessa Virtue i Scott Moir zdobyli siódmy tytuł mistrzów Kanady z notą łączną 203,45 pkt, ustanawiając nowy rekord kraju w tańcu krótkim, dowolnym i nocie łącznej. Sędziowie przyznali im maksymalną liczbę punktów za komponenty.
W lutym 2017 Virtue i Moir wystartowali w mistrzostwach czterech kontynentów w Gangneung w Korei Południowej. Mistrzostwa miały miejsce na lodowisku, gdzie dokładnie za rok miały odbyć się Zimowe Igrzyska Olimpijskie 2018. Tessa i Scott zdobyli tam trzeci w karierze tytuł mistrzowski, wyprzedzając pary amerykańskie Shibutani / Shibutani oraz Chock / Bates, a także ustanowili przy tym swój rekord życiowy w tańcu dowolnym – 117,20 pkt. Z kolei miesiąc później zostali mistrzami świata, zdobywając w Helsinkach swój trzeci tytuł w karierze. Za taniec krótki otrzymali 82,43 pkt i prowadzili w zawodach o 5,5 pkt nad broniącymi tytułu Papadakis i Cizeronem, łamiąc po raz kolejny rekord świata. Przegrali segment tańca dowolnego ze względu na podparcie Scotta w sekwencji choreograficznej, uzyskując 116,19 pkt, jednak bez względu na to poprawili rekord świata w nocie łącznej (198,62 pkt).
Sezon 2017–18.
Sezon olimpijski 2017/2018 był kluczowy w kontekście powrotu Virtue i Moira do rywalizacji. Każdy ich ruch był bacznie obserwowany nie tylko przez kanadyjskie media, ale i całe środowisko łyżwiarskie. Tessa i Scott prezentowali w tym sezonie taniec krótki, który zawierał obowiązkowy wzór rumby i był tańcem latynoamerykańskim do piosenek "Sympathy for the Devil" zespołu The Rolling Stones, "Hotel California" zespołu The Eagles oraz "Oye Como Va" Santany. Z kolei ich taniec dowolny był interpretacją muzyki z "Moulin Rouge!" – jednego z najpopularniejszych filmów w środowisku łyżwiarskim. W wywiadach zarówno Tessa i Scott, jak i trenerzy pary, podkreślali, że motyw przewodni ich tańca dowolnego jest osobistą decyzją pary tanecznej, gdyż chcieli oni zaprezentować historię, którą ludzie zapamiętają i pokochają tak jak oni pokochali tę muzykę. Ich taniec rozpoczął się od wstępu "The Show Must Go On" zespołu Queen, a następnie para zaczynała jazdę od "El Tango De Roxanne" do "Come What May". Ich taniec dowolny w pierwszej części sezonu (do finału Grand Prix włącznie) różnił się od występu olimpijskiego wykorzystanymi fragmentami piosenek.
Tessa i Scott, tak jak przed rokiem, rozpoczęli sezon zwycięstwem we wrześniowych zawodach z cyklu Challenger Series Autumn Classic International 2017. Następnie wygrali oba zawody Grand Prix, Skate Canada International 2017 i NHK Trophy 2017. Po raz pierwszy w sezonie spotkali się z największymi rywalami do złota olimpijskiego w finale Grand Prix w Nagoi. Tam Gabriella Papadakis i Guillaume Cizeron pokonali ich o 2,3 pkt, zwyciężając zarówno w tańcu krótkim, jak i dowolnym. 
W styczniu 2018 roku Tessa i Scott zdobyli ósmy tytuł mistrzów Kanady z notą łączną 209,82 pkt, zdobywając perfekcyjną notę za taniec dowolny. Pomimo uznania dla tańca dowolnego, z którym spotkali się w rodzimym kraju, jedno z podnoszeń zostało uznane przez opinię publiczną za ryzykowne i kontrowersyjne. Tessa i Scott zdecydowali się zmodyfikować to podnoszenie jedynie na czas olimpijskiego konkursu drużynowego, jednak w ostatecznych zawodach par tanecznych powrócili do oryginalnej wersji.
9 lutego 2018 roku Virtue i Moir byli chorążymi reprezentacji Kanady na Zimowych Igrzyskach Olimpijskich 2018. Po raz pierwszy w historii flaga Kanady była niesiona przez dwóch chorążych.
W zawodach drużynowych byli reprezentantami Kanady zarówno w tańcu krótkim, jak i dowolnym. Wygrali rywalizację w obu segmentach, uzyskując odpowiednio 80,51 pkt i 118,10 pkt. 11 lutego reprezentacja Kanady zdobyła złoty medal, a Tessa i Scott swój drugi złoty, a czwarty ogółem medal olimpijski. Virtue i Moir występowali w konkursie olimpijskim par tanecznych z numerem 20, który symbolicznie oznaczał 20-letnią współpracę Tessy i Scotta. 19 lutego Virtue i Moir wykonali swój taniec krótki bezbłędnie i otrzymali od sędziów 83,67 punktów, poprawiając przy tym własny rekord świata. Na tym etapie mieli 1,74 pkt przewagi nad drugimi Francuzami.
Dzień później Virtue i Moir kończyli swoim występem zawody olimpijskie. Papadakis i Cizeron otrzymali za swój taniec dowolny do "Sonaty Księżycowej" 123,35 pkt, ustanawiając rekord świata zarówno w tańcu dowolnym, jak i nocie łącznej. Tessa i Scott przejechali swój program bezbłędnie, otrzymując od 122,40 pkt za taniec dowolny i przegrywając z Francuzami w segmencie tańca dowolnego, jednak ich przewaga wystarczyła do osiągnięcia 206,07 pkt w nocie łącznej i pobicia rekordu świata, a co za tym idzie pokonania Papadakis i Cizerona w klasyfikacji końcowej o 0,79 pkt. Virtue i Moir zdobyli trzeci złoty, a piąty ogółem medal olimpijski dokładnie dwa lata po ogłoszeniu swojego powrotu do rywalizacji, zostając najbardziej utytułowaną parą taneczną w historii dyscypliny.
Inne.
Tessa Virtue i Scott Moir brali udział w największych rewiach i galach łyżwiarskich w wielu krajach. Począwszy od 2007 roku pojawili się w m.in. "Festa On Ice", "Shall We Dance On Ice", "Stars On Ice" (m.in. w Japonii i Korei), "Medalists On Ice", "All That Skate", "Art on Ice", "Ice Legends". Wchodzą w skład regularnej obsady "Stars On Ice Canada", obok takich kanadyjskich gwiazd jak Kurt Browning, Elvis Stojko, Jeffrey Buttle, Patrick Chan, Kaetlyn Osmond, Meagan Duhamel / Eric Radford oraz Kaitlyn Weaver / Andrew Poje.
W 2010 roku, po zdobyciu pierwszego mistrzostwa olimpijskiego, Virtue, Moir oraz Steve Milton wydali książkę o charakterze biograficznym, opowiadającą o karierze Tessy i Scotta, zatytułowaną: "Tessa And Scott: Our Journey From Childhood Dream To Gold". W 2013 roku wraz ze Scottem wzięli udział w programie telewizyjnym "Tessa and Scott", który opowiadał o ich przygotowaniach do Zimowych Igrzysk Olimpijskich 2014 w Soczi. W 2018 roku, po zdobyciu dwóch złotych medali na igrzyskach 2018 w Pjongczangu, wydali zaktualizowane wydanie swojej biografii.
Do sponsorów Tessy i Scotta należą: Air Canada, Visa, Acura, General Mills oraz Lindt. Oprócz tego Tessa indywidualnie w 2015 roku rozpoczęła współpracę z kanadyjską marką Hillberg&amp;Berk, dla której zaprojektowała dwie kolekcje biżuterii inspirowane jej karierą łyżwiarską i doświadczeniami olimpijskimi. Brała także udział w kampaniach reklamowych BonLook i Adidas. W 2018 roku została pierwszą kanadyjską ambasadorką firmy Nivea
W 2016 nagrodzona tytułem Barbie Shero jako wzór dla dziewcząt.
W maju 2018 roku, po ponad trzech miesiącach występów gościnnych w rewiach łyżwiarskich w Kanadzie, Japonii i Korei, Virtue i Moir ogłosili rozpoczęcie przygotowań do własnej rewii łyżwiarskiej "The Thank You Canada Tour", do której jako współproducenci zaprosili swoich rodaków, m.in. Kaetlyn Osmond, Kaitlyn Weaver i Andrew Poje, Elvisa Stojko, Patricka Chana, Meagan Duhamel i Erica Radforda. Tournée łyżwiarskie odbyło się w październiku i listopadzie 2018 roku w małych kanadyjskich miejscowościach, jako podziękowanie za wsparcie, jakie kibice okazywali duetowi przez ponad 20 lat kariery. W sierpniu 2019 ogłosili drugie tournée, do którego zaprosili Kaetlyn Osmond, Patricka Chana, Elvisa Stojko, Jeremy’ego Abbotta, Carolinę Kostner, Tetianę Wołosożar i Maksima Trańkowa. Trasa trwała około 2 miesiące i obejmowała kanadyjskie oraz amerykańskie miasta. 
17 września 2019 roku Tessa i Scott ogłosili zakończenie kariery sportowej po 22 latach wspólnej jazdy. Ich ostatni taniec miał miejsce 23 listopada 2019 roku w Saint John, podczas ostatniego występu w ramach trasy "Rock The Rink". Wykonali taniec do piosenki "Fix You", do którego choreografię ułożył Charlie White.
27 listopada 2020 roku ogłoszono przyznanie Virtue i Moirowi odznaczeń państwowych tj. Orderu Kanady w stopniu Członka (CM) za ich „niezrównaną doskonałość w tańcu na lodzie i inspirowanie następnego pokolenia kanadyjskich łyżwiarzy figurowych”.
Osiągnięcia.
Ze Scottem Moirem
Programy.
Tessa Virtue / Scott Moir
Trenerzy i choreografowie.
Tessa Virtue i Scott Moir trenowani byli przez:
Choreografię do ich programów układali głównie: 
Rekordy świata.
Rekordy i inne osiągnięcia, w parze ze Scottem Moirem:
Przed sezonem 2018/2019
Przed sezonem 2010/2011
Rekordy życiowe.
Tessa Virtue / Scott Moir

</doc>
<doc id="1400943" url="https://pl.wikipedia.org/wiki?curid=1400943" title="Rejon ewenkijski">
Rejon ewenkijski

Rejon ewenkijski (ros. Эвенкийский район, "Ewienkijskij rajon") – rejon administracyjny i municypalny Kraju Krasnojarskiego w Rosji.
Rejon z powierzchnią 767 600 km² i 17 tysiącami mieszkańców jest jednym z najrzadziej zaludnionych terytoriów świata.
Część rejonu zajmuje Środkowosyberyjski Rezerwat Biosfery i Rezerwat Tunguski.
Historia.
10 grudnia 1930 utworzono Ewenkijski Okręg Autonomiczny. W wyniku przeprowadzonego 17 kwietnia 2005 referendum, 1 stycznia 2007 Ewenkijski Okręg Autonomiczny i Tajmyrski (Dołgańsko-Nieniecki) Okręg Autonomiczny zostały połączone z Krajem Krasnojarskim. Ewenkijski Okręg Autonomiczny, jako rejon ewenkijski, uzyskał w ramach Kraju Krasnojarskiego specjalny status.

</doc>
<doc id="1400944" url="https://pl.wikipedia.org/wiki?curid=1400944" title="VfR Aalen">
VfR Aalen

VfR Aalen – niemiecki klub piłkarski z siedzibą w Aalen (Badenia-Wirtembergia).

</doc>
<doc id="1400950" url="https://pl.wikipedia.org/wiki?curid=1400950" title="Obóz pracy przymusowej w Chmielniku">
Obóz pracy przymusowej w Chmielniku

Obóz pracy przymusowej w Chmielniku (niem. "Zwangsarbeitslager für Juden Chmielnik") – obóz pracy przymusowej w Chmielniku na terenie Generalnego Gubernatorstwa.
Istniał w okresie od jesieni 1942 do 9 marca 1944. Był przeznaczony dla ludności żydowskiej.

</doc>
<doc id="1400951" url="https://pl.wikipedia.org/wiki?curid=1400951" title="Lamborghini American Challenge">
Lamborghini American Challenge



</doc>
<doc id="1400957" url="https://pl.wikipedia.org/wiki?curid=1400957" title="Limewax">
Limewax

Limewax, właśc. Maksym Ołehowycz Anochin (, ur. w 1988 roku w Kamieńcu Podolskim) – ukraiński producent drum and bass, hardstep, darkstep. W wieku 11 lat przeniósł się do Tilburg w Holandii, gdzie zaczął tworzyć muzykę.

</doc>
<doc id="1400959" url="https://pl.wikipedia.org/wiki?curid=1400959" title="Suat Kaya">
Suat Kaya

Suat Kaya (ur. 26 sierpnia 1967 w Stambule) – turecki piłkarz grający na pozycji defensywnego pomocnika.
Kariera klubowa.
Suat pochodzi ze Stambułu. Karierę zawodniczą rozpoczął w jednym z tamtejszych klubów, Galatasaray SK. W sezonie 1986/1987 zadebiutował w jego barwach tureckiej lidze, ale nie zdołał wywalczyć miejsca w podstawowym składzie i latem 1987 odszedł do Konyasporu. W klubie tym spędził pięć sezonów i grał w wyjściowym składzie, jednak nie odniósł większych sukcesów w lidze. W 1992 roku ponownie został graczem Galatasaray. W 1993 roku po raz pierwszy w karierze został mistrzem Turcji oraz zdobył swój pierwszy Puchar Turcji. Z Galatasaray wystąpił w Lidze Mistrzów, a w 1994 roku obronił z nim tytuł mistrzowski. W 1996 roku ponownie zdobył puchar, a w 1997 mistrzostwo. Ten drugi sukces osiągnął jeszcze trzykrotnie z rzędu w kolejnych trzech latach oraz po raz siódmy w 2002 roku. Z kolei w latach 1999-2000 dwukrotnie zdobywał krajowy puchar. Z kolei w sezonie 1999/2000 Suat dotarł z „Cim Bom” do finału Pucharu UEFA. W nim Kaya zagrał przez 94 minuty i miał swój udział wywalczeniu tego pucharu - Galatasaray pokonał w serii rzutów karnych angielski Arsenal F.C. Po sezonie 2002/2003 Suat zakończył piłkarską karierę. Liczył sobie wówczas 36 lat.
Kariera reprezentacyjna.
W reprezentacji Turcji Suat zadebiutował 10 listopada 1993 roku w wygranym 2:1 spotkaniu eliminacji do Mistrzostw Świata w USA z Norwegią. W 2000 roku na Euro 2000 rozegrał trzy spotkania, w tym dwa grupowe ze Szwecją i z Belgią (2:0) oraz ćwierćinałowy z Portugalią (0:2). Karierę reprezentacyjną zakończył po tym turnieju, a w kadrze Turcji rozegrał łącznie 15 spotkań, w których zdobył jednego gola.
Kariera trenerska.
Po zakończeniu kariery Suat został trenerem. Najpierw szkolił juniorów Galatasaray, by w 2006 roku objąć Gaziantep Büyükşehir Belediyespor, grający w pierwszej lidze. W 2007 roku był szkoleniowcem Ordusporu, a niedługo potem wrócił do Belediyesporu.

</doc>
<doc id="1400962" url="https://pl.wikipedia.org/wiki?curid=1400962" title="Johann Ludwig von Zierotin">
Johann Ludwig von Zierotin

Johann Ludwig von Zierotin ( – ). Pan na Velkich Losinach brat Luizy Karoliny von Zierotin w której imieniu i jej dzieci Franza i Michaela administrował dobrami niemodlińsko-tułowickimi w latach 1733–1743.
Życiorys.
Zleceniodawca wykonania w 1734 r. tzw. „Złotej księgi” dóbr niemodlińsko-tułowickich. Zadanie to powierzono do wykonania Christophowi Glaubitzowi z Rębiszowa. Ojciec Ludwiga Antona von Zierotina, dziadek Marianny Karoliny von Zierotin-Lilgenau, żony Jana Nepomucena II Carla Praschmy.

</doc>
<doc id="1400965" url="https://pl.wikipedia.org/wiki?curid=1400965" title="Cabasa">
Cabasa

Cabasa – brazylijski instrument perkusyjny, często używany w zespołach grających muzykę latynoamerykańską. Pochodzenie wywodzi się z terenów afrykańskich, gdzie zbudowany był z tykwy kształtu cylindrycznego i opleciony metalową siatką, w środku której umieszczone są muszelki bądź paciorki, które poruszane w rytm muzyki wydają brzęczący dźwięk.

</doc>
<doc id="1400969" url="https://pl.wikipedia.org/wiki?curid=1400969" title="Ludwig Anton von Zierotin">
Ludwig Anton von Zierotin

Ludwig Anton von Zierotin – pan na Velkich Losinach, syn Johanna Ludwiga von Zierotin, ojciec Marianny Karoliny von Zierotin-Lilgenau żony Jana Nepomucena II Carla Praschma. Na mocy testamentu Michaela von Zierotin został w 1779 r. właścicielem morawskiej części jego dóbr.

</doc>
<doc id="1400970" url="https://pl.wikipedia.org/wiki?curid=1400970" title="Siły Powietrzne Izraela">
Siły Powietrzne Izraela

Siły Powietrzne Izraela (hebr. זרוע האויר והחלל, "Zro’a ha-Awir we-ha-Chalal", w skrócie חיל האוויר, "Chejl ha-Awir", Korpus Powietrzny; ang. "Israel Air and Space Force", do 2005 roku: "Israel Defense Forces/Air Force", nieoficjalnie "Israeli Air Force") – jeden z trzech rodzajów Sił Obronnych Izraela.
Uchodzą za jedne z najlepszych sił powietrznych świata, a ich potencjał bojowy, mimo stosunkowo niewielkiej liczebności, przewyższa (ze względu na wyższą jakość sprzętu, a przede wszystkim lepsze wyszkolenie) potencjał wojsk lotniczych państw ościennych, co udowodniły w serii wygranych konfliktów zbrojnych z państwami arabskimi w ciągu minionych sześćdziesięciu lat, zadając przeważającym liczebnie wrogom straty proporcjonalnie większe od własnych.
Obecny potencjał IAF-u opiera się na samolotach produkcji amerykańskiej, głównie F-16 (ponad 300 egzemplarzy).
Historia.
Praktycznie od zakończenia II wojny światowej trwały walki pomiędzy Żydami a Arabami zamieszkującymi sporne terytoria w Palestynie, które stopniowo przekształciły się w otwartą wojnę domową. Jesienią 1947 społeczność żydowska zaczęła przygotowywać się na wypadek arabskiej inwazji na Palestynę, czego skutkiem byłaby całkowita aneksja spornych terytoriów i uniemożliwienie powstania państwa żydowskiego. Z tego powodu ruch syjonistyczny zwiększył wydatki na dozbrajanie paramilitarnych oddziałów Hagany.
Na dwa tygodnie przed głosowaniem ONZ w sprawie Palestyny, w listopadzie 1947, Hagana utworzyła pierwsze żydowskie siły powietrzne – "Szerut ha-Awir" (hebr. שירות האוויר). W ich skład wchodziło początkowo kilkanaście lekkich samolotów wypożyczonych z żydowskich linii lotniczych (w tej liczbie były trzy polskie RWD-8, dwa RWD-13 i jeden RWD-15) oraz zaledwie jedenastu pilotów. Siły te były używane do przeprowadzania zwiadu powietrznego oraz zaopatrywania odciętych społeczności żydowskich.
Wojna o niepodległość.
Natychmiast po proklamowaniu niepodległości państwa Izrael (14 maja 1948) wybuchła otwarta wojna izraelsko-arabska, która jest nazywana wojną o niepodległość. W tamtych czasach Izrael nie dysponował jeszcze samolotami bojowymi. Jednakże w maju 1948 izraelscy przedstawiciele zawarli porozumienie z rządem Czechosłowacji na zakup między innymi 24 samolotów myśliwskich Avia S-199 (wersja niemieckiego myśliwca Messerschmitt Bf 109) i szkolenie pilotów. Maszyny następnie w wielkiej tajemnicy przemycono na terytorium Izraela. 29 maja 1948 cztery izraelskie myśliwce Avia przeprowadziły pierwszy powietrzny nalot na egipską kolumnę wojskową w rejonie miasta Aszdod. Pilotami byli: dowódca Lou Lenart (amerykański ochotnik), Moddy Alon, Ezer Weizman oraz Eddie Cohen (ochotnik z Południowej Afryki – zginął w tej akcji).
W nocy z 31 maja na 1 czerwca 1948 roku izraelskie myśliwce Avia przeprowadziły nalot na Amman, stolicę Transjordanii. 3 czerwca 1948 izraelski pilot (Moddy Alon) myśliwca Avia zestrzelił nad Tel Awiwem dwa egipskie bombowce Dakota. Było to pierwsze powietrzne zwycięstwo Izraela.
11 czerwca 1948 ogłoszono zawieszenie broni, któremu towarzyszyło ogłoszone przez ONZ embargo na dostawy broni dla uczestników konfliktu. Izrael tymczasem rozpoczął pozyskiwanie uzbrojenia od państw bloku komunistycznego, gdzie państwo żydowskie było postrzegane jako potencjalny antyimperialistyczny sojusznik. Z Czechosłowacji szybko dotarły myśliwce Spitfire Mk IX, które trafiły tam wraz z powracającymi z frontu zachodniego pilotami czechosłowackimi. Ich przelot z Europy (z międzylądowaniem w Titogradzie) nad Morze Śródziemne otrzymał kryptonim „Balak”. Pilotami byli Żydzi uprzednio służący w Royal Air Force. Niedługo potem dotarły z Czechosłowacji kolejne zakupione samoloty Avia S-199; te jednak nie leciały o własnych siłach (w czasie przelotu Spitfire’ów utracono trzy maszyny), ale w częściach na pokładach transportowych Douglasów C-54 uzyskanych za pieniądze Żydów amerykańskich. Wraz z nimi do Izraela zdążały pozyskane w podobny sposób C-47 wiozące części zamienne dla nowych maszyn. Tę operację przerzutu nazwano „Velvetta”. Oprócz tego prowadzono działania mające uniemożliwić podobne wzmocnienie strony arabskiej (posunięto się nawet do zniszczenia hali produkcyjnej zakładów Macchi, w której przygotowywano do wysyłki do Egiptu włoskie myśliwce Macchi M.C. 205).
Wkrótce zaczęły przybywać także maszyny produkcji amerykańskiej dostarczane przez podstawione firmy kupujące je z demobilu do użytku cywilnego. Wśród zakupionych samolotów znalazły się bombowce B-17 Flying Fortress i myśliwce P-51 Mustang. Przybywali też wyszkoleni i doświadczeni specjaliści, w tym piloci, ludzie pochodzenia żydowskiego chcący się osiedlić w nowo powstałym państwie. W następnych dniach, celem izraelskich nalotów stały się arabskie miasta: Gaza, El-Arisz, Amman i Damaszek.
Wkrótce po zakończeniu działań wojennych zniesiono embargo na dostawy uzbrojenia do Izraela, dzięki czemu przestarzałe myśliwce Avia S-199 i wyeksploatowane Spitfire’y Mk IX zastąpiono dostarczonymi ze Stanów Zjednoczonych, tym razem już oficjalnie, P-51D Mustang. Od około 1953 głównym dostawcą sprzętu wojskowego do Izraela została Francja, która dostarczyła wpierw myśliwce MD 450 Ouragan, a następnie MD 454 Mystère IV A (Ouragany przekwalifikowano wówczas na szturmowce) – na tym sprzęcie Izrael musiał stawić czoła Egiptowi w czasie kryzysu sueskiego.
Kryzys sueski.
Przystępując w październiku 1956 roku do operacji sueskich, izraelskie siły powietrzne liczyły 155 samolotów bojowych. Egipcjanie dysponowali sprzętem o zbliżonych możliwościach – radzieckimi MiG-ami-15 i brytyjskimi Meteorami. Piloci izraelscy byli jednak lepiej wyszkoleni i mieli wsparcie ze strony brytyjskich i francuskich sił powietrznych, dzięki czemu w wojnie powietrznej odnieśli zwycięstwo. W walkach utracono piętnaście maszyn za 255 egipskich samolotów. Sukcesy odnoszone przez izraelskich pilotów w walkach powietrznych i w atakowaniu celów naziemnych sprawiły, że wojska lądowe i szef Sztabu Generalnego Mosze Dajan docenili znaczenie lotnictwa dla ogółu sił zbrojnych.
Od 1958 roku do Izraela zaczęły docierać pierwsze dostawy francuskich myśliwców Dassault Super Mystère i Mirage IIIC, szturmowych Vautour II, treningowych odrzutowców CM.170 Magister oraz ciężkich śmigłowców Super Frelon. 27 września 1962 roku amerykański prezydent John F. Kennedy wyraził zgodę na sprzedaż Izraelowi 48 samolotów szturmowych A-4H Skyhawk oraz helikopterów Sikorsky H-34 i Bell 205 (dostarczono je dopiero po wojnie 1967 roku).
W 1966 i 1967 roku izraelskie samoloty w odpowiedzi na ataki terrorystyczne i ostrzał artyleryjski wielokrotnie przeprowadzały odwetowe bombardowania syryjskich pozycji na Wzgórzach Golan. 7 kwietnia 1967 roku doszło tam do bitwy powietrznej, w której zestrzelono sześć syryjskich MiG-ów-21. Po walce izraelskie myśliwce wykonały przelot nad Damaszkiem.
Wojna sześciodniowa.
Przystępując do wojny sześciodniowej w 1967 roku, izraelskie siły powietrzne posiadały 197 samolotów bojowych (72 naddźwiękowe samoloty myśliwsko-bombowe Mirage IIIC zgrupowane w trzech dywizjonach myśliwskich, 60 myśliwców bombardujących Super Mystère B2 i Mystère II oraz 41 myśliwców Dassault MD 450 Ouragan zgrupowanych w jednym dywizjonie wielozadaniowym i trzech dywizjonach myśliwsko-bombowych, wspierane przez 25 lekkich bombowców Sud-Ouest Vautour II). W dwu dywizjonach transportowych latały samoloty transportowe Noratlas, Stratocruiser, Douglas C-46 i Douglas C-47. Siły państw arabskich liczyły 780 samolotów, jednak ta olbrzymia różnica została zniwelowana poprzez zaskakujące uderzenie powietrzne, które w pierwszych dniach wojny wyeliminowało arabskie lotnictwo. Ogółem Izraelczycy stracili 46 maszyn, niszcząc 463 samoloty arabskie, w tym blisko 150 nowoczesnych myśliwców MiG-21. Egipt potrzebował ponad dwóch lat, by przynajmniej częściowo odbudować potencjał bojowy swojego lotnictwa i rozpocząć pierwsze naloty na cele izraelskie na Synaju, podczas gdy Żydzi praktycznie cały czas prowadzili pojedyncze ataki na wybrane cele arabskie.
Niestety dla Izraela, jedną z konsekwencji wojny sześciodniowej było wycofanie się Francji z dalszych dostaw sprzętu wojskowego, co oznaczało, że wiodącą rolę przejęli Amerykanie. We wrześniu 1968 roku do Izraela dotarły ze Stanów Zjednoczonych pierwsze dostawy 44 myśliwsko-bombowych F-4E Phantomów i 48 szturmowych A-4E Skyhawków. Stały się one kręgosłupem Izraelskich Sił Powietrznych. Równocześnie izraelski wywiad wszedł w posiadanie dokumentacji francuskiego myśliwca uderzeniowego Mirage 5, którego produkcję rozpoczął izraelski przemysł; maszyny otrzymały nazwę Nesher ("Orzeł", hebr. נשר) i stały się podstawą do stworzenia samolotów Kfir ("Lwiątko", hebr. כפיר).
W 1968 roku Izraelczycy przeprowadzili testy z pociskiem rakietowym Jerycho-1. Ta nowa broń umożliwiała izraelskim siłom powietrznym rażenie celów położonych w odległości do 750 kilometrów. Pocisk rakietowy był zdolny do przenoszenia taktycznych głowic jądrowych.
Na początku 1969 roku Stany Zjednoczone udzieliły Izraelowi pomocy, udostępniając samoloty transportowe C-5 Galaxy, którymi przewieziono z Francji 50 myśliwców Mirage 5J w skrzyniach. Przez cały ten czas izraelskie siły powietrzne prowadziły nieustanne walki z lotnictwem sąsiednich arabskich państw. Starcia te były częścią wojny na wyczerpanie (1968–1970). Do najbardziej intensywnych starć powietrznych dochodziło na froncie egipskim nad półwyspem Synaj, doprowadzając do zbrojnej interwencji ZSRR na początku 1970 roku. Wiosną obecność Rosjan zmusiła Izrael do ograniczenia działań bojowych po egipskiej stronie Kanału Sueskiego. Tak zwana wojna na wyczerpanie zakończyła się rozejmem przyjętym przez Gamala Abdela Nasera 23 lipca 1970 roku.
Wojna Jom Kipur.
Przystępując do wojny Jom Kipur w 1973 roku, izraelskie siły powietrzne dysponowały 561 samolotami (135 szturmowych A-4 Skyhawk, 176 myśliwsko-bombowych F-4 Phantom II, 50 myśliwców Mirage III, 8 myśliwców Vautour II, 12 Super Mystère’ów, 66 transportowców C-130 Hercules, C-47, C-97 i Noratlas oraz 50 śmigłowców Super Frelon, CH-53 i Bell 205). Przeciwko nim wystąpiło ponad 1100 arabskich samolotów bojowych.
Początkowo siły powietrzne przeznaczono do ataków spowalniających na nacierające wojska arabskie, ale i nad Kanałem Sueskim, i nad Wzgórzami Golan IAF napotkał silną i dobrze zorganizowaną obronę przeciwlotniczą (artyleryjską i rakietową), która zadała Izraelczykom poważne straty: osiemdziesiąt maszyn w pierwszym tygodniu walk, zestrzelonych głównie przez rakiety systemu Kub, przeciwko którym nie dysponowano skutecznymi środkami walki radioelektronicznej. W związku z tym skoncentrowano wysiłki przede wszystkim na unieszkodliwieniu arabskiej obrony przeciwlotniczej, w pierwszej kolejności syryjskiej. Operacje przeprowadzano przy użyciu szerokiego wachlarza elektronicznych środków przeciwdziałania, aktywnych i pasywnych, po czym następowało uderzenie lecących na niskim pułapie maszyn szturmowych. Kluczowe dla powodzenia ataków było zaskoczenie, więc aby je uzyskać, izraelskie siły powietrzne kilkakrotnie złamały prawo międzynarodowe, wlatując nad terytorium Syrii znad Libanu. Akcje zakończyły się sukcesem – w ciągu czterech dni, za cenę trzydziestu własnych samolotów, unieszkodliwiono 50% wyjściowego stanu środków zwalczania celów latających.
W powietrzu ponownie decydujące okazało się wyszkolenie pilotów i skuteczniejszy system dowodzenia – w ciągu tygodnia Syria utraciła osiemdziesiąt samolotów (rekord dzienny: 27), strącając jedynie sześć wrogich maszyn. Myśliwce ścierały się zazwyczaj na niskich pułapach i w dużych grupach, co dawało przewagę latającym na Mirage’ach III pilotom izraelskim. Piloci arabscy, latający na MiG-ach-21, nie potrafili wykorzystać atutów swoich maszyn (głównie w walce pionowej) i mimo apeli doradców radzieckich podejmowali próby walki poziomej – z fatalnym dla siebie skutkiem.
Dużo trudniejszym przeciwnikiem okazali się Egipcjanie, którzy przy współpracy radzieckich doradców opracowali skuteczne metody przeciwdziałania izraelskim atakom. W związku z tym nastąpiło odwrócenie tradycyjnej sytuacji – to nie lotnictwo umożliwiło działanie wojskom lądowym, ale wojska lądowe, prąc do przodu i niszcząc wrogie stanowiska obrony, stworzyły lotnictwu korytarz, którym mogło się przedrzeć w głąb terytorium wroga. Aby zniszczyć egipskie samoloty, zastosowano taktykę, w ramach której jedna grupa izraelskich maszyn przypuszczała pozorowany atak na cel lądowy, natomiast druga nadlatywała nad lotnisko w chwili, gdy powracające z lotu egipskie maszyny wyznaczone do obrony tamtego celu powracały do bazy i całkowicie bezbronne kołowały do schronohangarów.
W wojnie Jom Kipur Izrael stracił 110 samolotów, z czego większość wskutek ognia z ziemi. Arabowie zaś – 465 samolotów i śmigłowców, z czego większość (Egipt 84%, Syria 80%) w walkach powietrznych. W następstwie wojny Jom Kipur w 1974 roku utworzono 669. Dywizjon (jednostka specjalna Aeromedical Evacuation Unit) zajmujący się ratowaniem lotników i żołnierzy z wrogich terenów. Dywizjon otrzymał śmigłowce CH-53 Super Stallion, UH-60 Black Hawk, Bell 212 oraz później Hughes AH-64 Apache.
Inne operacje.
W 1974 roku doszło do studniowej wojny na wyczerpanie z Syrią, podczas której izraelskie siły powietrzne stoczyły liczne walki nad Wzgórzami Golan. Izraelczycy odnieśli zdecydowane zwycięstwo.
Przez cały czas prowadzono modernizację izraelskich sił powietrznych. Doświadczenia z wojny Jom Kipur stały się przyczyną zakupu pierwszych wyspecjalizowanych śmigłowców bojowych – już w kwietniu 1975 roku do Izraela dotarło sześć pierwszych helikopterów szturmowych AH-1 Cobra, na których w 1976 roku rozpoczęto testy (w sierpniu 1978 roku otrzymało nazwę kodową AH-1 "Cefa"). Jednak zakupy dla jednostek liniowych zrealizowano dopiero w latach 80. Do Izraela trafiło czterdzieści AH-1 różnych wersji i trzydzieści pięć MD 500. Szturmowe Cobry okazały się szczególnie skuteczne w walce z islamskimi bojownikami w Palestynie i Libanie.
3 lipca 1976 roku przeprowadzono operację Entebbe, podczas której pięć izraelskich samolotów transportowych C-130H Hercules (dwanaście maszyn zakupiono w latach 1971–1976) przetransportowało komandosów Sajjeret Matkal do Entebbe w Ugandzie, gdzie odbili z rąk porywaczy pasażerów samolotu Airbus A300 linii Air France.
20 grudnia 1976 roku Stany Zjednoczone rozpoczęły dostawy myśliwców F-15 Eagle, które już w roku 1979 zostały użyte bojowo – w marcu strąciły syryjskiego MiG-a-21 nad Libanem, a do połowy 1982 roku bilans izraelskich Eagle’ów w walkach z Syryjczykami wynosił już 15:0. Dodatkowo, użyte w roli maszyn myśliwsko-szturmowych, zniszczyły 9 czerwca dziewiętnaście syryjskich wyrzutni rakiet przeciwlotniczych w Dolinie Bekaa. W tydzień po tej operacji zestrzelono (bez potwierdzonych strat własnych) dziewięćdziesiąt maszyn syryjskich, z czego połowa przypadła na F-15. Innym znaczącym sukcesem maszyn tego typu było strącenie nieoznakowanego MiG-a-25.
W latach 1977–1978 izraelskie siły powietrzne zakupiły w Stanach Zjednoczonych cztery samoloty wczesnego ostrzegania E-2C Hawkeye. W marcu 1978 zakupiono pierwsze wielozadaniowe myśliwce F-16 Fighting Falcon. W 1979 roku Izrael przejął całe anulowane irańskie zamówienie na dostawy 75 myśliwców F-16. Samoloty te przeznaczone były pierwotnie dla Iranu, który po rewolucji islamskiej stał się wrogiem USA. Równocześnie Stany Zjednoczone udzieliły dużego wsparcia finansowego przy budowie nowoczesnych baz sił powietrznych na pustyni Negew. Była to „nagroda” od administracji amerykańskiej za podpisane dwa lata wcześniej w Camp David porozumienie z Egiptem.
7 czerwca 1981 roku izraelskie siły powietrzne przeprowadziły operację Opera, która przeszła do historii jako jedyny atak lotniczy na reaktor jądrowy. Osiem samolotów F-16 uzbrojonych w bomby Mark 84, eskortowanych przez sześć F-15, przeleciało nad terytorium Jordanii i Arabii Saudyjskiej, udanie zbombardowało cel, reaktor Osirak, i powróciło do baz, nie napotykając irackich samolotów i nie ponosząc strat od ognia z ziemi. Ten atak, choć udany z perspektywy militarnej, wywołał wielki skandal dyplomatyczny i na pewien czas zostały wstrzymane dostawy amerykańskiego sprzętu wojskowego dla Izraela – jednak wszystkie zamówione samoloty dotarły w 1982.
Inną niekonwencjonalną operacją przeprowadzoną przez IAF był wykonany w 1985 roku nalot na kwaterę główną Organizacji Wyzwolenia Palestyny niedaleko Tunisu (operacja Wooden Leg). Trasę od macierzystych baz, liczącą ponad dwa tysiące kilometrów, samoloty F-15 pokonały, wykonując tankowania w powietrzu.
W tym samym okresie debiut bojowy zaliczył jedyny pozostający obecnie w służbie (chociaż od drugiej połowy lat 90. nie w czynnej) samolot odrzutowy rodzimej produkcji – Kfir. Początkowo odnosił sukcesy jako maszyna uderzeniowa, jednak szybko okazało się, iż jego konstrukcja znacząco utrudnia obsługę naziemną i wskutek tego na już początku lat 90. w służbie pozostawało jedynie około dziewięćdziesięciu z dwustu wyprodukowanych samolotów, choć była to wówczas konstrukcja zaledwie piętnastoletnia. Potwierdzona jest strata jednego Kfira – w 1983 roku nad Bejrutem.
Debiutem bojowym Falconów (nazwanych tam "Nec", co również znaczy sokół) było starcie z dwoma syryjskimi śmigłowcami Mi-8 (i zestrzelenie ich) nad libańskim miastem Zahla.
Nową partię, w skład której weszły nie tylko maszyny A/B, ale także C/D, dostarczano od 1985 roku. Gdy ukończono realizację zamówienia, IAF miał na stanie: 57 F-16A, 7 F-16B, 59 F-16C i 26 F-16D. Zamówienie dalszych sześćdziesięciu w wersji C/D Block 40 było konsekwencją rezygnacji z programu własnego samolotu podobnej klasy, IAI Lavi. W Izraelu przeprowadzono głęboką modernizację wyposażenia elektronicznego, w ramach której powiększono też owiewkę pod statecznikiem pionowym; dokładne informacje o rodzaju umieszczonego tam ekwipunku są tajne. Na rok 1991 bilans walk powietrznych izraelskich F-16 według danych oficjalnych wynosił 44:0.
Wspomniane doświadczenia, a przede wszystkim ciężkie straty poniesione w wojnie Jom Kipur uświadomiły izraelskim decydentom konieczność posiadania zaawansowanych maszyn rozpoznawczych i do walki radioelektronicznej. Do tego celu zaadaptowano przede wszystkim sześć wycofanych z linii lotniczych samolotów pasażerskich Boeing 707-320, a jako uzupełnienie zastosowano wojskowe wersje mniejszych samolotów, takich jak Beechcraft King Air (pod oznaczeniem RU-21). Dla zadań rozpoznawczych nabyto amerykańskie E-2C Hawkeye, a także rozpoczęto produkcję własnych rozpoznawczych bezpilotowców. Od 2006 roku trwa też przystosowywanie samolotów Gulfstream G550 do roli nośników radiolokacyjnego systemu wczesnego ostrzegania. Boeingi 707 zakupione od El Al zostały też przeznaczone do roli latających tankowców.
Zaowocowało to złożeniem zamówienia na dziewiętnaście helikopterów szturmowych AH-64 Apache, które zrealizowano w 1990 roku (wraz z nimi do Izraela trafiły cztery OH-58D pełniące funkcję maszyn zwiadowczych i naprowadzających). Wkrótce do Izraela trafiły kolejne Apache.
Ważną rolę w IDF odgrywają śmigłowce transportowe (w przeciwieństwie do samolotów, których wykorzystanie jest zasadniczo nieopłacalne w tak małym kraju). Już w 1973 roku zakupiono w USA maszyny Sikorsky S-65. Zakupy różnych wersji tego śmigłowca, nie tylko w USA, ale także na przykład w Austrii trwały aż do lat 90. Jedyna potwierdzona utrata CH-53 nastąpiła w czasie wojny Jom Kipur. Do drobniejszych zadań (zadania łącznikowe, nadzorowanie terytoriów, zwalczanie partyzantów) wykorzystuje się flotę kilkudziesięciu UH-1 w różnych wersjach. W latach 90. zaczęto też wprowadzać na wyposażenie UH-60 Black Hawk.
W konkursie z roku 1993 podjęto decyzję o zakupie 25 samolotów F-15I Ra’am, opracowanej według izraelskich zapotrzebowań wersji F-15E Strike Eagle’a (konkurentami były F/A-18 i nowa, istniejąca dopiero w fazie projektowej, wersja F-16). Obecnie Izrael jest największym – po USA – użytkownikiem F-16. Kiedy więc pojawiła się konieczność zakupienia nowych maszyn dla IAF, powrócono do uprzednio odrzuconej koncepcji F-16. Tak powstała wersja dwumiejscowa wersja F-16I, będąca, zgodnie z izraelską doktryną, maszyną przeznaczoną nie do szkolenia, ale do wykonywania bardzo złożonych zadań bojowych, w których samodzielny pilot mógłby zostać obarczony zbyt dużą liczbą obowiązków. W 2001 roku ostatecznie uzgodniono, iż strona amerykańska za kwotę 4,5 mld USD dostarczy 102 samoloty. Pierwsza jednostka wyposażona w te maszyny uzyskała gotowość w roku 2004. Gdy dostawy dobiegną końca w roku 2009, Izrael mieć będzie łącznie 361 F-16 (o ile w międzyczasie nie odnotuje dalszych strat; jak dotąd utracono jednego F-16I).
XXI wiek.
Od czasu pierwszej wojny libańskiej w latach 1982–1985 Siły Powietrzne Izraela nie uczestniczyły w żadnym otwartym konflikcie zbrojnym aż do II wojny libańskiej toczonej latem 2006 roku, w której IAF odegrał wiodącą rolę. Operacje izraelskie w Libanie rozpoczęły się właśnie od nalotów dokonywanych przez IAF, między innymi na wiele odcinków głównej drogi kraju, łączącej Bejrut z Damaszkiem (przy pomocy samolotów), a także cywilno-wojskowy międzynarodowy port lotniczy im. Rafika Haririego (przy pomocy śmigłowców).
W 2007 roku izraelskie lotnictwo przeprowadziło atak powietrzny na domniemany syryjski reaktor jądrowy (operacja Orchard). Na przełomie 2016 i 2017 roku wykonano zaś kilka uderzeń na cele wojskowe w rejonie Damaszku.
W grudniu 2016 roku izraelskie lotnictwo wprowadziło do służby swój pierwszy samolot myśliwski V generacji: F-35 Lightning II, nazwany w Izraelu Adir (pierwszy lot z izraelskimi pilotami wykonano 14 grudnia). Niecałe dwa tygodnie później ze służby liniowej wycofano intensywnie wykorzystywane na przestrzeni trzydziestu sześciu lat myśliwce F-16 w starszych wersjach A/B.
10 lutego 2018 roku nad Syrią strącony został (prawdopodobnie przez system przeciwlotniczy S-125) izraelski F-16I Sufa, wykonujący atak na cele naziemne na terytorium syryjskim. Maszyna rozbiła się w granicach Izraela, w północnej części kraju, w pobliżu kibucu Harduf. Obaj członkowie załogi zdołali się katapultować.
Struktura, szkolenie.
W 1991 roku w siłach powietrznych służyło około 28 000 żołnierzy, a dodatkowo do ich dyspozycji pozostawało 9000 rezerwistów.
W tamtym okresie szkolenie składało się z czterech etapów. Podstawowe szkolenie odbywało się na małych samolotach Piper Cub, a następnie na odrzutowych maszynach Fouga Magister lub ich ulepszonej izraelskiej wersji produkowanej przez IAI (samoloty te wciąż są wykorzystywane, mimo że są już wiekowe i od końca lat 80. planowane jest zastąpienie ich nowymi). Charakter etapu trzeciego zależał od przydziału, jaki otrzymał dany pilot; wyznaczeni do pilotowania odrzutowców szkolili się na TA-4, piloci transportowców na Aravach, śmigłowców zaś – na wycofanych już Bellach 206. Ostatni etap następował już w jednostkach liniowych, na maszynach, których piloci mieli używać w codziennej służbie. Wyjątkiem od tej reguły byli piloci F-15, którzy szkoleni byli w USA z wykorzystaniem tamtejszego symulatora.
Doktryna, sposób działania.
W atakach na cele naziemne Izrael wciąż stawia w dużej mierze na bomby niekierowane, którym precyzję zapewnia wysokiej klasy komputer bombardierski. Głównymi wykonawcami zadań szturmowych są dwumiejscowe F-16 – dzięki wzbogaconej awionice zmieniono je z maszyn szkolno-bojowych w uderzeniowe, przystosowane do realizowania szczególnie skomplikowanych zadań.
Dużą wagę przywiązuje się do możliwości wykonywania taktycznych desantów na tyłach przeciwnika – do tego właśnie celu utrzymywana jest flota ciężkich i średnich śmigłowców transportowych. Mimo niewielkich rozmiarów kraju Izraelczycy utrzymują flotę latających tankowców. Jest to odzwierciedlenie doktryny politycznej zakładającej obronę interesów Izraela i Żydów na całym świecie.
Mimo posiadania stosunkowo dobrze rozwiniętego przemysłu lotniczego Izrael nie produkuje obecnie ani nie rozwija żadnej własnej konstrukcji samolotu załogowego. Jest jednak w stanie dokonywać głębokich modernizacji sprzętu, zarówno własnego, jak i należącego do kontrahentów zagranicznych. Z tych możliwości szeroko korzystają izraelskie wojska lotnicze, a zwłaszcza izraelskie F-16, w których modyfikacje widoczne są w wyglądzie zewnętrznym maszyn.
Ze względu na dużą wagę przykładaną do ochrony życia żołnierzy w izraelskich siłach powietrznych występuje duże nasycenie bezpilotowcami rozpoznawczymi i bojowymi, produkcji zarówno amerykańskiej, jak i rodzimej.

</doc>
<doc id="1400976" url="https://pl.wikipedia.org/wiki?curid=1400976" title="LO27">
LO27



</doc>
<doc id="1400977" url="https://pl.wikipedia.org/wiki?curid=1400977" title="Droga 128">
Droga 128

Droga 128 (ang. "Route 128") – klaster technologiczny skupiający firmy i korporacje działające w sektorze high-tech. 
Nazwa pochodzi od numeru obwodnicy Bostonu ("Massachusetts Route 128"), która przebiega przez 23 gminy w amerykańskim stanie Massachusetts. Dynamiczny rozwój sektora nowoczesnych technologii w latach 1960–1980 na tym terenie spowodował, że zaczęto go porównywać do Doliny Krzemowej ogłaszając "Massachusetts Miracle". Obecnie w pobliżu Bostonu znajduje się ponad 40 wyższych uczelni i ośrodków badawczych o znaczeniu międzynarodowym, m.in. Harvard, MIT, Boston University. Główne zakłady znajdujące się na terenie technopolii to Digital Equipment Corporation, Data General, Thermo Electron Corporation, Analog Devices, Computervision, Polaroid, Sun Microsystems, BEA Systems i Raytheon. 
Historia.
Rozwój Drogi 128 zapoczątkował projekt przekształcenia dwupasmowej drogi o jednopoziomowych skrzyżowaniach w wielopasmową autostradę, wysunięty przez Williama Callahan'a w 1925 r. Celem miało być skierowanie ruchu międzystanowego poza centrum Bostonu. Projekt z powodów finansowych zrealizowano dopiero w 1936 r., budowę zakończono w 1962 r. 
Budowa autostrady przyciągnęła budownictwo mieszkaniowe i przemysłowe. Dostępność terenów wzdłuż Drogi 128 oraz działalność inwestorów budowlanych spowodowały powstanie ok. 30 parków przemysłowych. Duży wpływ na rozwój gospodarczy technopolii miało powstanie kompleksowych przedsiębiorstw usługowych. Lokalizacja zakładów na tym terenie była spowodowana m.in. przez: ulgi podatkowe, niższe niż w Bostonie ceny gruntów, dostępność komunikacyjną (bliskość międzynarodowego portu lotniczego Logan Field), siłę roboczą, atrakcyjność krajobrazu, znaczeniem i polityką uniwersytetów oraz instalacji militarnych, ofertą mieszkaniową. W 1957 na terenie Drogi 128 znajdowało się 99 przedsiębiorstw zatrudniających łącznie ponad 17000 pracowników, w 1965 liczba ta wzrosła do 574 zakładów, w 1973 do 1212. W 1990 funkcjonowało tam 3000 przedsiębiorstw.

</doc>
<doc id="1400979" url="https://pl.wikipedia.org/wiki?curid=1400979" title="Związek Producentów Audio Video">
Związek Producentów Audio Video



</doc>
<doc id="1400981" url="https://pl.wikipedia.org/wiki?curid=1400981" title="Marianna Karoline von Zierotin-Lilgenau">
Marianna Karoline von Zierotin-Lilgenau



</doc>
<doc id="1400982" url="https://pl.wikipedia.org/wiki?curid=1400982" title="International Lease Finance Corporation">
International Lease Finance Corporation

International Lease Finance Corporation (ILFC) – firma leasingowa i spółka, zależna od AIG, zajmująca się leasingiem samolotów z siedzibą w Los Angeles (Kalifornia), największy klient Airbusa na świecie.
Firmę w 1973 założył Steven F. Udvar-Házy. Swoje pierwsze zamówienie ILFC złożyła w 1989 i od tego czasu europejski producent dostarczył jej ponad 600 samolotów. 

</doc>
<doc id="1400983" url="https://pl.wikipedia.org/wiki?curid=1400983" title="Czastuszka">
Czastuszka

Czastuszka "(przyśpiewka, krótka piosenka") — gatunek rosyjskiego folkloru, powstały w 1870 roku. Termin „czastuszka” został wprowadzony przez pisarza G.I. Uspienskiego w felietonie „Nowe pieśni narodowe” (1889 r.), uwzględniającym charakterystykę narodowych wierszyków. Źródła czastuszki — przyśpiewki do zabawy i tańca, „zbiorowe” pieśni w korowodzie, rymowanki dla dzieci, ślubne  rymowane wierszyki i miejskie pieśni. Dla czastuszki charakterystyczna jest aktualność tematyki, zwięzłość, niespodziewane metafory i rytm, śpiewno-recytatywny typ melodii, improwizacja na podstawie stałych form muzykalnych.
W wersji A.A. Szachmatowa, nazwa czastuszki pochodzi od czasownika „paplać” ze znaczeniem „szybko mówić do częstych taktów muzycznych”; druga interpretacja umotywowania nazwy — „to, co często powtarzają”.
Charakterystyka czastuszki.
Czastuszki tworzone są przede wszystkim przez wiejską młodzież, wykonywane są one całymi seriami w jednej melodii podczas spacerów przy akompaniamencie  harmonii, bałałajki lub też bez muzycznej asysty. Główny emocjonalny ton — majorowy. Główną tematyką jest tematyka  miłosno-życiowa, jednakże już w  okresie przewrotu październikowego w 1917 r. pojawiają się czastuszki o społecznej treści (częściej z ironicznym zabarwieniem); w okresie sowieckim znacząco zwiększa się ich ilość na tle wszystkich czastuszek a  ich zakres tematyczny ulega poszerzeniu. Będąc odpowiedzią na codzienne wydarzenia, czastuszka zwykle powstaje jako poetyczna improwizacja. Charakterystyczne dla niej są zwroty do określonej osoby lub słuchaczy, bezpośredniość wypowiedzi, realistyczność, ekspresja. Pod wpływem folklorystycznych czastuszek powstała czastuszka literacka (D. Biednyj, W.W. Majakowski, A.A. Prokofiew  i in.).
Tekst czastuszki — zwykle jest to czterowiersz trocheiczny, w którym rymują się druga i czwarta zwrotka (czasami wszystkie zwrotki rymują się krzyżowo). Charakterystyczną cechą języka czastuszki jest wyrazistość i bogactwo środków językowych często wychodzących poza ramki języka literackiego. Często czastuszka wykonywana jest przy akompaniamencie harmonii i bałałajki. Podstawą muzyczną czastuszki są krótkie jednoczęściowe, a rzadziej dwuczęściowe melodie wykonywane w połowie za pomocą gwary lub śpiewu.
Historia pojawienia się czastuszki.
Istnieją fakty świadczące o występowania króciutkich piosenek, zbliżonych do czastuszek w  XVIII w. i pierwszej połowie XIX w., jednak nie są one przekonujące. Jednakże metoda badania tekstów folklorystycznych, związana z próbą stosunkowo dokładnego datowania czasu ich pochodzenia, na podstawie dat ich pierwszych publikacji, nie może w pełni odnosić się do folkloru i dlatego nie jest podstawą odniesienia czasu powstawania tych lub innych gatunków folkloru do okresu nie wcześniejszego niż  XVIII w. Dlatego przyjęło się uważać, że czastuszka pojawiła się w połowie XIX w. w męskim środowisku i jej największy rozwój przypada na okres po ukształtowaniu się władzy sowieckiej. Poprzednikami czastuszki były pieśni do zabawy i tańca nazywane „częstymi”.
Początkowo czastuszki nie uznawano za gatunek artystyczny twórczości narodowej, uważano, że  zepsuje ona i zniszczy pieśń narodową. Ostro na ten temat wypowiadał się  wielki śpiewak rosyjski Fiodor Szalapin. W swojej książce „Tonacja” znany pisarz  W.I. Biełow przytacza jedną z wypowiedzi  F.I. Szalapina: „…Co się z nim stało (narodem), że zapomniał pieśni i zaśpiewał tą czastuszkę, to nieprzyjemne, nieznośnie pozbawione talentu bezguście? Ta przeklęta niemiecka harmonika, którą z taką miłością trzyma pod pachą jakiś robotnik w wolny dzień? Wyjaśnić tego nie mogę. Wiem tylko jedno, że ta czastuszka —  to nie pieśń, а sroka, i nawet nienaturalna a  bezwstydnie pokolorowana. A jak dobrze śpiewali. Śpiewali w polu, nad rzeczką, w lasach, w chatach przy pochodni...”
W XX w. ostrość i oryginalność melodii czastuszek przyciągnęła uwagę kompozytorów. Stworzono wiele oryginalnych odautorskich dzieł w tym gatunku. Teraz czastuszka żyje pełnowartościowym, twórczym życiem, zajmuje znaczące miejsce w  kulturze rosyjskiej narodowej pieśni.
Czastuszki całkowicie nie występują nad Donem, ponieważ kozacy odnosili się lekceważąco do rosyjskich  chłopów (od „łapti” - ros. buty z wikliny), dlatego też nie  przejmowali gatunku czastuszki. „Czastuszka” została wprowadzona do słowników wielu języków bez tłumaczenia, tak jak słowa „samowar” i „matrioszka”, które w słownikach obcojęzycznych nie są tłumaczone.
Różne nazwy czastuszki.
Istnieje wiele melodii czastuszek. Często tekst czastuszki śpiewają z tym samym, znanym motywem. Tymczasem w każdym obwodzie, prawie w każdym rejonie można usłyszeć oryginalne niepodobne do innych melodie i akompaniamenty. W różnych obwodach Rosji czastuszki były nazywane w rozmaity sposób: prigudki, przyśpiewki, stradanija, sbiruszki, pribaski, zawliekaszy, nieskładiechi, pieriepewki, skomoroszyna, taratorka, prochodnaja itd. Były i są one śpiewane w pojedynkę, w tańcu i w pracy. Czastuszki, w zależności od ich treści, śpiewane są szybko lub wolno.
Tematyka czastuszek.
Większość czastuszek jest o miłości, jednakże granica między czastuszką osobistą, życiową a społeczną, socjalną ma znaczenie całkowicie umowne. Można wydzielić następujące tematyki: miłosno-życiowe, społeczno-polityczne, wiejsko-kołchozowe dni powszednie o tematyce kołchozowo produkcyjnej z udziałem traktorzystów-mechaników. W latach władzy sowieckiej powodem do tworzenia czastuszek była sowiecka propaganda. W wielu czastuszkach demonstrowany był ogólnonarodowy los zdrowego cynizmu w odniesieniu do wszystkich perturbacji w kraju— w przeciwieństwie do narzucanej aktywności politycznej. Niekiedy w czastuszkach odzwierciedlano bieżące nowości. Niektóre czastuszki były natychmiastową i trafną reakcją na aktualne tematy. W tym czasie, w celu propagandy, wydawane były zbiory „ideologicznie poprawnych” czastuszek. Czastuszki tworzone były przez wszystkich — zarówno dorosłych jak i dzieci. Po pieriestrojce, w roku 1990, pojawiły się czastuszki, w których wykorzystywano obcojęzyczne słowa. Na równi ze zmianami w kraju zmieniła się i tematyka czastuszek, jednak główną tematyką pozostały stosunki między mężczyzną a kobietą. Niektóre tematyki czastuszek zostały objęte cenzurą. W okresie przed władzą sowiecką do takiej właśnie tematyki odnosiła się religia. W epoce ZSRR większość czastuszek skoncentrowanych było na ostrej polityce lub seksualności. Wiele z nich zawiera nienormatywną leksykę.
Symbolika koloru w czastuszce.
W czastuszce kolor ma znaczenie symboliczne: czerwony — kolor siły, niebieski — kolor wątpliwości, żółty — kolor zdrady, czarny — kolor smutku, biały — kolor czystości i  niewinności.

</doc>
<doc id="1400985" url="https://pl.wikipedia.org/wiki?curid=1400985" title="25 Smoleński Pułk Piechoty">
25 Smoleński Pułk Piechoty

25 Smoleński Pułk Piechoty Nikołaja Rajewskiego (ros. 25-й пехотный Смоленский генерала Раевского полк) – pułk piechoty okresu Imperium Rosyjskiego, sformowany 25 czerwca 1700 za panowania cara Piotra I Romanowa.
Święto pułkowe: 1 października. Dyslokacja w 1914: Woroneż.
Pułk wziął udział w działaniach zbrojnych epoki napoleońskiej, tłumieniu powstania styczniowego a także działaniach zbrojnych okresu I wojny światowej. Przez pewien czas stacjonował w Kozienicach, potem przeniesiony do Woroneża. Został rozformowany w 1918.

</doc>
<doc id="1400987" url="https://pl.wikipedia.org/wiki?curid=1400987" title="Christoph Glaubitz">
Christoph Glaubitz

Christoph Glaubitz z Rębiszowa – geometra dóbr Schaffgotschów w Gryfie na Dolnym Śląsku. 
W 1734 r. na zlecenie Johanna Ludwiga von Zierotina z Velkich Losin sporządził tzw. „Złotą księgę” dóbr niemodlińsko-tułowickich, zawierającą ich szczegółowy opis wraz z wieloma planami i mapami oraz imiennymi listami poddanych. Księga ta obecnie przechowywana jest w „Haus Schlesien” w Königswinter-Heisterbacherrott w Niemczech. W księdze tej znajduje się między innymi kolorowy rysunek zamku niemodlińskiego, będący najstarszym zachowanym przedstawieniem ikonograficznym tej budowli.

</doc>
<doc id="1400988" url="https://pl.wikipedia.org/wiki?curid=1400988" title="Antydetonator">
Antydetonator

 #REDIRECT środki przeciwstukowe

</doc>
<doc id="1400989" url="https://pl.wikipedia.org/wiki?curid=1400989" title="Álvaro Cienfuegos Villazón">
Álvaro Cienfuegos Villazón



</doc>
<doc id="1400990" url="https://pl.wikipedia.org/wiki?curid=1400990" title="Lychen">
Lychen

Lychen – miasto w Niemczech w północnej części kraju związkowego Brandenburgia, w powiecie Uckermark. Jedno z mniejszych miast powiatu.
Toponimia.
Nazwa pochodzenia słowiańskiego, połabskie *"Lichyn"' (por. pol. "Licheń") pochodzi od rdzenia "*lich-" „biedny, ubogi” i odnosiła się do ubogich w ryby pobliskich jezior.
Geografia.
Lychen leży nad jeziorami: Wurlsee, Großer Lychensee, Stadtsee, Nesselpfuhl, Oberpfuhl, Zenssee i Platkowsee. Na północy obszar Lychen graniczy z powiatem Mecklenburgische Seenplatte a na zachodzie z powiatem Oberhavel.
Podział administracyjny.
W skład Lychen wchodzą następujące dzielnice:
Współpraca.
Miejscowości partnerskie:

</doc>
<doc id="1400991" url="https://pl.wikipedia.org/wiki?curid=1400991" title="Brooklyn’s Don Diva">
Brooklyn’s Don Diva

Brooklyn’s Don Diva to album amerykańskiej artystki hip-hop Foxy Brown. Album, wydany 13 maja 2008, jest w zamiarze dalszą częścią albumu "Broken Silence" (2001). Zgodnie z magazynem Rolling Stone, album zostałby wydany przed "Black Roses", gdyby tylko album, nad którym pracowała od 2004, został nagrany w Chung King Studios w Nowym Jorku.

</doc>
<doc id="1400996" url="https://pl.wikipedia.org/wiki?curid=1400996" title="Heinrich Rindfleisch">
Heinrich Rindfleisch

Heinrich Rindfleisch (ur. 3 marca 1916 w Strasburgu, zm. lipiec 1969 w Rheinhausen) – zbrodniarz hitlerowski, jeden z lekarzy SS pełniących służbę w obozach koncentracyjnych i SS-Obersturmführer.
Życiorys.
W 1941 ukończył studia medyczne i wstąpił do SS. W tym samym roku rozpoczął służbę w obozach koncentracyjnych. Był lekarzem obozowym kolejno w Gross-Rosen, Ravensbrück i Sachsenhausen. Od 20 stycznia 1944 do 21 lipca 1944 Rindfleisch był naczelnym lekarzem obozowym w Majdanku. Brał udział w selekcjach, egzekucjach i pseudoeksperymentach medycznych. W styczniu 1945 został przeniesiony do służby w 16 Dywizji Grenadierów Pancernych "Reichsführer SS".
Po zakończeniu wojny Rindfleisch był poszukiwany przez władze francuskie, polskie i belgijskie za morderstwa dokonywane na więźniach obozów koncentracyjnych. Nieniepokojony pracował aż do śmierci jako naczelny chirurg w szpitalu w Rheinhausen.

</doc>
<doc id="1400997" url="https://pl.wikipedia.org/wiki?curid=1400997" title="Remain in Light">
Remain in Light

Remain in Light – czwarty album postpunkowego zespołu Talking Heads, wydany 8 października 1980.
Album jest celebrowany za innowacyjne połączenie muzyki rockowej z elementami funk, worldbeat i przede wszystkim afrobeat, które wynikało z fascynacji zespołu afrobeatowymi wykonawcami jak Fela Kuti. Paleta dźwięków albumu zawiera afrykańskie polirytmy, dynamiczne kompozycje oparte na jednym akordzie, nakładające i zazębiające się warstwy instrumentacji i wokali oraz wyszukaną wieloelementową perkusję.
Ideę okładki albumu stworzyli basistka zespołu Tina Weymouth oraz perkusista Chris Frantz. Wykonał ją Instytut Technologii w Massachusetts oraz firma designerska M&amp;Co.
W 2003 album został sklasyfikowany na 126. miejscu listy 500 albumów wszech czasów magazynu Rolling Stone.

</doc>
<doc id="1400999" url="https://pl.wikipedia.org/wiki?curid=1400999" title="Gento (syn Genzeryka)">
Gento (syn Genzeryka)

Gento (również Genzo; żył w V w. n.e.) – trzeci lub czwarty, najmłodszy syn króla Wandalów Genzeryka, ojciec Guntamunda oraz Trasamunda, również władców królestwa Wandalów.

</doc>
<doc id="1401002" url="https://pl.wikipedia.org/wiki?curid=1401002" title="Simon de Beaulieu">
Simon de Beaulieu

Simon de Beaulieu (zm. 18 sierpnia 1297) – francuski kardynał.
Życiorys.
Był synem Guy de Beaulieu, pana feudalnego "château de Beaulieu". Studiował prawo na uniwersytecie paryskim, uzyskując tytuł doktora. W 1273 został archidiakonem Chartres, a rok później Poitiers; otrzymał także szereg innych beneficjów kościelnych. W 1281 wybrano go arcybiskupem Bourges. W latach 1282-90 przewodniczył czterem synodom prowincjonalnym. W 1285 roku przewodniczył uroczystościom pogrzebowym króla Francji Filipa III. 18 września 1294 papież Celestyn V mianował go kardynałem biskupem Palestriny. Uczestniczył w konklawe 1294. Papież Bonifacy VIII wysłał go wraz z kardynałem Bérardem z Albano w celu mediacji między królami Francji i Anglią; misja ta zakończyła się fiaskiem. Krótko po powrocie z tej legacji zmarł w Orvieto.

</doc>
<doc id="1401010" url="https://pl.wikipedia.org/wiki?curid=1401010" title="Haberberg (Królewiec)">
Haberberg (Królewiec)

Haberberg – przedmieście Królewca na południe od Pregoły, obecnie rejon głównego dworca kolejowego w Kaliningradzie, przed 1945 siedziba dwóch parafii ewangelickich i jednej katolickiej.
Historia.
Dawna wieś, którą w 1522 wielki mistrz Albrecht wraz z wsią Alte Garten nadał na własność miastu Knipawie. 
Ewangelicki kościół św. Trójcy (zwany powszechnie "Haberberger Kirche") wznosił się na wzgórku. Powstał w miejscu kaplicy cmentarnej założonej w 1537 i rozbudowanej w 1601, która służyła aż do końca budowy nowej świątyni wznoszonej wokół niej. Był barokową budowlą z lat 1653–1683, o rzucie prostokąta. Przekształcony po pożarze, w latach 1748–1753. W trójnawowym wnętrzu sklepienie podtrzymywały kolumny ze szwedzkiego wapienia. Z daleka widoczną wieżę o wysokości 83 m zbudowano w 1705, w 1775 zakończono wznoszenie smukłego hełmu. Rokokowe wyposażenie wnętrza pochodziło z lat 50. XVIII w. W 1944 i 1945 kościół uległ znacznemu uszkodzeniu, ruiny i otaczający cmentarz zlikwidowano po 1960. Obecnie w tym miejscu znajduje się skwer i Dom Sztuki (wcześniej kino "Oktjabr"). Drugi ewangelicki kościół Lutra ("Lutherkirche") zbudowano przy Viehmarkt według projektu Fritza Heitmanna w latach 1907–1910. Był neorenesansową budowlą z wysoką wieżą. Zdewastowany w 1945, został wysadzony w powietrze w maju 1976.
Na terenie dzielnicy zachował się dawny katolicki kościół Świętej Rodziny (niem. "Zur Heiliger Familie") – obecnie filharmonia – ceglany, neogotycki, z wysoką wieżą, o trójnawowym halowym wnętrzu, z lat 1904–1907 (również proj. F. Heitmann). W pobliżu znajdowało się ponadto Muzeum Rzemiosł Artystycznych ("Kunstgewerbe-Museum").

</doc>
<doc id="1401015" url="https://pl.wikipedia.org/wiki?curid=1401015" title="Polska na Letnich Igrzyskach Olimpijskich 2008">
Polska na Letnich Igrzyskach Olimpijskich 2008

Polskę na Letnich Igrzyskach Olimpijskich 2008 reprezentowało 263 sportowców. 9 lipca 2008 roku Polski Komitet Olimpijski zatwierdził kadrę narodową. W późniejszym terminie (17-19 lipca) ogłoszono ostateczne składy drużyn siatkarek, siatkarzy i piłkarzy ręcznych. Dodatkowo zdecydowano, że dziesięcioro lekkoatletów, którzy z różnych względów nie wypełnili minimów uprawniających ich do startu w Igrzyskach, otrzyma na to czas do 31 lipca. Ostatecznie Polska wysłała ekipę narodową liczącą 263 zawodniczek i zawodników (160 mężczyzn i 103 kobiety). Chorążym ekipy został kajakarz Marek Twardowski, funkcję szefa Polskiej Misji Olimpijskiej pełnił Kajetan Broniewski. Polska uczestniczyła w letnich igrzyskach olimpijskich po raz 19.
Reprezentanci.
Badminton.
Kobiety
Mężczyźni
Gra mieszana
Boks.
Mężczyźni
Gimnastyka.
Kobiety
Mężczyźni
Jeździectwo.
Mężczyźni
Judo.
Kobiety
Mężczyźni
Kajakarstwo.
Kobiety
Mężczyźni
Kolarstwo.
Kobiety
Mężczyźni
Lekkoatletyka.
Mężczyźni
Kobiety
Łucznictwo.
Kobiety
Mężczyźni
Pięciobój nowoczesny.
Kobiety
Mężczyźni
Piłka ręczna.
Mężczyźni
Piłka siatkowa.
Kobiety
Mężczyźni
pływanie.
Kobiety
Mężczyźni
Podnoszenie ciężarów.
Kobiety
Mężczyźni
Strzelectwo.
Kobiety
Mężczyźni
Szermierka.
Kobiety
Mężczyźni
Tenis.
Kobiety
Mężczyźni
Tenis stołowy.
Kobiety
Mężczyźni
Triathlon.
Kobiety
Mężczyźni
Wioślarstwo.
Kobiety
Mężczyźni
Zapasy.
Kobiety
Mężczyźni
Żeglarstwo.
Kobiety
Mężczyźni

</doc>
<doc id="1401020" url="https://pl.wikipedia.org/wiki?curid=1401020" title="Giovanni Colonna (zm. 1245)">
Giovanni Colonna (zm. 1245)

Giovanni Colonna (zm. 28 stycznia 1245) – włoski kardynał z rzymskiego rodu arystokratycznego Colonna.
Prawdopodobnie był pierwszym przedstawicielem tego rodu w Świętym Kolegium. Nominację kardynalską przyznał mu papież Innocenty III na konsystorzu 27 maja 1206. Sygnował bulle papieskie między 8 czerwca 1206 a 17 kwietnia 1244. W 1223 roku był legatem papieskim w Konstantynopolu oraz w państwach łacińskich w Syrii. Za pontyfikatu Grzegorza IX opowiadał się za bardziej elastyczną postawą wobec cesarza Fryderyka II. W trakcie sediswakancji po śmierci Grzegorza IX był liderem stronnictwa „ugodowego”. Zmarł w Rzymie na początku 1245 roku.

</doc>
<doc id="1401022" url="https://pl.wikipedia.org/wiki?curid=1401022" title="Dahme/Mark">
Dahme/Mark

Dahme/Mark – miasto w Niemczech w kraju związkowym Brandenburgia, w powiecie Teltow-Fläming, siedziba urzędu Dahme/Mark.
Geografia.
Miasto Dahme/Mark leży nad rzeką Dahme, ok. 30 km na południowy wschód od Luckenwalde.
Przez miasto przebiega droga krajowa B102.

</doc>
<doc id="1401027" url="https://pl.wikipedia.org/wiki?curid=1401027" title="Simon Beaulieu">
Simon Beaulieu



</doc>
<doc id="1401029" url="https://pl.wikipedia.org/wiki?curid=1401029" title="Pierwsza koalicja antyfrancuska">
Pierwsza koalicja antyfrancuska



</doc>
<doc id="1401034" url="https://pl.wikipedia.org/wiki?curid=1401034" title="Trebbin">
Trebbin

Trebbin – miasto w Niemczech w kraju związkowym Brandenburgia, w powiecie Teltow-Fläming. Trebbin leży ok. 36 km na południe od Berlina.
Toponimia.
Nazwa pochodzenia słowiańskiego, z połabskiego "trebyńi" „poręba”, oznacza zatem osadę wybudowaną w miejscu wyciętego lasu.

</doc>
<doc id="1401036" url="https://pl.wikipedia.org/wiki?curid=1401036" title="Konstancja Arpadówna">
Konstancja Arpadówna



</doc>
<doc id="1401037" url="https://pl.wikipedia.org/wiki?curid=1401037" title="Rudolf Agricola (zm. 1485)">
Rudolf Agricola (zm. 1485)

Rudolf Agricola (lub Rodolphus Agricola Phrisius) (ur. 17 lutego 1444 w Baflo zm. 27 października 1485 w Heidelbergu) – holenderski pisarz nowołaciński, filolog, poeta, tłumacz, muzyk, jeden z najważniejszych humanistów przed Erazmem z Rotterdamu.
Właściwe jego nazwisko brzmi Huysman (pisarz był synem mnicha benedyktyńskiego). Swoje gruntowne wykształcenie zdobywał w Erfurtcie (bakalaureat w 1458) i Louvain (magisterium w 1465). W latach sześćdziesiątych XV wieku odbywa podróże po Włoszech. W latach 1468(?)-1475 studiował prawo cywilne na Uniwersytecie w Pawii, a później udał się do Ferrary (1475-1479), gdzie stał się protegowanym księcia d’Este. W Ferrarze, był uczniem Theodora Gaza i uczestniczył w wykładach Battista Guariniego. W 1484 zdobył posadę profesora greki na Uniwersytecie w Heidelbergu.
Ważniejsze dzieła.
Do najwybitniejszego dzieła Agricoli należy "De inventione dialectica" z 1479 ("O rozumowaniu dialektycznym", który przez szereg lat był podręcznikiem logiki – pisarz dyskutuje w nim ze zwolennikami scholastyki, porusza kwestię ludzkiej i boskiej natury). Dzieła pisarza zapoczątkowały filologiczne studia tekstów objawionych. Agricola, oprócz greki, pod koniec życia zajął się również hebraistyką. Zmarł na febrę.

</doc>
<doc id="1401042" url="https://pl.wikipedia.org/wiki?curid=1401042" title="Linia Itsukaichi">
Linia Itsukaichi

 - linia kolejowa, należąca do JR East. 
Linia ta łączy dworzec Musashi-Itsukaichi, w mieście Akiruno ze stacją Haijima w Akishimie. Większość pociągów kieruje się tą trasą do linii Ōme, która prowadzi do stacji Tachikawa, a dalej wzdłuż linii Chūō do dworca Tōkyō. Odcinek z Itsukaichi do Haijima ma 11,1 km długości. Prześwit torów wynosi 1,067 mm. Sieć trakcyjna 1,500 V.

</doc>
<doc id="1401049" url="https://pl.wikipedia.org/wiki?curid=1401049" title="Wilhelm Paul Corssen">
Wilhelm Paul Corssen

Wilhelm Paul Corssen (ur. 20 stycznia 1820, Brema; zm. 18 czerwca 1875) – niemiecki filolog, językoznawca, historyk starożytności i etruskolog.
Corssen studiował w latach 1840 - 1844 na Uniwersytecie Berlińskim, u Augusta Böckha i Karla Lachmanna. Po studiach objął posadę nauczycielską w słynnym niemieckim liceum, zwanym też "niemieckim Eton", Pforcie. W 1866 wrócił do Berlina, gdzie ostatecznie poświęcił się publikacjom naukowym. Corssen skupiał się na językach Śródziemnomorza, przyczyniając się do rozwoju metody porównawczej. Już jego pierwsze prace pt. "Origines poesis romanae" (1844) i "Über Aussprache, Vokalismus und Betonung der lateinischen Sprache" (1858-59) zostały nagrodzone przez wydział filozoficzny Uniwersytetu Berlińskiego. Chcąc ustalić pierwotną wymowę łaciny, zajął się starowłoskimi dialektami, czego wyniki opublikował na łamach "Zeitschrift für vergleichende Sprachforschung", Adalberta Kuhna. Pisał również prace na temat archeologii i historii Pforty. Od początku przejawiał zainteresowanie tematyką etruską, czego owocem było "Über die Sprache der Etrusker", gdzie starał się udowodnić pokrewieństwo między językiem etruskim, a łaciną.

</doc>
<doc id="1401050" url="https://pl.wikipedia.org/wiki?curid=1401050" title="Ann Snitow">
Ann Snitow

Ann Barr Snitow (ur. 8 maja 1943 w Nowym Jorku, zm. 10 sierpnia 2019 tamże) – amerykańska feministka, profesor literatury i gender studies w New School for Social Research w Nowym Jorku. Zwolenniczka łączenia postulatów feministycznych z postulatami innych ruchów emancypacyjnych (socjalistycznych, afroamerykańskich, gejowsko-lesbijskich itp.).
Studiowała na Uniwersytecie Cornella, doktorat z literatury obroniła na Uniwersytecie Londyńskim.
Współredaktorka książek: "Powers of Desire: The Politics of Sexuality" (Nowy Jork 1983) oraz "The Feminist Memoir Project: Voices from Women’s Liberation" (Nowy Jork 1998).
W 1969 była jedną z założycielek grupy New York Radical Feminists (Radykalne Feministki Nowojorskie). W latach 80. wspólnie z antropolog Carol Vance założyła Feminist Anti-Censorship Task Force. W toczącej się wówczas w ruchu feministycznym debacie o seksualności, pornografii i prostytucji ("sex wars") opowiedziała się po stronie „seksualnego radykalizmu”. Krytykowała feminizm antypornograficzny, sprzeciwiając się cenzurze i twierdząc, że purytański stosunek do seksu obraca się zawsze w końcu przeciw kobietom.
W latach 90. założyła Network of East-West Women – organizację wspierającą ruchy i organizacje feministyczne w Europie Środkowej i Wschodniej.

</doc>
<doc id="1401052" url="https://pl.wikipedia.org/wiki?curid=1401052" title="FK Oleksandria">
FK Oleksandria



</doc>
<doc id="1401054" url="https://pl.wikipedia.org/wiki?curid=1401054" title="Made in Poland (teleturniej)">
Made in Poland (teleturniej)



</doc>
<doc id="1401074" url="https://pl.wikipedia.org/wiki?curid=1401074" title="Droga wojewódzka nr 351">
Droga wojewódzka nr 351

Droga wojewódzka nr 351 (DW351) – droga wojewódzka w województwie dolnośląskim łącząca DW296 w Jagodzinie ze Zgorzelcem i Jędrzychowicami. Droga biegnie z północy na południe, w całości przez powiat zgorzelecki. Dwukrotnie bezkolizyjnie krzyżuje się z autostradą A4 poprzez wiadukty.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku na pojedynczą oś napędową do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej po drodze mogły poruszać się pojazdy o nacisku na pojedynczą oś napędową do 8 ton.

</doc>
<doc id="1401076" url="https://pl.wikipedia.org/wiki?curid=1401076" title="Janus Dousa">
Janus Dousa

Janus Dousa (ur. 1545 w Noordwijk, zm. 1604 tamże) – nowołaciński poeta holenderski, tłumacz i historiograf.
Pochodził z drobnej szlachty, posiadał majątek w Noordwijk. Był jednym z inicjatorów i kuratorów biblioteki Uniwersytetu w Lejdzie. W mieście tym w 1574 dowodził obroną, która zakończyła się sukcesem (agresorami byli Hiszpanie). Dzięki posadzie bibliotekarza uniwersyteckiego otrzymał honorowy tytuł historiografa i mógł opisać w rocznikach dzieje hrabiów Holandii ("Annales", w 1599 napisaną wierszem, w 1601 przeredagowane na prozę). W swojej poezji "Nova poemata" (1575), podobnie jak dekadę wcześniej Klemens Janicki (1516-1543), odwoływał się do życia osobistego i bieżących wydarzeń historycznych, co było wtedy nowością w literaturze nowołacińskiej. Dokonał wielu tłumaczeń i edycji literatury łacińskiej. Janus Dousa zapoczątkował naukowe tradycje w swoim rodzie – jego synowie również poświęcili się pracy badawczej i pisarstwu. Byli to: Janas (1571-1596), Franciscus (1577-1630) oraz najzdolniejszy z nich Georgius (1574-1599), który gościł na hetmańskim dworze w Zamościu.

</doc>
<doc id="1401077" url="https://pl.wikipedia.org/wiki?curid=1401077" title="Strieżiewoj">
Strieżiewoj



</doc>
<doc id="1401086" url="https://pl.wikipedia.org/wiki?curid=1401086" title="Konstytucja Norwegii">
Konstytucja Norwegii

Konstytucja Norwegii, konstytucja eidsvollska – ustawa zasadnicza Królestwa Norwegii, uchwalona przez Zgromadzenie Konstytucyjne krótkotrwałego, niezależnego Królestwa Norwegii w dniu 16 maja 1814 w miejscowości Eidsvoll, a podpisana 17 maja 1814. Po zawarciu unii personalnej ze Szwecją (1814–1905), została uznana przez króla Karola XIII. Obowiązuje do dziś, jednakże była wielokrotnie zmieniana (ostatnia zmiana z 19 czerwca 1992).
Geneza.
Inspiracją dla stworzenia konstytucji Norwegii była Deklaracja niepodległości Stanów Zjednoczonych z 1776. Ponadto opierała się na tradycjach zarówno rewolucji francuskiej, jak i angielskiego systemu parlamentarno-gabinetowego.

</doc>
<doc id="1401087" url="https://pl.wikipedia.org/wiki?curid=1401087" title="Anna Baumgart">
Anna Baumgart

Anna Baumgart (ur. 1966 we Wrocławiu) – artystka wizualna, przedstawicielka sztuki krytycznej i sztuki feministycznej. Tworzy rzeźby, instalacje, performance'y, wideo, fotografie i tatuaż artystyczny. W swojej sztuce porusza tematy związane z problemami współczesnych kobiet i ich rolami życiowymi, utajonymi konfliktami matek i córek. Perspektywę feministyczną wykorzystuje jako narzędzie do diagnozy i krytyki społeczeństwa.
Życiorys.
Studia ukończyła na Wydziale Rzeźby Akademii Sztuk Pięknych w Gdańsku (dyplom w 1994). W latach 90. współpracowała z najważniejszymi ośrodkami artystycznymi w Gdańsku.
Od roku 1999 mieszka w Warszawie. Przez kilka lat prowadziła tu założoną przez siebie w 1999 roku kawiarnię Cafe Baumgart przy Centrum Sztuki Współczesnej. W 2006 roku kandydowała w wyborach samorządowych do warszawskiej rady miasta z listy Zielonych 2004. Związana z warszawską galerią lokal 30. Ma córkę, Agatę.

</doc>
<doc id="1401092" url="https://pl.wikipedia.org/wiki?curid=1401092" title="Tragheim (Królewiec)">
Tragheim (Królewiec)

Tragheim – dawna wieś pruska położona na płn. od zamku, później część śródmieścia Królewca. Do 1945 siedziba parafii ewangelickiej.
Nazwa obejmowała teren pomiędzy Steindamm, wałami miejskimi i Stawem Zamkowym. Pierwsza wzmianka o wsi pochodzi z 1300, w 1577 jako wolnizna (niem. "Freiheit") otrzymała własny herb i wilkierz. W 1624 mieszkańcy zakupili teren książęcej cegielni z przeznaczeniem na cmentarz. Stojącą tam szopę zaadaptowano na szkołę i kaplicę pogrzebową. Fachwerkowy kościół poświęcono w 1632, jako filialny Lipnika. W 1636 powstała samodzielna parafia. Kościół na Tragheim (niem. Tragheimer Kirche) był bogato wyposażony i ozdobiony malowidłami. W 1690 roku wieżę z wysokim hełmem pokryto nowym miedzianym poszyciem. W roku 1707 stary kościół rozebrano (z wyjątkiem wieży) i latach 1708–1710 wzniesiono murowany barokowy kościół według planów Joachima Ludwiga Schultheißa von Unfriedt, na rzucie krzyża greckiego o ramionach długości ok. 33 m. i wysokości wnętrza 9,80 m. Po pożarze odbudowany w latach 1783–1784 (proj. budowniczy Jetter), z tego czasu pochodziło skromne wyposażenie wnętrza. Mimo usiłowań nigdy nie odbudowano hełmu wieży obniżonej i krytej prowizorycznym daszkiem. W mury zewnętrzne wmurowano kilka nagrobków z dawnego cmentarza, z czasem przekształconego w park. Kościół został zniszczony w 1945 r., ruiny rozebrano pod koniec lat 60. XX w., podczas budowy ul. gen. Sommera (ros. ул. ген. Соммера). W tym kościele w 1836 niemiecki kompozytor Richard Wagner poślubił Minnę Planer. Przy ul. Baranowa (ros: ул. Баранова) stoi dawny dom parafialny z 1911, obecnie należący do eparchii smoleńsko-kaliningradzkiej Kościoła Prawosławnego. Na Tragheim znajdowała się ponadto siedziba zboru baptystów.
W okresie nowożytnym na Tragheim budowało domy z ogrodami wielu zamożnych mieszkańców miasta i szlachty. Przy dawnej ul. Hintertragheim miały siedziby trzy loże masońskie: "Pod Trzema Koronami" (Dreikronenloge) założona 1746, "Pod Trupią Czaszką" (Zum Totenkopf), założona 1772 i Immanuela (Immanuelloge), założona 1864.
Tu znajdowała się XIX-wieczna siedziba rejencji królewieckiej. Powstało ponadto szereg zabudowań uniwersyteckich, z których zachowała się Palaestra Albertina – ośrodek sportowy, zbudowany w stylu neogotyckim. 

</doc>
<doc id="1401093" url="https://pl.wikipedia.org/wiki?curid=1401093" title="Jan Nepomucen I Ferdynand Praschma">
Jan Nepomucen I Ferdynand Praschma

Jan Nepomucen I Ferdynand Praschma (– 1804). Syn Franciszka Wilhelma i Ludwiki Marii córki Franciszka Euzebiusza Oppersdorffa. Ożenił się z Marianną von Zierotin, córką Franza Ludwiga von Zierotin i Luise Karoline von Zierotin (z linii z Velkich Losin). Pochowany w kaplicy rodowej w kościele pw. NMP we Frydku.

</doc>
<doc id="1401094" url="https://pl.wikipedia.org/wiki?curid=1401094" title="17 Brygada Artylerii Haubic">
17 Brygada Artylerii Haubic

17 Brygada Artylerii Haubic (17 BAH) – związek taktyczny artylerii Wojska Polskiego.
Brygada sformowana została wiosną 1951, w garnizonie Grudziądz, na bazie 73 pułku artylerii haubic, w ramach przyśpieszonego planu rozwoju WP w latach 1951–1953. Jednostka wchodziła w skład 6 Dywizji Artylerii Przełamania z Grudziądza. Brygadę rozwiązano we wrześniu 1955 roku.
Struktura organizacyjna.
Brygada liczyła ok. 2300 żołnierzy i uzbrojona była w 120 haubic 122 mm.

</doc>
<doc id="1401096" url="https://pl.wikipedia.org/wiki?curid=1401096" title="19 Brygada Artylerii Haubic">
19 Brygada Artylerii Haubic

19 Brygada Artylerii Haubic - związek taktyczny artylerii Wojska Polskiego.
Formowanie i zmiany organizacyjne.
W wyniku wprowadzenia planu przyśpieszonego rozwoju WP na lata 1951- 1953, wiosną 1951, na bazie 74 Pułku Artylerii Haubic sformowano 19 Brygadę Artylerii Haubic.
Brygada wchodziła w skład 6 Dywizji Artylerii Przełamania z Grudziądza. Jesienią 1956 roku dyslokowano ją do Orzysza, gdzie weszła w skład 8 Dywizji Artylerii Przełamania.
Struktura organizacyjna.
Dowództwo brygady - Grudziądz
Bibliografia.
 

</doc>
<doc id="1401098" url="https://pl.wikipedia.org/wiki?curid=1401098" title="Akiruno">
Akiruno

 – miasto w prefekturze metropolitarnej Tokio, Japonia. Ma powierzchnię 73,47 km2 . W 2020 r. mieszkało w nim 79 366 osób, w 31 791 gospodarstwach domowych (w 2010 r. 80 877 osób, w 29 324 gospodarstwach domowych).
Historia.
Zostało utworzone w 1995 roku poprzez połączenie miast: Akigawa i Itsukaichi.

</doc>
<doc id="1401101" url="https://pl.wikipedia.org/wiki?curid=1401101" title="Indianapolis 500 2008">
Indianapolis 500 2008

Indianapolis 500 2008 – 92. edycja wyścigu rozegranego na torze Indianapolis Motor Speedway odbyła się 25 maja 2008 roku w ramach serii IndyCar. Udział w nim wzięło 33 kierowców z 10 krajów.
Ustawienie na starcie.
Nie zakwalifikowali się:

</doc>
<doc id="1401102" url="https://pl.wikipedia.org/wiki?curid=1401102" title="21 Brygada Artylerii Ciężkiej">
21 Brygada Artylerii Ciężkiej

21 Brygada Artylerii Ciężkiej (21 BAC) – związek taktyczny artylerii ciężkiej ludowego Wojska Polskiego.
Formowanie i zmiany organizacyjne.
21 Brygada Artylerii Ciężkiej została sformowana wiosną 1951 roku w Chełmnie, w ramach planu przyśpieszonego rozwoju WP w latach 1951-1953, na bazie 71 pułku artylerii ciężkiej.
Brygada wchodziła w skład 6 Dywizji Artylerii Przełamania z Grudziądza.
Na podstawie rozkazu Nr 0071/Org. Ministra Obrony Narodowej z 4 listopada 1955 roku jednostka została przeformowana w 21 Brygadę Artylerii Armat według etatu Nr 4/119 o stanie 844 żołnierzy.
Na podstawie rozkazu Nr 0026/Org. Ministra Obrony Narodowej z 4 września 1956 roku brygada została przeniesiona na etat Nr 4/135 i włączona w skład 5 Dywizji Artylerii Armat.
Na podstawie rozkazu Nr 0025/Org. Ministra Obrony Narodowej z 2 kwietnia 1957 brygada w terminie do 15 sierpnia 1957 została przeformowana w 92 dywizjon artyleryjskiego rozpoznania pomiarowego, który podporządkowano dowódcy 6 Brygady Artylerii Armat.
Żołnierze brygady.
Dowódca brygady
Inni żołnierze
Przekształcenia.
10 Brygada Artylerii Ciężkiej → 71 pułk artylerii ciężkiej → 21 Brygada Artylerii Ciężkiej → 21 Brygada Artylerii Armat → 92 dywizjon artyleryjskiego rozpoznania

</doc>
<doc id="1401105" url="https://pl.wikipedia.org/wiki?curid=1401105" title="2008 Indianapolis 500">
2008 Indianapolis 500



</doc>
<doc id="1401107" url="https://pl.wikipedia.org/wiki?curid=1401107" title="Okręgi Federalne Federacji Rosyjskiej">
Okręgi Federalne Federacji Rosyjskiej



</doc>
<doc id="1401108" url="https://pl.wikipedia.org/wiki?curid=1401108" title="Jan Nepomucen II Carl Praschma">
Jan Nepomucen II Carl Praschma

Jan Nepomucen II Karol Józef Wincenty Franciszek Walenty Michał hrabia Praschma (1757–1822). Syn Jana Nepomucena I i Marianny von Zierotin, ósme dziecko z czternaściorga dzieci tego małżeństwa. Zawarł związek małżeński z Marianną Karoliną von Zierotin-Lilgenau, (1761–1793) córką Ludwiga Antona von Zierotin i wnuczką Johanna Ludwiga von Zierotin.
Życiorys.
Objął dobra niemodlińsko-tułowickie w roku 1779 na mocy testamentu Michaela von Zierotin, który był bratem jego matki. Uzyskał w Wiedniu wykształcenie prawnicze. Miłośnik literatury i muzyki: zgromadził znaczną bibliotekę, organizował przedstawienia teatralne i utrzymywał kapelę dworską. W 1787 r. rozpoczął remont zamku w Niemodlinie, pracami tymi w początkowym okresie kierował inżynier Steglich, absolwent Akademii Drezdeńskiej. W lasach koło Lipna na terenie zamkowego zwierzyńca założył park krajobrazowy, którego częścią był najstarszy obecnie na ziemiach polskich ogród botaniczny, do którego sprowadzał rzadkie okazy roślin. W ogrodzie botanicznym pierwsze drzewa zasadzono w 1782 r. i przynajmniej jedno z nich, jałowiec wirginijski, rośnie tam do dnia dzisiejszego. 
Zmarł w roku 1822. Pochowany w kaplicy zamkowej w Niemodlinie.

</doc>
<doc id="1401124" url="https://pl.wikipedia.org/wiki?curid=1401124" title="26 Brygada Artylerii Haubic">
26 Brygada Artylerii Haubic

26 Brygada Artylerii Haubic – związek taktyczny artylerii Wojska Polskiego.
Formowanie i zmiany organizacyjne.
W wyniku wprowadzenia planu przyśpieszonego rozwoju WP na lata 1951–1953, wiosną 1951, na bazie 68 pułku artylerii haubic sformowano 26 Brygadę Artylerii Haubic.
Brygada wchodziła w skład 8 Dywizji Artylerii Przełamania z Orzysza. Brygadę rozwiązano we wrześniu 1955 roku.
Struktura organizacyjna.
dowództwo - Orzysz
Brygada liczyła ok. 2300 żołnierzy i uzbrojona była w 120 haubic 122 mm.

</doc>
<doc id="1401133" url="https://pl.wikipedia.org/wiki?curid=1401133" title="Ambasadorowie Prus w Austrii">
Ambasadorowie Prus w Austrii

W XVI wieku Brandenburgia poparła reformację wbrew woli Wiednia i cesarza. Od XVII wieku elektorzy brandenburscy prowadzili politykę balansowania między Francją a Austrią, próbując zagarnąć dla siebie resztki po ich nabytkach. W czasie wojny o sukcesje hiszpańską (1702-1714) Królestwo Prus popierało Austrię, by potem stopniowo się od niej oddalać. Fryderyk Wielki (pan. 1740-1786) prowadził politykę skrajnie wrogą wobec Wiednia aż do późnych lat sześćdziesiątych XVIII wieku. Rewolucja Francuska zjednoczyła oba kraje wobec wspólnego zagrożenia. W czasie Wiosny Ludów oba kraje przeżywały podobne liberalne wstrząsy. Premier Prus Otto von Bismarck wybrał znów kurs wrogi Austrii.

</doc>
<doc id="1401134" url="https://pl.wikipedia.org/wiki?curid=1401134" title="29 Brygada Artylerii Haubic">
29 Brygada Artylerii Haubic

29 Brygada Artylerii Haubic (29 BAH) – związek taktyczny artylerii Wojska Polskiego.
Brygada została sformowana wiosną 1951, w miejscowości Szlaga, na bazie 70 pułku artylerii haubic, w ramach planu przyśpieszonego rozwoju WP na lata 1951-1953. Brygada wchodziła w skład 8 Dywizji Artylerii Przełamania z Orzysza.
Struktura organizacyjna.
4 grudnia 1952 dowództwo brygady przeformowane zostało na etat Nr 4/84, a podległe mu pułki na etat Nr 4/85 i skadrowane.

</doc>
<doc id="1401142" url="https://pl.wikipedia.org/wiki?curid=1401142" title="Addyktologia">
Addyktologia

Addyktologia – nauka o uzależnieniach, obejmująca takie dziedziny jak psychologia, medycyna, socjologia oraz prawo. Przedmiotem jej badań pozostaje zależność fizyczna, psychiczna oraz społeczna. W odniesieniu do medycyny w Polsce nie jest ona jeszcze specjalizacją lekarską.

</doc>
<doc id="1401143" url="https://pl.wikipedia.org/wiki?curid=1401143" title="15 Brygada Artylerii Ciężkiej">
15 Brygada Artylerii Ciężkiej

15 Warszawska Brygada Artylerii Ciężkiej (15 BAC) – związek taktyczny artylerii ciężkiej Wojska Polskiego.
Formowanie i zmiany organizacyjne.
W 1949 roku w garnizonie Węgorzewo sformowano 15 Brygadę Artylerii Ciężkiej. W 1951 brygada weszła w skład 8 Dywizji Artylerii Przełamania z Orzysza. W 1956 brygadę przemianowano na 15 Brygadę Artylerii Armat. W 1961, po rozwiązaniu 8 DAP, brygadę podporządkowano dowódcy Warszawskiego Okręgu Wojskowego.
W 1967 na podstawie rozkazu MON nr 07 z 4 maja 1967 15 Warszawską Brygadę Artylerii Armat przemianowano na 1 Warszawską Brygadę Artylerii Armat im. gen. Bema.
Skład organizacyjny 15 BAC.
do maja 1957
od maja 1957 do lutego 1963
od lutego 1963

</doc>
<doc id="1401144" url="https://pl.wikipedia.org/wiki?curid=1401144" title="Galeria Biała (Lublin)">
Galeria Biała (Lublin)

Galeria Biała w Lublinie – niekomercyjna, autorska galeria sztuki prowadzona przez Annę Nawrot i Jana Grykę. Od 1985 roku w ramach Centrum Kultury w Lublinie. 
W Galerii Białej prezentowane były i są nowe interesujące zjawiska w sztuce, zwłaszcza w środowisku lubelskim. Jest to miejsce, w którym debiutowali tacy artyści pokolenia 70. i 80., jak: Robert Kuśmirowski, Eliza Galey, Bogna Burska oraz Katarzyna Korzeniecka. Prowadzący galerię zwracają się w stronę sztuki młodej, poszukującej swojej własnej formy ekspresji, co sprawia, że jest to miejsce posiadające duży potencjał generowania nowych, ważnych zjawisk na polskiej scenie artystycznej. Co roku organizuje się w Białej od 12 do 14 wystaw indywidualnych lub zbiorowych.

</doc>
<doc id="1401146" url="https://pl.wikipedia.org/wiki?curid=1401146" title="Säuling">
Säuling

Säuling – szczyt leżący na granicy austriacko-niemieckiej. Jego sylwetka góruje nad okolicą Füssen i Pfronten. Szczyt wznosi się na wysokość 2047 m n.p.m. Po stronie północnej znajdują się, widoczne z wierzchołka, zamki Neuschwanstein i Hohenschwangau.

</doc>
<doc id="1401148" url="https://pl.wikipedia.org/wiki?curid=1401148" title="Chłopiec z Lagar Velho">
Chłopiec z Lagar Velho



</doc>
<doc id="1401149" url="https://pl.wikipedia.org/wiki?curid=1401149" title="Massimo Pallottino">
Massimo Pallottino

Massimo Pallottino (ur. 9 listopada 1909, zm. 7 lutego 1995 w Rzymie) – włoski archeolog. Wykładał na Uniwersytecie La Sapienza w Rzymie, jako profesor etruskologii.
Życie i praca.
Swoją karierę naukową rozpoczął w 1933–1940 jako współpracownik Narodowego Muzeum Etruskiego w Rzymie, kiedy przeprowadzał wykopaliska m.in. w Capenie, Cerveteri oraz Wejach. Od 1937 pracował jako privatdozent, a w latach 1940–1945 zatrudniony na Uniwersytecie w Cagliari. W 1946 powołany na stanowisko profesora etruskologii Uniwersytetu La Sapienza w Rzymie, które obejmował aż do 1980.
Do jego najważniejszych prac polowych należą prowadzone od 1957 wykopaliska w sanktuarium Pyrgi – Blaszki z Pyrgi. W 1982 otrzymał Nagrodę Balzana dla historyków starożytności, a w 1984 Nagrodę Erazma. Był członkiem wielu organizacji naukowych, m.in. Niemieckiego Instytutu Archeologicznego. Zainspirowany przez Wilhelma Brandensteina zainteresował się problemem istnienia Atlantydy, który określił jako "otwarty". Zasadniczo zgodził się z poglądami Brandensteina, jednakże rozszerzył je w pewnych punktach o własne pomysły.
W 1988 r. został członkiem zagranicznym PAN.

</doc>
<doc id="1401150" url="https://pl.wikipedia.org/wiki?curid=1401150" title="Galeria Entropia">
Galeria Entropia

Galeria Entropia – powstała we Wrocławiu w 1988 roku z inicjatywy Alicji i Mariusza Jodko i działa jako galeria miejska Wrocławia.
Jest miejscem prezentacji sztuki aktualnej oraz klasyków sztuki neoawangardowej. W galerii można zobaczyć sztukę realizowaną w wielu mediach: malarstwo, grafikę, rysunek, instalację, obiekt, ceramikę, wideo, sztukę akcji. Poza wystawami organizowane są pokazy i przeglądy filmowe, koncerty, spektakle, performances, prezentacje sztuki nowych mediów, pokazy artystów związanych ze środowiskiem wrocławskim. Jest to miejsce wielu interesujących debiutów głównie absolwentów ASP. Entropia wydaje czasopismo „Entropia Art Magazyn” zawierające dokumentacje wydarzeń w galerii oraz teksty krytyczne o sztuce w ogóle (redakcja: Alicja Jodko, Mariusz Jodko, Andrzej Rerak).

</doc>
<doc id="1401153" url="https://pl.wikipedia.org/wiki?curid=1401153" title="Centrum Sztuki Współczesnej Kronika">
Centrum Sztuki Współczesnej Kronika

CSW Kronika – od 1991 do 2006 roku galeria, później centrum sztuki współczesnej mieszczące się w Bytomiu.
W latach 2006-2008 dyrektorem Kroniki był Sebastian Cichocki (1975), z wykształcenia socjolog, krytyk sztuki, kurator. Wydarzenia realizowane przez Cichockiego charakteryzowały się wysublimowanym sposobem reprezentacji. Były to zazwyczaj działania wykraczające poza modernistyczne ramy galerii sztuki i samego, tradycyjnie pojmowanego działania artystycznego. Prowadzona przez niego Galeria to przestrzeń warsztatowa, która była obszarem działań, polem poszerzania dyskursów i tworzenia znaczeń. Kronika poza tradycyjnymi wystawami (2006 Projekty Aneta Grzeszykowska / Jan Smaga; Zapiski Zofia Rydet; Architektura intymna, architektura porzucona, kuratorzy: Sarmen Beglarian, Katarzyna Burza, Małgorzata Kozioł – absolwenci Podyplomowych Studiów Kuratorskich przy IHS UJ; Bad News, kuratorki: exgirls; Opady Bogna Burska; Wystawa Monika Sosnowska) organizuje projekty w przestrzeni publicznej (2006 Herostrates według J.P. Sartre'a, Twożywo; 2005 Polska Część Śląska, Anna Niesterowicz) oraz eksperymentalne cykle muzyczne (music_for_white_cubes) i interdyscyplinarne platformy artystyczne w stylu Elektropopklub, 2005. 
Kronika przygotowuje także publikacje i wydawnictwa artystyczne (S. Cichocki, D. Foks, J. Jarniewicz, Z. Libera, "Co robiła łączniczka. Książka o książce", 2006; Artur Żmijewski, "Drżące ciała", 2007), organizuje warsztaty (Grzegorz Sztwiertnia: meeting room, Uroczyste otwarcie głów), prowadzi działalność popularyzatorską w środowisku lokalnym. W instytucji organizowane są także rezydencje dla artystów (Anna i Adam Witkowscy / Krzysztof Topolski, 2006). 
Kronika współpracuje z artystami, kuratorami i ośrodkami sztuki w Polsce i za granicą, m.in. Kunstverein/Wolfsburg, Fundacja Galerii Foksal/Warszawa, Press to Exit Project Space/Skopje, Büro Kopernikus/Berlin, Studium Kuratorskie przy IHS UJ/Kraków, thealit Frauen.Kultur.Labor/Bremen. 
W latach 2008–2017 dyrektorem programowym Kroniki był Stanisław Ruksza – historyk sztuki, kurator, wykładowca, autor tekstów. Działalność programowa skupiona była wokół tematów społeczno-ekonomicznych, kontekstów lokalnych oraz badania skutków transformacji. Kronika była jedną z pierwszych instytucji, która zaczęła zwracać uwagę na koszty i konsekwencje zmian społecznych w kontekście przestrzeni lokalnej. Do najważniejszych projektów zrealizowanych przez S. Rukszę zalicza się: "Indunature" (program alternatywnej turystyki na terenie Górnego Śląska, przy współpracy S. Rukszy i M. Dosia, 2009), "Prace społeczne" (cykl wystaw i interwencji, którego celem było ukazanie potencjału sztuki współczesnej w polu społecznym, 2012-2013), "Workers of the Artworld Unite" (poruszający problemy ekonomiczne artystów sztuki wizualnej w Polsce, we współpracy S. Rukszy z A. Cukierską, 2013) oraz "Projekt Metropolis" (kilkuletni program badawczy, oparty na rezydencjach artystycznych, podejmujący próbę stworzenia nowej ikonografii Górnego Śląska i Zagłębia Dąbrowskiego, angażujący rodzimych i zagranicznych artystów oraz mieszkańców regionu; S. Ruksza we współpracy z Ł. Trzcińskim i Fundacją Imago Mundi, 2012-2015). 
Od 2017 roku dyrektor programową CSW Kronika jest Agata Cukierska – historyczka sztuki, kuratorka, autorka tekstów, dziennikarka, związana z instytucją od 2012. Program Kroniki nastawiony jest na problematykę społeczną i kładzie nacisk na popularyzację sztuki kobiet (m.in. cykl "Służbówka" - działania artystów ze społecznościami wykluczonymi, "Ja ci życzę jak najlepiej" Małgorzaty Goliszewskiej, "I made a model of you" Aleksandry Kubiak, wystawa zbiorowa "Królowa pszczół," poruszająca sytuację ekonomiczną artystek w kontekście płci). 
Od 2018 CSW Kronika wydała 8 numerów "Biuletyn Kroniki" (ósmy numer wydany w 2019) - elektroniczne wydawnictwo, podsumowujące wystawy organizowane w instytucji, z dokumentacjami, opracowaniami tematycznymi i wywiadami. 
Od 2007 roku Kronika prowadzi program edukacyjny "Świetlica Sztuki", przeznaczony dla dzieci i młodzieży. Podstawowym założeniem projektu jest stworzenie dla młodych odbiorców sztuki alternatywnej przestrzeni, ukazanie pozytywnych motywacji i możliwości rozwoju. W ramach zajęć odbywają się warsztaty aktywności twórczej (plastyczne, teatralne i filmowe), rozwijające dziecięcą wrażliwość i umiejętności, spotkania z artystami, oprowadzania dedykowane młodym widzom oraz wystawy wakacyjne, realizowane przez uczestników "Świetlicy Sztuki" z zaproszonymi artystami. 

</doc>
<doc id="1401157" url="https://pl.wikipedia.org/wiki?curid=1401157" title="Galeria Okna">
Galeria Okna

Galeria Okna – funkcjonująca od 2004 do 2008 roku w podziemiach Centrum Sztuki Współczesnej Zamek Ujazdowski w Warszawie. Prowadzona przez Marcina Krasnego (1979), kuratora i krytyka – autora programu. 
Galeria prezentowała sztukę młodych, często studiujących jeszcze artystów. Pełniła podobną funkcję do znajdującej się wcześniej także w CSW Galerii Laboratorium. 
Działalność Galerii Okna rozpoczęła wystawa prac Laury Paweli (REALITY_LP, 2004). Odbyły się tam między innymi wystawy: Adama-X (Implant, 2004), Michała Budnego (Światło, 2004), Kamila Dąbrowskiego (Było, jak było, 2006; kuratorzy: SZUSZU), Minny Suoniemi (Safe Area, 2005; kuratorki: Ika Sienkiewicz-Nowacka, Marianna Dobkowska), Rafała Jakubowicza (Stoosiemdziesiąt i coś, 2005), Olgi Lewickiej (Showdown, 2005/2006), Anny i Adama Witkowskich (pierwszy jedyny najlepszy, 2006), Jana Mioduszewskiego (Fabryka Mebli-Korytarz, 2006), Konrada Pustoły (Autor, 2006), Truth (Transformacja, 2006), Zorki Wollny (Muzeum, 2008). 
W Oknach prezentowane były głównie wystawy indywidualne, ale odbyło się tam również kilka pokazów zbiorowych: "Randka w ciemno" (2004), której kuratorzy (Alejandra Perez Tamayo i Agata Raczyńska) poprosili artystów meksykańskich (Ichiro Irie, Rene C. Hayashi + Ingrid Rodea, Virginia Bonilla, Gabriel Carrillo, Elizabeth Espinosa, Oscar Padilla, Txema Novelo, Marité Márquez Yong, Raúl Del Olmo) i polskich (Agnieszka Kalinowska, Paweł Susid, Jadwiga Sawicka, Robert Maciejuk, Agata Bogacka, Rafał Jakubowicz, Twożywo, Karol Radziszewski, Pola Dwurnik) o zaprezentowanie prac na temat stereotypu polaka i meksykanina w obu tych krajach; "Cztery Róże" (2005), kurator: Marcin Krasny - pokaz prac artystów-feministów, którzy z okazji 8 marca „postanowili poprawić humor kobietom” (Kuba Bąkowski, Hubert Czerepok, Daniel Rumiancew, Wunderteam). 
W Oknach została zorganizowana, także przez Krasnego, wystawa projektów, które nie zostały nigdy zrealizowane w "Koncercie życzeń" (2005) - koncepcje Jarosława Kozakiewicza, Macieja Kuraka, Roberta Rumasa, Azorro. Ostatnią otwartą tam wystawą było "Zawężenie pola przedmiotowego zasięgu" Tomasza Saciłowskiego (2008; kurator: Adam Mazur).

</doc>
<doc id="1401160" url="https://pl.wikipedia.org/wiki?curid=1401160" title="Barbara Gębczak-Janas">
Barbara Gębczak-Janas

Barbara Gębczak-Janas (ur. 1976) – polska malarka.
Studiowała na Wydziale Edukacji Artystycznej ASP w Poznaniu oraz na Wydziale Malarstwa i Rzeźby ASP we Wrocławiu, gdzie w 2002 roku obroniła dyplom z malarstwa w pracowni prof. Andrzeja Klimczaka Dobrzanieckiego i aneks z rysunku w pracowni prof. Pawła Jarodzkiego.
Laureatka VI Konkursu im. Eugeniusza Gepperta (2004). 
Otrzymała Grad Prix Ministra Kultury i Sztuki w konkursie Promocje – Malarstwo Młodych w Legnicy (2003). 
Dwukrotna finalistka konkursu na „Obrazu Roku” organizowanego przez miesięcznik "Art &amp; Business” (2003, 2004).
Źródłem jej malarstwa są chwile, motywy, postacie wyrwane z kontekstu rzeczywistości. Odrealnione obrazy zaobserwowane w życiu codziennym, jak Wspomnienie lata (2004), odnalezione za pośrednictwem mediów idealne wizerunki żurnalowych piękności - Pretty (2005) lub tajemnicze, oniryczne weduty, np. Mulholland Drive (2004). Gębczak Janas stawia pytanie o prawdziwa naturę otaczającego nas świata i sposób funkcjonowania znajdującego się w nim człowieka.

</doc>
<doc id="1401163" url="https://pl.wikipedia.org/wiki?curid=1401163" title="Paweł Janas (malarz)">
Paweł Janas (malarz)

Paweł Janas (ur. 1976) – polski malarz.
Studiował na ASP w Poznaniu i we Wrocławiu, gdzie otrzymał dyplom na kierunku Wzornictwo przemysłowe ze specjalnością Komunikacja wizualna w 2002 roku.
Obrazy Janasa, surowe w formie, przedstawiają równie surową rzeczywistość oraz autora, który się w tej rzeczywistości znajduje. W zorganizowanej pustce, stworzonej przy pomocy architektury - Autostrada (2005), Droga (2005), Tama (2005) i przemysłu produkującego codzienność KFC (2004) Mc Donald’s (2004) portretuje siebie tkwiącego samotnie w wypreparowanym świecie. Do dupy z takim życiem (2004). 
Jego obrazy były wykorzystane w filmie "Samotność w sieci", reż. W. Adamek (2006).
Współpracuje z galerią m2 [m kwadrat] w Warszawie.

</doc>
<doc id="1401166" url="https://pl.wikipedia.org/wiki?curid=1401166" title="Andrzej Karmasz">
Andrzej Karmasz

Andrzej Karmasz (ur. 1976 w Gdańsku) – polski artysta wizualny, doktor nauk plastycznych w zakresie sztuk pięknych.
Życiorys.
Absolwent Wydziału Malarstwa i Grafiki gdańskiej Akademii Sztuk Pięknych. Dyplom w pracowni prof. Hugona Laseckiego (2003). Asystent na Wydziale Malarstwa Akademii Sztuk Pięknych w Gdańsku.
Wpływ na jego twórczość miało stypendium w Japonii na Joshibi University od Art and Design (Japanese Government Scholarship – Monbukagakusho, 2004-2006), podróże po Chinach, Nowej Zelandii i Azji Południowo-Wschodniej.
Zrealizował cykl autoportretów, w ramach których nieustannie poddaje przekształceniom swój własny wizerunek. Wciela się w rolę kobiety, korzystając z doświadczeń zdobytych podczas nauki w szkole dla gejsz w Tokio (Autoportret - Geisha II 2005) lub staje się Maoryską z rytualnym tatuażem Monku (Transformacja w Maori 2005).

</doc>
<doc id="1401168" url="https://pl.wikipedia.org/wiki?curid=1401168" title="Conquestador (1755)">
Conquestador (1755)

Conquestador – hiszpański okręt zwodowany w 1755 roku.
Był to 60-działowy okręt liniowy. Przechwycony przez Royal Navy 13 sierpnia 1762 roku został przemianowany na HMS Conquestador. Od roku 1775 w porcie. W roku 1782 popadł w ruinę.

</doc>
<doc id="1401169" url="https://pl.wikipedia.org/wiki?curid=1401169" title="Giulio Giglioli">
Giulio Giglioli

Giulio Quirino Giglioli (ur. 1886, zm. 1956) – włoski historyk sztuki specjalizujący się w sztuce rzymskiej i etruskiej. Związany z ruchem faszystowskim.
Życiorys.
Giglioli był studentem i asystentem Emanuela Löwy'ego i Rodolfa Lancianiego. Walczył w I wojnie światowej, w czasie której, w 1916, opisał nowo odkryty posąg Apolla z Wejów.
W latach powojennych, począwszy od 1923, pracował na Uniwersytecie La Sapienza w Rzymie, gdzie wykładał topografię starożytną i historię sztuki klasycznej. W 1935 został członkiem rady miejskiej.
Prowadził wykopaliska w miejscach, związanych z Etruskami oraz uczestniczył w faszystowskich projektach w Rzymie, w szczególności wykopaliskach na Forum Augustum i w Mausoleum Augustum.
Ponieważ pracował głównie w latach 30. XX wieku, musiał wyrażać posłuszeństwo reżimowi faszystowskiemu. Po śmierci "Il Duce" w 1943 powrócił na uniwersytet i w 1948 założył czasopismo „Archeologia Classica”. Do jego studentów należał m.in. Massimo Pallottino, pionier etruskologii jako dziedziny uniwersyteckiej.

</doc>
<doc id="1401171" url="https://pl.wikipedia.org/wiki?curid=1401171" title="PortAventura Park">
PortAventura Park

PortAventura Park (kat. "Port Przygód Park") – rodzinny park rozrywki znajdujący się w Hiszpanii w pobliżu miasteczka Salou, ok. 10 km od Tarragony i 90 km od Barcelony. Jest to największe wesołe miasteczko w Hiszpanii i Europie Południowej. W maju 2012 oddano do użytku najwyższy do 2017 roku roller coaster Europy – Shambhala – wyprodukowany przez firmę Bolliger &amp; Mabillard. "PortAventura Park" jest szóstym pod względem wielkości lunaparkiem w Europie i odwiedza go ponad 3,5 mln osób rocznie.
Atrakcje.
W parku znajduje się ponad 35 atrakcji.
Kolejki górskie.
Czynne.
W roku 2022 w parku znajdowało się 7 czynnych kolejek górskich:
W budowie.
W roku 2022 park miał w planach budowę 1 nowej kolejki górskiej:

</doc>
<doc id="1401173" url="https://pl.wikipedia.org/wiki?curid=1401173" title="Agnieszka Kalinowska">
Agnieszka Kalinowska

Agnieszka Kalinowska (ur. 1971) – polska artystka współczesna. Malarka, autorka wideo, instalacji, rzeźb i obiektów wykonanych z niestandardowych materiałów. 
Życiorys.
Studiowała na Wydziale Malarstwa ASP w Poznaniu (1993–1998), gdzie uzyskała dyplom z malarstwa i rysunku. W 2003 roku rezydentka programu Civitella Ranieri – Fellowship we Włoszech, a w 2006 w Nowym Jorku w ramach programu Location One. 
Należy do grona najbardziej cenionych polskich artystów, o czym świadczą liczne wystawy w Polsce i za granicą. 
W 2002 roku w Centrum Sztuki Współczesnej Zamek Ujazdowski w Warszawie artystka zrealizowała projekt "Jeszcze trochę" – instalację i obiekty rzeźbiarskie zbudowane z gumek recepturek, zamienionych w przedziwną roślinę i dwie siłujące się postacie, oraz konfetti i karnawałowych serpentyn, pośród których ustawiono maszynę do sprzątania, znaną wszystkim z supermarketów. 
Z kolei w ramach krakowskiego festiwal novart.pl, także w 2002 roku, pod sklepieniem Galerii Krzysztofory rozpięła mnóstwo taśmy izolacyjnej w kilku kolorach układającej się w kształty identycznych postaci w kaskach uwieszonych na linach, być może fragmentach jakiejś walącej się konstrukcji, a może wręcz przeciwnie – budujących coś. Praca miała przewrotny tytuł "Beware! Insulation!", gdzie insulation może zostać przetłumaczone na język polski zarówno dosłownie, ale także i bardziej metaforycznie. 
W jej instalacjach właściwie nie pojawia się człowiek jako taki. Jest on jednak bohaterem filmów artystki. W serii czterech wideo "I am here on business" (2004) widzimy takie same sekwencje, zmieniają się tylko ich bohaterowie, którzy leżąc na brzuchu, patrząc na siebie z na przeciwka próbują negocjować. Tytułowy biznes to sprawy zawodowe i osobiste, zależnie od przypadku. Obydwoje negocjatorów ma jednak związane z tyłu ręce, a pętla łącząca nogi i szyję kurczowo zaciska się wokół niej przy każdym gwałtowniejszym ruchu. Warto zauważyć, że jedną z dyskutujących par jest artysta i kurator. Właśnie napięcie, niepokój, zarówno psychiczny, jak i fizyczny dyskomfort, to najczęstszy temat jej realizacji. 

</doc>
<doc id="1401176" url="https://pl.wikipedia.org/wiki?curid=1401176" title="Agnieszka Kieliszczyk">
Agnieszka Kieliszczyk

Agnieszka Kieliszczyk (ur. 1976) – polska artystka współczesna. Maluje, fotografuje, wykonuje instalacje w przestrzeni publicznej.
Dyplom na warszawskiej ASP w pracowni malarstwa prof. Jarosława Modzelewskiego, aneks w pracowni malarstwa ściennego prof. Edwarda Tarkowskiego (2004). W 2005 uzyskała stypendium Agnieszki i Pawła Gieryńskich, a w 2006 była stypendystką Ministra Kultury i Dziedzictwa Narodowego. Współpracuje z Galerią m2 w Warszawie.

</doc>
<doc id="1401180" url="https://pl.wikipedia.org/wiki?curid=1401180" title="Michał Kowalski (artysta)">
Michał Kowalski (artysta)

Michał Kowalski (ur. 1977) – polski artysta wizualny, autor interwencji w przestrzeni publicznej.
Studiował na Wydziale Malarstwa krakowskiej ASP (1997–2003), gdzie uzyskał dyplom w pracowni rysunku Zbigniewa Sałaja (2003). 
Wykonuje instalacje, obiekty. Realizuje akcje i projekty w kontekście przestrzeni publicznej, prywatnej i galeryjnej. Działania Kowalskiego mają zazwyczaj charakter ukrytej, lecz silnie destabilizującej penetrowany obszar dywersji. Proponował wykonanie na ciele "Tatuażu" (2003) – planu ulubionej części miasta tworząc ze wszystkich chętnych nosicieli sztuki. Wyprodukował pocztówki ze stojącym w centrum Krakowa, nigdy niewykończonym żelbetonowym budynkiem nazywanym potocznie Szkieletorem (2005). Podrzucając je na stoiska turystyczne zwrócił uwagę na mechanizm wypierania niekorzystnej wizji miasta i stojącej za tą wizją historii. W ramach akcji "Poetycki Terroryzm" (2005) wydrukował 1000 sztuk manifestu Hakima Baya, który był podrzucany przypadkowym klientom punktu ksero do ich zamówień. Tekst nawoływał do destabilizacji codzienności przez szereg ingerencji w różnych obszarach rzeczywistości tak, aby „ofiary” działań w pewnym momencie „odkryły w sobie pociąg ku realizacji jakiś bardziej dynamicznych opcji egzystencjalnych”. 
Mieszka i pracuje w Krakowie.

</doc>
<doc id="1401182" url="https://pl.wikipedia.org/wiki?curid=1401182" title="Tomasz Kozak">
Tomasz Kozak

Tomasz Kazimierz Kozak (ur. 1971) – polski artysta spekulatywny i teoretyk kultury, eksperymentujący z filmem animowanym, sztukami wizualnymi oraz literaturą. Twórca i analityk pojęcia "późna polskość". Twórca pojęcia „Kultura Trawersująca”.
Absolwent Wydziału Malarstwa ASP w Warszawie. Pracuje na stanowisku adiunkta w Instytucie Sztuk Pięknych UMCS w Lublinie.
Twórczość.
Głównym obszarem zainteresowań Tomasza Kozaka są imaginaria społeczne wraz z tworzącymi je jednostkowymi i kolektywnymi wyobrażeniami oraz ideami. Ich reinterpretacja to domena i powinność sztuki „krytycznej”. Jego zdaniem sztuka, zwłaszcza krytyczna, próbuje opisywać i zmieniać mechanizmy, przy pomocy których nowoczesna kultura — w szczególności zaś późna nowoczesność — obrazuje i opisuje swą własną strukturę. Jak wskazuje Kozak, opis i transformację tej struktury umożliwiają tzw. „s(t)ymulacje”. Są to obrazy, słowa, pojęcia lub całe dyskursy — zarazem symulujące i stymulujące. Odzwierciedlają one — symulują — istniejący stan rzeczy (najczęściej konwencjonalną i represyjną architekturę wyobrażeń społecznych), a jednocześnie próbują projektować — symulować — możliwość dialektycznego przekształcenia tego stanu. W drugim przypadku symulacja niekiedy staje się stymulacją wywołującą wolnościowe zmiany w układach imaginariów społecznych. Zdaniem Kozaka, imaginaria te tworzą swoiste „rusztowania”, czyli najbardziej ogólne formy determinujące indywidualne i zbiorowe wyobrażenia o rzeczywistości. W związku z tym artysta formułuje postulat hermeneutyczny o charakterze oświeceniowo-emancypacyjnym: „Re/interpretacja rusztowań powinna być re/konstrukcją zmierzającą do ustanowienia jak najdogodniejszych warunków myślenia i życia dla narodów złożonych z ludzi oświeconych i wolnych”. Postulat Tomasza Kozaka brzmi „Re/interpretacji towarzyszyć powinna emancypacyjna re/dystrybucja energii sztuki, ożywiająca te modele racjonalności, które zostały spetryfikowane lub stłumione przez nowoczesność konwencjonalną”.
Namysł Kozaka nad późną nowoczesnością znalazł najpełniejszy jak dotąd wyraz w swoistej "powieści encyklopedycznej" (hybrydzie literatury pięknej i filozofii) pod tytułem "Poroseidy. Fenomenologia Kultury Trawersującej" (2017). Postulowana nowoczesność staje się tam tytułową "Kulturą Trawersującą", tzn. takim myśleniem i działaniem (jednostkowym oraz zbiorowym), które rozwija się "w poprzek" schematów poznawczych, politycznych i estetycznych, jakie pojedynczym ludziom i całym społeczeństwom narzucają autorytarne instytucje kulturowe.
W esejach "Prolegomena do późnej polskości" (2009), "Ku polskości trawersującej" (2016), "Późna polskość: pamięć nie/naturalnie trawersująca" (2017) oraz w książce "Akteon. Pornografia późnej polskości" (2012) artysta bada takie epifenomeny nowoczesności jak „późna polskość” lub „polskość trawersująca”.
Oprócz esejów, Tomasz Kozak tworzy też filmy animowane ("Czarna Burleska", "627 Romans Dżentelmena"), projekty "found footage" ("Klasztor Inversus", "Lekcja Lucyferyczna", "Lekcja Jogi", "Flash of the New Flesh"), instalacje multimedialne ("Zmurzynienie. Ekshumacja pewnej metafory"), projekty teatralno-filmowe ("Akteon"), a także murale ("Polacy, jeszcze jeden wysiłek!") i obrazy sztalugowe ("W kazamatach (piękna i elegancji)", "Nie żyje Polska").

</doc>
<doc id="1401184" url="https://pl.wikipedia.org/wiki?curid=1401184" title="Kamil Kuskowski">
Kamil Kuskowski

Kamil Kuskowski (1973) – polski artysta, malarz, okazjonalnie kurator. Autor instalacji, prac wideo.
Edukacja.
Absolwent Państwowego Liceum Sztuk Plastycznych im. A. Kenara w Zakopanem (1995). Studiował na ASP w Łodzi (1995–2000), gdzie potem był asystentem w Pracowni Malarstwa i Rysunku prof. Tadeusza Śliwińskiego (1999–2005). Od 2005 roku, kiedy uzyskał stopień doktora, jest adiunktem w tejże pracowni. Współprowadzi na ASP w Łodzi Międzywydziałową Pracownię Otwartą (2002).
W 2008 roku uzyskał habilitację. Od 2011 roku kierownik Katedry Nowych Mediów na Akademii Sztuki w Szczecinie.
Twórczość.
W swoich pracach zestawia ze sobą tradycyjne ideologie uprawiania sztuki ze współczesnymi strategiami artystycznymi. Przewrotnie tworzy zgodnie z obowiązującą wersją Historii Sztuki. Łącząc wzajemnie nieprzystające do siebie estetyki obnaża sztuczność obowiązujących narracji. W cyklu "Ukrzyżowania" (2001) zestawia późnogotyckie religijne obrazy z minimalistycznie monochromatycznymi płaszczyznami, naruszając aksjologiczną równowagę przedstawień. W "Dekonstukcjach" (2000) konfrontuje postimpresjonizm z kompozycjami konstruktywistycznymi. Walka dwóch tradycji przypomina tu bardziej dziecinną grę, niż poważne starcie sprzecznych ze sobą dyskursów. Koncepcja łączenia estetyk różnych zmysłów w "Obrazach Konsumpcyjnych" (2002) wykonanych z różnokolorowych zupek w proszku nabiera charakteru całkiem zabawnej idei, a "Barwy klubowe" (2003-2004) inspirowane wrażliwością kibiców piłkarskich zaskakują podobieństwem do prac będących wyrazem postmodernistycznego dialogu ze sztuką klasyków abstrakcji. W projekcie Muzeum (2004-2005) złożonym z serii monochromów w złotych ramach, opatrzonych komentarzami nawiązującymi do tradycyjnych tematów malarskich, prowokuje do refleksji nad instytucjonalną reprezentacją sztuki, przełamuje schematy myślenia o sztuce. Ilustrując mityczne zmagania kierunków artystycznych, pyta o koncepcje porządkowania świata; o władzę naszego widzenia.
Prace w zbiorach Muzeum Sztuki w Łodzi, Instytutu Sztuki Wyspa w Gdańsku, Galerii Piekary w Poznaniu.
Wspólnie z Jarosławem Lubiakiem kurator wystaw tematycznych w Galerii Piekary. Kurator 4. i 5. Triennale Młodych w Orońsku.
Obok Marty Raczek kurator II edycji Biennale Sektor Sztuki w Katowicach (2009).
Mieszka i pracuje w Łodzi. Współpracuje z galerią m2 [m kwadrat] w Warszawie.
Nagrody i wyróżnienia.
Laureat licznych nagród i wyróżnień, m.in. Nagroda Arteonu 2005 (2006); Nagroda NBP „NBP młodym twórcom kultury” (2004); Nagroda Rektora ASP za wybitne osiągnięcia artystyczne i organizacyjne (2004); Wyróżnienie Honorowe Jury, Nagroda Pisma Artstycznego Format – V Krajowa Wystawa Malarstwa Młodych, VI Konkurs im. E. Gepperta (2003); Nagroda Rektora ASP za działalność artystyczną i organizacyjną (2002).

</doc>
<doc id="1401187" url="https://pl.wikipedia.org/wiki?curid=1401187" title="WaterWorld">
WaterWorld

WaterWorld (znany również jako Water World) – rodzinny aquapark ulokowany w hiszpańskim kurorcie Lloret de Mar. Jest jednym z największych parków wodnych w Europie .
Atrakcje.
W parku jest ponad 20 atrakcji m.in:

</doc>
<doc id="1401188" url="https://pl.wikipedia.org/wiki?curid=1401188" title="Diana z Gabii">
Diana z Gabii

Diana z Gabii – rzeźba Artemidy odkryta w 1792 w ruinach miasta Gabii, położonego między Rzymem a Praeneste. Obecnie jest przechowywana w Luwrze. W 1884 została zidentyfikowana jako kopia posągu Praksytelesa przeznaczonego dla sanktuarium Artemidy na Akropolu w Atenach. Sanktuarium to nosiło nazwę Artemidy Brauronia i było otaczane czcią przez kobiety ciężarne i położnice, które ofiarowały bóstwu odzież i inne kobiece drobiazgi. Czczony w nim posąg nosił nazwę "Chitoniscos". Rzeźba przedstawia stojącą Artemidę ubierającą jedną z ofiarowanych jej szat. Oryginał był po raz pierwszy wzmiankowany w 346-345 r. p.n.e.

</doc>
<doc id="1401191" url="https://pl.wikipedia.org/wiki?curid=1401191" title="Układ aksjomatów">
Układ aksjomatów



</doc>
<doc id="1401193" url="https://pl.wikipedia.org/wiki?curid=1401193" title="Całkowanie przybliżone">
Całkowanie przybliżone



</doc>
<doc id="1401194" url="https://pl.wikipedia.org/wiki?curid=1401194" title="Masakra w Al-Hadisie">
Masakra w Al-Hadisie

Masakra w Al-Hadisie – zbrodnia wojenna popełniona przez amerykańskich żołnierzy w mieście Al-Hadisa w Iraku, do którego doszło 19 listopada 2005 roku.
Historia.
Amerykańscy żołnierze dopuścili się brutalnego mordu na 24 Irakijczykach. Wśród zamordowanych znalazły się kobiety i dzieci.
Do masakry doszło, gdy wybuch przydrożnej bomby pułapki zabił żołnierza piechoty morskiej. Jak powiedział amerykański kongresmen, weteran wojny wietnamskiej John Murtha, który relację o incydencie otrzymał od wojskowych USA, koledzy zabitego żołnierza zastrzelili wtedy kilku cywilów w taksówce i wtargnęli do domów w pobliżu miejsca eksplozji. Tam zastrzelili kolejnych kilkanaście bezbronnych osób, w tym kobiety i dzieci.
Jak wynika z relacji świadków, nie było żadnych przyczyn do tak brutalnego postępowania, które w opinii miejscowej ludności powinno być ukarane śmiercią wszystkich tych, którzy się tego dopuścili.
Dyrektor "Haditha General Hospital" przekazał mediom, że w tragicznym dniu zginęły 24 osoby, w tym osiem kobiet i pięcioro dzieci. Walid Abdul-Khaleq al-Obeidi mówi, że ciała zamordowanych miały ślady po strzałach w głowę i zostały przewiezione do szpitala przez amerykańskich marines 14 godzin od ostatniego strzału, którzy słyszeli świadkowie.
Jedno z ciał było spalone i był to najprawdopodobniej ojciec jednego ze świadków zdarzenia, który zginął od wybuchu granatu wrzuconego do jego pokoju.
Podczas pierwszego spotkania ze świadkami zdarzenia, amerykańskie dowództwo wojskowe w Iraku twierdziło, że przyczyną śmierci 24 osób była bomba podłożona na ulicy przez terrorystów.
W styczniu 2012 roku, po sześcioletnim postępowaniu, wobec sześciu z ośmiu oskarżonych postępowanie umorzono, jednego z oskarżonych uniewinniono, głównego oskarżonego (Franka Wutericha, dowódcę oddziału) skazano na degradację do stopnia szeregowego i obniżenie pensji. Sąd odrzucił stawiane Wuterichowi zarzuty zabójstwa i napaści, wydając wyrok jedynie odnośnie do zarzutu zaniedbania obowiązków.
Na bazie tych wydarzeń powstał film „Bitwa o Irak”.

</doc>
<doc id="1401195" url="https://pl.wikipedia.org/wiki?curid=1401195" title="Test dla średniej">
Test dla średniej



</doc>
<doc id="1401196" url="https://pl.wikipedia.org/wiki?curid=1401196" title="Kampania włoska w czasie II wojny światowej">
Kampania włoska w czasie II wojny światowej

Kampania włoska podczas II wojny światowej – działania wojenne prowadzone przez wojska alianckie przeciwko III Rzeszy Niemieckiej i jej sojusznikom we Włoszech kontynentalnych oraz na wyspach Morza Śródziemnego należących politycznie do Królestwa Włoch w okresie od 10 lipca 1943 r. do 2 maja 1945 r.
Pierwszy akt kampanii, inwazja aliantów na Sycylię, rozpoczęta 10 lipca 1943 r., doprowadziła do upadku faszystowskiego reżimu we Włoszech i upadku Benita Mussoliniego 25 lipca, który został aresztowany na rozkaz króla Wiktora Emanuela III. Nowy włoski rząd podpisał zawieszenie broni z aliantami 8 września 1943 r. Niemcom jednak wkrótce udało się przejąć kontrolę nad północnymi i środkowymi Włochami; Mussolini, który został uratowany przez niemieckich spadochroniarzy, po czym ustanowił marionetkowe państwo, Włoską Republikę Socjalną (wł. "Repubblica Sociale Italiana", RSI), aby zarządzać terytorium okupowanym przez Niemców, co doprowadziło do podziału Włoch na dwie części. Niemcy, często wspierani przez faszystów, popełniali zbrodnie wojenne przeciwko włoskim cywilom i żołnierzom niefaszystowskim. W rezultacie powstała nowa włoska armia walcząca przeciwko Niemcom u boku aliantów, wraz z dużym włoskim ruchem oporu, podczas gdy żołnierze lojalni wobec Mussoliniego nadal walczyli po stronie Niemców w szeregach Narodowej Armii Republikańskiej. Ten okres jest przez część badaczy nazywany włoską wojną domową. Kampania włoska zakończyła się, gdy niemiecka Grupa Armii C poddała się bezwarunkowo aliantom 2 maja 1945 r., tydzień przed oficjalną kapitulacją Niemiec. Niepodległe państwa San Marino i Watykan, enklawy otoczone przez terytorium Włoch, chociaż neutralne, również poniosły straty ludzkie i materialne podczas tej kampanii.
Kampania włoska stanowi część większej kampanii śródziemnomorskiej.
Tło strategiczne.
Jeszcze przed zakończeniem kampanii północnoafrykańskiej alianci nie byli zgodni co do najlepszej strategii dalszego działania przeciwko państwom Osi. Brytyjczycy, zwłaszcza premier Winston Churchill, opowiadali się za tradycyjną strategią peryferyjną opartą na siłach morskich. Nawet przy dużej armii, ale większej sile Royal Navy, tradycyjną brytyjską odpowiedzią przeciwko zagrożeniu z kontynentu była walka w ramach koalicji i przeprowadzanie niewielkich operacji peryferyjnych, mających na celu stopniowe osłabianie wroga. Stany Zjednoczone ze znacznie większą armią lądową preferowały bezpośrednią walkę z głównymi siłami Wehrmachtu w północno-zachodniej Europie. Zdolność do rozpoczęcia takiej kampanii zależała jednak od zwycięstwa w bitwie o Atlantyk.
Spór strategiczny zaostrzał się, w miarę jak szefowie amerykańskich służb wojskowych i dyplomatycznych optowali za przeprowadzeniem inwazji na Francję tak wcześnie, jak tylko to możliwe, podczas gdy ich brytyjscy odpowiednicy opowiadali się za działaniami skoncentrowanymi na Morzu Śródziemnym. Niektóre kraje latynoamerykańskie naciskały nawet na inwazję na Hiszpanię, która za czasów Francisco Franco była przychylna państwom Osi, choć nie brała udziału w II wojnie światowej. Amerykański personel uważał, że do zakończenia wojny w Europie niezbędna jest jak inwazja na Francję przeprowadzona jak największymi siłami i że nie należy podejmować żadnych operacji, które mogłyby opóźnić ten wysiłek. Brytyjczycy argumentowali, że obecność dużej liczby żołnierzy wyszkolonych do działań desantowych na Morzu Śródziemnym sprawiła, że inwazja na ograniczoną skalę w tym rejonie była możliwa i przydatna.
W końcu amerykańscy i brytyjscy przywódcy polityczni osiągnęli kompromis, w którym obie strony zdeklarowały się zaangażować większość swoich sił w inwazję na Francję na początku 1944 r., ale także zdecydowali się rozpocząć stosunkowo małą kampanię włoską. Przyczyniła się do tego chęć prezydenta USA, Franklina Delano Roosevelta do zatrzymania żołnierzy amerykańskich działających w europejskim teatrze działań wojennych w 1943 r. oraz jego zainteresowanie ideą wyeliminowania z wojny Włoch. Spodziewano się, że inwazja może zniechęcić Włochów do dalszej walki, lub przynajmniej zwiększyć presję na nich i osłabić państwo włoskie. Wyeliminowanie głównego sojusznika Niemców w Europie południowej umożliwiłoby alianckim siłom morskim, przede wszystkim Royal Navy, zdominowanie rejonu Morza Śródziemnego, zabezpieczając linie komunikacyjne z Egiptem, Dalekim Wschodem, Bliskim Wschodem i oraz Indiami. Włoskie dywizje prowadzące działania okupacyjne oraz kontrolujące wybrzeża Grecji i południowej Francji zostałyby wycofane, aby bronić Włoch, podczas gdy Niemcy musieliby przenieść wojska z frontu wschodniego, by zająć opuszczone przez nich obszary, pomagając w ten sposób siłom sowieckim.
Kampania.
Inwazja na Sycylię.
Inwazja połączonych sił alianckich na Sycylię rozpoczęła się 10 lipca 1943 r. od lądowania zarówno z morza, jak i z powietrza, w Zatoce Gela. Zaangażowane siły lądowe tworzyła amerykańska 7 Armii pod dowództwem gen. George' a S. Pattona i brytyjska 8 Armia pod dowództwem gen. Bernarda Montgomery' ego. Pierwotny plan przewidywał szybkie natarcie sił brytyjskich na północ wzdłuż wschodniego wybrzeża wyspy do Mesyny, przy czym Amerykanie zabezpieczali lewą flankę. Tymczasem, kiedy 8 Armia została zatrzymana przez silne niemieckie umocnienia na stromych wzgórzach na południe od Etny, Patton rozszerzył amerykańskie działania o szerokie uderzenie na północny zachód w kierunku Palermo, a następnie bezpośrednio na północ, aby przeciąć północną drogę przybrzeżną. Następnie ruszył na wschód od Etny w kierunku Mesyny, wspierany przez serię desantów na północnym wybrzeżu, które pomogły wprowadzić oddziały Pattona do Mesyny na krótko przed pierwszymi jednostkami brytyjskiej 8 Armii. Broniące się siły niemieckie i włoskie nie były w stanie zapobiec zdobyciu wyspy przez aliantów, ale udało im się ewakuować większość swoich żołnierzy na stały ląd. Ostatni żołnierz Osi opuścił wyspę 17 sierpnia 1943 r. Siły alianckie zdobyły doświadczenie w morskich operacjach desantowych, walce koalicyjnej i dużych zrzutach spadochronowych.
Inwazja na Włochy kontynentalne.
Siły brytyjskiej 8 Armii, wciąż pod rozkazami Montgomery’ ego, wylądowały w „paluchu” Włoch 3 września 1943 r. w ramach operacji Baytown, w dniu, w którym rząd włoski zgodził się na zawieszenie broni z aliantami. Decyzja została publicznie ogłoszona 8 września przez dwie transmisje, najpierw naczelnego dowódcę sił alianckich gen. Dwighta Eisenhowera, a następnie przez proklamację premiera Włoch, marsz. Pietro Badoglio. Chociaż siły niemieckie przygotowywały się do obrony bez włoskiej pomocy, tylko dwie z ich dywizji walczące przeciwko 8 Armii i jedna w Salerno nie były zaangażowanie w rozbrojenie Królewskiej Armii Włoskiej.
9 września siły amerykańskiej 5 Armii pod dowództwem gen. Marka Clarka, spodziewając się niewielkiego oporu, wylądowały naprzeciwko umocnionych niemieckich pozycji w Salerno podczas operacji Avalanche; w tym samym czasie siły brytyjskie wylądowały w Tarencie w ramach operacji Slapstick, praktycznie nie napotykając oporu. Istniała nadzieja, że po kapitulacji rządu włoskiego Niemcy wycofają się na północ, ponieważ w tym czasie niemieckim generałom udało się przekonać Adolfa Hitlera, że południowe Włochy są strategicznie bez znaczenia. Tak się jednak nie stało, chociaż przez pewien czas 8 Armia była w stanie stosunkowo łatwo posuwać się na północ przez wschodnie wybrzeże, zdobywając port w Bari i ważne lotniska wokół Foggi. Mimo że żadna z północnych rezerw nie została udostępniona niemieckiej 10 Armii, była ona bliska odparcia lądowania w Salerno. Główny wysiłek aliantów na zachodzie początkowo koncentrował się na porcie w Neapolu: miasto to zostało wybrane, ponieważ posiadało najbardziej wysunięty na północ port morski, który mógł być osłaniany z powietrza przez alianckie myśliwce startujące z Sycylii.
W miarę postępu aliantów na północ, wojska Sprzymierzonych napotykały na coraz trudniejszy teren: Apeniny tworzą kręgosłup wzdłuż półwyspu włoskiego, przesunięty nieco na wschód. W najbardziej górzystych obszarach Abruzji ponad połowa szerokości półwyspu obejmuje grzbiety i szczyty o wysokości ponad 910 m, które są stosunkowo łatwe do obrony; kolejny problem stanowiły rzeki płynące w poprzek półwyspu, przecinając trasę natarcia. W 1943 r. rzeki te uległy w dodatku nagłym i nieoczekiwanym powodziom, które mogły skutecznie pokrzyżować plany alianckich dowódców.
Ofensywa na Rzym.
Na początku października 1943 r. Hitler został przekonany przez dowódcę Grupy Armii C walczącej na południu Włoch, feldmarsz. Alberta Kesselringa, że obrona Włoch powinna być prowadzona jak najdalej od Niemiec. W ten sposób można było w pełni wykorzystać naturalne atuty środkowych Włoch, sprzyjające działaniom obronnym, jednocześnie zapobiegając zdobyciu kolejnych lotnisk. Hitler był również przekonany, że poddanie południowych Włoch pchnęłoby aliantów do zrealizowania projektu inwazji na Bałkany z ich strategicznymi zasobami ropy, boksytu i miedzi.
Kesselring otrzymał dowództwo nad siłami niemieckimi w całych Włoszech i natychmiast nakazał przygotowanie szeregu linii obronnych biegnących w poprzek półwyspu, na południe od Rzymu. Dwie pierwsze linie: Volturno i Barbara, mniej umocnione, zostały wykorzystane jedynie do opóźnienia alianckiego natarcia, aby zyskać czas na przygotowanie najpotężniejszych pozycji obronnych, które utworzyły linię Zimową – to wspólna nazwa dla linii Gustawa i dwóch powiązanych z nią linii obronnych na zachodzie Apeninów, linii Bernhardta i linii Hitlera (ta ostatnia została przemianowana na linię Sengera 23 maja 1944 r.).
Linia Zimowa okazała się główną przeszkodą dla aliantów pod koniec 1943 r., zatrzymując postępy 5 Armii po zachodniej stronie Włoch. Mimo że linia Gustawa została spenetrowana na froncie adriatyckim 8. Armii, a Ortona została wyzwolona z ciężkimi stratami poniesionymi przez żołnierzy kanadyjskich, zamiecie, śnieg podmuchowy i praktycznie zerowa widoczność pod koniec grudnia spowodowały, że nacierające wojska musiały się zatrzymać. Uwaga aliantów skupiła się wtedy na zachodniej części frontu, gdzie uznano, że atak przez dolinę rzeki Liri ma największą szansę na dokonanie przełamania niemieckich linii i rozwinięcie ataku w stronę włoskiej stolicy. Lądowania pod Anzio za liniami wroga w ramach operacji Shingle, za którymi optował brytyjski premier Winston Churchill, miały zdestabilizować obronę linii Gustawa, ale szybkie uderzenie w głąb lądu w celu odcięcia głównych sił niemieckich nie nastąpiło z powodu nieporozumień z amerykańskim dowódcą, gen. Johnem Lucasem, który miał swój plan bitwy i argumentował, że jego siły nie są wystarczająco duże, aby wykonać powierzone im zadanie. Lucas nakazał swoim siłom okopać się; w tym czasie niemiecki feldmarsz. Kesselring zgromadził wystarczające siły, aby utworzyć pierścień okrążenia wokół przyczółku na plaży. Po miesiącu ciężkiej walki Lucas został zastąpiony przez gen. Luciana Truscotta, który ostatecznie przebił się przez niemieckie pozycje w maju.
Od stycznia do maja 1944 r. na głównym froncie alianci podjęli cztery poważne ofensywy, zanim linia Gustawa została ostatecznie przerwana przez połączony atak 5 i 8 Armii (w tym korpusu brytyjskiego, amerykańskiego, francuskiego, polskiego i kanadyjskiego) skoncentrowany wzdłuż dwudziestokilometrowego odcinku frontu pomiędzy Monte Cassino i zachodnim wybrzeżem Włoch. W ramach równoległej akcji amerykańskiemu generałowi Markowi Clarkowi nakazano wyrwać się z impasu pod Anzio i skorzystać z możliwości odcięcia i zniszczenia dużej części niemieckiej 10 Armii wycofującej się z linii Gustawa między nim, a Kanadyjczykami. Jednak ta szansa została utracona na krawędzi sukcesu, gdy Clark nie posłuchał rozkazów przełożonych i wysłał podlegające mu siły amerykańskie do pustego Rzymu. Rzym został ogłoszony przez armię niemiecką miastem otwartym, więc nie napotkano na ulicach żadnego oporu.
Siły amerykańskie zdobyły Rzym 4 czerwca 1944 r.. Niemieckiej 10 Armii pozwolono uciec, a w ciągu następnych kilku tygodni te właśnie siły były odpowiedzialne za podwojenie strat alianckich w kolejnych operacjach. Kanadyjczycy przeszli przez miasto bez zatrzymywania się o godz. 3:00 nad ranem następnego dnia.
Ofensywa aliantów na północy Włoch.
Po zdobyciu Rzymu oraz inwazji aliantów na Normandię, amerykański VI Korpus i Francuski Korpus Ekspedycyjny, w łącznej sile siedmiu dywizji zostały wycofane z Włoch latem 1944 r., by wziąć udział w operacji Dragoon, lądowaniu w południowej Francji. Nagłe usunięcie tych doświadczonych jednostek z frontu włoskiego zostało tylko częściowo zrekompensowane stopniowym przybyciem trzech nowych dywizji, brazylijskiej 1 Dywizji Piechoty w ramach Brazylijskiego Korpusu Ekspedycyjnego i amerykańskiej 92 Dywizji Piechoty późnym latem 1944 r. oraz amerykańskiej 10 Dywizji Górskiej w styczniu 1945 r.
W okresie od czerwca do sierpnia 1944 r. alianci atakowali na północ od Rzymu, zdobywając Florencję i zbliżając się do linii Gotów. Ta ostatnia umocniona linia niemieckiej obrony we Włoszech biegła od zachodniego wybrzeża około 48 km na północ od Pizy, wzdłuż poszarpanego łańcucha Apenin między Florencją a Bolonią, do wybrzeża Adriatyku, na południe od Rimini. Aby skrócić alianckie linie zaopatrzeniowe dla wojsk walczących w północnych Włoszech, 2 Korpus Polski skierowano do portu Ankona, który po miesięcznej bitwie udało mu się zdobyć 18 lipca.
Podczas operacji Olive, która rozpoczęła się 25 sierpnia, niemiecka obrona na linii Gotów została spenetrowana zarówno na odcinku natarcia 5, jak i 8 armii; ale nie przyniosło to decydującego przełomu. Churchill miał nadzieję, że znaczny postęp pod koniec 1944 r. otworzy armiom alianckim drogę do przejścia na północny wschód przez „lukę Lublany” (obszar między Wenecją a Wiedniem, położony na terytorium Jugosławii) do wschodniej Austrii i Węgier, aby uprzedzić Armię Czerwoną przed wkroczeniem do Europy Środkowej. Propozycji Churchilla stanowczo sprzeciwili się amerykańscy szefowie sztabu, którzy nie do końca rozumiejąc jej znaczenie dla powojennych interesów brytyjskich w regionie, nie sądzili, że jest to zgodne z ogólnymi priorytetami prowadzania wojny przez koalicję antyhitlerowską.
W październiku 1944 r. gen. Richard McCreery zastąpił gen. Olivera Reesa na stanowisku dowódcy 8 armii. W grudniu gen. Mark Clark, dowódca 5 Armii, został mianowany dowódcą 15 Grupy Armii, zastępując w ten sposób brytyjskiego generała Harolda Alexandra jako naczelnego dowódcę wojsk alianckich we Włoszech; z kolei Alexander zastąpił feldmarsz. Henry' ego Wilsona jako najwyższego dowódcę sił Sprzymierzonych w śródziemnomorskim teatrze działań wojennych. Clark przekazał dowództwo nad 5 Armią gen. Lucianowi Truscottowi. Zimą i wiosną 1945 r. miało miejsce wyjątkowe natężenie działań antyfaszystowskich partyzantów w północnych Włoszech. Ponieważ w tym okresie istniały dwa rządy włoskie (po jednym z każdej walczącej strony), starcia te nabrały cech wojny domowej.
Zła zimowa pogoda, która uniemożliwiła użycie sił pancernych i wykorzystanie przytłaczającej przewagi aliantów w powietrzu, w połączeniu z ogromnymi stratami poniesionymi podczas jesiennych walk i koniecznością przeniesienia części wojsk brytyjskich do Grecji (jak również ponieważ wycofania brytyjskiej 5 Dywizji Piechoty oraz I Korpusu Kanadyjskiego do północno-zachodniej Europy) uniemożliwiła aliantom kontynuowanie ofensywy na początku 1945 r. Zamiast tego Sprzymierzeni przyjęli strategię „obrony ofensywnej” przygotowując się do ostatecznego ataku, kiedy na wiosnę poprawią się warunki pogodowe.
Na przełomie lutego i marca 1945 r. operacja Encore przesunęła elementy amerykańskiego IV Korpusu (1 Dywizja Brazylijska i nowo przybyła 10 Dywizja Górska) naprzód przez pola minowe w Apeninach, aby wyrównać swój odcinek frontu z zajmowanym przez amerykański II Korpus po ich prawej stronie. Atakujący zepchnęli niemieckich obrońców ze szczytów Monte Castello oraz przyległych do niego Monte Belvedere i Castelnuovo, pozbawiając ich pozycji artyleryjskich, które pokrywały zasięgiem ognia wszystkie możliwe podejścia do Bolonii od czasu nieudanej alianckiej próby zdobycia miasta jesienią. Tymczasem uszkodzenie drogowej infrastruktury transportowej zmusiło siły Osi do skorzystania z tras morskich, kanałowych i rzecznych w celu uzupełniania zapasów. Zmusiło to aliantów do przeprowadzenia operacji Bowler, zbombardowania portu w Wenecji 21 marca 1945 r.
Ostatnia ofensywa aliantów we Włoszech rozpoczęła się od masowych bombardowań lotniczych i ostrzałów artyleryjskich 9 kwietnia 1945 r.. Alianci mieli w kwietniu 1945 r. 1,5 mln żołnierzy we Włoszech. Siły Oś 7 kwietnia liczyły już tylko 599 404 żołnierzy, w tym 439 224 Niemców i 160 180 profaszystowskich Włochów. Do 18 kwietnia brytyjska 8 Armia na wschodzie przedarła się przez wąwóz Argenta i posłała siły pancerne na szpicy, aby dogonić Amerykanów. IV Korpus zbliżał się od strony Apeninów w środkowych Włoszech, ścigając pozostałych obrońców Bolonii. 21 kwietnia do miasta wkroczyła polska 3 Dywizja Strzelców Karpackich, włoska Grupa Friuli (obie z 8 Armii) i amerykańska 34 Dywizja Piechoty z 5 Armii. 10 Dywizja Górska, która ominęła Bolonię, stanęła nad brzegiem Padu 22 kwietnia; indyjska 8 Dywizja Piechoty na odcinku 8 Armii dotarła do rzeki dzień później.
25 kwietnia Włoski Partyzancki Komitet Wyzwolenia ogłosił powstanie powszechne. Tego samego dnia, po przekroczeniu Padu na prawej flance, siły 8 Armii ruszyły na północny wschód w kierunku Wenecji i Triestu. Z przodu amerykańska 5 Armia popędziła na północ ku granicom Austrii i na północny zachód do Mediolanu. Na lewej flance 5 Armii 92 Dywizja Piechoty („Buffalo Soldiers Division”) maszerowała wzdłuż wybrzeża do Genui. Szybki postęp w kierunku Turynu dokonany przez brazylijską dywizję po ich prawej stronie zaskoczył niemiecko-włoską Armię Liguria, powodując jej przyspieszoną kapitulację.
Gdy kwiecień 1945 r. dobiegał końca, niemiecka Grupa Armii C, wycofująca się na wszystkich odcinkach frontu, straciwszy większość swojej siły bojowej, nie miała innego wyboru, jak poddać się. Gen. Heinrich von Vietinghoff, który objął dowództwo nad Grupą Armii C po tym, jak Albert Kesselring został przeniesiony na stanowisko Naczelnego Wodza Frontu Zachodniego ("OB West") w marcu 1945 r., podpisał akt kapitulacji w imieniu niemieckich sił zbrojnych we Włoszech 29 kwietnia, formalnie kończąc działania wojenne na froncie włoskim 2 maja 1945 r.
Straty.
Szacuje się, że pomiędzy wrześniem 1943 r., a kwietniem 1945 r. we Włoszech zginęło 60 tys.-70 tys. żołnierzy alianckich i 38 805-150 660 żołnierzy niemieckich. Łączna liczba ofiar alianckich wynosiła około 320 tys., a strat niemieckich (z wyłączeniem wziętych do niewoli po kapitulacji w maju 1945 r.) wyniosła ponad 330 tys. osób. Faszystowskie Włochy przed kapitulacją we wrześniu 1943 r. poniosły około 200 tys. ofiar, głównie jeńców wziętych przez aliantów podczas inwazji na Sycylię, a także ponad 40 tys. zabitych lub zaginionych. Zginęło również ponad 150 tys. włoskich cywilów, 35 828 antyfaszystowskich partyzantów i około 35 tys. żołnierzy Włoskiej Republiki Socjalnej. Na Zachodzie żadna inna operacja nie kosztowała więcej pod względem strat w ludziach i ran odniesionych przez siły piechoty obu walczących stron niż walki na linii Zimowej, przyczółku pod Anzio oraz na linii Gotów.

</doc>
<doc id="1401197" url="https://pl.wikipedia.org/wiki?curid=1401197" title="Obóz pracy przymusowej w Chruślicach">
Obóz pracy przymusowej w Chruślicach

Obóz pracy przymusowej w Chruślicach (niem. "Zwangsarbeitslager für Juden Chruslice") – obóz pracy przymusowej w Chruślicach na terenie Generalnego Gubernatorstwa.
Istniał w okresie od 19 sierpnia 1941 do 5 maja 1944. Był przeznaczony dla ludności żydowskiej.

</doc>
<doc id="1401198" url="https://pl.wikipedia.org/wiki?curid=1401198" title="Obóz pracy przymusowej w Gierlachowie">
Obóz pracy przymusowej w Gierlachowie

Obóz pracy przymusowej w Gierlachów (niem. "Zwangsarbeitslager für Juden Gierlachów") – obóz pracy przymusowej w Gierlachowie na terenie Generalnego Gubernatorstwa.
Istniał w okresie od października 1941 do stycznia 1944. Był przeznaczony dla ludności żydowskiej.

</doc>
<doc id="1401199" url="https://pl.wikipedia.org/wiki?curid=1401199" title="Obóz pracy przymusowej w Końskich">
Obóz pracy przymusowej w Końskich

Obóz pracy przymusowej w Końskich (niem. "Zwangsarbeitslager für Juden Konskie") – obóz pracy przymusowej w Końskich na terenie Generalnego Gubernatorstwa.
Istniał w okresie od 1943 do 1944. Był przeznaczony dla ludności żydowskiej.

</doc>
<doc id="1401201" url="https://pl.wikipedia.org/wiki?curid=1401201" title="Des-moll">
Des-moll

des-moll – gama muzyczna oparta na skali molowej, której toniką jest des. Gama des-moll zawiera dźwięki: des, es, fes, ges, as, heses, ces. Częściej używanym enharmonicznym odpowiednikiem des-moll jest gama cis-moll. Pokrewną jej gamą durową jest Fes-dur.

</doc>
<doc id="1401203" url="https://pl.wikipedia.org/wiki?curid=1401203" title="Wicker Park">
Wicker Park

Wicker Park – ścieżka dźwiękowa do filmu "Apartament" z 2004 roku. 

</doc>
<doc id="1401205" url="https://pl.wikipedia.org/wiki?curid=1401205" title="Gmina Babice (ujednoznacznienie)">
Gmina Babice (ujednoznacznienie)



</doc>
<doc id="1401206" url="https://pl.wikipedia.org/wiki?curid=1401206" title="Libyan Arab Airlines">
Libyan Arab Airlines



</doc>
<doc id="1401207" url="https://pl.wikipedia.org/wiki?curid=1401207" title="Yasukazu Ikari">
Yasukazu Ikari

 – japoński astronom. Odkrył 20 planetoid (16 samodzielnie oraz 4 wspólnie z Robertem McNaughtem).

</doc>
<doc id="1401210" url="https://pl.wikipedia.org/wiki?curid=1401210" title="Made in Poland">
Made in Poland



</doc>
<doc id="1401211" url="https://pl.wikipedia.org/wiki?curid=1401211" title="Chrysoskalitissa">
Chrysoskalitissa

Chrysoskalitissa (gr. Χρυσοσκαλίτισσα) – klasztor położony ok. 6 km na północ od plaży i wyspy Elafonisi. Zbudowany został w XVII wieku. W swojej historii był wielokrotnie opuszczany. W roku 1944 wiele zabudowań klasztoru zostało zniszczonych przez Niemców.
Nazwa klasztoru oznaczająca "złote schody" pochodzi z legendy mówiącej, że pielgrzymi, aby dotrzeć do klasztoru muszą pokonać 98 stopni, a ostatni 99, złoty stopień widoczny jest tylko dla wierzących.
Klasztor jest dostępny dla zwiedzających, wewnątrz znajduje się muzeum zawierające zbiory ikon, szat, ksiąg i naczyń liturgicznych oraz przykładową celę mnicha. Ponadto w osobnych pomieszczeniach znajduje się niewielkie muzeum folklorystyczne.
Linki zewnętrzne.
Fotografie

</doc>
<doc id="1401213" url="https://pl.wikipedia.org/wiki?curid=1401213" title="Mariusz Wach">
Mariusz Wach

Mariusz Wach (ur. 14 grudnia 1979 w Krakowie) – polski bokser, były posiadacz pasów WBC International oraz federacji TWBA w wadze ciężkiej.
Kariera bokserska.
W boksie zawodowym zadebiutował 29 kwietnia 2005 podczas gali boksu zawodowego w Świebodzicach, gdzie przez techniczny nokaut w pierwszej rundzie pokonał Łotysza Denissa Meļņiksa.
23 czerwca 2006 pokonał Kanadyjczyka Arthura Cooka, który poddał się w dziewiątej rundzie, przez kontuzję. Była to walka o Międzynarodowy Pas Mistrza Polski w wadze ciężkiej.
16 grudnia 2006 otrzymał szansę zdobycia pasa Mistrza Świata federacji TWBA w wadze ciężkiej z Węgrem Zoltánem Béresem. Mariusz Wach wygrał przez nokaut techniczny w czwartej rundzie.
24 kwietnia 2009 w Jarosławiu w walce wieczoru Gali Boksu Zawodowego pokonał przez techniczny nokaut w siódmej rundzie Amerykanina Juliusa Longa i obronił tytuł Mistrza Świata federacji TWBA w wadze ciężkiej.
Na przełomie kwietnia i maja 2010 Mariusz Wach pomagał w przygotowaniach Alberta Sosnowskiego do walki o mistrzostwo świata federacji WBC z Witalijem Kłyczką.
17 lipca 2010 Wach wrócił na ring po ponad rocznej przerwie, spowodowanej kontuzją. Na gali w Schwerinie pokonał przez nokaut w szóstej rundzie Christiana Hammera.
Na przełomie sierpnia i września 2010 Mariusz Wach pomagał w przygotowaniach byłemu mistrzowi świata wagi ciężkiej federacji WBC Samuelowi Peterowi do walki z Wołodymyrem Kłyczką o pasy IBF, IBO oraz WBO.
19 lutego 2011 Mariusz Wach stoczył pojedynek z Jonathanem Hagglerem o pas WBC Baltic. Polak wygrał w trzeciej rundzie przez nokaut. Była to druga walka Wacha po podpisaniu kontraktu z grupą promotorską Global Boxing oraz pierwsza z nowym trenerem, którym został były mistrz świata wagi ciężkiej organizacji WBO, WBA i IBF Michael Moorer.
29 lipca 2011 ciężko znokautował w czwartej rundzie Kevina McBride'a, zdobywając pas WBC International.
6 listopada 2011 pokonał w szóstej rundzie przez nokaut Jasona Gaverna.
24 marca 2012 obronił pas WBC International. Jego przeciwnikiem był Tye Fields, którego pokonał przez nokaut w szóstej rundzie.
23 sierpnia 2012 promująca go organizacja Global Boxing Promotions poinformowała oficjalnie o podpisaniu kontraktu na walkę Wacha z mistrzem świata organizacji IBF, WBO, IBO i WBA Wołodymyrem Kłyczko, która odbyła się 10 listopada 2012. Wach przegrał walkę z ukraińskim superczempionem na punkty (120:107, 120:107, 119:109) i była to pierwsza porażka w jego zawodowej karierze. Gaża Wacha za tę walkę wyniosła ok. milion dolarów, został jednak zdyskwalifikowany za stosowanie zabronionej substancji na osiem miesięcy, do 11 lipca 2013. Ostatecznie kolejną walkę stoczył dopiero po niemal dwóch latach, 17 października 2014.
12 grudnia 2014 w Radomiu Wach pokonał przez techniczny nokaut Amerykanina Travisa Walkera. Po serii ciosów Polaka, sędzia przerwał pojedynek w szóstej rundzie.
14 marca 2015 na gali w Lubinie Wach po dziesięciu rundach wygrał jednogłośnie na punkty 98:94, 97:93 i 97:93 z Nigeryjczykiem Gbengą Oluokunem.
19 czerwca 2015 w Ostrowcu Świętokrzyskim pokonał przez techniczny nokaut w szóstej rundzie Niemca Konstantina Airicha (20-11, 17 KO).
4 listopada 2015 M. Wach przegrał przez techniczny nokaut z Rosjaninem Aleksandrem Powietkinem w walce o pas WBC Silver.
18 marca 2017 roku przystąpił w Lipsku do starcia z faworyzowanym Erkanem Teperem (16-1, 10 KO). Wach wygrał jednogłośnie na punkty (116-112, 115-113, 115-113), dzięki czemu zdobył tytuł IBF Europy Wschodniej i Zachodniej.
11 listopada 2017 w Uniondale, przegrał z Amerykaninem Jarrellem Millerem (20-0-1, 18 KO) przez techniczny nokaut w dziewiątej rundzie.
10 listopada 2018 w Gliwicach przegrał niejednogłośnie na punkty (93-96, 95-94, 93-97) z Arturem Szpilką (22-3, 15 KO).
6 kwietnia 2019 podczas gali MB Boxing Night: Ostatni taniec przegrał przez TKO w ósmej rundzie z reprezentantem Kongo Martinem Ilungą Bakole (12-1, 9 KO).
7 grudnia 2019 w Arabii Saudyjskiej przegrał jednogłośnie na punkty (93-97, 93-98, 93-97) z Brytyjczykiem Dillianem Whytem (27-1,18 KO).
Niedozwolony doping.
Po przegranej walce z Aleksandrem Powietkinem w listopadzie 2015, media obiegła informacja, że próbki moczu pobrane od polskiego zawodnika na zawartość niedozwolonych środków dopingujących dały wynik pozytywny (wykryto sterydy anaboliczne), co dalszą karierę 36-letniego już boksera, wobec groźby kilkuletniej dyskwalifikacji, stawiało pod dużym znakiem zapytania. Nie była to pierwsza antydopingowa "wpadka" polskiego zawodnika – w 2012 roku po porażce z Władymirem Kliczko w Hamburgu ogłoszono, że Wach miał pozytywny wynik badania na obecność w organizmie niedozwolonych środków, w rezultacie czego został zdyskwalifikowany.

</doc>
<doc id="1401220" url="https://pl.wikipedia.org/wiki?curid=1401220" title="Ultra Beatdown">
Ultra Beatdown

Ultra Beatdown – czwarty album studyjny powermetalowej grupy muzycznej DragonForce.
Twórcy.
Członkowie zespołu
Zaproszeni muzycy
Produkcja

</doc>
<doc id="1401225" url="https://pl.wikipedia.org/wiki?curid=1401225" title="Struga (stacja kolejowa)">
Struga (stacja kolejowa)

Struga – stacja kolejowa w Markach na nieistniejącej już linii Warszawa Wawer – Zegrze.

</doc>
<doc id="1401240" url="https://pl.wikipedia.org/wiki?curid=1401240" title="HMS Conquestador">
HMS Conquestador

HMS „Conquestador” – nazwa noszona przez dwa okręty brytyjskiej Royal Navy, oznaczająca „konkwistadora”:

</doc>
<doc id="1401241" url="https://pl.wikipedia.org/wiki?curid=1401241" title="Linia kolejowa Struga Warszawska – Izabelin">
Linia kolejowa Struga Warszawska – Izabelin

Struga Warszawska - Izabelin – linia kolei wąskotorowej łącząca Marki z Izabelinem.
Linia została zbudowana w 1902 roku pod kierunkiem inż. Roguskiego w celu przewozu letników oraz eksploatacji miejscowych złóż torfu. Faktycznie jednak uruchamiane w niedziele pociągi spacerowe o trakcji konnej nie cieszyły się dużą popularnością i szybko zostały skasowane, a wydobywanego torfu było na tyle niewiele, aby przewozić go koleją. Podjęto natomiast przewozy drewna z lasów w okolicach Izabelina, Stanisławowa i Czarnej Strugi. Z linii korzystała również fabryka Kondakowa, zajmującego się wytwarzaniem imadeł i narzędzi, zlokalizowana między Strugą a Czarną Strugą. W 1908 pociągi osobowe – a właściwie tramwaje konne – kursowały tylko między Strugą a Czarną Strugą. W 1914 w związku z wyczerpaniem surowca leśnego dokonano rozbiórki odcinka Izbelin - Czarna Struga, a pozostałą część zlikwidowano w l. 20. XX wieku.
Linia odgałęziała się w km 12,1 kolejki wąskotorowej Warszawa - Radzymin, to jest tuż przed przystankiem Struga.

</doc>
<doc id="1401242" url="https://pl.wikipedia.org/wiki?curid=1401242" title="Bitowy typ danych">
Bitowy typ danych

Typ bitowy – typ danych reprezentujący ciąg bitów, łańcuch wartości zero-jedynkowych.
Elementy tego typu są stosowane głównie do ustawiania flag oznaczających włączenie/wyłącznie pewnych opcji. Wartości bitowe zapisywane są za pomocą literałów bitowych.
PL/I.
W języku PL/I typ danych bitowych opisany jest przez odpowiedni atrybut:
gdzie:
Na danych bitowych można wykonywać następujące operacje:
Ponieważ języka PL/1 posiada niezwykle rozbudowany mechanizm konwersji, dostępne są również dla tego typu danych operacje arytmetyczne i łańcuchowe równocześnie, przy czym dla operacji łańcuchowych dane bitowe nie są przekształcane na znaki według tablicy znaków, lecz traktowane jak dane znakowe składające się ze znaków zer i jedynek.
Modula 2.
Nieco inaczej zaimplementowano typ bitowy w języku Modula 2, w którym predefiniowany jest typ zbiorowy bitów BITSET. Wartości tego typu wyrażane są za pomocą literałów zbiorowych liczb całkowitych. Przynależność danej liczby „i” do zbioru oznacza ustawienie „i”-tego bitu na wartość 1, w przeciwnym przypadki na 0. Sprawdzenie ustawienia konkretnego bitu dokonuje się za pomocną operatora przynależności do zbioru IN, włączenie lub wyłączenie „i”-tej flagi (bitu), można dokonać odpowiednio operacjami dołączenia do zbioru INCL i usunięcia za zbioru EXCL. Ponieważ typ bitowy w Moduli 2 został zaimplementowany jako tablica bitów, operacje zbiorowe (teoriomnogościowe) są w rzeczywistości realizowane za pomocą operatorów bitowych – logicznych (AND, OR, NOT), co zwiększa efektywność kodu.
Common Lisp.
W języku Common Lisp typ bitowy został zaimplementowany w postaci jednowymiarowej tablicy – wektora bitowego (bit-vector) zawierającego bity.
C.
W języku C nie ma typu bitowego, lecz występują pola bitowe w strukturach i uniach. Pola te powinny mieć rozmiar (wyrażony w bitach) nie większy niż słowo maszynowe danego systemu komputerowego. Deklaracja pola bitowego ma postać:
codice_1
Identyfikator jest elementem opcjonalnym powyższej deklaracji. Deklaracja bez identyfikatora tworzy pole anonimowe. Taka konstrukcja umożliwia ustawienie kolejnych pól bitowych na określonej pozycji w słowie maszynowym, z pominięciem tych bitów które są nieistotne, do których nie będzie możliwości bezpośredniego odwołania. Pola bitowe w języku C są polami o typie bazowym jednego z typów podstawowych (najczęściej typ całkowity bez znaku: unsigned). W związku z tym wartości pól bitowych są reprezentowane za pomocą literałów takich jak dla typu bazowego. To samo dotyczy operacji, które są takie same jak dla typu bazowego.
Pozostałe języki.
W większości języków programowania, nie ma typu bitowego. Zwykle do implementacji powyższej konstrukcji stosuje się typ całkowity, a dostęp do poszczególnych bitów (nadawanie wartości, sprawdzanie ustawienie konkretnego bitu), realizuje się za pomocą operatorów bitowych (np. and, or, xor, not – Pascal) i operatorów relacji, np. ustawienie najmniej znaczącego bitu: zmienna:=zmienna or $01; sprawdzenie ustawienia najmniej znaczącego bitu: if (zmienna and $01)&lt;&gt;0 then … .

</doc>
<doc id="1401244" url="https://pl.wikipedia.org/wiki?curid=1401244" title="Literał bitowy">
Literał bitowy

Literał bitowy – literał reprezentujący w kodzie źródłowym konkretną wartość typu bitowego.
PL/I.
Literał bitowy w języku PL/I zdefiniowany jest jako:
Należy podkreślić, że poniższe, przykładowe literały są różne, reprezentują różny typ danych:
Modula 2.
W języku Modula 2 typ bitowy został zaimplementowany w postaci zbioru bitów. Zapis wartości bitowych odbywa się więc za pomocą zbioru liczb całkowitych, określających który bit jest ustawiony (ma wartość 1). Pozostałe bity mają wartość 0. Np. literał {1, 3..5, 9} oznacza, że bity: 1, 3, 4, 5, 9; mają wartość 1 (są ustawione), a pozostałe mają wartość 0.
Pozostałe języki.
W językach programowania, w których nie zdefiniowano literałów bitowych stosuje się zapis całkowitoliczbowy, często z zastosowaniem liczb szesnastkowych, rzadziej ósemkowych i dwójkowych.

</doc>
<doc id="1401245" url="https://pl.wikipedia.org/wiki?curid=1401245" title="Linia kolejowa Struga - Zegrze">
Linia kolejowa Struga - Zegrze



</doc>
<doc id="1401256" url="https://pl.wikipedia.org/wiki?curid=1401256" title="Kontynenty">
Kontynenty



</doc>
<doc id="1401258" url="https://pl.wikipedia.org/wiki?curid=1401258" title="EASA">
EASA



</doc>
<doc id="1401262" url="https://pl.wikipedia.org/wiki?curid=1401262" title="Katina Paksinu">
Katina Paksinu

Katina Paksinu (), właśc. 
Ekaterini Konstandopulu (, ur. 17 grudnia 1900 w Pireus, zm. 22 lutego 1973 w Atenach) − grecka aktorka filmowa i teatralna. Laureatka Oscara za rolę drugoplanową w filmie "Komu bije dzwon".
Życiorys.
Urodzona jako Ekaterini Konstandopulu w ateńskim porcie Pireus, szkoliła się, aby zostać śpiewaczką operową, ale zmieniła zamiar i wstąpiła do Greckiego Teatru Narodowego w 1929 roku. Paksinu wyróżniała się na scenie, grając główne role w "Antygonie" czy "Elektrze". W chwili wybuchu II wojny światowej przebywała w Londynie. Nie mogąc wrócić do Grecji, wyemigrowała do Stanów Zjednoczonych.
Rola Pilar, hiszpańskiej rewolucjonistki w filmie "Komu bije dzwon" z 1943 roku, została nagrodzona Oscarem i Złotym Globem dla najlepszej aktorki drugoplanowej. Była pierwszą laureatką Oscara w tej kategorii, która nie była pochodzenia amerykańskiego. Była również pierwszą laureatką Złotego Globu w tej kategorii. Po kilku drugoplanowych rolach w Hollywood na początku lat 50. wróciła do rodzinnego kraju, gdzie kontynuowała karierę w teatrze. Jeszcze raz znalazła się w Hollywood, by zagrać Cygankę w filmie "Cud" w 1959 roku.
Podczas 9. Międzynarodowego Festiwalu Filmowego w Berlinie, odbywającego się w dniach 26 czerwca-7 lipca 1959 roku, aktorka zasiadała w Międzynarodowym Jury filmów dokumentalnych i krótkometrażowych.
Paksinu zmarła na raka w Atenach w 1973 roku w wieku 72 lat. Pozostawiła męża i dwójkę dzieci.
Została pochowana na Pierwszym Ateńskim Cmentarzu.
Na Hollywood Walk of Fame przy 1651 Vine Street znajduje się gwiazda Paksinu.

</doc>
<doc id="1401263" url="https://pl.wikipedia.org/wiki?curid=1401263" title="Piąta Alija">
Piąta Alija



</doc>
<doc id="1401267" url="https://pl.wikipedia.org/wiki?curid=1401267" title="Boks na Letnich Igrzyskach Olimpijskich 1968">
Boks na Letnich Igrzyskach Olimpijskich 1968

Wyniki zawodów bokserskich rozegranych podczas letnich igrzysk olimpijskich w Meksyku w dniach od 13 do 26 października 1968.

</doc>
<doc id="1401269" url="https://pl.wikipedia.org/wiki?curid=1401269" title="Bogdan Koca">
Bogdan Koca

Bogdan Koca (ur. 21 lutego 1952 w Warszawie) – polski aktor teatralny, reżyser, pisarz i kompozytor.
Życiorys.
Absolwent Wydziału Aktorskiego PWST w Warszawie (rocznik 1975).
Zadebiutował rolą Henryka w "Ślubie" Witolda Gombrowicza w reżyserii Jerzego Grzegorzewskiego na deskach Teatru Polskiego we Wrocławiu 6 stycznia 1976 roku. W latach 1976-1980 współuczestniczył w tworzeniu Wrocławskiego Teatru Instrumentalnego (reżyserował dla tego teatru "Sonatę widm" według Augusta Strindberga) oraz teatru "Why Not?" (gdzie był reżyserem angielskojęzycznej wersji "Pod mlecznym lasem" Dylana Thomasa. Spędził rok (1981-1982) w Austrii, gdzie zorganizował międzynarodową grupę teatralną w Melku. Wystawił z nią m.in. fragmenty utworów Adama Mickiewicza w języku niemieckim oraz oparty na tekstach Rainera Marii Rilkego spektakl "Bilder". W 1982 roku wyjechał do Australii. Po roku założył kompanię teatralną pod nazwą Thalia Theatre Company, która działała do roku 1994 i przeszła do historii teatru australijskiego jako jedno z najbardziej kreatywnych i nowatorskich zjawisk artystycznych. W latach 1994-1997 założył Poetically Correct Productions, później przekształconą w Sydney Art Theatre. W latach 1994-1997 pełnił funkcję dziekana Wydziału Teatru i Dramatu na Uniwersytecie Nepean w Sydney, a w latach 1995-1998 był stałym członkiem komisji doradczej do spraw kultury przy Rządzie Stanowym Nowej Południowej Walii. Pełnił również rolę doradcy przy komitecie do spraw teatru w Ministerstwie Kultury Rządu Stanowego Nowej Południowej Walii. 
Podczas pobytu w Australii wyreżyserował wiele teatralnych, takich jak "Hamlet" Szekspira i "Ślub" Gombrowicza (oba przedstawienia wystawione w roku 1986 podczas Międzynarodowego Festiwalu Sztuki w Adelaide), a także australijską prapremierę "Emigrantów" Sławomira Mrożka (wystawiona w roku 1984 podczas Międzynarodowego Festiwalu Sztuki w Adelaide), australijską premierę "Splendid's" Jeana Geneta (Belvoir Street Theatre, 1995), "Ja, Feuerbach" Tankreda Dorsta (Thalia Theatre Company, 1994), "The Season at Sarsaparilla" Patricka White’a (Teatr Nepean, 1996), "Under Milk Wood" ("Pod Mlecznym Lasem") według Dylana Thomasa (1998), "The Bench" ("Ławeczka") Alexandra Gelmana (1998), "Makbeta" Szekspira (1998), "The Malady of Death" Marguerite Duras (1999), "Matka" Witkacego (2000), "Śmierć w Wenecji" Thomasa Manna (2000) i "Iwona, księżniczka Burgunda" Gombrowicza (2000). Reżyserował też słuchowiska radiowe, m.in. napisane i zrealizowane dla radia ABC "Lexes" i "Gobs and Faces" (2002).
W roku 2006 wrócił do Polski, gdzie od września 2006 do 2009 roku był aktorem Teatru Polskiego we Wrocławiu. Od 1 kwietnia 2009 roku do 30 czerwca 2013 roku był dyrektorem Teatru im. C. K. Norwida w Jeleniej Górze.
Bogdan Koca jest autorem ponad 30 sztuk teatralnych, m.in. "Apparitions" (1988), "Reality Number Six" (1993; przetłumaczona na język polski jako "Szósta rzeczywistość"), "Sparring Partner" (1995), "Annette &amp; Annette" (1996), "Gunter's Wife" (1996), "The Evanescence Of The Playwright With No Name" (1996), "Classes" (1998), "Biding Time" (1999), "Conrad Knowles" (2000), "Garroting" (2001), "My Name Is Such And Such" (przetłumaczona na język polski przez samego autora jako "Nazywam się tak a tak"), "The Last Sentence Before Execution" (2002; przetłumaczona na język polski jako "Ostatnie zdanie przed egzekucją"), "Prelude to Joyce's Artist", "Northwest of Cusco", "The Poet", "The Women and Frocks".
Wybrane role teatralne.
W Teatrze Polskim we Wrocławiu:
W teatrze Sydney Theatre Company w Sydney:
W teatrze Sydney Art Theatre w Sydney:
We Wrocławskim Teatrze Pantomimy:
W Teatrze Pieśń Kozła we Wrocławiu:
W Teatrze im. C. K. Norwida w Jeleniej Górze:

</doc>
<doc id="1401273" url="https://pl.wikipedia.org/wiki?curid=1401273" title="Trzecia Alija">
Trzecia Alija



</doc>
<doc id="1401274" url="https://pl.wikipedia.org/wiki?curid=1401274" title="Czwarta Alija">
Czwarta Alija



</doc>
<doc id="1401275" url="https://pl.wikipedia.org/wiki?curid=1401275" title="Kontynenty (seria wydawnicza)">
Kontynenty (seria wydawnicza)

Kontynenty – seria wydawnicza, publikowana przy współpracy z miesięcznikiem "Kontynenty" przez Wydawnictwo "Książka i Wiedza" oraz RSW Prasa-Książka-Ruch. Wydawana od lat 70. do 80. XX w. Autorem projektu i opracowania graficznego serii był Andrzej Korybut-Daszkiewicz. Znalazły się w niej reportaże polskich autorów, z wypraw do krajów całego świata. Wydawana w formacie kieszonkowym.

</doc>
<doc id="1401276" url="https://pl.wikipedia.org/wiki?curid=1401276" title="Druga Alija">
Druga Alija



</doc>
<doc id="1401277" url="https://pl.wikipedia.org/wiki?curid=1401277" title="Pierwsza Alija">
Pierwsza Alija



</doc>
<doc id="1401279" url="https://pl.wikipedia.org/wiki?curid=1401279" title="Herb obwodu grodzieńskiego">
Herb obwodu grodzieńskiego

Herb obwodu grodzieńskiego przedstawia żubra złotego, stojącego w pozycji naturalnej, patrzącego w stronę prawą na tarczy czerwonej, kształtu francuskiego. W klejnocie herbu korona murowa o pięciu basztach. Tarcza herbowa otoczona jest złotymi gałęziami dębu, przewiązanymi błękitną wstęgą.
Herb obwodu grodzieńskiego został ustanowiony 14 czerwca 2007 roku rozporządzeniem prezydenta Białorusi. Nawiązuje do nadanego w 1878 roku herbu guberni grodzieńskiej. Zamiast korony cesarskiej dano koronę murową. Zostawiono natomiast dębowe gałęzie i wstęgę carskiego orderu św. Andrzeja.

</doc>
<doc id="1401284" url="https://pl.wikipedia.org/wiki?curid=1401284" title="Rezerwat przyrody Dury">
Rezerwat przyrody Dury

Rezerwat przyrody Dury – torfowiskowy ścisły rezerwat przyrody w województwie kujawsko-pomorskim, powołany w 1975 roku w celu zachowania rzadkich zespołów roślinności wodnej i torfowiskowo-bagiennej. Zajmuje powierzchnię 13,02 ha (akt powołujący podawał 12,59 ha). Wokół rezerwatu utworzono otulinę o powierzchni 51,67 ha.
Położenie.
Rezerwat „Dury” położony jest w gminie Osie w powiecie świeckim, na terenie leśnictwa Stara Rzeka (Nadleśnictwo Osie), około 4 km na północ od Osia. Leży na obszarze Wdeckiego Parku Krajobrazowego.
Charakterystyka.
Rezerwat składa się z pięciu osobnych fragmentów. Tworzą go cztery niewielkich rozmiarów śródleśne jeziorka dystroficzne oraz otaczające je torfowiska. Specyficzny biotop sprzyja występowaniu roślinności charakterystycznej dla terenów podmokłych i unikatowej w skali kraju, np. rosiczek (okrągłolistnej, długolistnej i pośredniej).
Ochroną obejmuje rzadkie zespoły roślin wodnych i torfowiskowo-bagiennych, m.in.:

</doc>
<doc id="1401285" url="https://pl.wikipedia.org/wiki?curid=1401285" title="Rozedranka">
Rozedranka

Rozedranka - przystanek kolejowy w Nowej Rozedrance, w województwie podlaskim, w Polsce. Znajduje się tu 1 peron.
W roku 2017 przystanek obsługiwał 20–49 pasażerów na dobę.

</doc>
<doc id="1401288" url="https://pl.wikipedia.org/wiki?curid=1401288" title="Scott Moir">
Scott Moir

Scott Patrick Moir (ur. 2 września 1987 w London) – kanadyjski łyżwiarz figurowy, startujący w parach tanecznych z Tessą Virtue. Trzykrotny mistrz olimpijski – z Vancouver (2010) i Pjongczangu (2018, w parach tanecznych i drużynowo), dwukrotny wicemistrz olimpijski z Soczi (2014, w parach tanecznych i drużynowo), trzykrotny mistrz świata (2010, 2012, 2017), trzykrotny mistrz czterech kontynentów (2008, 2012, 2017), multimedalista finału Grand Prix (zwycięstwo w 2016 roku) oraz 8-krotny mistrz Kanady (2008–2010, 2012–2014, 2017, 2018).
Virtue i Moir wielokrotnie bili rekordy świata w notach otrzymywanych od sędziów. Należy do nich historyczny rekord świata w tańcu oryginalnym przed zmianą przepisów w 2010 roku. W latach 2008–2018, przez 8 sezonów ich występów na arenie międzynarodowej, para Virtue i Moir nie zajęła miejsca poniżej podium, a w trakcie całej kariery seniorskiej stało się to tylko trzykrotnie na 45 startów.
Po Zimowych Igrzyskach Olimpijskich 2014 w Soczi ogłosili zakończenie kariery, jednak po dwóch sezonach przerwy zdecydowali się na powrót do rywalizacji, co ogłosili 20 lutego 2016 roku. W pierwszym sezonie po powrocie (2016/2017) byli bezkonkurencyjni. 
9 lutego 2018 roku Virtue i Moir byli chorążymi reprezentacji Kanady na Zimowych Igrzyskach Olimpijskich 2018 w Pjongczangu. Po raz pierwszy w historii flaga Kanady była niesiona przez dwóch chorążych.
Dokładnie dwa lata po powrocie do zawodów, 20 lutego 2018 roku zdobyli swój trzeci złoty medal olimpijski, zostając najbardziej utytułowaną parą taneczną w historii łyżwiarstwa figurowego, niejednokrotnie określaną mianem legendarnej.
Po 22 latach wspólnej jazdy 17 września 2019 roku Virtue i Moir oficjalnie ogłosili zakończenie kariery.
Życie prywatne.
Scott Moir urodził się w London w kanadyjskiej prowincji Ontario, a dorastał w Ilderton, Ontario.
Scott pochodzi z łyżwiarskiej rodziny. Jego matka Alma była trenerką w lokalnym klubie łyżwiarskim, a ojciec Joe grał w hokeja. Jego dwóch starszych braci, Danny (ur. 1980) oraz Charlie, również trenowali łyżwiarstwo. Danny Moir wraz z ich kuzynką Sheri Moir zdobył brąz i srebro mistrzostw Kanady juniorów. Obecnie Danny jest trenerem łyżwiarskim, a drugi brat Charlie jest strażakiem w Calgary. Zaś jego kuzynki Sheri Moir i Cara Moir zdobyły brąz na mistrzostwach świata w łyżwiarstwie synchronicznym 2007 z kanadyjską drużyną Nexxice. Scott jest współwłaścicielem rodzinnego sklepu ze sprzętem łyżwiarskim "Moir's Skate Shop" w London, Ontario. 
Moir i Virtue deklarują, że w życiu prywatnym są przyjaciółmi.
W sierpniu 2019 roku ogłosił swoje zaręczyny z Jaclyn Mascarin. W październiku 2021 roku potwierdził, że na początku 2021 roku urodziła się jego córka.
Kariera.
Początki.
Zaczął jeździć w wieku 3 lat. Początkowo jego pasją, tak jak większości chłopców w rodzinnym mieście był hokej na lodzie. Jednak później, uległ sugestiom rodziny i zdecydował się spróbować swoich sił w łyżwiarstwie figurowym. W październiku 1997 roku jego partnerką sportową została Tessa Virtue. Oboje dotychczas trenowali jazdę indywidualną, jednak zostali dobrani w parę przez ciotkę Scotta (siostra bliźniaczka jego matki) i ich trenerkę – Carol Moir, która jako pierwsza postawiła ich obok siebie na lodowisku w Ilderton, żeby porównać, czy ich wzrost pozwoli im na wspólne występy. Tessa po znalezieniu partnera, z którym mogłaby występować w konkurencji par tanecznych, natychmiast porzuciła jazdę indywidualną i w wieku 9 lat ostateczne zrezygnowała z oferty prestiżowej szkoły baletowej National Ballet School of Canada, do której uczęszczała latem. Para Virtue i Moir oficjalnie rozpoczęła swoją współpracę, mając jedynie 7 i 9 lat, ale w pierwszych wspólnych zawodach wystąpili dopiero rok później. W styczniu 1999 roku wygrali pierwsze zawody rangi prowincjonalnej w Woodstock w Ontario.
Kariera juniorska.
Sezon 2002–03.
Przed sezonem 13-letnia Tessa i 15-letni Scott przenieśli swoje treningi z rodzinnych stron do Kitchener-Waterloo, gdzie ich trenerką i choreografką była Suzanne Killing, zaś później ich drugim trenerem został Paul MacIntosh. Ich kariera juniorska rozpoczęła się oficjalnie na mistrzostwach Kanady w 2003 roku, gdzie w tej kategorii zajęli 7. miejsce. Następnie w tym samym roku, mając jedynie 14 (Tessa) i 16 lat (Scott), wyjechali do Stanów Zjednoczonych, do Detroit w stanie Michigan, by tam trenować u rosyjskich trenerów – Igora Szpilbanda i Mariny Zujewej w klubie Arctic Edge FSC.
Sezon 2003–04.
W sezonie 2003/2004 zadebiutowali w zawodach z cyklu Junior Grand Prix. Po zwycięstwie w mistrzostwach Kanady juniorów, zakwalifikowali się na mistrzostwa świata juniorów, gdzie zajęli 11. pozycję.
Sezon 2004–05.
W sezonie 2004/2005 Virtue i Moir rozpoczęli rywalizację na zawodach krajowych jako seniorzy, pozostając przy tym juniorami na arenie międzynarodowej. Zdobyli swoje pierwsze medale Junior Grand Prix – srebro we Francji i złoto w Chinach. Dało im to kwalifikację do finału Junior Grand Prix 2004, w którym zdobyli srebro, ustępując jedynie amerykańskiej parze Matthews / Zavozin. W debiucie na seniorskich mistrzostwach Kanady zajęli 4. lokatę, a udany sezon zwieńczyli wicemistrzostwem świata juniorów w Kitchener, po raz drugi przegrywając z Amerykanami.
Sezon 2005–06.
W sezonie 2005/2006 byli niepokonani w zawodach juniorskich. W cyklu Junior Grand Prix zwyciężyli w zawodach w Andorze i Kanadzie. Po zakwalifikowaniu się do finału cyklu zdobyli złoto i pokonali w nim Amerykanów Meryl Davis i Charliego White’a, którzy później zostali ich największymi rywalami w całej karierze, oraz inną, utytułowaną w późniejszym czasie parę włoską – Annę Cappellini i Lucę Lanotte. Następnie Tessa i Scott zdobyli swój pierwszy medal mistrzostw Kanady w kategorii seniorów – brąz, dzięki czemu zostali pierwszą rezerwową parą na zbliżające się wtedy Zimowe Igrzyska Olimpijskie 2006 w Turynie (Kanada miała w tamtym czasie dwie kwalifikacje olimpijskie w konkurencji par tanecznych). Jak stwierdzili w wywiadach po latach, mieli wtedy nadzieję na debiut olimpijski, jednak ostatecznie do niego nie doszło, a ich nowym celem automatycznie stały się kolejne igrzyska. Zamiast występu na igrzyskach otrzymali możliwość debiutu w międzynarodowych zawodach seniorskich. Podczas mistrzostw czterech kontynentów w Colorado Springs zdobyli brązowy medal, ustępując na podium reprezentantom Stanów Zjednoczonych – parze Belbin / Agosto oraz Matthews / Zavozin. Na zwieńczenie sezonu Tessa i Scott jako pierwsza kanadyjska para w historii zostali mistrzami świata juniorów (13 lat później podczas mistrzostw świata juniorów 2019 ich sukces powtórzyła inna kanadyjska para Lajoie / Lagha). 
Kariera seniorska.
Sezon 2006–07.
W swoim pierwszym w pełni seniorskim sezonie prezentowali się w tańcu oryginalnym (OD) "Assassination Tango" oraz tańcu dowolnym (FD) "Valse Triste". W swoim debiucie na zawodach z cyklu Grand Prix, Skate Canada International 2006 zdobyli srebrny medal, plasując się za rodakami – parą Marie-France Dubreuil i Patrice Lauzon, których niejednokrotnie wymieniali w wywiadach jako swój autorytet, inspirację i przyjaciół, którzy pomagają im w wejściu do seniorskiego łyżwiarstwa. W następnych zawodach, Trophée Eric Bompard 2006 Virtue i Moir uplasowali się na 4. pozycji. W tym samym roku zostali wicemistrzami Kanady, ponownie ustępując jedynie Dubreuil i Lauzonowi, dla których był to ostatni sezon w karierze, a Virtue i Moir byli uważani za naturalnych następców tej pary. Następnie Tessa i Scott obronili brąz mistrzostw czterech kontynentów i zadebiutowali na mistrzostwach świata, gdzie zajęli 6. miejsce.
Sezon 2007–08.
W kolejnym sezonie wykonywali taniec oryginalny "Dark Eyes" oraz taniec dowolny do piosenek z filmu "Parasolki z Cherbourga", uważany za jeden z pierwszych legendarnych tańców tej pary. 
W tym sezonie zajmowali konsekwentnie pierwsze i drugie miejsce na Skate Canada International 2007 i NHK Trophy 2007. Wysokie lokaty w zawodach Grand Prix dały im awans do finału, gdzie jako debiutanci zajęli 4. miejsce. Następnie na mistrzostwach Kanady w 2008 roku zdobyli pierwszy tytuł mistrzowski. Dobrą passę kontynuowali na mistrzostwach czterech kontynentów w Goyang, gdzie zdobyli pierwszy (z trzech) tytuł mistrzowski, po raz kolejny pokonując amerykańską parę Davis / White, z którą kontynuowali rywalizację rozpoczętą jeszcze w czasach juniorskich, należąc jednocześnie do tego samego klubu i trenując u tych samych trenerów. Z kolei na kończących sezon mistrzostwach świata w Göteborgu zdobyli srebro tuż za Francuzami Isabelle Delobel i Olivierem Schoenfelderem, jednocześnie zwyciężając w segmencie tańca dowolnego. Od tego momentu Virtue i Moir nie zajęli w swojej późniejszej karierze miejsca poniżej podium.
Sezon 2008–09.
W październiku 2008 roku zostało zdiagnozowane, że Tessa cierpi przewlekle na zespół ciasnoty przedziałów powięziowych (ang. "chronic exertional compartment syndrome") spowodowany wysiłkowym przeciążeniem dolnej części nóg, który spowodował silne bóle i obrzęki. Tessa i Scott wycofali się ze startów w pierwszej części sezonu, Grand Prix, a Tessa poddała się pierwszej operacji. W czasie jej rehabilitacji Scott trenował indywidualnie, zaś Tessa utrzymywała, że operacja udała się i po raz pierwszy od dawna nie czuje bólu podczas jazdy na łyżwach. Do treningów wróciła już na początku grudnia 2008 roku, choć po kilku latach stwierdziła, że prawdopodobnie zrobiła to zbyt wcześnie. 
Po powrocie do rywalizacji Tessa i Scott obronili tytuł mistrzów Kanady, a na mistrzostwach czterech kontynentów zdobyli srebro, przegrywając z Davis i White’em. Pomimo małej liczby treningów utrzymali medalową passę i stanęli także na podium mistrzostw świata, gdzie zdobyli brązowy medal za parą rosyjską Oksana Domnina / Maksim Szabalin oraz reprezentantami Stanów Zjednoczonych – parą Tanith Belbin / Benjamin Agosto.
W tym sezonie prezentowali taniec oryginalny "Won't You Charleston with Me" oraz taniec dowolny "The Great Gig In The Sky" do piosenek Pink Floyd, w którym po raz pierwszy wykonali swoje popisowe podnoszenie po linii prostej „The Goose”, które w przyszłości stało się ich znakiem rozpoznawczym i elementem wielu kolejnych programów, m.in. tańca dowolnego na igrzyskach olimpijskich w 2010 roku.
Sezon 2009–10.
W sezonie olimpijskim Virtue i Moir byli typowani jako kandydaci do medalu olimpijskiego. Sezon otworzyli dwoma wyraźnymi zwycięstwami w zawodach Grand Prix. Podczas francuskiego Trophée Éric Bompard 2009 pokonali reprezentantów gospodarzy Nathalie Péchalat i Fabiana Bourzata z przewagą 16,07 pkt. Kolejne zwycięstwo odnieśli podczas rodzimych zawodów Skate Canada International 2009, ponownie wyprzedzając Francuzów, tym razem o 19,31 pkt. Ich nota łączna wyniosła 204,38 pkt, a jeden z sędziów przyznał im 10 pkt za komponenty, co zdarzyło się pierwszy raz w historii. Po raz drugi w karierze zakwalifikowali się do finału Grand Prix w Tokio, ale tym razem zdobyli srebro, po raz kolejny przegrywając złoto z Davis i White’em, tym razem o 1,22 pkt pomimo zwycięstwa w segmencie tańca dowolnego.
W styczniu 2010 roku odbyły się mistrzostwa Kanady, które były ich ostatnim startem przed zimowymi igrzyskami olimpijskimi w Vancouver. Virtue i Moir po raz trzeci z rzędu wywalczyli tytuł mistrzowski, wyprzedzając drugą parę o ponad 37 pkt, co podkreśliło znaczącą różnicę między nimi a resztą stawki i dawało nadzieję na dobry wynik olimpijski przed własną publicznością. Uplasowali się pierwsi we wszystkich trzech segmentach zawodów i uzyskali w sumie 221,95 pkt, co było nowym rekordem w historii mistrzostw Kanady w notach za taniec dowolny i ocenę łączną.
Rywalizacja par tanecznych na igrzyskach olimpijskich w ich ojczyźnie rozpoczęła się 19 lutego tańcem obowiązkowym. W swoim debiucie olimpijskim Virtue i Moir wykonali "Tango Romantica" w ramach tańca obowiązkowego, ustanawiając przy tym rekord życiowy wynoszący 42,74 pkt. Po pierwszym dniu zmagań zajmowali 2. miejsce za Rosjanami, Oksaną Domniną i Maksimem Szabalinem, którzy wyprzedzali ich zaledwie o 1,02 pkt. Dwa dni później zdobyli najwyższą notę za taniec oryginalny, widowiskowe połączenie paso doble i flamenco "Farrucas", obejmując prowadzenie w zawodach olimpijskich o 2,6 pkt przewagi nad Davis i White’em. W ostatnim dniu zawodów wykonali taniec dowolny do V Symfonii Gustava Mahlera w choreografii Mariny Zujewej, która wcześniej miała zamiar użyć tej melodii do stworzenia występu dla słynnej rosyjskiej pary sportowej Jekatieriny Gordiejewej i jej męża Siergieja Grińkowa, w czym przeszkodziła nagła śmierć Grińkowa. Sama Gordiejewa wykonywała później solowy program do tej samej melodii ku czci męża, kończąc występ w podobnej pozie, jak Virtue i Moir kończyli swój taniec, wznosząc ręce ku górze. Za taniec dowolny Tessa i Scott otrzymali 110,42 pkt, co w sumie dało im notę łączną 221,57 pkt i 5,83 pkt przewagi nad Meryl Davis i Charlie White’em. Aż od czterech sędziów otrzymali najwyższą możliwą notę. W momencie zdobycia pierwszego mistrzostwa olimpijskiego, Tessa i Scott zostali pierwszymi łyżwiarzami, którzy zdobyli złoty medal olimpijski w debiucie olimpijskim oraz pierwszą parą taneczną, która dokonała tego w swojej ojczyźnie, zostając przy tym najmłodszymi mistrzami olimpijskimi w konkurencji par tanecznych, mając w czasie startu 20 i 22 lata. Ponadto zostali pierwszą w historii parą taneczną z Kanady, która zdobyła tytuł mistrzów olimpijskich. Podczas pokazu mistrzów Tessa i Scott zaprezentowali taniec do "Everybody Dance Now", w którym Tessa odgrywa rolę baleriny, którą planowała zostać, zaś Scott wciela się w hokeistę, którym chciał zostać w momencie nauki jazdy na łyżwach. Był to taniec z sezonu 2004/2005 i 2005/2006, który mieli pokazać na poprzednich igrzyskach, jednak nie otrzymali tej szansy.
Po sukcesie na igrzyskach Virtue i Moir wzięli udział w mistrzostwach świata w Turynie, gdzie już jako mistrzowie olimpijscy zostali mistrzami świata. Wyprzedzili Davis i White’a o 1,4 pkt, poprawiając przy tym swój rekord życiowy w tańcu obowiązkowym i ustanawiając rekord świata w tańcu oryginalnym (70,27 pkt), który został historycznym rekordem świata przed zmianą przepisów w konkurencji par tanecznych i wprowadzeniu od kolejnego sezonu tańca krótkiego w miejsce tańca obowiązkowego i oryginalnego.
Jak się później okazało, pomimo operacji Virtue w 2008 roku i jej zapewnieniom, że kontuzja została wyleczona, Tessa wciąż odczuwała silny ból nóg spowodowany zespołem ciasnoty przedziałów powięziowych. Kilka lat później potwierdziła, że na miesiąc przed debiutem olimpijskim nie była pewna, czy będzie w stanie wystąpić. Ukrywała ten fakt, aby sędziowie nie dopatrzyli się w jej występie olimpijskim dyskomfortu spowodowanego utrzymującym się bólem. 
Sezon 2010–11.
W sezonie 2010/2011 Virtue i Moir zostali zgłoszeni do udziału w zawodach Grand Prix – Skate Canada International 2010 i Trophée Éric Bompard 2010, jednakże w październiku konieczna okazała się ponowna operacja nóg Tessy. Wykluczyło to ich z udziału w Grand Prix, zaś trenerzy odradzili im udział mistrzostwach Kanady pomimo kolejnego, szybkiego powrotu Tessy do treningów pod koniec listopada. Druga operacja Tessy była bardziej inwazyjna i dotyczyła nie tylko – tak jak w przypadku pierwszej operacji – uwolnienia przedziałów wewnętrznych, ale również przedziałów tylnych w jej łydce. Po operacji Tessa musiała uczyć się na nowo techniki jazdy na łyżwach tak, aby nie przeciążać tych samych mięśni co poprzednio. 
Tessa i Scott powrócili do udziału w zawodach z dwoma nowymi programami, tańcem krótkim "Noce i dnie" oraz latynoskim tańcem dowolnym "Hip Hip Chin Chin". Na mistrzostwach czterech kontynentów prowadzili po tańcu krótkim, ale musieli się wycofać z powodu odnawiającej się kontuzji Tessy, która poczuła przeszywający skurcz w lewej nodze tuż po podnoszeniu i nie była w stanie kontynuować występu. Pomimo trudności Tessa i Scott wystąpili na mistrzostwach świata, gdzie prowadzili z niewielką przewagą po tańcu krótkim, lecz nie udało się im jej utrzymać i ostatecznie przegrali po raz kolejny z duetem Davis / White, tym razem o 3,48 pkt.
Sezon 2011–12.
Virtue i Moir po raz pierwszy rozpoczęli sezon udziałem w zawodach spoza cyklu Grand Prix – Finlandia Trophy, w których odnieśli zwycięstwo. Następnie zwyciężali w dwóch zawodach z cyklu Grand Prix, Skate Canada International 2011, gdzie pokonali rodaków Kaitlyn Weaver i Andrew Poje o 22,35 pkt, a następnie w Trophée Éric Bompard 2011 z przewagą 12,37 pkt nad Nathalie Péchalat i Fabianem Bourzatem. W finale Grand Prix uplasowali się na drugiej pozycji, zdobywając srebrny medal za Davis i White’em. Później w tym samym miesiącu Międzynarodowa Unia Łyżwiarska (ISU) poinformowała, że podczas oceniania tańca dowolnego nastąpił błąd – Virtue i Moir powinni otrzymać 0,5 pkt więcej za taniec dowolny, co dałoby im zwycięstwo. Jednakże mimo to punktacja pozostała niezmieniona i nie przyznano im należnego zwycięstwa.
W styczniu 2012 roku Tessa i Scott zdobyli swój czwarty tytuł mistrzów Kanady, zaś miesiąc później zdobyli drugi tytuł mistrzów czterech kontynentów w karierze. Z kolei sezon zakończyli drugim tytułem mistrzów świata, zdobywając w Nicei złoty medal po wykonaniu latynoamerykańskiego tańca krótkiego, który był przeróbką ich zeszłorocznego tańca dowolnego oraz mistrzowskiego tańca dowolnego do muzyki z filmu "Zabawna buzia". Obrońców tytułu, Meryl Davis i Charliego White’a pokonali o 4,03 pkt.
W czerwcu 2012 roku doszło do rozłamu w ich sztabie szkoleniowym. Z funkcji trenera na Arctic Edge Arena zrezygnował Igor Szpilband, dlatego wszystkie trenujące pary u duetu Zujewa i Szpilband musiały wybrać, u kogo chcą kontynuować treningi – u Zujewej w Canton lub u Szpilbanda w Novi. Virtue i Moir, tak jak ich najwięksi rywale Davis i White, zdecydowali się na pozostanie u Mariny Zujewej i automatyczną rezygnację z dalszej współpracy ze Szpilbandem.
Sezon 2012–13.
Tessa i Scott rozpoczynali sezon z tańcem krótkim "And The Waltz Goes On" i tańcem dowolnym "Carmen", który został okrzyknięty jednym z legendarnych programów tej pary. Jednak pomimo zgłoszenia do Finlandia Trophy 2012 musieli się wycofać z powodu lekkiego urazu szyjnego Scotta. Sezon rozpoczęli rywalizacją w dwóch zawodach Grand Prix. W październikowym Skate Canada International 2012 zdobyli złoto z notą łączną 169,41 pkt, wyprzedzając Włochów Annę Capellini i Lucę Lanotte o 9,35 pkt. O ile występ odbył się bez większych problemów, to niepokojąco wyglądała sama ceremonia medalowa. Virtue i Moir pojawili się na najwyższym stopniu podium i pogratulowali Włochom, jednak, gdy na podium wchodziła trzecia para, Virtue i Moir zniknęli z podium. Po krótkiej chwili na podium wrócił tylko Scott, co mogło oznaczać kolejne problemy zdrowotne Tessy. Virtue wróciła na podium po dłuższej chwili i otrzymała medal, który wcześniej odebrał w jej imieniu jej partner. Jak się potem okazało Tessa poczuła się słabo, dlatego postanowiła na chwilę zejść z podium. W listopadzie po raz kolejny zwyciężyli, tym razem w rosyjskim Rostelecom Cup 2012 z przewagą 15,53 pkt nad reprezentantami gospodarzy Jeleną Iljinych i Nikitą Kacałapowem. W finale Grand Prix w Soczi, drugi raz z rzędu i trzeci raz ogółem, przegrali z Davis i White’em o 3,56 pkt.
W drugiej części sezonu Tessa i Scott zdecydowali się zmodyfikować swój taniec krótki do muzyki Anthony’ego Hopkinsa "The Waltz Goes On", a jego nową wersję zaprezentowali podczas mistrzostw Kanady w styczniu 2013 roku, gdy po raz piąty zdobyli krajowy tytuł mistrzowski. Ich występy nie obyły się bez kłopotów, także ze względu na dużą liczbę zmian w tańcu krótkim i zmianie ostatniego podnoszenia w tańcu dowolnym. W tańcu dowolnym ich piruet otrzymał poziom 1 (na 4), podnoszenie poziom 2 (na 4) i otrzymali 2 pkt ujemne za zbyt długie podnoszenia. Pomimo tego udało im się utrzymać przewagę nad drugą parą Gilles / Poirier. Podczas mistrzostw czterech kontynentów w Osace Virtue i Moir zajmowali pierwsze miejsce po tańcu krótkim z najlepszym rezultatem w sezonie. Problemy pary rozpoczęły się podczas tańca dowolnego "Carmen", gdy Tessa poczuła skurcz w nogach tuż przed podnoszeniem i para przerwała swój występ. Poprosili o przerwę medyczną, która trwała 3 minuty, a Tessa postanowiła dokończyć taniec pomimo bólu. Finalnie zdobyli wicemistrzostwo za plecami Davis i White’a o 3,04 pkt. W marcu mistrzostwa świata odbywały się w ich rodzinnym London. Zostali wicemistrzami świata po raz trzeci w karierze, znów przegrywając z Davis i White’em, tym razem o 4,52 pkt.
Sezon 2013–14.
W trakcie sezonu olimpijskiego ich przygotowania do obrony tytułu mistrzów olimpijskich zostały uwiecznione w reality show "Tessa&amp;Scott". Z programu telewizyjnego wynikało, że napięcie między parą Virtue / Moir i Davis / White było ogromne, zważając na możliwe stronnicze traktowanie Kanadyjczyków przez trenerkę Marinę Zujewą i faworyzowanie Amerykanów (Davis ukrywała związek z synem Zujewej za którego wyszła za mąż w 2019 roku). Obie pary były wymieniane jako główni kandydaci do złotego medalu olimpijskiego. Virtue i Moir w tańcu krótkim wykonywali obowiązkowy pattern Finnstep do piosenek "Dream a Little Dream of Me", "Muskrat Ramble" i "Cheek to Cheek", z kolei ich taniec dowolny "Seasons" był interpretacją klasycznych utworów Aleksandra Skriabina.
Virtue i Moir rozpoczęli sezon kolejnym zwycięstwem w Finlandia Trophy 2013 (na trzecim stopniu podium stanęła obok nich polska para Justyna Plutowska i Peter Gerber). Następnie Virtue i Moir zdobyli dwa złote medale w zawodach z cyklu Grand Prix, Skate Canada International 2013 i Trophée Éric Bompard 2013. Podczas finału Grand Prix w Fukuoce po raz trzeci z rzędu zajęli drugie miejsce, ustępując Davis i White’owi o 1,35 pkt, jednocześnie poprawiając swój najlepszy wynik w sezonie do równych 190 pkt.
W trakcie sezonu pojawiły się pogłoski, iż Tessa i Scott zamierzają zakończyć karierę po Zimowych Igrzyskach Olimpijskich 2014 w Soczi, co sugerował również ich program telewizyjny. Ich taniec dowolny "Seasons," w którym końcowa poza polegała na ustawieniu się do hymnu z ręką na sercu, miała być zwieńczeniem ich olimpijskiej kariery.
W styczniu 2014 roku po raz szósty wygrali mistrzostwa Kanady. W tym czasie podczas wywiadów obydwoje potwierdzili pogłoski o tym, iż poważnie myślą o zakończeniu kariery po występie w Soczi. Przed igrzyskami Tessa i Scott borykali się z narastającym napięciem na treningach i długoletnią rywalizacją z Amerykanami. Podczas przygotowań do olimpiady Scott miał problemy z plecami, jednak nie była to trwała kontuzja, która mogła wykluczyć ich z udziału w igrzyskach. 
Po raz pierwszy w historii na zimowych igrzyskach olimpijskich rozgrywano konkurs drużynowy, w którym Virtue i Moir wystąpili zarówno w tańcu krótkim, jak i dowolnym. Wraz z reprezentacją Kanady zdobyli srebrny medal, ustępując jedynie Rosjanom. W konkurencji par tanecznych po tańcu krótkim zajmowali zaskakujące i kontrowersyjne drugie miejsce, gdyż wielu ekspertów zaczęło głośno mówić o stronniczym głosowaniu i braku możliwości zdobycia złota przez Kanadyjczyków bez względu na jakość ich występu. Ponadto aż 7 kanadyjskich łyżwiarzy występujących w zawodach drużynowych było wezwanych na kontrole antydopingowe, dwoje z nich w środku nocy, zaś Kaetlyn Osmond aż dwukrotnie. Miało to być spowodowane zmową rosyjsko-amerykańską, w której amerykańscy sędziowie punktowali na korzyść Rosjan w zawodach drużynowych, zaś sędziowie rosyjscy mieli punktować na korzyść Amerykanów w konkurencji par tanecznych, choć amerykańska federacja później ostro temu zaprzeczyła. W kolejnym dniu zawodów Virtue i Moir ustanowili rekord świata w tańcu dowolnym, jednak kilka minut później został poprawiony po raz kolejny, tym razem przez amerykański zespół Davis / White. Finalnie, tak jak się spodziewano, Tessa i Scott zdobyli drugi srebrny medal na tych igrzyskach. Podczas pokazu mistrzów zaprezentowali taniec do piosenki "Stay" Rihanny. Od razu po igrzyskach zakończyli współpracę ze sztabem trenerskim Mariny Zujewej i wrócili do rodzinnej Kanady, kończąc sezon przed mistrzostwami świata.
Sezon 2014–15 i 2015–16.
Virtue i Moir opuścili sezon 2014/2015 oraz 2015/2016. W tym czasie realizowali swoje prywatne plany, jednocześnie nie zaprzestając treningów i występów w rewiach łyżwiarskich m.in. w "Stars On Ice", "Holidays On Ice", "Art On Ice" w wielu państwach, m.in. w Europie, Kanadzie, Chinach i Japonii. W styczniu i w marcu 2016 roku współpracowali z kanadyjską telewizją sportową jako komentatorzy i konferansjerzy podczas mistrzostw Kanady i mistrzostw świata. W kwietniu 2016 roku zostali zaproszeni do udziału w rewii Stéphane Lambiela "Legends on Ice", której celem jest zaprezentowanie najlepszych programów legendarnych łyżwiarzy. Tessa i Scott zaprezentowali program "Carmen" z sezonu 2012/2013.
Jak się później okazało, po igrzyskach w Soczi, Moir borykał się z ułożeniem sobie życia bez łyżwiarstwa, był czas, że próbował odciąć się od spraw związanych ze sportem, a także dużo imprezował. Pomimo że ich odejście z rywalizacji było łączone z zakończeniem kariery, to po szeregu rozmów Virtue i Moir stwierdzili, że potrzebują w swoim życiu kolejnego celu. Jak wspominali ich pierwsza rozmowa o chęci powrotu miała miejsce podczas wycieczki na Wielki Mur Chiński. W styczniu 2016 roku Tessa i Scott spędzili dwa tygodnie na treningach w Montrealu u Marie-France Dubreuil i Patrice Lauzona w Gadbois Centre, z którymi spotykali się przez ostatnie dwa lata na tych samych rewiach. W późniejszych wywiadach Marie-France Dubreuil potwierdziła, że Tessa i Scott już w 2014 roku wyrazili pierwszą chęć dalszej rywalizacji i poprosili o ewentualne wsparcie ich powrotu w przyszłości. W momencie podjęcia przez nich ostatecznej decyzji o powrocie, w Montrealu trenowała już francuska para Gabriella Papadakis i Guillaume Cizeron, którzy konsekwentnie wygrywali kolejne tytuły mistrzowskie od 2015 roku i byli typowani jako kandydaci do złota olimpijskiego. Po raz kolejny Virtue i Moir mieli trenować w tym samym miejscu, co ich główni rywale do mistrzostwa olimpijskiego.
20 lutego 2016, dokładnie 2 lata przed planowanym finałem zawodów olimpijskich, Tessa i Scott potwierdzili, że w sezonie 2016/2017 wracają do udziału w zawodach krajowych i międzynarodowych. Od 2 czerwca 2016 roku rozpoczęli treningi w Gadbois Center w Montrealu, a ich głównymi trenerami zostało małżeństwo Marie-France Dubreuil oraz Patrice Lauzon. W skład zespołu trenerskiego wchodził także Romain Haguenauer (główny trener Francuzów), zaś za choreografię odpowiadali David Wilson i Samuel Chouinard. Od początku ogłoszenia powrotu, Tessa i Scott potwierdzili, że ich głównym celem są dwa złota olimpijskie, w parach tanecznych i zawodach drużynowych z reprezentacją Kanady.
Sezon 2016–17.
Pomimo dwuletniej absencji, w sezonie 2016/2017 Virtue i Moir pozostali niepokonani. Trzykrotnie bili rekord świata w tańcu krótkim i nocie łącznej. W tym sezonie prezentowali się w tańcu krótkim z obowiązkowym patternem "Midnight Blues" do piosenek Prince’a – "Kiss", "5 Women", "Purple Rain" oraz w tańcu dowolnym łączącym piosenkę "Pilgrims on a Long Journey" i "Latch". Zwrócono uwagę na widoczną zmianę stylu Kanadyjczyków, przy niezmiennie wysokim poziomie technicznym. 
Pierwszymi zawodami Tessy i Scotta po powrocie był kanadyjski Autumn Classic International 2016 w Montrealu, należący do cyklu Challenger Series. Za taniec krótki uzyskali 77,72 pkt, ustanawiając swój rekord życiowy. W tańcu dowolnym uzyskali 111,48 pkt, a ogółem 189,20 pkt, co pozwoliło im na odniesienie pierwszego zwycięstwa w sezonie z przewagą 28,7 pkt nad amerykańską parą Kaitlin Hawayek / Jean-Luc Baker. Następnie zwyciężali w zawodach z cyklu Grand Prix, w Skate Canada International 2016 i NHK Trophy 2016. Podczas zawodów w Japonii pobili rekord świata w tańcu krótkim z wynikiem 79,47 pkt, poprawiając dotychczasowy rekord świata z igrzysk olimpijskich w Soczi, należący do Meryl Davis i Charliego White’a, o 0,58 pkt. Kolejnego dnia zawodów zdobyli 116,37 pkt za taniec dowolny, bijąc rekord życiowy i ustanawiając rekord świata w nocie łącznej 195,84 pkt, który poprzednio również należał do Amerykanów. Ponadto podczas NHK Trophy 2016 Tessa i Scott zostali pierwszą parą taneczną, której udało się zwyciężyć nad dwukrotnymi mistrzami świata i Europy – niepokonanymi od dwóch sezonów Francuzami, Gabriellę Papadakis i Guillaume Cizerona. Ich przewaga wyniosła aż 9,18 pkt.
Dwa tygodnie później, podczas grudniowego finału Grand Prix w Marsylii, Virtue i Moir poprawili własne rekordy życiowe. Stali się pierwszą parą taneczną w historii, która przekroczyła poziom 80 pkt w programie krótkim, zdobywając 80,50 pkt. Za taniec dowolny uzyskali 116,82 pkt, zaś łącznie 197,22 pkt, czym po raz kolejny ustanowili rekord świata. Tessa i Scott wygrali swój pierwszy w karierze finał Grad Prix (wcześniej czterokrotnie zajmowali 2. miejsce), przed francuskim duetem Papadakis / Cizeron oraz amerykańskim rodzeństwem Maia Shibutani / Alex Shibutani.
W styczniu 2017 Tessa Virtue i Scott Moir zdobyli siódmy tytuł mistrzów Kanady z notą łączną 203,45 pkt, ustanawiając nowy rekord kraju w tańcu krótkim, dowolnym i nocie łącznej. Sędziowie przyznali im maksymalną liczbę punktów za komponenty.
W lutym 2017 Virtue i Moir wystartowali w mistrzostwach czterech kontynentów w Gangneung w Korei Południowej. Mistrzostwa miały miejsce na lodowisku, gdzie dokładnie za rok miały odbyć się Zimowe Igrzyska Olimpijskie 2018. Tessa i Scott zdobyli tam trzeci w karierze tytuł mistrzowski, wyprzedzając pary amerykańskie Shibutani / Shibutani oraz Chock / Bates, a także ustanowili przy tym swój rekord życiowy w tańcu dowolnym – 117,20 pkt. Z kolei miesiąc później zostali mistrzami świata, zdobywając w Helsinkach swój trzeci tytuł w karierze. Za taniec krótki otrzymali 82,43 pkt i prowadzili w zawodach o 5,5 pkt nad broniącymi tytułu Papadakis i Cizeronem, łamiąc po raz kolejny rekord świata. Przegrali segment tańca dowolnego ze względu na podparcie Scotta w sekwencji choreograficznej, uzyskując 116,19 pkt, jednak bez względu na to poprawili rekord świata w nocie łącznej (198,62 pkt).
Sezon 2017–18.
Sezon olimpijski 2017/2018 był kluczowy w kontekście powrotu Virtue i Moira do rywalizacji. Każdy ich ruch był bacznie obserwowany nie tylko przez kanadyjskie media, ale i całe środowisko łyżwiarskie. Tessa i Scott prezentowali w tym sezonie taniec krótki, który zawierał obowiązkowy wzór rumby i był tańcem latynoamerykańskim do piosenek "Sympathy for the Devil" zespołu The Rolling Stones, "Hotel California" zespołu The Eagles oraz "Oye Como Va" Santany. Z kolei ich taniec dowolny był interpretacją muzyki z "Moulin Rouge!" – jednego z najpopularniejszych filmów w środowisku łyżwiarskim. W wywiadach zarówno Tessa i Scott, jak i trenerzy pary, podkreślali, że motyw przewodni ich tańca dowolnego jest osobistą decyzją pary tanecznej, gdyż chcieli oni zaprezentować historię, którą ludzie zapamiętają i pokochają tak jak oni pokochali tę muzykę. Ich taniec rozpoczął się od wstępu "The Show Must Go On" zespołu Queen, a następnie para zaczynała jazdę od "El Tango De Roxanne" do "Come What May". Ich taniec dowolny w pierwszej części sezonu (do finału Grand Prix włącznie) różnił się od występu olimpijskiego wykorzystanymi fragmentami piosenek.
Tessa i Scott, tak jak przed rokiem, rozpoczęli sezon zwycięstwem we wrześniowych zawodach z cyklu Challenger Series Autumn Classic International 2017. Następnie wygrali oba zawody Grand Prix, Skate Canada International 2017 i NHK Trophy 2017. Po raz pierwszy w sezonie spotkali się z największymi rywalami do złota olimpijskiego w finale Grand Prix w Nagoi. Tam Gabriella Papadakis i Guillaume Cizeron pokonali ich o 2,3 pkt, zwyciężając zarówno w tańcu krótkim, jak i dowolnym. 
W styczniu 2018 roku Tessa i Scott zdobyli ósmy tytuł mistrzów Kanady z notą łączną 209,82 pkt, zdobywając perfekcyjną notę za taniec dowolny. Pomimo uznania dla tańca dowolnego, z którym spotkali się w rodzimym kraju, jedno z podnoszeń zostało uznane przez opinię publiczną za ryzykowne i kontrowersyjne. Tessa i Scott zdecydowali się zmodyfikować to podnoszenie jedynie na czas olimpijskiego konkursu drużynowego, jednak w ostatecznych zawodach par tanecznych powrócili do oryginalnej wersji.
9 lutego 2018 roku Virtue i Moir byli chorążymi reprezentacji Kanady na Zimowych Igrzyskach Olimpijskich 2018. Po raz pierwszy w historii flaga Kanady była niesiona przez dwóch chorążych.
W zawodach drużynowych byli reprezentantami Kanady zarówno w tańcu krótkim, jak i dowolnym. Wygrali rywalizację w obu segmentach, uzyskując odpowiednio 80,51 pkt i 118,10 pkt. 11 lutego reprezentacja Kanady zdobyła złoty medal, a Tessa i Scott swój drugi złoty, a czwarty ogółem medal olimpijski. Virtue i Moir występowali w konkursie olimpijskim par tanecznych z numerem 20, który symbolicznie oznaczał 20-letnią współpracę Tessy i Scotta. 19 lutego Virtue i Moir wykonali swój taniec krótki bezbłędnie i otrzymali od sędziów 83,67 punktów, poprawiając przy tym własny rekord świata. Na tym etapie mieli 1,74 pkt przewagi nad drugimi Francuzami.
Dzień później Virtue i Moir kończyli swoim występem zawody olimpijskie. Papadakis i Cizeron otrzymali za swój taniec dowolny do "Sonaty Księżycowej" 123,35 pkt, ustanawiając rekord świata zarówno w tańcu dowolnym, jak i nocie łącznej. Tessa i Scott przejechali swój program bezbłędnie, otrzymując od 122,40 pkt za taniec dowolny i przegrywając z Francuzami w segmencie tańca dowolnego, jednak ich przewaga wystarczyła do osiągnięcia 206,07 pkt w nocie łącznej i pobicia rekordu świata, a co za tym idzie pokonania Papadakis i Cizerona w klasyfikacji końcowej o 0,79 pkt. Virtue i Moir zdobyli trzeci złoty, a piąty ogółem medal olimpijski dokładnie dwa lata po ogłoszeniu swojego powrotu do rywalizacji, zostając najbardziej utytułowaną parą taneczną w historii dyscypliny.
Inne.
Tessa Virtue i Scott Moir brali udział w największych rewiach i galach łyżwiarskich w wielu krajach. Począwszy od 2007 roku pojawili się w m.in. "Festa On Ice", "Shall We Dance On Ice", "Stars On Ice" (m.in. w Japonii i Korei), "Medalists On Ice", "All That Skate", "Art on Ice", "Ice Legends". Wchodzą w skład regularnej obsady "Stars On Ice Canada", obok takich kanadyjskich gwiazd jak Kurt Browning, Elvis Stojko, Jeffrey Buttle, Patrick Chan, Kaetlyn Osmond, Meagan Duhamel / Eric Radford oraz Kaitlyn Weaver / Andrew Poje.
W 2010 roku, po zdobyciu pierwszego mistrzostwa olimpijskiego, Virtue, Moir oraz Steve Milton wydali książkę o charakterze biograficznym, opowiadającą o karierze Tessy i Scotta, zatytułowaną: "Tessa And Scott: Our Journey From Childhood Dream To Gold". W 2013 roku wraz ze Scottem wzięli udział w programie telewizyjnym "Tessa and Scott", który opowiadał o ich przygotowaniach do Zimowych Igrzysk Olimpijskich 2014 w Soczi. W 2018 roku, po zdobyciu dwóch złotych medali na igrzyskach 2018 w Pjongczangu, wydali zaktualizowane wydanie swojej biografii.
W maju 2018 roku po ponad trzech miesiącach występów gościnnych w rewiach łyżwiarskich w Kanadzie, Japonii i Korei, Virtue i Moir ogłosili rozpoczęcie przygotowań do własnej rewii łyżwiarskiej "The Thank You Canada Tour" do której jako współproducenci zaprosili swoich rodaków m.in. Kaetlyn Osmond, Kaitlyn Weaver i Andrew Poje, Elvis Stojko, Patrick Chan, Meagan Duhamel i Eric Radford. Tournee łyżwiarskie odbyło się w październiku i listopadzie 2018 r. w małych kanadyjskich miejscowościach jako podziękowanie za wsparcie jakie kibice okazywali duetowi przez ponad 20 lat kariery. W sierpniu 2019 ogłosili drugie tournee, do którego zaprosili Kaetlyn Osmond, Patricka Chana, Elvisa Stojko, Jeremy'ego Abbott, Carolinę Kostner, Tetianę Wołosożar i Maksima Trańkowa. Trasa trwała około 2 miesiące i obejmowała kanadyjskie oraz amerykańskie miasta. 
17 września 2019 roku Tessa i Scott ogłosili zakończenie kariery sportowej po 22 latach wspólnej jazdy. Ich ostatni taniec miał miejsce 23 listopada 2019 roku w Saint John, podczas ostatniego występu w ramach trasy "Rock The Rink". Wykonali taniec do piosenki "Fix You", do którego choreografię ułożył Charlie White.
27 listopada 2020 roku ogłoszono przyznanie Virtue i Moirowi odznaczeń państwowych tj. Orderu Kanady w stopniu Członka (CM) za ich „niezrównaną doskonałość w tańcu na lodzie i inspirowanie następnego pokolenia kanadyjskich łyżwiarzy figurowych”.
Osiągnięcia.
Z Tessą Virtue
Programy.
Tessa Virtue / Scott Moir
Trenerzy i choreografowie.
Tessa Virtue i Scott Moir trenowani byli przez:
Choreografię do ich programów układali: 
Rekordy świata.
Rekordy i inne osiągnięcia, w parze z Tessą Virtue:
Przed sezonem 2018/2019
Przed sezonem 2010/2011
Rekordy życiowe.
Tessa Virtue / Scott Moir

</doc>
<doc id="1401292" url="https://pl.wikipedia.org/wiki?curid=1401292" title="Hrabia Lloyd George of Dwyfor">
Hrabia Lloyd George of Dwyfor

Informacje ogólne.
Hrabiowie Lloyd George of Dwyfor 1. kreacji (parostwo Zjednoczonego Królestwa)
Najstarszy syn 4. hrabiego Lloyd George of Dwyfor: William Alexander Lloyd George

</doc>
<doc id="1401294" url="https://pl.wikipedia.org/wiki?curid=1401294" title="Japońskie tytuły grzecznościowe">
Japońskie tytuły grzecznościowe

Język japoński, jak wiele innych języków, używa szerokiej gamy tytułów grzecznościowych służących do okazania szacunku innym osobom.
W języku japońskim tytuły grzecznościowe występują w formie przyrostków grzecznościowych (sufiksów honoryfikatywnych) i mogą być dołączane do nazwisk, imion, a także tytułów zawodowych. Najbardziej popularnym i znanym poza Japonią przyrostkiem jest "-san", który semantycznie odpowiada zwrotom "pan", "pani", "panna" w języku polskim. Inne popularne przyrostki to "-sama", "sensei" (występuje zarówno jako sufiks i jako samodzielne słowo, rzeczownik), "-kun", i "-chan". Przyrostki te często występują łącznie z przedrostkami grzecznościowymi i są także uzupełniane grzecznościowymi, pełnymi szacunku, czasownikami, które różnią się całkowicie w zapisie i wymowie od czasowników standardowych, powszechnie używanych (np. „jeść” to "taberu", ale uprzejmie i z szacunkiem "meshiagaru"). 
Tytuły grzecznościowe (język szacunku "sonkei-go").
San.
Sufiks jest najpowszechniejszym tytułem grzecznościowym, dodawanym do nazwisk lub imion, zarówno mężczyzn, jak i kobiet. Tłumaczy się jako: „pan”, „pani”, „panna”.
"San" używa się również po rzeczownikach oznaczających zawód. Na przykład sprzedawca książek może być zaadresowany jako "hon'ya-san" („sprzedawca książek” + "san"), a rzeźnik jako "nikuya-san" („rzeźnik” + "san"). Może mu towarzyszyć przedrostek honoryfikatywny „o”, np. "o-isha-san" („pan doktor”)
"San" jest też używane w rozmowach o korporacjach lub podobnych podmiotach. Na przykład, biuro lub sklep firmy o nazwie Kojima Denki może być nazywany „Kojima Denki-san” przez inną niedaleką firmę. Można to zaobserwować na minimapkach, często używanych w książkach telefonicznych i na wizytówkach w Japonii, gdzie nazwy niedalekich firm pisane są z użyciem "-san".
Choć – mówiąc ściśle – w tym użyciu nie jest to tytuł honorowy, "-san" może być również dołączone do nazw zwierząt lub produktów żywnościowych. Na przykład kot domowy może być nazywany "neko-san", a ryba używana do gotowania – "sakana-san". Oba użycia są uznawane za kobiece i/lub dziecinne (jak „Pan Kot” po polsku) i powinno się ich unikać w rozmowie.
W zachodniej Japonii (Kansai), szczególnie w okolicach Kioto, jest używane zamiast "san".
Sama.
 jest bardziej formalnym i uprzejmym niż "-san", oficjalnym sufiksem grzecznościowym. Jest głównie używany do tytułowania osób o wyższym statusie niż mówiący, a także w biznesie w odniesieniu do klientów. Pojawia się także w słowach używanych do rozmów o osobach, względem których mówiący chce okazać szacunek lub poważanie, albo do tytułowania takich osób, na przykład "o-kyaku-sama" („szanowni państwo klienci, goście”; "o" jest przedrostkiem grzecznościowym) lub "Tateishi-sama" ("tateishi" oznacza „stojący kamień”, który jest czczony od 600 lat w tokijskiej dzielnicy Katsushika).
Sufiks "-sama" jest używany w prasie w odniesieniu do żeńskich członków rodziny cesarskiej (na przykład Masako-sama, żona następcy tronu). Japończycy dołączają również "-sama" do nazwisk osób o szczególnym talencie lub urodzie, choć to użycie często jest żartobliwe, przesadzone lub nawet ironiczne. Przykładem może być tytuł "Tanaka-sama" w odniesieniu do młodego mężczyzny o nazwisku Tanaka uznawanego za bardzo przystojnego przez wielbicieli, a także "Leo-sama" (lub "Reo-sama"), co stało się przyimkiem medialnym Leonarda DiCaprio.
Użycie "-sama" wobec samego siebie będzie odebrane jako arogancja i wywyższanie się ponad innych, co jest niedopuszczalne. Skrajnym tego przykładem może być wypowiedzenie zwrotu "ore-sama" („moje czcigodne Ja”), co będzie już blisko wulgarności.
"Sama" stosowane jest także przy nazwiskach w adresach pocztowych i jest często spotykane w oficjalnych e-mailach.
W taki sam sposób, w jaki "-chan" jest zdrobniałą, pieszczotliwą wersją "-san", istnieje również forma familiarna, używana przez dzieci, "-chama" dla "-sama", używana zazwyczaj przez dzieci w odniesieniu do osób starszych.
Dono.
 należy do grupy słów uprzejmych, terminologii szacunku ("teinei-go", "keigo"). Oznacza „szanowny pan”, „szanowna pani” o szczególnym charakterze formalnym. Obecnie jest to forma używana głównie w oficjalnych pismach i listach (także biznesowych). Tytuł ten nie jest używany w codziennej konwersacji. Występuje natomiast na dyplomach i dokumentach przyznających certyfikaty i nagrody. Prezentuje on duże podobieństwo do angielskiego "Esquire" ("Esq.").
Pojawiające się w filmach lub serialach słowa: "tono" (殿) lub "tono-sama" (殿様) odnoszą się do panów feudalnych daimyō. "Tono" jest archaizmem w odniesieniu do dawnych, okazałych budynków, pałaców, rezydencji arystokratów. Ten sam znak czytany "-den" występuje do dziś w słowie o znaczeniu pałac ("kyūden").
"Dono" i "tono" często występują w anime i mandze, zazwyczaj w jednej z dwóch form:
Shi.
 jest tytułem używanym w oficjalnych pismach i przemówieniach, w odniesieniu do osoby nieznanej mówiącemu – zazwyczaj znanej poprzez publikacje, lecz której mówiący nigdy nie spotkał osobiście. Na przykład jest popularnym terminem w języku gazetowym. Preferowany jest w dokumentach oficjalnych, publikacjach akademickich i niektórych innych formach oficjalnych pism. Odnosi się wyłącznie do mężczyzn, ale w dawnych czasach był sufiksem po nazwiskach panieńskich kobiet zamężnych (pol. "z domu", ang. „née”). Występuje także w kurtuazyjnym znaczeniu, w czytaniu jako sufiks "-uji" po nazwiskach.
Jest to także sufiks używany po nazwach klanów lub rodzin, np. Genji (源氏).
Po tym, jak imię osoby zostało użyte z "shi", dana osoba może być adresowana poprzez samo "shi" (bez użycia imienia), jak długo jest tylko jedna osoba, do której piszący lub mówiący się odnosi.
Sensei.
 to (1) nauczyciel (w szkole), osoba nauczająca jakiejś dziedziny wiedzy lub sztuki, (2) słowo honoryfikatywne używane bez nazwiska przy zwracaniu się do: nauczycieli, prawników, polityków, lekarzy, mistrzów, artystów, (3) słowo honoryfikatywne, dodawane do nazwiska nauczycieli, lekarzy itp. Jest stosowane powszechnie, aby pokazać respekt mówiącego wobec kogoś, kto osiągnął pewien poziom mistrzostwa w swojej dziedzinie. Na przykład japońscy fani mangi odnoszą się do rysowników z użyciem przyrostka "sensei", jak "Takahashi-sensei" dla artystki Rumiko Takahashi. Termin ten jest podobnie stosowany przez fanów w innych dziedzinach sztuki.
Terminem ō-sensei często określa się założycieli sztuk walki w ramach budō, np. Morihei Ueshiba twórca aikido.
Inne tytuły.
Kun.
 – w oryginalnym znaczeniu znak ten, czytany "kimi", znaczył: monarcha, władca, suweren. Obecnie jest tytułem używanym wyłącznie w stosunku do mężczyzn i chłopców. Nauczyciele szkolni używają "-kun" w odniesieniu do uczniów płci męskiej, w odróżnieniu od "-san" lub "-chan" w stosunku do uczennic. Użycie "-kun" w odniesieniu do dzieci płci męskiej jest podobne do użycia "-san" w stosunku do dorosłych. Innymi słowy, nieużycie "-kun" jest traktowane jako zachowanie niegrzeczne, ale – podobnie jak "-san" w odniesieniu do członków rodziny – "-kun" jest tradycyjnie pomijane w odniesieniu do własnych dzieci (chyba, że "kun" stanowi część przezwiska: „Akira-kun”—"Akkun").
Tak zwracają się do siebie koledzy w pracy, także członkowie parlamentu japońskiego, a ministrowie są adresowani z użyciem "kun" przez przewodniczących izb.
Chan.
 jest zdrobniałym, familiarnym przyrostkiem. Jest to nieformalna wersja "san" używana do adresowania dzieci i żeńskich członków rodziny. Może być również zastosowana do zwierząt, kochanków, bliskich przyjaciół i ludzi znanych od dzieciństwa. "Chan" jest używane jako słowo pieszczotliwe, szczególnie w przypadku dziewcząt, aż do dorosłości. Przyjęło się także, iż rodzice nazywają swoje córki "chan", a synów "kun", choć "chan" można również użyć w stosunku do chłopców. Dorośli mogą używać "chan" w formie pieszczoty, zwracając się do kobiet, z którymi są w bliskich stosunkach.
"Chan" może być uznany za kobiecy styl mówienia, gdyż jest używany głównie przez kobiety lub w odniesieniu do nich. Jego zakres użycia przypomina słowo „kochanie” w języku polskim. Nazwanie kobiety "neko-chan" ma znaczenie podobne, jak w języku polskim „koteczku”. Mężczyźni nie używają "chan" w odniesieniu do innych mężczyzn (z wyjątkiem małych dzieci).
Imiona zwierząt są często tworzone poprzez dodanie "chan" do skróconej nazwy gatunkowej. To pokazuje jeszcze większe przywiązanie, niż gdyby dodać je do pełnej nazwy. Zatem, na przykład udomowiony królik ("usagi") może być nazywany "usa-chan", a nie "usagi-chan". Podobnie, "chan" jest czasem użyte, aby stworzyć przezwiska dla gwiazd. Na przykład Arnold Schwarzenegger zyskał dla uproszczenia trudnego nazwiska przydomek "Shuwa-chan" w Japonii. Przydomki mogą również używać wariacji "chan" (zobacz eufoniczne przyrostki i gry słów poniżej).
Choć zazwyczaj zwrotów grzecznościowych nie stosuje się w odniesieniu do samego siebie, część młodych kobiet przybrała afektowaną formę mówienia o sobie w trzeciej osobie z użyciem "-chan", sposób mówienia spotykany zazwyczaj tylko wśród małych dzieci. Na przykład, młoda kobieta o imieniu "Maki" może się nazywać "Maki-chan" zamiast używać form w pierwszej osobie.
Japończycy używają "-chan" w odniesieniu do dzieci w wieku przedszkolnym, a czasem do uczennic i uczniów szkół podstawowych i dzieci w rodzinie. Nie można zwracać się w ten sposób do dorosłych kobiet lub mężczyzn. Inaczej mówiąc, "chan" używa się tylko wobec dzieci. Użycie wobec dorosłych jest niezręczne i niegrzeczne.
Oprócz "-chan" występują także: (rzeczownik używany jak przyrostek, intymny lub pogardliwy), (poufały sufiks używany w stosunku do znanej osoby, w mangach, języku kobiet), (przyrostek wyrażający szacunek językiem familiarnym, dziecięcym).
"Tan", jako hipokorystyczny sufiks, jest często używany w personifikacjach moe, artystycznych memach na japońskich imageboardach uosabianych przez żeńskie postacie, przedstawianych jako cosplay, reprezentujących nieludzi, obiekty nieożywione, idee lub fenomeny lub popularne produkty konsumenckie. Znane przykłady to między innymi OS-tan (reprezentujące systemy operacyjne) i Bisuke-tan (reprezentujące ciasteczka KFC). Niektóre z tych postaci, jak na przykład Binchō-tan, są prawdziwymi firmowymi maskotkami.
"Chama", jako kontaminacja "chan" i "sama", jest czasem używana w stosunku do osób młodych, lecz cieszących się szacunkiem mówiącego.
Senpai i kōhai.
 – osoba starsza, lepsza, bardziej doświadczona, poprzednik w pracy lub szkole. Sposób zwracania się do starszych lub wyższych pozycją kolegów lub mentorów, np. uczniowie odnoszący się do uczniów wyższych klas w szkołach, początkujący sportowcy do starszych stażem w klubach sportowych, nowi pracownicy do swoich mentorów lub starszych stażem w biznesie.
 – przeciwieństwo "senpai", młodsza osoba wiekiem, stażem w szkole, pracy.
Słowa "senpai" i "kōhai" pokazują wzajemne relacje wynikające z różnicy wieku i doświadczenia. Jednakże, nawet uproszczone porównanie "senpai" do mentora na Zachodzie, a "kōhai" – do protegowanego, co ułatwia zrozumienie cudzoziemcom, jest zbyt silne.
Tytuły związane ze stanowiskiem, funkcją, zawodem.
Oprócz opisanych powyżej tytułów ogólnych, do nazwisk dodaje się nazwę wykonywanego zawodu lub prowadzonej działalności, np. w przypadku sportowców komentator RTV używa słowa . Zawodowy stolarz może używać tytułu oznaczającego „mistrz stolarski” i być adresowanym „Suzuki-tōryō” zamiast „Suzuki-san”.
Wewnątrz firmy używa się po nazwisku tytułów służbowych, na przykład prezes firmy (np. Tanaka-shachō), czy szef działu (naczelnik) (np. Suzuki-buchō) itp.
Nazwy zawodów.
Są dwa sposoby nazywania osób, które wykonują określony zawód (nie jest to zwrot grzecznościowy), czy prowadzą określoną działalność, np. sportową. Podobnie jak w języku angielskim sufiksy: „-ist” i „-er”, w języku japońskim taką rolę pełnią: 
Nazwy przedsiębiorstw.
Jak wspomniano powyżej, firmy często odnoszą się do siebie nieformalnie, używając nazwy firmy plus "san". Jednakże w korespondencji formalnej, oficjalnej, gdy list lub e-mail nie jest adresowany do konkretnej osoby, ale do firmy, organizacji, stowarzyszenia itp. dodaje się zwrot (rzeczownik w charakterze sufiksu) . Tytuł ten jest tłumaczony na język angielski jako „Messrs.”, skrót od „Messieurs”.
Zgodnie z japońską zasadą zachowania grzeczności i hierarchiczności w tytułach, stosuje się złożenia znaczeniowe (zwroty), wyrażające szacunek dla innych, a obniżające własną stronę. Z tego powodu, mówiąc o własnej firmie trzeba użyć np. formy , a o firmie rozmówcy – i .
Ue.
 oznacza wysoki poziom szacunku. Obecnie jest rzadko używany, można go jednak znaleźć w konstrukcjach typu lub , odnoszących się do własnych rodziców. Słowa (rzeczowniki) używane w rodzinach samurajskich przed okresem Meiji.
Tytuły cesarskie i rządowe.
Japoński protokół cesarski jest skomplikowany i posiada rozbudowaną tytulaturę. Poniżej wybrane przykłady.
Sztuki walki.
Adepci sztuk walki nazywają swoich mistrzów "sensei". Młodsi stopniem zwracają się do starszych współćwiczących senpai, do młodszych kōhai, a do równych dōhai. Poszczególne dyscypliny stosują własne nazewnictwo i tytuły, także honorowe. Niektóre tytuły występują w kilku różnych dziedzinach.
Różne tytuły są używane w odniesieniu do starszych instruktorów. Jakie tytuły są używane, zależy od organizacji:

</doc>
<doc id="1401295" url="https://pl.wikipedia.org/wiki?curid=1401295" title="Port lotniczy Cagliari-Elmas">
Port lotniczy Cagliari-Elmas

Port lotniczy Cagliari-Elmas (IATA: CAG, ICAO: LIEE) – międzynarodowy port lotniczy położony 4 km na północny zachód od Cagliari, na Sardynii, we Włoszech.

</doc>
<doc id="1401296" url="https://pl.wikipedia.org/wiki?curid=1401296" title="Kellogg Company">
Kellogg Company

Kellogg Company (znana też jako Kellogg lub Kellogg's) – amerykańska międzynarodowa korporacja produkująca płatki śniadaniowe, ciastka oraz przekąski, której siedziba mieści się w Battle Creek w stanie Michigan.
Przedsiębiorstwo zostało założone przez Willa Keitha Kellogga w 1906 roku pod nazwą Battle Creek Toasted Corn Flake Company. Pierwszym wytwarzanym produktem były płatki kukurydziane Kellogg's Corn Flakes.
Produkty Kellogg's dystrybuowane są w 180 krajach. W 2014 roku 21% przychodów firmy pochodziło ze sprzedaży produktów do sieci Walmart.
W maju 2012 roku firma przejęła od Procter &amp; Gamble markę Pringles. Wraz z marką, za 2,695 mld USD firma przejęła też pracowników i maszyny produkcyjne departamentu Pringles.

</doc>
<doc id="1401297" url="https://pl.wikipedia.org/wiki?curid=1401297" title="Kellogg's">
Kellogg's



</doc>
<doc id="1401302" url="https://pl.wikipedia.org/wiki?curid=1401302" title="Olejek haszyszowy">
Olejek haszyszowy

Olejek haszyszowy – ekstrakt z marihuany lub bardzo rzadko haszyszu otrzymany za pomocą rozpuszczalników organicznych, najczęściej stosowane w tym celu są: alkohol etylowy, aceton, eter naftowy lub płynny gaz do zapalniczek. Zawartość THC w olejku jest większa niż w haszyszu.
Olejek haszyszowy otrzymany poprzez ekstrakcje płynnym butanem nazywany bywa olejkiem miodowym - nazwa ta pochodzi od koloru otrzymanego ekstraktu - Olejek miodowy jest znacznie czystszy, zawiera więcej THC, od produktów otrzymanych poprzez ekstrakcje etanolem lub acetonem. 
Często surowcem nie są szczyty roślin żeńskich ale, liście lub rośliny męskie zawierające bardzo niewielkie ilości żywicy.

</doc>
<doc id="1401304" url="https://pl.wikipedia.org/wiki?curid=1401304" title="Linia kolejowa Warszawa Wawer - Zegrze">
Linia kolejowa Warszawa Wawer - Zegrze



</doc>
<doc id="1401312" url="https://pl.wikipedia.org/wiki?curid=1401312" title="Nadjodan potasu">
Nadjodan potasu

Nadjodan potasu (ściślej: "metanadjodan potasu"; nazwa Stocka: "metajodan(VII) potasu"), KIO4 – nieorganiczny związek chemiczny, sól potasu i kwasu nadjodowego.
Właściwości.
Nadjodan potasu jest bezbarwnym lub białym ciałem stałym, bez zapachu. Jest rozpuszczalny w wodzie (7 g/l, 20 °C). pH jego wodnych roztworów wynosi około 5,1 (5 g/l, 25 °C).
Podczas ogrzewania rozkłada się do jodanu potasu z wydzieleniem tlenu:
Ma właściwości utleniające i higroskopijne.
Toksyczność.
Przy kontakcie z oczami lub skórą następują podrażnienia.
Substancja może wywoływać uczulenia.
Pierwsza pomoc.
W wypadku kontaktu substancji z oczami należy przemyć je dużą ilością chłodnej wody przez około 15 minut. Nie używać maści do oczu.
Po kontakcie nadjodanu potasu ze skórą należy przemyć ją wodą z mydłem, a następnie posmarować środkiem łagodzącym podrażnienia skóry.
Przy połknięciu substancji należy podać poszkodowanemu dużą ilość wody i spowodować wymioty.
W przypadku wdychania par zapewnić poszkodowanemu dostęp do świeżego powietrza.
Należy również skontaktować się z lekarzem.

</doc>
<doc id="1401321" url="https://pl.wikipedia.org/wiki?curid=1401321" title="PMTair">
PMTair

PMTair – kambodżańska linia lotnicza z siedzibą w Phnom Penh. Głównym węzłem był port lotniczy Phnom Penh. Została założona 14 stycznia 2003, a przestała istnieć w 2008. Można z nią było polecieć do Siem Reap, Busanu, Seulu i Hanoi.

</doc>
<doc id="1401323" url="https://pl.wikipedia.org/wiki?curid=1401323" title="Vissel Kobe">
Vissel Kobe

 – japoński klub piłkarski, grający obecnie w pierwszej lidze – J1 League, mający siedzibę w mieście Kobe, leżącym na wyspie Honsiu.
Nazwa „Vissel” jest kombinacją angielskich słów „vessel” (okręt) i „victory” (zwycięstwo), co ma symbolizować portowy charakter miasta Kobe.
Historia.
Klub został założony w 1966 roku jako półprofesjonalny pod nazwą "Kawasaki Steel Soccer Club" i mający siedzibę w mieście Kurashiki. W 1994 roku miasto Kobe podpisało umowę z koncernem Kawasaki Steel o przeniesieniu klubu do tego miasta. Zmieniono wówczas nazwę na Vissel Kobe, a zespół przyłączył się do rozgrywek profesjonalnej J-League.
W 1995 roku Vissel zaczął występować w rozgrywkach Japan Football League, czyli szczebel niżej niż J-League. Wtedy też zespół przejęła sieć supermarketów Daiei. Po roku firma zrezygnowała ze sponsorowania klubu. W 1996 roku Vissel zajął 2. miejsce w JFL i awansował do J-League, w którym grał od 1997 roku. Nigdy jednak nie walczył o mistrzostwo kraju z powodu braku wielkich sponsorów i inwestorów. W 2003 roku przeżywał kłopoty finansowe, a w styczniu 2004 został sprzedany firmie Crimson Group, której prezesem jest rodowity mieszkaniec Kobe, Hiroshi Mikitani. Pierwszym nabytkiem zespołu w tamtym sezonie był Turek İlhan Mansız, jednak rozegrał on tylko trzy spotkania z powodu kontuzji kolana. Mikitani postanowił zmienić barwy klubowe z czarno-białych na purpurowe, czyli barwy Crimson Group.
W 2004 roku Vissel zajął 13. miejsce w lidze, ale rok później był ostatni na 18 zespołów i spadł do drugiej ligi J-League. W niej spędził rok i był to jego jedyny sezon na zapleczu pierwszej ligi w historii klubu. Zajął 3. miejsce i powrócił w szeregi pierwszej ligi, dzięki wygranym barażom z Avispą Fukuoka.

</doc>
<doc id="1401324" url="https://pl.wikipedia.org/wiki?curid=1401324" title="Zbiorowy typ danych">
Zbiorowy typ danych

Typ zbiorowy to typ danych w określonym języku programowania udostępniający wartości i operacje na zbiorach.
Pojęcie typu zbiorowego.
Typ ten jest więc komputerową implementacją matematycznego pojęcia zbioru i operacji teoriomnogościowych. Zwykle jednak typ zbiorowy ma dość ograniczone możliwości, głównie co do ilości elementów zbiorów, co wynika głównie z fizycznej reprezentacji w pamięci wartości typu zbiorowego. Bardziej zaawansowana implementacja zbiorów wymaga więc indywidualnego zaprogramowania typu i operacji dla określonych potrzeb. Wartości typu zbiorowego reprezentowane są w kodzie źródłowym za pomocą literałów zbiorowych.
Stosunkowo niewiele języków oferuje w swoim standardzie typ zbiorowy, najbardziej znanym z takich języków jest Pascal. Współczesne implementacje wielu języków i biblioteki programistyczne, wprowadzają typ zbiorowy także do tych języków, w których nie było takiego typu danych.
Typ zbiorowy w językach programowania.
Borland Pascal.
Typ zbiorowy może zostać zdefiniowany jako zbiór wartości pewnego typu nazywanego typem bazowym. Język nakłada istotne ograniczenia:
Definicja typu zbiorowego ma postać:
 type "identyfikator_typu"=set of "typ_bazowy";
W Pascalu typ zbiorowy jest reprezentowany w pamięci jako tablica bitów. Bit na odpowiedniej pozycji, w porównaniu do typu bazowego, oznacza w zależności od wartości tego bitu czy dany element należy do zbioru (bit ustawiony na 1), czy nie (bit ustawiony na 0).
Za pracą 1) (część I.C, str. 1112), można podać, że:
gdzie:
Do operowania na wartościach typu zbiorowego w Borland Pascalu służą:
Wymaga się aby oba argumenty były typami zbiorowymi o zgodnych typach bazowych, wynik jest typu zbiorowego.
Wynik operatorów relacji i zawierania jest typu logicznego.
Modula 2.
Typ zbiorowy definiuje się podobnie jak w Pascalu jak zbiór wartości pewnego typu bazowego:
 "identyfikator_typu"=SET OF "typ_bazowy"
Typ bazowy musi być typem wyliczeniowym lub okrojonym. Ograniczenia co do ilości elementów zależne są od implementacji.
Dostępne są operacje:
W języku występuje również predefiniowany zbiór BITSET, który jest zbiorową impelemtacją typu bitowego.
Operacje:
Icon.
W języku Icon predefiniowany jest typ zbioru znaków, o oznaczniku 'cset'. Język dostarcza następujące operacje na zbiorach:
Należy zauważyć, że zbiór znaków reprezentowany przez literały takie jak 'a', 'aa', 'aaaa', jest tym samym zbiorem jednoelementowym. Inna wartość jednak będzie łańcucha znaków powstałego z konwersji każdego z ww. literałów.
Język Icon, jako sukcesor języka Snobol jest w dużej mierze nastawiony na przetwarzanie napisów. Stąd wbudowany mechanizm automatycznej konwersacji zbioru znaków na łańcuch znaków.
Wbudowane zbiory znaków reprezentowane są przez słowa kluczowe:

</doc>
<doc id="1401326" url="https://pl.wikipedia.org/wiki?curid=1401326" title="Colégio Militar/Luz">
Colégio Militar/Luz

Colégio Militar/Luz – stacja metra w Lizbonie, na linii Azul. Została otwarta 14 października 1988 wraz ze stacjami Alto dos Moinhos i Laranjeiras, w ramach rozbudowy linii do Benfiki.
Stacja znajduje się przy "Av. do Colégio Militar", w pobliżu skrzyżowania z "Av. Lusíada", zapewniając dostęp do Centro Colombo, Estádio da Luz i dworca autobusowego, który znajduje się w tej strefie. Projekt architektoniczny jest autorstwa António J. Mendes i malarza Manuela Cargaleiro.
Początkowo stację planowano nazwać Estrada da Luz.

</doc>
<doc id="1401327" url="https://pl.wikipedia.org/wiki?curid=1401327" title="Piekielna kuchnia Gordona Ramsaya">
Piekielna kuchnia Gordona Ramsaya



</doc>
<doc id="1401328" url="https://pl.wikipedia.org/wiki?curid=1401328" title="Alto dos Moinhos">
Alto dos Moinhos

Alto dos Moinhos – stacja metra w Lizbonie, na linii Azul. Została otwarta 14 października 1988 wraz ze stacjami Colégio Militar/Luz i Laranjeiras, w ramach rozbudowy linii do strefy Benfica.
Stacja znajduje się na "Rua João de Freitas Branco", pod wiaduktem "Av. Lusíada", obsługując obszar w pobliżu Estádio da Luz. Projekt architektoniczny jest autorstwa Ezequiela Nicolau i malarza Júlio Pomar.
Początkowo planowano nazwać stację Centro Administrativo.
W pobliżu znajduje się Museu da Música, do którego wchodzi się bezpośrednio ze stacji.

</doc>
<doc id="1401329" url="https://pl.wikipedia.org/wiki?curid=1401329" title="Agnieszka Wajs">
Agnieszka Wajs

Agnieszka Wajs (ur. 28 maja 1985 w Chorzowie) – polska aktorka teatralna i dubbingowa, wokalistka. Jedna z założycielek zespołu SIOSTRY WAJS &amp; STONOGA.

</doc>
<doc id="1401330" url="https://pl.wikipedia.org/wiki?curid=1401330" title="Łucznictwo na Letnich Igrzyskach Olimpijskich 2000">
Łucznictwo na Letnich Igrzyskach Olimpijskich 2000



</doc>
<doc id="1401331" url="https://pl.wikipedia.org/wiki?curid=1401331" title="Rzeszów Osiedle">
Rzeszów Osiedle

Rzeszów Osiedle – przystanek kolejowy zlokalizowany w południowej części Rzeszowa. Przebiegały przez nią 2 tory: linia 106 Rzeszów Główny-Jasło oraz bocznica WSK PZL Rzeszów. Kasa oraz poczekalnia były czynne do 11 grudnia 2004. Po ich zamknięciu stacja stała się głównie miejscem spotkań towarzyskich. Około roku 2006 budynek został podpalony.
W roku 2017 przystanek obsługiwał 20–49 pasażerów na dobę.
W 2012 roku, w związku z remontem linii i zwiększaniem liczby pociągów wybudowany został peron.

</doc>
<doc id="1401335" url="https://pl.wikipedia.org/wiki?curid=1401335" title="Okręg wyborczy Caernarfon">
Okręg wyborczy Caernarfon

Okręg wyborczy Caernarfon powstał w 1536 r. i wysyłał do angielskiej, a następnie brytyjskiej, Izby Gmin jednego deputowanego. Okręg obejmował okręg Arfor oraz dystrykt Dwyfor w Walii. W latach 1536-1832 okręg nosił nazwę Caernarvon. Następnie nazywał się Caernarvon Boroughs. W 1950 r. powrócono do nazwy Caernarvon. Swoją obecną nazwę okręg otrzymał w 1983 r. Został zlikwidowany w 2010 r.

</doc>
<doc id="1401339" url="https://pl.wikipedia.org/wiki?curid=1401339" title="Ernest Bawarski">
Ernest Bawarski

Ernest Bawarski (ur. 13 czerwca 1500 w Monachium; zm. 7 grudnia 1560 w Kłodzku) – trzeci syn księcia Albrechta IV Wittelsbacha (1447-1508) i Kunegundy Habsburżanki, córki cesarza Fryderyka III. Jego starszymi braćmi byli Wilhelm IV (1493-1550) i Ludwik X (1495-1545).
Edukacja.
Wychowawcą książąt był kronikarz dworu bawarskiego Johannes Aventinus, który w 1508 r. wraz z Ernestem, swoim najmłodszym uczniem, udał się w edukacyjną podróż do Italii. Przebywając w Pawii, Ernest słuchał wykładów prawnika Jasona. W podróży księcia do Paryża i podczas pobytu w Saksonii towarzyszył mu Johann von Malenteim, późniejszy biskup w Seckau. W 1515 Ernest został przyjęty w poczet studentów uniwersytetu w Ingolstadt, gdzie wkrótce został członkiem "Sodalitas Ingolstatiensis" – towarzystwa literackiego, założonego przez Aventinusa, wyznawcę i krzewiciela poglądów niemieckiego humanisty i poety Konrada Celtisa.
Kariera.
Jako najmłodszy potomek rodu Wittelsbachów, siedemnastoletni Ernest zgodnie z wolą ojca przeznaczony do kariery kościelnej, został proboszczem katedry Eichstätt, następnie, przez wiele lat pełni funkcję arcybiskupa pasawskiego. W 1540 został mianowany arcybiskupem metropolitą w Salzburgu.
Wyraźne korzyści przyniosła mu znajomość prawa, kiedy to, nie bacząc na wprowadzone przez Albrechta IV zasady dziedziczenia, za odsprzedanie roszczeń do tronu zainkasował od braci około pół miliona guldenów, które następnie umiejętnie pomnażał. Wkrótce stał się jednym z najbardziej znaczących „przedsiębiorców” niemieckich. Zajmował się, na dużą skalę, handlem bydłem i zbożem, ponadto wydobywaniem metali szlachetnych oraz handlem monetami. Wbrew zakazom kościelnym uprawiał lichwę, pożyczając potrzebującym gotówki dostojnikom sumy przekraczające nawet 100 000 guldenów.
Mimo obrania kariery kościelnej nigdy nie przyjął święceń kapłańskich, nie ulegając naciskom cesarza, książąt Rzeszy, a nawet samego papieża. Wiodąc życie bardziej sybaryty niż mnicha, pozostawił po sobie co najmniej sześcioro dzieci z nieprawego łoża. Pogłębiający się stopniowo rozdźwięk między karierą duchowną a życiem osobistym doprowadził do podjęcia przez Ernesta decyzji o rezygnacji ze stanowisk kościelnych i zakupie Hrabstwa Kłodzkiego.
Pan zastawny Kłodzka.
Warunkiem przejęcia Ziemi Kłodzkiej przez cudzoziemca było uzyskanie inkolatu gwarantującego przywileje i obowiązki należne przedstawicielom rodowej szlachty czeskiej. 25 sierpnia 1547 sejm krajowy ulegając presji spadkobierców dotychczasowego dzierżawcy Kłodzka Jana z Pernštejna, jak i naciskom samego cesarza Ferdynanda I, uznał Ernesta Wittelsbacha panem czeskim, wyrażając tym samym zgodę na przekazanie kłodzkiego zastawu. Jednak do ostatecznego zakupu Ziemi Kłodzkiej (za sumę 140 000 guldenów) doszło dopiero w 1549, kiedy to pod groźbą zerwania transakcji Perštejnowie zrzekli się praw do zamku Homole i ziem do niego przynależnych (Lewin, Duszniki).
W tym samym roku Ernest przenosi się do Kłodzka, gdzie z powodu choroby tradycyjny hołd lenny stanów kłodzkich odebrał w jego imieniu (3 grudnia 1549 starosta Hans Prag von Wellniitz. W kilka dni później nowy pan Kłodzka władztwo nad zamkiem Homole przekazał swemu synowi, który w wyniku ojcowskich zabiegów, już jako Eustachy de Landfried zostaje nobilitowany przez cesarza Karola V, a przez papieża Juliusza III uznany za prawowitego potomka Wittelsbachów.
Ostatecznie jednak Ernest osiadł w Kłodzku dopiero w 1556 r., kończąc swą ożywioną działalność gospodarczą. Dla zjednania nowych poddanych zatwierdził wszystkie dotychczasowe przywileje miasta i hrabstwa. Dokonał reorganizacji administracji, którą oparł na wykwalifikowanych urzędnikach sprowadzonych z Salzburga i Bawarii, a warunkiem ich zatrudnienia była znajomość języka czeskiego, bowiem, wzorem poprzedników, wszelkie dokumenty spisywane były po czesku i po niemiecku. Pod kierunkiem Lorenza Krischkego dokonał przebudowy i rozbudowy zamku na wzgórzu fortecznym, którego część dolna przyjęła wygląd renesansowego pałacu. Korzystał też z prawa do bicia monet, emitując dwustronne srebrne talary i reprezentacyjne złote dukaty, które choć nosiły herb hrabstwa kłodzkiego oraz inskrypcję ”comitatus glacensis”, były jednak wytwarzane w biskupiej mennicy w Salzburgu.
Mimo zrzeczenia się funkcji kościelnych poczuwał się do odpowiedzialności za sprawy wyznaniowe i zaczął stopniowo zwalczać ruchy reformacyjne, Za zgodą cesarza Ferdynanda I powołał specjalną komisję, której zadaniem była miarodajna ocena sytuacji religijnej w hrabstwie. Przygotowany przez Ernesta synod podjął decyzję o pozbawieniu urzędów niekatolickich proboszczów i wydaleniu ich z ziemi kłodzkiej. Nieoczekiwany zgon księcia, o którego przyczynach krążyło wiele plotek, wstrzymał realizację wszelkich kontrreformacyjnych działań.
Zmarłego pana ziemi kłodzkiej pochowano w kościele augustianów na zamku w Kłodzku, jednak niedługo później decyzją księcia bawarskiego Albrechta V, bratanka Ernesta, szczątki przeniesiono do rodzinnego grobowca Wittelsbachów w katedrze Frauenkirche w Monachium, a pierwotne miejsce pochówku przykryto heraldyczno-inskrypcyjną płytą z białego marmuru. Ten, jeden z najstarszych renesansowych pomników grobowych na ziemi kłodzkiej znajdował się najpierw w kolegiacie augustianów. W wyniku wojny trzydziestoletniej kolegiata została uszkodzona, a następnie rozebrana. Tablica nagrobna trafiła do kaplicy zamkowej. W końcu zamek uznany przez wojska pruskie za obiekt przestarzały rozebrano między 1770 a 1774. Tablica została wmurowana w ścianę donżonu twierdzy kłodzkiej, gdzie znajduje się do chwili obecnej.

</doc>
<doc id="1401340" url="https://pl.wikipedia.org/wiki?curid=1401340" title="Osman Özköylü">
Osman Özköylü

Osman Özköylü (ur. 26 sierpnia 1971 w Aydın) – piłkarz turecki grający na pozycji środkowego obrońcy.
Kariera klubowa.
Karierę piłkarską Osman rozpoczął w klubie Bakırköyspor pochodzącego ze Stambułu. W 1992 roku zadebiutował w jego barwach w tureckiej Superlidze. Grał tam przez sezon, ale w 1993 roku spadł z ligi. Następnie odszedł do Trabzonsporu. Swój pierwszy sukces z zespołem z Trabzonu osiągnął w 1995 roku, gdy po raz pierwszy został wicemistrzem Turcji oraz zdobył swój pierwszy w karierze Puchar Turcji. W 1996 Trabzonspor znów wywalczył wicemistrzostwo kraju, a w 1997 wystąpił w finale krajowego ucharu. W 1998 Özköylü zajął 3. miejsce w lidze, a w 1999 - 4. W kolejnych trzech sezonach zajmował jednak niższe miejsca w tabeli, a do 2002 roku rozegrał dla Trabzonsporu 176 meczów, w których strzelił 10 goli.
Latem 2002 Osman odszedł do Samsunsporu i tam spędził dwa sezony. W 2004 roku ponownie zmienił barwy klubowe i został zawodnikiem Kayserisporu, jednak zaliczył tam tylko jedno spotkanie. Na początku 2005 roku odszedł do Kocaelisporu i w jego barwach rywalizował na boiskach pierwszej ligi. Latem stał się piłkarzem Şekersporu, a sezon 2006/2007, który był jego ostatnim w karierze, spędził w Usaksporze.
Kariera reprezentacyjna.
W reprezentacji Turcji Osman zadebiutował w 1995 roku. W 2000 roku na Euro 2000 jedno spotkanie z Belgią, wygrane przez Turków 2:0. Karierę reprezentacyjną zakończył po tym turnieju, a w kadrze Turcji rozegrał łącznie 13 spotkań.

</doc>
<doc id="1401341" url="https://pl.wikipedia.org/wiki?curid=1401341" title="Osman Ozkoylu">
Osman Ozkoylu



</doc>
<doc id="1401343" url="https://pl.wikipedia.org/wiki?curid=1401343" title="Liczby RSA">
Liczby RSA

Liczby RSA to lista dużych liczb pseudopierwszych opublikowanych przez RSA Security w marcu 1991 roku w ramach zawodów RSA Factoring Challenge. Za rozłożenie na czynniki pierwsze niektórych z nich została wyznaczona nagroda pieniężna. Poniżej przedstawione są niektóre z tych liczb, wraz z informacją kto i w jaki sposób dokonał ich faktoryzacji.
RSA-576.
RSA-576 została rozłożona na czynniki pierwsze przy użyciu algorytmu GNFS, 3 grudnia 2003 przez J. Franke i T. Kleinjunga z Uniwersytetu w Bonn.
Faktoryzacja RSA-576 wygląda następująco:
 RSA-576 = 188198812920607963838697239461650439807163563379417382700763356422988859715234665485319
 060606504743045317388011303396716199692321205734031879550656996221305168759307650257059
 RSA-576 = 398075086424064937397125500550386491199064362342526708406385189575946388957261768583317
 * 472772146107435302536223071973048224632914695302097116459852171130520711256363590397527
RSA-640.
RSA-640 została rozłożona na czynniki pierwsze przy użyciu algorytmu GNFS, 2 listopada 2005 przez zespół z Uniwersytetu w Bonn. Za rozłożenie tej liczby zespół odebrał ustanowioną wcześniej nagrodę 20.000 $.
Faktoryzacja RSA-640 wygląda następująco:
 RSA-640 = 31074182404900437213507500358885679300373460228427275457
 20161948823206440518081504556346829671723286782437916272
 83803341547107310850191954852900733772482278352574238645
 4014691736602477652346609
 RSA-640 = 16347336458092538484431338838650908598417836700330923121
 81110852389333100104508151212118167511579
 * 19008712816648221131268515739354139754718967899685154936
 66638539088027103802104498957191261465571
Obliczenie jej zajęło 5 miesięcy pracy osiemdziesięciu procesorom Opteron 2,2 GHz.
RSA-200.
Ta sama grupa, również za pomocą algorytmu GNFS, 9 maja 2005 r. rozłożyła RSA-200, liczbę o 200 cyfrach dziesiętnych, czyli o 663 bitach, za którą jednak nie wyznaczono nagrody.
Faktoryzacja RSA-200 wygląda następująco:
 RSA-200 = 2799783391122132787082946763872260162107044678695542853756000992932612840010
 7609345671052955360856061822351910951365788637105954482006576775098580557613
 579098734950144178863178946295187237869221823983
 RSA-200 = 3532461934402770121272604978198464368671197400197625023649303468776121253679
 423200058547956528088349
 * 7925869954478333033347085841480059687737975857364219960734330341455767872818
 152135381409304740185467
RSA-704.
RSA-704 została rozłożona na czynniki pierwsze 2 lipca 2012 przez zespół w składzie: Shi Bai, Emmanuel Thomé i Paul Zimmermann. Za jej rozłożenie RSA Security ustanowiło nagrodę 30.000 $, która jednak była aktualna tylko do 2007 r.
Faktoryzacja RSA-704 wygląda następująco:
 RSA-704 = 74037563479561712828046796097429573142593188889231289084936232638972765034
 02826627689199641962511784399589433050212758537011896809828673317327310893
 0900552505116877063299072396380786710086096962537934650563796359
 RSA-704 = 90912135295978188784406583026004374858926083103283587204285121689604115286
 40933367824950788367956756806141
 * 81438592591100452657278091262844293358778990021676278832009141724293243601
 33004116702003240828777970252499
RSA-768.
RSA-768 została rozłożona na czynniki pierwsze 12 grudnia 2009 po ponad 2 latach pracy zespołu w składzie: Thorsten Kleinjung, Kazumaro Aoki, Jens Franke, Arjen K. Lenstra, Emmanuel Thomé, Pierrick Gaudry, Alexander Kruppa, Peter Montgomery, Joppe W. Bos, Dag Arne Osvik, Herman te Riele, Andrey Timofeev i Paul Zimmermann.
Faktoryzacja RSA-768 wygląda następująco:
 RSA-768 = 12301866845301177551304949583849627207728535695953347921973224521517264005
 07263657518745202199786469389956474942774063845925192557326303453731548268
 50791702612214291346167042921431160222124047927473779408066535141959745985
 6902143413
 RSA-768 = 33478071698956898786044169848212690817704794983713768568912431388982883793
 878002287614711652531743087737814467999489
 * 36746043666799590428244633799627952632279158164343087642676032283815739666
 511279233373417143396810270092798736308917
Obliczenie jej zajęło w przeliczeniu prawie 2000 lat przetwarzania na jednordzeniowym procesorze Opteron 2,2 GHz.

</doc>
<doc id="1401344" url="https://pl.wikipedia.org/wiki?curid=1401344" title="Marco Apicella">
Marco Apicella

Marco Apicella (ur. 7 października 1965 w Bolonii) – włoski kierowca wyścigowy. Apicella wziął udział w jednym wyścigu Formuły 1 – Grand Prix Włoch w sezonie 1993. Jechał wtedy w ekipie Jordan-Hart. Do wyścigu startował z 23 miejsca z czasem 1,25.672, ale go nie ukończył – odpadł na pierwszym zakręcie w wyniku zbiorowej kolizji (w której uczestniczyli też Rubens Barrichello (Jordan), Jyrki Järvilehto (Sauber), Aguri Suzuki i Derek Warwick (obaj Footwork).
Największy sukces Apicella odniósł w 1994 roku – został mistrzem serii All-Japan F3000 (obecnie Formuła Nippon).

</doc>
<doc id="1401346" url="https://pl.wikipedia.org/wiki?curid=1401346" title="Puchar Polski Strongman 2008">
Puchar Polski Strongman 2008

Puchar Polski Strongman 2008 – cykl indywidualnych zawodów polskich siłaczy, rozgrywanych w 2008 r.
Eliminacje.
Data: 1 maja 2008 r.
Miejscowość: Biała Rawska
WYNIKI ELIMINACJI:
Pierwsze zawody - Bartoszyce.
Data: 1 czerwca 2008 r.
Miejscowość: Bartoszyce
WYNIKI ZAWODÓW:
Drugie zawody - Świdwin.
Data: 14 czerwca 2008 r.
Miejscowość: Świdwin
WYNIKI ZAWODÓW:
Trzecie zawody - Trzebiatów.
Data: 6 lipca 2008 r.
Miejscowość: Trzebiatów
WYNIKI ZAWODÓW:
Czwarte zawody - Sosnowiec.
Data: 26 lipca 2008 r.
Miejscowość: Sosnowiec
WYNIKI ZAWODÓW:
Piąte zawody - Kołobrzeg. Finał Pucharu Polski Strongman 2008.
Do finału zakwalifikowali się zawodnicy, którzy zdobyli najwięcej punktów w trakcie wcześniejszych zawodów Pucharu Polski Strongman 2008.
Data: 9 sierpnia 2008 r.
Miejscowość: Kołobrzeg
WYNIKI ZAWODÓW:

</doc>
<doc id="1401347" url="https://pl.wikipedia.org/wiki?curid=1401347" title="Estadio José Amalfitani">
Estadio José Amalfitani

Estadio José Amalfitani – stadion w Buenos Aires w Argentynie. Mecze na nim rozgrywa miejscowy klub Club Atlético Vélez Sársfield z argentyńskiej Primera División. Stadion w kraju nazywany jest powszechnie El Fortín (Fort) a poza krajem Vélez Sársfield, od nazwy klubu, który rozgrywa na nim mecze. Architektem stadionu był José Amalfitani, od którego imienia i nazwiska pochodzi obecna nazwa obiektu.
Stadion był budowany w latach 1947–1951. Później przebudowano go w celu dostosowania do Mistrzostw Świata w Piłce Nożnej 1978. Mieści 49 540 miejsc, w tym jedynie 20 325 siedzących.
Obiekt pełni rolę stadionu narodowego argentyńskiego zespołu rugby union pomimo tego, że reprezentacja rozgrywa mecze w całym kraju. Spotkania o większym znaczeniu rozgrywane są na tym stadionie.
Podczas Mundialu w 1978 rozegrane zostały na nim trzy mecze grupy C: 
Austria – Hiszpania 2:1, Austria – Szwecja 1:0, Hiszpania - Szwecja 1:0.
Na "Estadio José Amalfitani" odbyło się wiele imprez muzycznych, na których grali m.in.:
Iron Maiden (w 2019 r. po raz siódmy), Queen, The Killers, INXS, Red Hot Chili Peppers, Sheryl Crow, Nirvana, The B-52's, Nina Hagen, Depeche Mode, Travis, Starsailor, Helloween, Metallica, Slayer, Eric Clapton, Rod Stewart, Bob Dylan, Matisyahu, UB40.

</doc>
<doc id="1401356" url="https://pl.wikipedia.org/wiki?curid=1401356" title="Chelsey Gullickson">
Chelsey Gullickson

Chelsey Gullickson (ur. 29 sierpnia 1990) – amerykańska tenisistka, reprezentantka kraju w Pucharze Federacji.
Jej siostra, Carly, również jest profesjonalną tenisistką.
Przebieg kariery.
Kariera juniorska.
Wśród jej największych sukcesów w karierze juniorskiej jest zwycięstwo w turnieju w Rabat, finały turniejów w Casablance, Carson (przegrane z Ksieniją Mileuską) oraz ćwierćfinał wielkoszlemowego Australian Open. Jako deblistka ma na koncie zwycięstwa w turniejach w Peru (w parze z Jade Curtis), Rabat i Al-Muhammadiji (w obu przypadkach z Kristą Damico).
Kariera seniorska.
Do jej osiągnięć w karierze seniorskiej należą dwa wygrane turnieje w grze pojedynczej ITF oraz finał turnieju gry podwójnej w Hammond.

</doc>
<doc id="1401357" url="https://pl.wikipedia.org/wiki?curid=1401357" title="Basarabowie">
Basarabowie

Basarabowie (rum. "Basarabii") – dynastia, której przedstawiciele panowali na Wołoszczyźnie od XIV do XVII w. (kilku jej przedstawicieli zasiadło także w XVI i XVII w. na tronie Mołdawii oraz Siedmiogrodu).
Historia.
Pierwsi Basarabowie uznawani są za założycieli państwa wołoskiego – pierwszym pewnym ich przedstawicielem (a zarazem pierwszym niezależnym władcą Wołoszczyzny), od którego imienia pochodzi nazwa dynastii, był Basarab I, panujący w
pierwszej połowie XIV w., być może pochodzenia kumańskiego.
Następstwo tronu w ramach dynastii było skomplikowane z uwagi na formalnie nie dziedziczny, a elekcyjny system wyboru hospodara przez bojarów wołoskich, przy czym pod uwagę brani byli na równi legalni, jak i nieślubni potomkowie Basarabów. W początkach XV w. wyodrębniły się dwie skłócone ze sobą linie Basarabów: Danowiczów (rum. "Dăneşti", potomkowie Dana I) oraz Drakulów (rum. "Drăculeşti", potomkowie Mirczy Starego i jego najmłodszego syna Włada Diabła). Z biegiem czasu panowanie Basarabów coraz częściej było przerywane przez przedstawicieli innych rodów wołoskich, często spokrewnionych lub spowinowaconych z Basarabami, którzy zdobyli sobie poparcie możnych lub mocarstw (szczególnie Imperium Osmańskiego). Sytuację komplikowali ponadto kandydaci do tronu powołujący się fałszywie na pochodzenie od Basarabów (np. Neagoe Basarab, pochodzący z rodziny Craioveşti, a podający się za syna ostatniego z Danowiczów Basaraba Młodego).
Okres panowania Basarabów można podzielić na dwie części. W XIV w. Wołoszczyzna walczyła o niezależność z Węgrami, aktywnie uczestnicząc także w polityce bułgarskiej – najwybitniejszym władcą w tym czasie był hospodar Mircza Stary, który starał się państwu zapewnić niezależność i znacznie poszerzył jego granice. Natomiast po jego śmierci Wołoszczyzna, do której południowej granicy dotarli Turcy, zaczęła popadać w zależność od imperium osmańskiego. Jeszcze w XV w. wielu jej władców otwarcie opowiadało się po stronie Węgier lub próbowało lawirować między dwoma potężnymi sąsiadami, nie kraj nie miał jednak faktycznie żadnych szans na uniezależnienie się. Do najwybitniejszych przedstawicieli Basarabów w tym okresie należeli Wład Palownik (zwycięski w bojach z Turkami, znany ze swego okrucieństwa) oraz być może Michał Waleczny (jego pochodzenie z tej dynastii jest dyskusyjne; dokonał on zjednoczenia pod swoim berłem Wołoszczyzny, Mołdawii i Siedmiogrodu, jednak na krótko).
Niektórzy z Basarabów, w okresie dominacji tureckiej, dobrowolnie lub z przymusu przechodzili na islam, co eliminowało ich prawa do tronu wołoskiego, pełnili natomiast często funkcje na dworze sułtańskim.
Ostatnim władcą wołoskim z dynastii Basarabów był Mihnea III, który panował w latach 1658–1659.
Genealogia.
Filiacja (w niektórych wypadkach domniemana) hospodarów wołoskich i mołdawskich z dynastii Basarabów (w nawiasach daty panowania, W - Wołoszczyzna, M - Mołdawia):
 Tihomer (Togomer), zm. ok. 1310, wojewoda wołoski
 |→ Basarab I, W 1310-1352
 |→ Mikołaj Aleksander, W 1352-1364
 |→ Władysław I Samoderżec, W 1364-1377
 |→ Radu I, W 1377-1383
 |→ Dan I, W 1383-1386
 | |→ Wład I Uzurpator, W 1395-1396
 | |→ Dan II, W 1422-1426, 1427-1431
 | |→ Basarab II, W 1442-1443
 | | |→ Basarab IV Młody, W 1477-1481, 1481-1482
 | |→ Władysław II Dan, W 1447-1448, 1448-1456
 | | |→ Władysław III, W 1523, 1524, 1525
 | | |→ Mojżesz, W 1529-1530
 | |→ Basarab III Stary, W 1473, 1474, 1474, 1475-1476, 1476-1477
 |→ Mircza I Stary, W 1386-1395, 1396-1418
 |→ Michał I, W 1418-1420
 |→ Radu II Praznaglava, W 1420-1422, 1426-1427
 |→ Aleksander Aldea, W 1431-1436
 |→ Wład II Diabeł, W 1436-1442, 1443-1447
 |→ Mircza II, W 1442
 |→ Wład III Palownik, W 1448, 1456-1462, 1476
 | |→ Mihnea I Zły, W 1508-1509
 | |→ Mircza III, W 1509-1510
 | |→ Aleksander II Mircza, W 1568-1574, 1574-1577
 | |→ Mihnea II Poturczeniec, W 1577-1583, 1585-1591
 | |→ Radu IX Mihnea, W 1601-1602, 1611, 1611-1616, 1620-1623, M 1616-1619, 1623-1626
 | |→ Aleksander Dziecię, W 1623-1627, M 1629-1630
 | |→ Mihnea III, W 1658-1659
 |→ Radu III Piękny, W 1462-1473, 1473-1474, 1474, 1474-1475
 |→ Wład IV Mnich, W 1481, 1482-1495
 |→ Radu IV Wielki, W 1495-1508
 | |→ Radu V z Afumaţi, W 1522-1523, 1524, 1524-1525, 1525-1529
 | | |→ Radu VIII Eliasz, W 1552-1553
 | |→ Radu VI Badica, W 1523-1524
 | |→ Wład VII Vintila, W 1532-1535
 | |→ Radu VII Paisie, W 1535-1545
 | | |→ Patrascu Dobry, W 1554-1557
 | | |→ Vintila, W 1574
 | | |→ Piotr II Kolczyk, W 1583-1585
 | |→ Mircza Pastuch, W 1545-1552, 1553-1554, 1557-1559
 | |→ Piotr Młody, W 1559-1568
 | |→ Piotr Kulawy, M 1574-1577, 1578-1579, 1582–1591
 |→ Wład V Młody, W 1510-1512
 | |→ Wład VI Topielec, W 1530-1532
 |→ Wład Dragomir, W 1521

</doc>
<doc id="1401358" url="https://pl.wikipedia.org/wiki?curid=1401358" title="Mistrzostwa Europy U-21 w Piłce Nożnej 2009">
Mistrzostwa Europy U-21 w Piłce Nożnej 2009

Mistrzostwa Europy U-21 w Piłce Nożnej 2009 odbyły się w dniach 15–29 czerwca 2009 w Szwecji.
Kwalifikacje.
W kwalifikacjach brali udział 51 drużyn narodowych U-21, podzielonych na 10 grup, w których znajdowało się 5 lub 6 zespołów. Mistrzowie grup i cztery najlepsze zespoły z drugich miejsc awansowali do fazy play-off, z której zostały wyłonionych siedmioro finalistów turnieju głównego.
Zakwalifikowane drużyny.
Losowanie grup turnieju finałowego zostało przeprowadzone 3 grudnia 2008 roku w Göteborgu.

</doc>
<doc id="1401359" url="https://pl.wikipedia.org/wiki?curid=1401359" title="Fes-dur">
Fes-dur

Fes-dur – gama muzyczna oparta na skali durowej, której toniką jest fes. Gama Fes-dur zawiera dźwięki: fes, ges, as, heses, ces, des, es. Częściej używanym enharmonicznym odpowiednikiem Fes-dur jest gama E-dur. Pokrewną jej gamą molową jest des-moll.

</doc>
<doc id="1401362" url="https://pl.wikipedia.org/wiki?curid=1401362" title="Batory (dynastia)">
Batory (dynastia)

Batory (węg. "Báthory") – dynastia książąt Siedmiogrodu na przełomie XVI i XVII wieku. Jej najbardziej znanymi przedstawicielami byli król Polski Stefan Batory oraz hrabina Elżbieta Batory.
Ród ten wywodził się ze szlachty węgierskiej. W XIII wieku w nagrodę za zasługi wojenne przedstawiciele rodu otrzymali od króla Władysława IV majątek Bátor, od którego przyjęli potem nazwisko. Wkrótce wyodrębniły się najważniejsze gałęzie rodu, Somlyó (z której wywodzili się potem książęta Siedmiogrodu) i Ecsed (z której pochodziło wielu dostojników państwowych i kościelnych na Węgrzech), a także Simolin i Szaniszlófi.
Ważnym okresem w historii rodu był XV wiek, kiedy jego znaczenie bardzo wzrosło. Stefan III z gałęzi Ecsed był palatynem Węgier (zginął w 1444 w bitwie pod Warną, gdzie był chorążym wojsk Władysława Warneńczyka). Jego syn, Stefan V (zm. 1493) został wojewodą siedmiogrodzkim, a inny syn, Mikołaj III, (zm. 1506) biskupem Sremu i Vácu, był także doradcą króla Macieja Korwina. Z kolei wnuk Stefana III, Stefan VII (zm. 1530) został w 1519 palatynem Węgier. Walczył m.in. w bitwie pod Mohaczem, która spowodowała upadek królestwa węgierskiego.
Po klęsce pod Mohaczem Węgry podzieliły się między stronników różnych pretendentów do tronu. Ten podział dotknął także Batorych – Stefan VII opowiedział się za Ferdynandem Habsburgiem i po ucieczce spod Mohacza zorganizował jego elekcję na króla Węgier, natomiast przedstawiciele linii Somlyó poparli Jana Zapolyę. W efekcie brat Stefana VII, Andrzej IV otrzymał od Ferdynanda godność bana Belgradu, a jego syn Bonawentura był gubernatorem Siedmiogrodu w okresie, gdy opanował go Ferdynand. Z kolei Stefan VIII z linii Somlyó został mianowany przez Zapolyę wojewodą Siedmiogrodu. Jego synem był Stefan IX, który został wojewodą, potem księciem siedmiogrodzkim, a następnie królem Polski. Taki wzrost znaczenia przedstawiciela rodu spowodował, że członkowie linii Ecsed również odwrócili się od Habsburgów – Jerzy VI (syn Andrzeja IV) poślubił siostrę króla Stefana, Annę, łącząc obie gałęzie rodu. Owocem tego małżeństwa była córka Elżbieta, znana z legendy o kąpaniu się w krwi młodych kobiet w celu zachowania młodości.
Wybór Stefana Batorego na króla Polski spowodował przekazanie Siedmiogrodu w regencję innym przedstawicielom rodziny. Początkowo Transylwanią władał starszy brat Stefana, Krzysztof (zm. 1581), później Zygmunt (syn Krzysztofa, zm. 1613), po śmierci Stefana książę Siedmiogrodu. Po nim władzę przejęli kolejno: Andrzej (kuzyn Zygmunta, także biskup warmiński, kardynał) oraz Gabriel (bratanek Andrzeja). Bratanica Gabriela Zofia (zm. 1680) poślubiła księcia siedmiogrodzkiego Jerzego II Rakoczego.
Linie Ecsed i Somlyó wygasły ostatecznie w XVII w., dłużej przetrwali jedynie przedstawiciele rodu Batorych noszący nazwisko Simolin, którzy przenieśli się do Prus i Kurlandii, służąc m.in. jako rosyjscy dyplomaci. W XIX w. przedstawiciele tej rodziny powrócili do nazwiska rodowego przyjmując tytuł hrabiów Batory.

</doc>
<doc id="1401363" url="https://pl.wikipedia.org/wiki?curid=1401363" title="Patricio Lynch">
Patricio Lynch

Particio Javier de los Dolores Solo de Zaldivar (ur. 1 grudnia 1824 w Santiago, zm. 13 maja 1886 na morzu w pobliżu Teneryfy) – chilijski wojskowy, wiceadmirał Marynarki Chilijskiej, dowódca chilijskich wojsk okupacyjnych w Peru podczas wojny o saletrę, zwany "Ostatnim wicekrólem Peru".
Był synem Estanislao Lyncha Roo – Argentyńczyka pochodzenia irlandzkiego – i Carmen Solo de Zaldivar Rivera pochodzącej z jednej z najbardziej znanych rodzin chilijskich.
Początkowo uczęszczał do kolegium argentyńskiego braci Zapata (jego kolegami byli Anibal Pinto i Manuel Baquedano). W wieku dwunastu lat wstąpił do akademii wojskowej. Brał udział w wojnie konfederacji peruwiańsko-boliwijskiej z Chile (walczył m.in. w bitwie morskiej pod Socabaya). W lutym 1840 roku wstąpił w szeregi Marynarki Brytyjskiej. Brał udział w pierwszej wojnie opiumowej na pokładzie fregaty "Calliope". Do Chile wrócił w 1847 roku wstępując do marynarki w stopniu porucznika. W 1849 roku poślubił wdowę Julię Borgoño Vergarę – z małżeństwa tego przyszły na świat dwie córki (Julia i Maria Teresa) i syn noszący imię po ojcu. W Valparaiso służył jako adiutant admirała Manuela Blanco Encalady. Brał udział w rewolucji 1851 roku po stronie rządu. Po konflikcie z prezydentem Manuelem Monttem opuścił marynarkę w 1854 roku. Zajął się wówczas gospodarowaniem w haciendzie. W szeregi armii powrócił podczas wojny Peru i Chile z Hiszpanią w 1866 roku, nie brał jednak udziału w walkach. W 1867 roku został komendantem marynarki w Valparaiso. Brał udział w akcji restrukturyzacji floty chilijskiej.
Na początku wojny o saletrę został przeniesiony w szeregi wojsk lądowych zostając komendantem głównym wojsk transportowych. W 1880 roku dowodził tzw. ekspedycją Lyncha. Później brał udział w bitwach pod Chorillos i Miraflores. 4 maja 1881 roku został Komendantem Głównym Armii Okupacyjnej w Peru. Odbudował pocztę, koleje, telegrafy, służbę zdrowia i więziennictwo.
W 1882 roku został wybrany deputowanym do parlamentu.
20 sierpnia 1884 powrócił do Valparaiso gdzie został przyjęty z wielkimi honorami. W uznaniu zasług otrzymał – jako pierwszy Chilijczyk – stopień kontradmirała. W 1884 roku został mianowany ministrem pełnomocnym w Hiszpanii z misją wynegocjowania pokoju po wojnie w 1866 roku. Wobec pogorszenia się stanu zdrowia podjął decyzje o powrocie do Chile, zmarł krótko po wypłynięciu z portu na pokładzie statku "Cotopaxi".

</doc>
<doc id="1401365" url="https://pl.wikipedia.org/wiki?curid=1401365" title="Vuelta a Burgos">
Vuelta a Burgos

Vuelta a Burgos – profesjonalny wieloetapowy wyścig kolarski rozgrywany w prowincji Burgos w północnej Hiszpanii.
Od 2005 do 2019 wyścig znajdował się w cyklu UCI Europe Tour z kategorią 2.HC, a od 2020 należy do UCI ProSeries.
Pierwsza edycja zmagań odbyła się w 1946. Zwyciężył Hiszpan Bernardo Capó. Rok później najszybszy był jego rodak i imiennik Bernardo Ruiz. W następnych latach wyścig nie był rozgrywany aż do 1981, gdy wznowiono rywalizację w Vuelta a Burgos – od tamtej pory kolarze na trasach w Burgos ścigają się nieprzerwanie co roku.
Zwycięzcy.
Opracowano na podstawie:

</doc>
<doc id="1401369" url="https://pl.wikipedia.org/wiki?curid=1401369" title="Gośala">
Gośala



</doc>
<doc id="1401385" url="https://pl.wikipedia.org/wiki?curid=1401385" title="Lutro">
Lutro

Lutro (gr. Λουτρό, w starożytności Feniks) – miejscowość portowa w Grecji, w południowej Krecie, w administracji zdecentralizowanej Kreta, w regionie Kreta, w jednostce regionalnej Chania, w gminie Sfakia. W 2011 roku liczyła 56 mieszkańców.
Miejscowość posiada jedynie połączenia promowe z Chora Sfakion i Ajia Rumeli, nie docierają tu żadne drogi, jedynie szlak pieszy (około 2 godziny) z Chory Sfakion. Charakterystyczne dla Loutri jest, że wszystkie domy są pobielone.
Loutro było od starożytności znaczącym portem, wzmiankowanym również w Dziejach Apostolskich 27,12. Port zaczął podupadać na początku XIX wieku.
Na pobliskim przylądku, położonym na zachód od miejscowości znajdują się ruiny z okresu panowania rzymskiego i bizantyjskiego – cysterny, fundamenty domu i groby. Jest tam również kościół Sotiros Christou z zachowanymi freskami z XIV i XV wieku.

</doc>
<doc id="1401386" url="https://pl.wikipedia.org/wiki?curid=1401386" title="Cmentarz żydowski w Białym Borze">
Cmentarz żydowski w Białym Borze

Cmentarz żydowski w Białym Borze – cmentarz osób narodowości żydowskiej w Białym Borze. Znajduje się u zbiegu ulic Bobolickiej i Mickiewicza.
Został założony w przed 1785 rokiem i zajmuje powierzchnię 0,1 ha. 
Cmentarz został zniszczony podczas II wojny światowej. W późniejszych latach dewastacja obiektu postępowała. Według relacji w latach 70. XX wieku część ocalałych macew została zepchnięta do rowu. 
Do naszych czasów zachowało się około dziesięciu wykonanych z piaskowca nagrobków z napisami w języku hebrajskim i niemieckim, pozostałości muru cmentarnego i starodrzew porastający teren kirkutu.
Dnia 28 października 2021 roku na Cmentarzu Żydowskim w Białym Borze odsłonięto tablicę upamiętniająca życie i śmierć społeczności żydowskiej w Białym Borze. Wcześniej teren został uprzątnięty i uporządkowany.

</doc>
<doc id="1401387" url="https://pl.wikipedia.org/wiki?curid=1401387" title="Zdeněk Sedmík">
Zdeněk Sedmík

Zdeněk Sedmík (ur. 19 kwietnia 1974 w Moście) – czeski judoka, trójboista siłowy i strongman.
 w 2007 r.
Życiorys.
Jest jedynym czeskim zawodnikiem, który wziął udział w elitarnych zawodach siłaczy Arnold Strongman Classic, rozgrywanych w Columbus (USA).
Wymiary:
Rekordy życiowe:

</doc>
<doc id="1401390" url="https://pl.wikipedia.org/wiki?curid=1401390" title="Ivar Lykke">
Ivar Lykke

Ivar Lykke (ur. 9 stycznia 1872 w Trondheim, zm. 6 stycznia 1949) – norweski polityk.
W latach 1916–1945 był członkiem, a 1920–1926 przewodniczącym Stortingu. Od 1926 do 1928 pełnił funkcję premiera Norwegii. W latach 1923–1926 zajmował stanowisko przewodniczącego Høyre.

</doc>
<doc id="1401393" url="https://pl.wikipedia.org/wiki?curid=1401393" title="Ángel Ferrant">
Ángel Ferrant

Ángel Ferrant Vázquez (ur. 1890 w Madrycie, zm. 1961 tamże) − hiszpański rzeźbiarz, przedstawiciel surrealizmu lat 30.
Pochodził z rodziny o tradycjach artystycznych. Jego ojcem i pierwszym nauczycielem sztuki był malarz Alejandro Ferrant y Fischermans. Był również spokrewniony z takimi malarzami jak Fernando i Luis Ferrant y Llausás.
Rzeźby uczył się w warsztacie Aniceto Marinas, później studiował w "Escuela de Artes y Oficios de Madrid" i na Królewskiej Akademii Sztuk Pięknych św. Ferdynanda w Madrycie. Pracował jako profesor w "Escuela de Artes y Oficios de La Coruña", na Królewskiej Katalońskiej Akademii Sztuk Pięknych św. Jerzego w Barcelonie oraz w "Escuela de Artes y Oficios de Carabanchel" w Madrycie. Podróżował do Niemiec, Belgii, Francji i Włoch, gdzie zetknął się z futuryzmem.
Jego pierwsze prace wykonywane w wapieniu były figuratywne, a kiedy zetknął się w Paryżu z kubizmem i futuryzmem, zaczął tworzyć asamblaże surrealistyczne, wykonywane z przypadkowo dobranych materiałów. Dopiero po II wojnie światowej powstały jego najważniejsze prace - małe kompozycje z muszli, kamyków, drewna, rzeźby złożone z różnorodnych elementów.
W 1956, kiedy wyzdrowiał po przebytym wypadku, rozpoczął się ważny okres jego twórczości. Powstały wówczas cykle dzieł z drewna i żelaza.

</doc>
<doc id="1401396" url="https://pl.wikipedia.org/wiki?curid=1401396" title="Cmentarz żydowski w Szczecinku">
Cmentarz żydowski w Szczecinku

Cmentarz żydowski w Szczecinku – został założony na początku XVIII wieku i zajmuje powierzchnię 0,2 ha. Uległ dewastacji w okresie III Rzeszy. Zachował się dom przedpogrzebowy (przebudowany na kaplicę ewangelicko-augsburską) oraz jedna macewa z 1756 r. przechowywana w miejscowym muzeum.

</doc>
<doc id="1401398" url="https://pl.wikipedia.org/wiki?curid=1401398" title="Annaka">
Annaka

 – miasto w prefekturze Gunma, w Japonii, na wyspie Honsiu ("Honshū"). Ma powierzchnię 276,31 km² . W 2020 r. mieszkały w nim 54 962 osoby, w 22 021 gospodarstwach domowych (w 2010 r. 61 053 osoby, w 22 179 gospodarstwach domowych).
Geografia.
Miasto jest położone w zachodniej części prefektury, na północno-zachodnim krańcu niziny Kantō. Jest otoczone górami, jak: Myōgi (1104 m) od strony południowo-zachodniej, Haruna (1449) od północy.
Większa część dorzecza rzeki Usui i jej dopływów należy do obszaru miasta. Przełęcz Usui, która znajduje się na zachód, łączy je z Karuizawą i prefekturą Nagano.
Annaka leży na wysokości 147 m n.p.m. Ma umiarkowany, ciepły klimat. Przez cały rok występują znaczne opady deszczu. Średnia temperatura wynosi 13,9 °C, a roczne opady 1227 mm.
Historia.
Historia miasta wiąże się ze szlakiem Nakasendō (Kisokaidō lub Kiso Kaidō), jednym z pięciu (zwanych wspólnie Gokaidō) łączących w okresie Edo (1603–1868) stolicę kraju z prowincjami.
Galeria.
Cztery stacje odpoczynkowe (shukuba, zajazd) szlaku Nakasendō (Kisokaidō) okresu Edo, które obecnie są w obrębie miasta Annaka:

</doc>
<doc id="1401400" url="https://pl.wikipedia.org/wiki?curid=1401400" title="Hector Chumpitaz">
Hector Chumpitaz



</doc>
<doc id="1401401" url="https://pl.wikipedia.org/wiki?curid=1401401" title="Angel Ferrant">
Angel Ferrant



</doc>
<doc id="1401403" url="https://pl.wikipedia.org/wiki?curid=1401403" title="Puchar Narodów Afryki 1990">
Puchar Narodów Afryki 1990

Puchar Narodów Afryki 1990 był 17 edycją Pucharu Narodów Afryki. Turniej odbył się w Algierii. 8 drużyn rywalizowało w 2 grupach. Mistrzem pierwszy raz została reprezentacja Algierii, pokonując w finale Nigerię 1:0.
Eliminacje.
II runda.
Awans do finałów Pucharu Narodów Afryki 1990 wywalczyły zespoły: Egiptu, Nigerii, Kenii, Wybrzeża Kości Słoniowej, Senegalu i Zambii. Stawkę uzupełniły drużyny Algierii (gospodarz) i Kamerunu (obrońca tytułu).
Grupa A.
Wszystkie mecze grupy A rozegrano w Algierze.
Grupa B.
Wszystkie mecze grupy B rozegrano w Annabie.

</doc>
<doc id="1401404" url="https://pl.wikipedia.org/wiki?curid=1401404" title="Rotlech">
Rotlech

Rotlech – rzeka w Austrii, w Tyrolu (powiat Reutte), o długości około 17 km, prawy dopływ Lechu.
Rzeka bierze swoje źródło w Alpach Lechtalskich, na północnych stokach Heiterwandu, na wysokości 2210 m n.p.m. Uchodzi w Weißenbach am Lech do Lechu.
Kilka kilometrów od ujścia Rotlech tworzy zbiornik retencyjny Rotlech (niem. "Rotlechstausee"), ma on długość około 1 km i pojemność 1,1 mln m³.
Nad rzeką leżą miejscowości Rauth, Rinnen i Brand (gmina Berwang), w Rauth na rzece znajduje się młyn wodny.

</doc>
<doc id="1401405" url="https://pl.wikipedia.org/wiki?curid=1401405" title="Cmentarz żydowski w Człopie">
Cmentarz żydowski w Człopie

Cmentarz żydowski w Człopie – kirkut położony Człopie. Został założony na początku XVII wieku i zajmuje powierzchnię 0,7 ha. Do naszych czasów zachowało się około dziesięciu wykonanych z piaskowca nagrobków, z których najstarszy pochodzi z 1861 roku. Inskrypcje są w języku niemieckim i hebrajskim.

</doc>
<doc id="1401412" url="https://pl.wikipedia.org/wiki?curid=1401412" title="PyPy">
PyPy

PyPy – implementacja języka Python napisana w języku RPython (Restricted Python) – statycznym podzbiorze Pythona, który można skompilować do kodu bajtowego Javy, CLR czy C. Umożliwia też tworzenie kompilatorów JIT poprzez napisanie interpretera.
PyPy używa się w celu przyspieszenia wykonania kodu, co daje (przy pewnym ograniczaniu swobody programowania) szybszy do kilkudziesięciu razy kod. Innym przyśpieszaczem jest eksperymentalny Shedskin, który kompiluje kod Pythona do C++.

</doc>
<doc id="1401413" url="https://pl.wikipedia.org/wiki?curid=1401413" title="Televisión Nacional de Chile">
Televisión Nacional de Chile

Televisión Nacional de Chile (TVN) - chilijska stacja telewizyjna uruchomiona 18 września 1969.

</doc>
<doc id="1401419" url="https://pl.wikipedia.org/wiki?curid=1401419" title="Janis Rainis">
Janis Rainis



</doc>
<doc id="1401420" url="https://pl.wikipedia.org/wiki?curid=1401420" title="Maria Piłsudska (1842–1884)">
Maria Piłsudska (1842–1884)

Maria Piłsudska z Billewiczów (ur. 1842 w Adamowie, zm. 1 września 1884 w Wilnie) – matka Józefa Piłsudskiego.
Życiorys.
Maria Billewicz urodziła się w Adamowie pod Teneniami, w ówczesnej guberni kowieńskiej, w rodzinie Antoniego Billewicza herbu Mogiła i Heleny z Michałowskich. Pochodziła ze szlacheckiego rodu Billewiczów. Jej krewnymi były Joanna i Zofia Billewicz, siostry, pisarki i działaczki społeczne. W dzieciństwie przeszła operację biodra w Berlinie, przez co całe życie lekko utykała.
22 kwietnia 1863 w Teneniach wyszła za mąż za Józefa Wincentego Piłsudskiego. W posagu wniosła majątek odziedziczony po swojej matce Helenie z Michałowskich. Z Józefem Wincentym miała dwanaścioro dzieci.
Maria wpajała dzieciom patriotyzm, uczyła je polskiej literatury i historii. Nie zaniedbywała także innej edukacji: szwajcarska guwernantka uczyła dzieci francuskiego i niemieckiego. Maria widziała w swoich synach, szczególnie w Józefie bojowników o wolność Polski.
Miejsce spoczynku.
Maria Piłsudska zmarła 1 września 1884 i została pochowana w Sugintach. 1 czerwca 1935 jej zwłoki ekshumowano i złożono tymczasowo w kaplicy kościoła św. Teresy w Wilnie. 12 maja 1936 trumnę ze zwłokami uroczyście złożono w krypcie mauzoleum na cmentarzu Na Rossie. Obok trumny złożono kryształową urnę z sercem Józefa Piłsudskiego.
Nagrobek wieńczy płyta wykonana z granitu z Bronisławki w województwie wołyńskim. Płyta została obrobiona i oszlifowana przez Bolesława Sypniewskiego w warszawskim Zakładzie Rzeźbiarsko-Kamieniarskim Sypniewski, tam też został wykuty słynny napis na płycie: "Matka i serce syna". Przed mauzoleum aż do zajęcia Wilna przez Armię Czerwoną w 1939 stała warta honorowa harcerzy. W okresie okupacji Wileńszczyzny przez Litwę przed grobem stanęła warta żołnierzy litewskich.

</doc>
<doc id="1401428" url="https://pl.wikipedia.org/wiki?curid=1401428" title="Obóz pracy przymusowej w Kozienicach">
Obóz pracy przymusowej w Kozienicach

Obóz pracy przymusowej w Kozienicach (niem. "Zwangsarbeitslager für Juden Kozienice") – obóz pracy przymusowej w Kozienicach na terenie Generalnego Gubernatorstwa.
Istniał w okresie od początku 1940 do października 1942. Był przeznaczony wyłącznie dla kobiet narodowości żydowskiej.

</doc>
<doc id="1401433" url="https://pl.wikipedia.org/wiki?curid=1401433" title="Maciek Musiał">
Maciek Musiał



</doc>
<doc id="1401435" url="https://pl.wikipedia.org/wiki?curid=1401435" title="Obóz pracy przymusowej w Lesiowie">
Obóz pracy przymusowej w Lesiowie

Obóz pracy przymusowej w Lesiowie (niem. "Zwangsarbeitslager für Juden Lesiów") – obóz pracy przymusowej w Lesiowie na terenie Generalnego Gubernatorstwa.
Istniał w okresie od 1942 aż do stycznia 1945. Był przeznaczony dla ludności żydowskiej.

</doc>
<doc id="1401438" url="https://pl.wikipedia.org/wiki?curid=1401438" title="Remixomatosis">
Remixomatosis

Remixomatosis - album będący remixem niektórych utworów zespołu. Powstał w wyniku konkursu ogłoszonego przez Marillion. Zespół wybrał najlepsze przeróbki ich utworów z wysłanych im prac i umieścił je na płycie.
Lista utworów.
Podane nazwy utworów oryginalnych, a poniżej kursywą tytuł remixu i autor.

</doc>
<doc id="1401439" url="https://pl.wikipedia.org/wiki?curid=1401439" title="Obóz pracy przymusowej w Magoniach">
Obóz pracy przymusowej w Magoniach

Obóz pracy przymusowej w Magoniach (niem. "Zwangsarbeitslager für Juden Magonie") – obóz pracy przymusowej w Magoniach na terenie Generalnego Gubernatorstwa.
Istniał w okresie od czerwca 1941 do stycznia 1942. Był przeznaczony dla ludności żydowskiej.

</doc>
<doc id="1401444" url="https://pl.wikipedia.org/wiki?curid=1401444" title="Kapitan H.M. Murdock">
Kapitan H.M. Murdock



</doc>
<doc id="1401447" url="https://pl.wikipedia.org/wiki?curid=1401447" title="Fregaty rakietowe typu Floréal">
Fregaty rakietowe typu Floréal

Fregaty rakietowe typu Floréal – francuskie fregaty rakietowe opracowane po zakończeniu zimnej wojny z przeznaczeniem głównie do misji humanitarnych, ratowniczych i dozorowych. Dla Francji zbudowano sześć okrętów, dla Maroka dwa. Nazwy francuskich okrętów zaczerpnięto z kalendarza rewolucyjnego.
Historia.
Wraz z zakończeniem zimnej wojny w 1989, prawdopodobieństwo wybuchu konfliktu między największymi marynarkami wojennymi świata znacznie zmalało. W tym czasie wobec Francuskiej Marynarki Wojennej postawiono nowe zadania, wśród których były m.in. misje dozorowe na obszarze wyłącznej strefy ekonomicznej. Okręty dozorowe, które miała do dyspozycji Francja, nie były w pełni przystosowane do wykonywania tego rodzaju zadań. W związku z zapotrzebowaniem na nowe okręty dozorowe, podjęto decyzję o opracowaniu nowych jednostek tego typu. Do głównych zadań nowych okrętów miały należeć misje dozorowe, humanitarne, pokojowe i ratownicze. Do wypełniania tych zadań nie była potrzebna duża i silnie uzbrojona jednostka. Wybrano koncepcję małego okrętu wyposażonego w lądowisko dla śmigłowca, którego uzbrojenie składało się jedynie z dwóch wyrzutni pocisków przeciwokrętowych, działa 100 mm i działek 20 mm. Okręty miały być przystosowane do transportu niewielkich oddziałów jednostek specjalnych marynarki wojennej.
W celu obniżenia kosztów przy budowie jednostek miały być wykorzystane technologie cywilnego budownictwa okrętowego. Część charakterystyk okrętów opracowano na podstawie wymagań cywilnych towarzystw klasyfikacyjnych. Wybrano modułową metodę budowy, która polegała na łączeniu w suchym doku sześciu ok. 500-tonowych bloków. Budowa pierwszego okrętu typu „Floréal” (F 730) rozpoczęła się 2 kwietnia 1990 w stoczni Chantiers de l'Atlantique. Wodowanie miało miejsce 6 października 1990, wejście do służby 27 maja 1992.

</doc>
<doc id="1401450" url="https://pl.wikipedia.org/wiki?curid=1401450" title="NOAO">
NOAO



</doc>
<doc id="1401452" url="https://pl.wikipedia.org/wiki?curid=1401452" title="Obóz pracy przymusowej w Mokoszynie">
Obóz pracy przymusowej w Mokoszynie

Obóz pracy przymusowej w Mokoszynie (niem. "Zwangsarbeitslager für Juden Mokoszyn") – obóz pracy przymusowej w Mokoszynie na terenie Generalnego Gubernatorstwa.
Istniał stosunkowo krótko, bo w okresie od października do końca 1942. Był przeznaczony dla kobiet i mężczyzn narodowości żydowskiej.

</doc>
<doc id="1401455" url="https://pl.wikipedia.org/wiki?curid=1401455" title="Droga wojewódzka nr 873">
Droga wojewódzka nr 873

Droga wojewódzka nr 873 (DW873) – droga wojewódzka w województwie mazowieckim łącząca DK79 w Pilawie ze stacją kolejową w Zalesiu Górnym

</doc>
<doc id="1401459" url="https://pl.wikipedia.org/wiki?curid=1401459" title="Walter Long (1. wicehrabia Long)">
Walter Long (1. wicehrabia Long)

Walter Hume Long, 1. wicehrabia Long (ur. 13 lipca 1854, zm. 26 września 1924) – brytyjski polityk, członek Partii Konserwatywnej i Irlandzkiej Partii Unionistycznej, minister w rządach lorda Salisbury’ego, Arthura Balfoura, Herberta Henry’ego Asquitha i Davida Lloyda George’a.
Był synem unionistycznego polityka Richarda Penruddocke’a Longa i Charlotte Dick. Od strony ojca pochodził ze szlacheckiej rodziny z Wiltshire. Jego matka pochodziła z irlandzkiej szlachty z hrabstwa Wicklow. Walter odebrał wykształcenie w Harrow School oraz w Christ Church na Uniwersytecie Oksfordzkim. Po śmierci ojca w 1875 r. objął zarząd nad rodowymi posiadłościami. W 1878 r. poślubił lady Dorothy Boyle, córkę 9. hrabiego Cork. Miał z nią dwóch synów (w tym generała Waltera Longa) i trzy córki.
W 1880 r. Long został wybrany do Izby Gmin jako reprezentant okręgu North Wiltshire. Po likwidacji tego okręgu w 1885 r. przeniósł się do okręgu Devizes. Long przegrał wybory powszechne 1892 r., ale do Izby Gmin powrócił w 1893 r., wygrywając wybory uzupełniające w okręgu Liverpool West Derby. W 1900 r. przeniósł się do okręgu Bristol South. Od 1906 r. reprezentował okręg wyborczy South Dublin. W latach 1910-1918 reprezentował okręg wyborczy Strand, a następnie okręg wyborczy Westminster St George’s.
Pierwszym urzędem Longa było stanowisko parlamentarnego sekretarza przy Radzie Samorządu Lokalnego, które sprawował w latach 1886-1892. Brał udział w pracach nad Local Government Act z 1888 r., który powołał wybieralne rady hrabstw. Kiedy Partia Konserwatywna znalazła się w opozycji Long został mówcą ds. samorządu lokalnego. Po powrocie konserwatystów do władzy w 1895 r. został przewodniczącym Rady Rolnictwa. W 1900 r. stanął na czele Rady Samorządu Lokalnego. W 1905 r. poparł Unempolyed Workmen’s Act, który ustanawiał radę ds. bezrobotnych, która miała na celu wyszukiwanie pracy oraz prowadzenie szkoleń dla bezrobotnych.
Long był związany z irlandzkimi unionistami. W marcu 1905 r. został Głównym Sekretarzem Irlandii. Rząd konserwatystów upadł w grudniu tego roku. W kolejnych latach Long był jednym z głównym przeciwników rządowych planów przyznania Irlandii autonomii. W 190] r. był jednym z założycieli Ligi Obrony Ulsteru. W latach 1905-1910 był liderem Irlandzkiej Partii Unionistycznej.
Po rezygnacji Arthura Balfoura ze stanowiska lidera Partii Konserwatywnej w 1911 r., Long był jednym z kandydatów na jego następcę. Jednak ani on, ani jego rywal Austen Chamberlain, nie uzyskali wyraźnej przewagi nad kontrkandydatem. Aby zapobiec rozłamowi w partii Long i Chamberlain wycofali swoje kandydatury, a liderem konserwatystów został Andrew Bonar Law. W 1915 r., po utworzeniu rządu wojennego, Long ponownie został przewodniczącym Rady Samorządu Lokalnego. Kiedy premierem został w 1916 r. Lloyd George, powierzył on Longowi stanowisko ministra kolonii. W 1919 r. został pierwszy lordem Admiralicji. Stanowisko to sprawował do 1921 r.
W październiku 1919 r. Long stanął na czele rządowej Komisji ds. Irlandii. Komisja była odpowiedzialna za pracę nad Government of Ireland Act, który tworzył odrębną administrację dla katolickiego południa i protestanckiej północy. Ustawa została uchwalona w 1920 r. Mimo iż południowa część wyspy uzyskała niepodległość po Traktacie z 1922 r., to rozwiązania ustawy przetrwały w Irlandii Północnej do 1972 r.
Long zrezygnował ze wszystkich stanowisk w 1921 r. W tym samym otrzymał parowski tytuł 1. wicehrabiego Long i zasiadł w Izbie Lordów. Zmarł w swojej rezydencji Rood Ashton House w hrabstwie Wiltshire w 1924 r. Ponieważ jego najstarszy syn Walter zginął podczas I wojny światowej w 1917 r., tytuł wicehrabiego odziedziczył jego wnuk, Walter Francis David.

</doc>
<doc id="1401460" url="https://pl.wikipedia.org/wiki?curid=1401460" title="Osiedle Tysiąclecia (Siedlce)">
Osiedle Tysiąclecia (Siedlce)

Osiedle Tysiąclecia – największe osiedle mieszkaniowe w Siedlcach, leży w północno-zachodniej części miasta. Osiedle zajmuje obszar ok. 15 ha i w całości zabudowane jest blokami z wielkiej płyty (4 i 11 piętrowymi).
Położenie.
Osiedle znajduje się pomiędzy ulicami: 
Osiedle graniczy z:
Osiedle przecinają dwie ulice: Rynkowa i Wł. Jagiełły, dzieląc w ten sposób je na III etapy:
Historia.
Budowę osiedla rozpoczęto w 1970 na fali intensywnego rozwoju przemysłu i propagandy sukcesu okresu wczesnego Gierka. Budowę osiedla zakończono pod koniec lat 80. XX wieku. Obecnie (2008) powstał nowy blok przy ulicy Granicznej, który jest jednym z kilku planowanych do budowy przez Siedlecką Spółdzielnię Mieszkaniową (SSM).

</doc>
<doc id="1401461" url="https://pl.wikipedia.org/wiki?curid=1401461" title="Obóz pracy przymusowej w Opatowie">
Obóz pracy przymusowej w Opatowie

Obóz pracy przymusowej w Opatowie (niem. "Zwangsarbeitslager für Juden Opatów") – obóz pracy przymusowej w Opatowie na terenie Generalnego Gubernatorstwa.
Istniał stosunkowo krótko, powstał przed latem 1941 a został zlikwidowany w 1942. Był przeznaczony dla ludności żydowskiej.

</doc>
<doc id="1401462" url="https://pl.wikipedia.org/wiki?curid=1401462" title="Marbles on the Road">
Marbles on the Road

Marbles on the Road – DVD koncertowe zespołu Marillion. Koncert był nagrywany 10 i 11 lipca 2004 roku w Astorii w Londynie. Na dodatkowym dysku wersji limitowanej znajduje się brakująca reszta występu (ścieżki od 1 do 7) oraz wykonania utworów z Marbles jeszcze przed wydaniem albumu, podczas Marillion Weekend 2003 (ścieżki 8-11).

</doc>
<doc id="1401463" url="https://pl.wikipedia.org/wiki?curid=1401463" title="Wicehrabia Long">
Wicehrabia Long

Wicehrabiowie Long 1. kreacji (parostwo Zjednoczonego Królestwa)
Najstarszy syn 4. wicehrabiego Long: James Richard Long

</doc>
<doc id="1401467" url="https://pl.wikipedia.org/wiki?curid=1401467" title="H.M. Murdock">
H.M. Murdock

Kapitan H.M. „Howling Mad” Murdock („Wyjący świr”, „Wyjący pies”) – fikcyjna postać w serialu komediowo-sensacyjnym "Drużyna A" emitowanym w latach 80. W rolę tę w serialu wcielił się Dwight Schultz, natomiast w wersji kinowej z 2010 roku Sharlto Copley (Dwight Schulz zagrał w filmie niewielki epizod).
Drużyna A.
Drużyna A to grupa byłych żołnierzy amerykańskich Sił Specjalnych, niesłusznie oskarżonych o napad na bank w czasie wojny w Wietnamie. Po ucieczce z wojskowego więzienia, ukrywają się w półświatku Los Angeles, gdzie utrzymują się jako najemnicy. Wojskowe przygotowanie pomaga im w walce, dzięki czemu potrafią wyjść z każdej opresji. Niepokonany zespół tworzą Murdock razem z Hannibalem Smithem, B.A. Baracusem oraz Templetonem Buźką Peckiem. Mimo że Murdock, nie został oskarżony o rabunek banku, jest pełnoprawnym członkiem drużyny i uczestniczy w każdej akcji.
Charakterystyka postaci.
Wygląd.
Murdock zazwyczaj nosi bejsbolówkę, skórzaną kurtkę z głową tygrysa na plecach i napisem „Da Nang 1970” oraz trampki. Często także ma na sobie koszulkę z zabawnym napisem, lub bohaterem kreskówki.
Pseudonim.
Podobnie jak B.A. „Bad Attitude” („Mexican Slayride” - pilot) skrót H.M. jest pseudonimem Murdocka, „Howlin' Mad” (wyjący świr), co doskonale odzwierciedla jego osobowość.
Grupa krwi.
W pierwszym sezonie serialu przedstawiono, że zarówno Murdock jak i B.A. mają taką samą rzadką grupę krwi AB -. W odcinku „Black Day at Bad Rock” („Czarny dzień w Bad Rock”) B.A. zostaje poddany transfuzji, otrzymując krew od Murdocka, który pomimo sprzeciwów sierżanta (obawia się zarażeniem obłędem) zostaje ściągnięty ze szpitala psychiatrycznego. Wspomnienie o zbieżności krwi żołnierzy ma także miejsce w odcinku „Curtain Call” („Na bis”) sezonu drugiego, gdy Murdock zostaje postrzelony chroniąc Hannibala.
Pochodzenie.
Wiele szczegółów z życia Murdocka jest nazbyt ubarwionych lub pozostaje owianych tajemnicą. Wierząc scenariuszowi, matka Murdocka zmarła gdy miał 5 lat (choć wciąż utrzymują ze sobą kontakt) wychowywała go babcia (H. Emma Murdock), oraz dziadek.
Symulowana choroba psychiczna.
Murdock podaje się za osobę chorą psychicznie, choć na ogół doskonale to udaje. Określa się jako paranoika ze skłonnościami do okresowych zaników pamięci. Objawy obłędu zmieniają się z odcinka na odcinek, ale najczęściej obejmują identyfikację Murdocka z jakimś fikcyjnym bohaterem, halucynacjami, a także wiarę w inteligencję nieożywionej części otoczenia. Zdarza się, że zmienia kreowaną przez siebie postać w trakcie toku akcji (co wyjątkowo irytuje B.A.) Często rozmawia ze swoim wyimaginowanym psem Billym. B.A. niejednokrotnie traci cierpliwość z powodu z nietuzinkowego zachowania Murdocka, nazywając go świrem. 
W jednym z odcinków trzeciego sezonu, B.A. twierdzi, że Murdock doznał obłąkania po przeżytej katastrofie lotniczej. W rzeczywistości powód obłędu nie jest całkowicie wyjaśniony. Mimo chwiejnego stanu umysłowego Murdock całkowicie integruje się z drużyną i uczestniczy w akcjach kiedy tylko zajdzie taka potrzeba.
Murdock został zwolniony ze szpitala psychiatrycznego w sezonie piątym przypuszczalnie z powodu powrotu do zdrowia. Jest to logiczne biorąc pod uwagę, że kapitan wykorzystywał swój domniemany obłęd jako kamuflaż.
Umiejętności.
Murdock jest uważany za najlepszego pilota śmigłowców wojny wietnamskiej. Mimo to potrafi latać na wszystkim, bez względu na to, czy jest to samolot pasażerski, myśliwiec czy wiatrakowiec.
Murdock posiada obszerną wiedzę z różnych dziedzin, która przydaje się w najrozmaitszych sytuacjach ukazując jego genialny instynkt.
Włada kilkoma językami m.in.: hiszpańskim, wietnamskim, częściowo rosyjskim oraz chińskim. W odcinku „The Maltese Cow” („Krowa maltańska”) sezonu drugiego Murdock wypowiada słowa „Co mogę powiedzieć? Pewnego dnia miałem straszny ból głowy i zanim ustąpił, umiałem mówić po chińsku.”
Ponadto posiada umiejętność naśladowania różnych dźwięków i głosów, oraz posługuje się różnymi akcentami. Zdolności te zostały wykorzystane w odcinku „Wheel od Fortune” („Koło fortuny”) w sezonie czwartym, gdy Murdock pracował w CIA.
Zadania wykonywane w Drużynie A.
Mimo że był pilotem drużyny A w trakcie rabunku banku w Hanoi (za co są ścigani), Murdock nigdy nie był poszukiwany. Zazwyczaj przebywa w szpitalu psychiatrycznym, z którego często ucieka, (najczęściej z pomocą Buźki), aby pomóc kolegom w kolejnej misji. 
Ponieważ kapitan Murdock nie jest ścigany przez rząd, często jest jedynym członkiem drużyny, mogącym wymknąć się przed pojmaniem przez wrogów lub policję. Niejednokrotnie sam na własną rękę ratuje kolegów z opresji. 
Dzięki talentowi aktorskiemu często towarzyszy Buźce, gdy ten musi coś załatwić dla drużyny. 

</doc>
<doc id="1401471" url="https://pl.wikipedia.org/wiki?curid=1401471" title="Glocknerscharte">
Glocknerscharte

Glocknerscharte lub Obere Glocknerscharte - przełęcz położona na wysokości 3766 m n.p.m. pomiędzy wierzchołkami Großglockner i Kleinglockner. Znajduje się w Austrii w Wysokich Taurach części Centralnych Alp Wschodnich.

</doc>
<doc id="1401472" url="https://pl.wikipedia.org/wiki?curid=1401472" title="Popular Music (album)">
Popular Music (album)

Popular Music – koncert Marillion zarejestrowany podczas Marillion Weekend 2003. Zespół przeprowadził wśród fanów sondę, które utwory powinni zagrać podczas występu. Wideo z koncertu jest dostępne na DVD Wish You Were Here.

</doc>
<doc id="1401474" url="https://pl.wikipedia.org/wiki?curid=1401474" title="Centrum Słowian i Wikingów">
Centrum Słowian i Wikingów

Stowarzyszenie Centrum Słowian i Wikingów "Wolin-Jomsborg-Wineta" - stowarzyszenie zarejestrowane w Szczecinie 3 czerwca 2003 r., które działa na rzecz rozwoju i promocji Wolina - w szczególności poprzez budowę i promocję skansenu archeologicznego - rekonstrukcji wczesnośredniowiecznej zabudowy - na wyspie Wolińska Kępa. 
Celem działania są także: tworzenie i ochrona atrakcji turystycznych promujących walory historyczne miasta, organizacja działań których celem jest promocja miasta i gminy Wolin.
Stowarzyszenie jest jednym z głównych organizatorów Festiwalu Słowian i Wikingów w Wolinie.

</doc>
<doc id="1401478" url="https://pl.wikipedia.org/wiki?curid=1401478" title="Adam Perry">
Adam Perry

The Yin, właściwie Adam Perry (ur. 29 grudnia 1969 w Leeds, West Yorkshire) – brytyjski muzyk, perkusista zespołu A i Bloodhound Gang (od 2005 roku). Stworzył też swój własny projekt znany pod nazwą Collective. Gra na perkusji firmy Pearl i talerzach Zildjian Z Custom. Używa pałek firmy Pro-Mark.
Życiorys.
Urodził się w Leeds, Yorkshire, na północno-wschodnim wybrzeżu Anglii. Spędził tam swoje dzieciństwo. Gdy miał 13 lat, przeniósł się do Suffolk wraz z rodzicami. Ma brata bliźniaka, Jasona i młodszego brata, Gilesa, obaj są członkami grupy A. Adam był członkiem amatorskiego zespołu Grand Designs, który potem niejako przekształcił się w A. Zespół regularnie udzielał koncertów dookoła miasta i okręgu Lowestoft. W 1991 roku Adam przeniósł się do Londynu, gdzie wynajął mieszkanie z przyszłymi członkami zespołu A.
Collective.
W 2005 roku Adam Perry stworzył zespół produkcyjny pod nazwą Collective. Oprócz niego w skład zespołu wchodzili jego brat, Jason, jego kolega, Julian Emery oraz basista zespołu "A" Daniel Carter. Ich pierwszym projektem była produkcja pierwszego albumu Matta Willisa, "Don't Let It Go To Waste". Album uzyskał status złotej płyty w Wielkiej Brytanii.
Zespół produkował i wspomagał produkcję projektów takich wykonawców jak McFly, Sugababes, Andrea Corr, Cher.
Bloodhound Gang.
Adam zastąpił pod koniec roku 2005 w zespole Bloodhound Gang na pozycji perkusisty Willie the New Guya, który odszedł z zespołu w drugiej połowie tego roku, tuż po nagraniu materiału na album "Hefty Fine", z niewyjaśnionych przyczyn, prawdopodobnie z powodu uzależnienia od narkotyków i chęci pójścia na odwyk.
Dyskografia.
Albumy studyjne.
Dyskografia z zespołem A:

</doc>
<doc id="1401479" url="https://pl.wikipedia.org/wiki?curid=1401479" title="Obóz pracy przymusowej w Pionkach">
Obóz pracy przymusowej w Pionkach

Obóz pracy przymusowej w Pionkach (niem. "Zwangsarbeitslager für Juden Pionki") – obóz pracy przymusowej w Pionkach na terenie Generalnego Gubernatorstwa.
Istniał od stycznia 1941 do listopada 1944 (dla kobiet) oraz stycznia 1941 do przełomu sierpnia i września 1944 (dla mężczyzn). Był przeznaczony dla ludności żydowskiej.

</doc>
<doc id="1401481" url="https://pl.wikipedia.org/wiki?curid=1401481" title="Oktay Derelioğlu">
Oktay Derelioğlu

Oktay Derelioğlu (ur. 17 grudnia 1975 w Stambule) – turecki piłkarz grający na pozycji napastnika.
Kariera klubowa.
Karierę piłkarską Oktay rozpoczął w zespole Fatih Karagümrük SK, w którym grał w latach 1990-1992. W 1992 przeszedł do Trabzonsporu. W jego barwach zadebiutował w sezonie 1992/1993 w rozgrywkach Superligi. Nie przebił się jednak do podstawowego składu i wystąpił zaledwie w dwóch spotkaniach. Po sezonie odszedł do stambulskiego Beşiktaşu JK. Tam zaczął występować w pierwszym składzie i tworzył atak z takimi zawodnikami jak Feyyaz Uçar, Ertuğrul Sağlam, Niemiec Stefan Kuntz, Nigeryjczyk Daniel Amokachi czy Nihat Kahveci. W 1994 roku osiągnął swój pierwszy sukces, którym było zdobycie Pucharu Turcji, a następnie także Superpucharu Turcji. Z kolei w 1995 roku po raz pierwszy w karierze został mistrzem Turcji. W 1996 roku był trzeci w lidze, a w 1997 roku wywalczył wicemistrzostwo. Z kolei w 1998 roku zdobył kolejny krajowy puchar, a w 1999 - swoje drugie wicemistrzostwo.
Latem 1999 roku Oktay odszedł do Siirt JETPA, ale po rozegraniu czterech spotkań i zdobyciu dwóch goli odszedł do Gaziantepsporu. Z 16 golami był najlepszym strzelcem zespołu i zajął z nim 3. pozycję w Superlidze. W 2000 roku Turek wyjechał do hiszpańskiego UD Las Palmas. 10 września zadebiutował w Primera División w przegranym 0:3 meczu z Deportivo Alavés, ale nie przebił się do składu klubu z Gran Canaria i oprócz debiutu wystąpił jeszcze tylko w jednym meczu. Na początku 2001 roku wrócił do Turcji i w barwach Trabzonsporu strzelił 13 goli. Latem został piłkarzem Fenerbahçe SK, gdzie był czwartym napastnikiem w hierarchii po Kennecie Anderssonie, Serhacie Akınie i Chajjimie Rewiwo. W 2002 roku został wicemistrzem Turcji.
Latem 2002 Oktay odszedł do Samsunsporu, dla którego zdobył 5 bramek w lidze. Jesienią 2003 podpisał kontrakt z niemieckim 1. FC Nürnberg, ale i tam nie przebił się do składu. Następnie został piłkarzem Akçaabatu Sebatspor, który w 2005 roku spadł z ligi. Jeszcze w trakcie sezonu 2004/2005 przeszedł do azerskiego Xəzər Lenkoran. Zdobył 16 goli w Yuksek Liqa i był najlepszym strzelcem klubu. W 2005 roku został piłkarzem Sakaryasporu, a następnie zwiedził takie kluby jak Diyarbakirspor i İstanbulspor A.Ş. W 2007 roku został piłkarzem drugoligowego Fatih Karagümrük SK. W 2008 zakończył w nim karierę.
Kariera reprezentacyjna.
W reprezentacji Turcji Oktay zadebiutował w 1995 roku. W 2000 roku na Euro 2000 jedno spotkanie w 1/4 finału z Portugalią, przegrane przez Turków 0:2. Karierę reprezentacyjną zakończył w 2001 roku, a w kadrze Turcji rozegrał łącznie 20 spotkań i strzelił 9 goli.

</doc>
<doc id="1401482" url="https://pl.wikipedia.org/wiki?curid=1401482" title="Oktay Derelioglu">
Oktay Derelioglu



</doc>
<doc id="1401484" url="https://pl.wikipedia.org/wiki?curid=1401484" title="CPython">
CPython

CPython – określenie standardowej implementacji języka programowania Python napisanej w języku programowania C. To określenie jest stosowane w przypadku konieczności odróżnienia najczęściej używanej implementacji języka od implementacji w Javie, nazwanej Jython, implementacji na platformę Common Language Runtime, nazwanej IronPython i innych.

</doc>
<doc id="1401485" url="https://pl.wikipedia.org/wiki?curid=1401485" title="Obóz pracy przymusowej w Przedborzu">
Obóz pracy przymusowej w Przedborzu

Obóz pracy przymusowej w Przedborzu (niem. "Zwangsarbeitslager für Juden Przedbórz") – obóz pracy przymusowej w Przedborzu na terenie Generalnego Gubernatorstwa.
Istniał stosunkowo krótko, bo od lipca do października 1944 (dla kobiet) oraz od wiosny do października 1944 (dla mężczyzn). Był przeznaczony dla ludności żydowskiej.

</doc>
<doc id="1401489" url="https://pl.wikipedia.org/wiki?curid=1401489" title="Obóz pracy przymusowej w Sandomierzu">
Obóz pracy przymusowej w Sandomierzu

Obóz pracy przymusowej w Sandomierzu (niem. "Zwangsarbeitslager für Juden in Sandomierz") – obóz pracy przymusowej w Sandomierzu na terenie Generalnego Gubernatorstwa.
Istniał od października 1942 do stycznia 1944. Był przeznaczony dla kobiet i mężczyzn narodowości żydowskiej.

</doc>
<doc id="1401492" url="https://pl.wikipedia.org/wiki?curid=1401492" title="Adolf Wallenberg">
Adolf Wallenberg

Adolf Wallenberg (ur. 10 listopada 1862 w Starogardzie Gdańskim, zm. 10 kwietnia 1949 w Manteno) – niemiecki lekarz neurolog i neuroanatom.
Życiorys.
Studiował na Uniwersytecie w Heidelbergu i w Lipsku, tytuł doktora medycyny otrzymał w 1886. Od 1886 do 1888 był asystentem w Szpitalu Miejskim w Gdańsku. Od 1907 do 1928 był ordynatorem oddziału internistycznego w tym szpitalu, w 1910 roku został profesorem tytularnym.
Z jego nazwiskiem wiąże się eponim zespołu Wallenberga, będącego jednym z najważniejszych tzw. zespołów naprzemiennych.
Żonaty z Helene Levitus. Ich córką była Marianne Wallenberg-Chermak (1906-), również lekarka.

</doc>
<doc id="1401493" url="https://pl.wikipedia.org/wiki?curid=1401493" title="Dodge Avenger (2007)">
Dodge Avenger (2007)

Dodge Avenger – samochód osobowy klasy średniej produkowany pod amerykańską marką Dodge w latach 2007 – 2014.
Historia i opis modelu.
W 2007 roku Dodge zdecydował się powrócić do stosowanej już w latach 70. i 90. XX wieku nazwy "Avenger" na rzecz nowego modelu klasy średniej zbudowanego na nowej platformie koncernu Chrysler "JS-platform". W dotychczasowej ofercie marki Dodge Avenger zastąpił model Stratus, a w gamie Chryslera był bliźniaczą odmianą kolejnego wcielenia modelu Sebring. Samochód wyróżniał się charakterystycznym, wyraźnie zaakcentowanym przetłoczeniem na tylnych drzwiach, a także dużymi lampami i podłużną maską. Dodge Avenger był kolejnym, po hatchbacku Caliber i SUV-ie Nitro światowym modelem Dodge oferowanym poza Ameryce Północnej także w Europie i Australii.
Lifting.
W listopadzie 2010 roku Dodge przedstawił Avengera po gruntownej modernizacji. Samochód zyskał przestylizowany pas przedni, z innym kształtem zderzaku, a także nowym wzorem atrapy chłodnicy z ciemnym wypełnieniem i nowym logo marki. Pojawił się też inny kształt tylnych lamp, zmodyfikowane zderzaki oraz przemodelowana klapa bagażnika z dużym napisem Dodge. Ponadto, producent opracował zupełnie nowy projekt deski rozdzielczej. W związku z wycofaniem marki Dodge z europejskiego rynku samochód nie trafił do sprzedaży w Polsce.
Koniec produkcji.
Produkcja Avengera w amerykańskich zakładach Dodge'a, w ostatnich 4 latach przeznaczona tylko na północnoamerykański rynek, zakończyła pod koniec 2014 roku. Model nie otrzymał następcy, co oznaczało wycofanie się przez producenta z obecności w klasie średniej.

</doc>
<doc id="1401494" url="https://pl.wikipedia.org/wiki?curid=1401494" title="Obóz pracy przymusowej w Ostrowcu">
Obóz pracy przymusowej w Ostrowcu

Obóz pracy przymusowej w Ostrowcu (niem. "Zwangsarbeitslager für Juden Ostrowiec Swietokrzyski") – niemiecki obóz pracy przymusowej w Ostrowcu na terenie Generalnego Gubernatorstwa.
Istniał od 1 października 1942 do 3 sierpnia 1944. Był przeznaczony dla kobiet i mężczyzn narodowości żydowskiej.

</doc>
<doc id="1401496" url="https://pl.wikipedia.org/wiki?curid=1401496" title="Rafał Kujawa">
Rafał Kujawa

Rafał Kujawa (ur. 11 lipca 1988 w Łodzi) – polski piłkarz grający na pozycji napastnika w polskim klubie GKS Wikielec. Swoją karierę zaczynał w juniorach ŁKS-u, aby następnie w sezonie 2006/2007 wystąpić w rezerwach tego klubu. W pierwszym składzie wystąpił w sezonie 2007/2008 w 9 meczach, strzelając jedną bramkę w przegranym 1:2 meczu z Groclinem Grodzisk Wielkopolski.
Kariera klubowa.
Łódzki Klub Sportowy.
Rozegrane mecze w sezonie 2007/2008.
W sezonie 2007/2008 Rafał Kujawa po raz pierwszy wystąpił w polskiej Ekstraklasie 3 listopada 2007 roku w przegranym meczu 0:1 przeciwko Wiśle Kraków, gdzie wszedł na boisko w 61 minucie zmieniając Marcina Klatta. W przegranym 1:2 meczu z 15 marca 2008 roku przeciwko Groclinowi wszedł z ławki rezerwowych zastępując w 70 minucie Gábor Vayera, a w 85 minucie strzelił swoją pierwszą bramkę w Ekstraklasie. Grał również przeciwko Zagłębiu Sosnowiec, Zagłębiu Lubin, Koronie Kielce, GKS-owi Bełchatów, Wiśle Kraków i Lechowi Poznań wchodząc z ławki rezerwowych. Swoje pierwsze spotkanie zaczynając w podstawowym składzie rozegrał 7 maja 2008 roku w zremisowanym 1:1 meczu przeciwko Ruchowi Chorzów. Dotąd na boiskach ekstraklasy spędził 183 minuty.
Rozegrane mecze w sezonie 2008/2009.
W sezonie 2008/2009 Rafał Kujawa zdobył drugą swoją bramkę w lidze polskiej, strzelając ją GKS-owi Bełchatów podwyższając wynik na 2:0. Trzeciego gola zdobył w meczu przeciwko Lechii Gdańsk w Łodzi (2:1). Czwartego zaś, w wygranym przez ŁKS 4:3 meczu z Cracovią. Piąty padł w wygranym 3:1 meczu z Polonią Warszawa. W meczu z Lechem Poznań (1:1), Kujawa strzelił już swoją szóstą bramkę, a w wygranym meczu z Górnikiem Zabrze siódmą.
Kolejne sezony w barwach ŁKS.
Kujawa dwa kolejne sezony spędził wraz z ŁKS-em na zapleczu ekstraklasy. Zarówno w pierwszym jak i w drugim sezonie rozegrał po 29 spotkań, strzelając przy tym w sumie, 10 bramek. ŁKS awansował do ekstraklasy, a Kujawa w sezonie 2011/2012 rozegrał 7 spotkań i strzelił 2 gole. Jego macierzysty klub spadł do I ligi a on postanowił kontynuować karierę gdzie indziej.
GKS Katowice, Pelikan, Termalica Bruk-Bet Nieciecza, Stomil Olsztyn.
W kolejnych latach Kujawa bronił barw GKS-u Katowice (dwukrotnie), Pelikana Łowicz, Niecieczy oraz Stomilu Olsztyn. W kwietniu 2017, podczas jednego ze spotkań ligowych, zerwał więzadła krzyżowe w lewym kolanie, a kontuzja ta na dłuższy czas wyeliminowała go z gry.
Powrót do ŁKS-u.
W grudniu 2017, po 5-letniej przerwie, Kujawa powrócił do swojego macierzystego klubu. W dwa lata udało mu się awansować z II ligi do Ekstraklasy. W tym czasie strzelił 12 bramek w 35 meczach. W maju 2019 przedłużył kontrakt z ŁKS. W grudniu 2019 został wystawiony na listę transferową i od tamtego czasu nie grał w klubie. Ostatecznie odszedł z łódzkiego klubu w lipcu 2020. W momencie odejścia z ŁKS-u, klub zalegał mu ok. 100 tys. złotych.
Polonia Warszawa.
12 września 2020, związał się z trzecioligową Polonią Warszawa. W barwach "Czarnych Koszul" rozegrał 26 meczów i zdobył 3 bramki. Ze stołecznym klubem rozstał się po jednym sezonie.
GKS Bełchatów i GKS Wikielec.
26 listopada 2021, podpisał kontrakt z GKS-em Bełchatów. Klub ogłosił upadłość, dlatego 26 lutego 2022 Kujawa został piłkarzem trzecioligowego GKS-u Wikielec.
Statystyki.
Klubowe.
"Aktualne na 27 czerwca 2019:"

</doc>
<doc id="1401497" url="https://pl.wikipedia.org/wiki?curid=1401497" title="Julie Ditty">
Julie Ditty

Julie Ditty (ur. 4 stycznia 1979 w Atlancie, zm. 31 sierpnia 2021) – amerykańska tenisistka.
Zawodową tenisistką była w latach 2002–2012. Pod koniec 2007 roku osiągnęła półfinał turnieju WTA Québec. Sukces ten pozwolił jej na awans do pierwszej setki rankingu po raz pierwszy w karierze.
Jej najbardziej prestiżowym zwycięstwem jest wygrana nad Aloną Bondarenko, wówczas klasyfikowaną na 22. miejscu, podczas imprezy WTA Antwerpii.
Ma na koncie 9 tytułów ITF w singlu oraz 30 w deblu.
Chorowała na nowotwór, zmarła 31 sierpnia 2021.

</doc>
<doc id="1401504" url="https://pl.wikipedia.org/wiki?curid=1401504" title="Robert Gaupp">
Robert Gaupp

Robert Eugen Gaupp (ur. 3 października 1870 w Neuenbürgu, zm. 30 sierpnia 1953 w Stuttgarcie) – niemiecki lekarz neurolog i psychiatra.
Gaupp był asystentem Carla Wernickego i Karla Bonhoeffera we Wrocławiu, a następnie pracował z Emilem Kraepelinem na Uniwersytecie Ruprechta i Karola w Heidelbergu oraz Uniwersytecie Ludwika i Maksymiliana w Monachium. Od 1908 do 1936 był profesorem psychiatrii na Uniwersytecie Eberharda i Karola w Tybindze. Po II wojnie światowej zajmował się opieką zdrowotną w Stuttgarcie (1945-48).

</doc>
<doc id="1401506" url="https://pl.wikipedia.org/wiki?curid=1401506" title="Obóz pracy przymusowej w Sędziszowie">
Obóz pracy przymusowej w Sędziszowie

Obóz pracy przymusowej w Sędziszowie (niem. "Zwangsarbeitslager für Juden Sedziszów") – obóz pracy przymusowej w Sędziszowie na terenie Generalnego Gubernatorstwa.
Istniał od 1940 do końca 1942. Był przeznaczony dla kobiet i mężczyzn narodowości żydowskiej.

</doc>
<doc id="1401507" url="https://pl.wikipedia.org/wiki?curid=1401507" title="Wish You Were Here (Marillion)">
Wish You Were Here (Marillion)

Wish You Were Here – czteropłytowy box DVD Marillion. Okładka i tytuł nawiązują do albumu Pink Floyd Wish You Were Here.
Lista utworów.
DVD 3 - Plus Special Guests.
Fragmenty występów zespołów Aziz, Cry No More, Gazpacho, Martin Grech, The Itch, Kid Galahad, John Otway, White Buffalo, Wishing Tree

</doc>
<doc id="1401509" url="https://pl.wikipedia.org/wiki?curid=1401509" title="Anton Kowalow">
Anton Kowalow

Anton Kowalow (ur. 4 marca 1992 w Charkowie) – argentyński szachista pochodzenia ukraińskiego, reprezentant Kanady od 2013, arcymistrz od 2008 roku.
Kariera szachowa.
Po raz pierwszy na liście rankingowej Międzynarodowej Federacji Szachowej sklasyfikowany został 1 lipca 2004 (z wynikiem 2236 punktów) – w stosunkowo późnym wieku 12 lat, jak na ujawnione w niedługim czasie predyspozycje. W ciągu zaledwie trzech lat przekroczył granicę 2500 punktów (w dniu 1 lipca 2007), zdobył tytuł mistrza międzynarodowego oraz (w latach 2006-2008) wypełnił trzy normy arcymistrzowskie, co jest wyjątkowym osiągnięciem we współczesnych szachach.
Już pierwszy start w poważnym turnieju (Buenos Aires 2005, kontynentalne mistrzostwa panamerykańskie) przynosi mu znaczące osiągnięcie w postaci zdobycia 50% możliwych punktów oraz pokonania kubańskiego arcymistrza, Yuniesky Quezadę Pereza. W tym samym roku osiąga remis z Anatolijem Karpowem, podczas partii symultanicznej. W 2006 odniósł duży sukces, zwyciężając w kołowym turnieju w Buenos Aires. Poza tym zajął dz. I m. w San Bernardo (wspólnie z Juanem Pablo Hobaicą) oraz dz. II m. w Mar del Placie (za Diego Floresem, wspólnie z José Fernando Cubasem i Andrésem Rodríguezem Vilą). W 2007 ponownie zajął dz. II m. w Mar del Placie (za Andrésem Rodríguezem Vilą, wspólnie z m.in. Diego Floresem i Lucasem Liascovichem), jak również dz. I m. w Figueira da Foz (wspólnie z Kevinem Spraggettem) oraz II m. w San Sebastián (za Draganem Paunoviciem). W 2008 zdobył brązowy medal indywidualnych mistrzostw Argentyny (po porażce w barażu z Rubenem Felgaerem i Diego Floresem). W 2010 podzielił I m. (wspólnie z Fernando Peraltą) w Sabadell. W 2014 podzielił I m. (wspólnie z m.in. Bartłomiejem Macieją i Samuelem Shanklandem) w Santa Clarze oraz zwyciężył w turniejach "Foxwoods Open" w Mashantucket i "UT Dallas Fall FIDE Open" w Dallas.
Najwyższy ranking w dotychczasowej karierze osiągnął 1 listopada 2017, z wynikiem 2664 punktów zajmował wówczas 1. miejsce wśród kanadyjskich szachistów.

</doc>
<doc id="1401511" url="https://pl.wikipedia.org/wiki?curid=1401511" title="Droga wojewódzka nr 338">
Droga wojewódzka nr 338

Droga wojewódzka nr 338 (DW338) – droga wojewódzka w województwie dolnośląskim łącząca DK36 w Wińsku z DK94 w Kawicach. Przebiega przez powiaty: wołowski i legnicki.
Dopuszczalny nacisk na oś.
Od 13 marca 2021 roku na całej długości drogi dopuszczalny jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej na całej długości drogi dopuszczalny był ruch pojazdów o nacisku pojedynczej osi napędowej do 8 ton.

</doc>
<doc id="1401522" url="https://pl.wikipedia.org/wiki?curid=1401522" title="Kaspar Frey">
Kaspar Frey

Kaspar Frey (ur. 26 września 1957 w Düsseldorfie) – niemiecki profesor prawa, wykładowca Europejskiego Uniwersytetu Viadrina, prodziekan tamtejszego wydziału prawa. Cywilista, specjalizuje się w prawie handlowym, szczególnie w prawie spółek.
Kaspar Frey studiował prawo i ekonomię w latach 1976-1982 na uniwersytecie w Münster. Państwowe egzaminy prawnicze zdał w latach 1982 (Hamm) i 1986 (Düsseldorf). Stopień doktora i habilitację otrzymał na uniwersytecie w Kolonii, gdzie pracował do roku 1995.
Linki zewnętrzne.
Sylwetka Kaspara Freya na stronie Uniwersytetu Viadrina (po niemiecku)

</doc>
<doc id="1401525" url="https://pl.wikipedia.org/wiki?curid=1401525" title="Skansen w Wolinie">
Skansen w Wolinie

Skansen w Wolinie – średniowieczny skansen położony na wyspie Wolińska Kępa w granicach administracyjnych miasta Wolin. Został otwarty 7 kwietnia 2008 roku przez Tomasza Wojtczaka prezesa stowarzyszenia Centrum Słowian i Wikingów „Wolin-Jomsborg-Wineta”.
W 2008 roku prezentowanych było 13 obiektów nawiązujących do wczesnośredniowiecznej zabudowy Wolina. Budowle okalają wały obronne oraz część palisady wraz z bramą i wieżyczką. Planowane są jeszcze m.in. chata mincerza, garncarza, rybaka, bursztynnika oraz średniowieczny port. Okresowo w skansenie odbywają się pokazy dawnych rzemiosł i inscenizacje walk średniowiecznych wojów.
Co roku na terenie skansenu odbywa się Festiwal Słowian i Wikingów. W skansenie kilkakrotnie kręcone były filmy. Między innymi dla Telewizji Polskiej, History Channel.
W skansenie dwukrotnie dochodziło do pożarów. W lutym 2011 jedna z 25 chat uległa zniszczeniu w wyniku pożaru. Po raz kolejny dwie chaty spłonęły 24 kwietnia 2014 roku

</doc>
<doc id="1401526" url="https://pl.wikipedia.org/wiki?curid=1401526" title="Daddy Long Legs">
Daddy Long Legs

Daddy Long Legs (ur. na Long Island, Nowy Jork, USA), amerykański muzyk, DJ, raper, współzałożyciel zespołu Bloodhound Gang oraz założyciel i lider zespołu Wolfpac. Bloodhound Gang opuścił po nagraniu pierwszego longplaya po tym, jak Jimmy Pop zdecydował, że styl muzyczny grupy zmieni się na bardziej rockowy. Razem z M.S.G. odszedł z zespołu i założył zespół Wolfpac w roku 1996.
Ma swoją własną wytwórnię płytową : SugarDaddy Productions. Ostatnio jego firma wydała dwudyskową kompilację : When There's No More Room In Hell: Volume I, gdzie znajdziemy utwory 38 artystów, w tym Wolfpac.
Daddy był reżyserem filmu dla dorosłych autorstwa zespołu Wolfpac pt. The Girls of Wolfpac Vol 1.
Daddy ma swój własny program radiowy w Internecie pt. "Super Deluxe Fun Time Variety Hour".

</doc>
<doc id="1401528" url="https://pl.wikipedia.org/wiki?curid=1401528" title="Ulsterska Partia Unionistyczna">
Ulsterska Partia Unionistyczna

Ulsterska Partia Unionistyczna ("Ulster Unionist Party", UUP), czasami zwana Oficjalną Partią Unionistyczną ("Official Unionist Party", OUP) lub Partią Unionistyczną ("Unionist Party"), jest jedną z dwóch głównych partii unionistycznych w Irlandii Północnej. Wywodzi się z Irlandzkiej Partii Unionistycznej, która pod koniec XIX w. wysyłała deputowanych do Izby Gmin. Oficjalnie partia powstała w 1905. Przez wiele lat była jedyną unionistyczną partią w Irlandii Północnej. W latach 1921–1972 nieprzerwanie sprawowała rządy w tej prowincji. Była również najpopularniejszą partią w Ulsterze w okresie „Kłopotów” w latach 1972–1998. Po porozumieniu wielkopiątkowym UUP zaczęła tracić poparcie wśród północnoirlandzkich protestantów i unionistów na rzecz bardziej radykalnej i bezkompromisowej Demokratycznej Partii Unionistycznej.
Partia posiada obecnie dwóch deputowanych w brytyjskiej Izbie Gmin, dwóch w Izbie Lordów, 13 deputowanych w Zgromadzeniu Irlandii Północnej oraz jednego posła w Parlamencie Europejskim (jest nim Jim Nicholson).
Głównym organem Partii jest Ulsterska Rada Unionistyczna ("Ulster Unionist Council"). Organizacją młodzieżową są Młodzi Unioniści. Partia opowiada się za ścisłym związkiem wszystkich prowincji Zjednoczonego Królestwa, opowiada się za wzrostem współpracy z Irlandią, ale nie zjednoczeniem.

</doc>
<doc id="1401529" url="https://pl.wikipedia.org/wiki?curid=1401529" title="Osiedle Warszawska (Siedlce)">
Osiedle Warszawska (Siedlce)

Os. Warszawska – jedno z największych osiedli mieszkaniowych w Siedlcach, leży w południowo-zachodniej części miasta.
Położenie.
Osiedle znajduje się pomiędzy ulicami: 
Osiedle graniczy z: 
Osiedle przecina ulica Monte Cassino, jednak nie ma ona wpływu na podział administracyjny.
Historia.
Budowę osiedla rozpoczęto w 1980 na fali intensywnego rozwoju przemysłu. Osiedle zajmuje obszar ok. 10 ha. W większości zabudowane jest blokami z wielkiej płyty (3-, 4- i 11-piętrowymi).

</doc>
<doc id="1401540" url="https://pl.wikipedia.org/wiki?curid=1401540" title="Brenda Walsh">
Brenda Walsh

Brenda Walsh (ur. w listopadzie 1975 w Minnesocie) – postać fikcyjna, jedna z głównych bohaterek serialu "Beverly Hills, 90210". W rolę Brendy wcieliła się Shannen Doherty.
Brenda przeprowadziła się do Beverly Hills z rodzicami i bratem bliźniakiem Brandonem (Jason Priestley). W nowej szkole Brenda zaczęła nawiązywać przyjaźnie, m.in. z: Kelly Taylor (Jennie Garth), Donną Martin (Tori Spelling), Davidem Silverem (Brian Austin Green), Steve'em Sandersem (Ian Ziering) i Andreą Zuckerman (Gabrielle Carteris). Także w życiu uczuciowym bohaterki zaczęły następować duże zmiany; zauroczenia, rozczarowania, burzliwe związki. Pierwszą miłością Brendy stał się nowy przyjaciel Brandona – Dylan McKay (Luke Perry). Z czasem zarówno przyjaźnie, jak i związki zaczęły napotykać przeszkody. Po kilku nieudanych związkach, a nawet zerwanych zaręczynach, bohaterka uświadomiła sobie, że Dylan był jej życiową miłością. Chcąc rozpocząć nowe życie, postanawia wyjechać do Londynu, by tam uczęszczać do szkoły aktorskiej. Po wyjeździe Brenda zniknęła z serialu.
Postać powróciła w 2008 w spin-offie serialu "90210".
W nowym serialu Brenda wróciła do Beverly Hills, by tam zagrać w sztuce. Odnowiła przyjaźń z Kelly, jednak okazało się, że przeszłość lubi powracać i przypominać o dawnych problemach i urazach. Nawiązując romans z nową miłością Kelly – nauczycielem Ryanem (Ryan Eggold), wystawiła przyjaźń na próbę. Zaangażowała się w pomoc uczniom szkoły średniej, zwłaszcza narkomance Adriannie (Jessica Lowndes) marzącej o karierze aktorki.

</doc>
<doc id="1401541" url="https://pl.wikipedia.org/wiki?curid=1401541" title="Lotnictwo harcerskie">
Lotnictwo harcerskie

Lotnictwo harcerskie, harcerska specjalność lotnicza – specjalistyczna działalność organizacji harcerskich, związana z lotnictwem i po części także z astronautyką, a w szczególności takimi ich dziedzinami jak:
Stanowi ofertę programową dla każdej grupy metodycznej w harcerstwie.
Tradycyjnymi wyróżnieniami dla najlepszych harcerskich zespołów lotniczych o wieloletnim dorobku, są Husarskie Skrzydła przy lilijce na czapce lub berecie.
Historia Harcerskiego Lotnictwa.
Pierwsza harcerska drużyna lotnicza powstała w 1928, ale już w 1912 modelarstwo lotnicze było wykorzystywane w działalności harcerskiej (sprawność „Lotnik”).
W grudniu 1932 utworzono Referat Szybowcowy przy Głównej Kwaterze Męskiej. Równolegle zorganizowano teoretyczny kurs szybowcowy i Harcerski Klub Lotniczy. Wszystko w ramach przygotowań do harcerskiej wyprawy szybowcowej na IV Jamboree w Gödöllő, która okazała się wielkim sukcesem. W 1934 Ref. Szyb. zmienił nazwę na Referat Lotniczy przy GKH, powstały Harcerskie Warsztaty Szybowcowe, które do 1939 zbudowały kilkadziesiąt szybowców, a nawet jeden 1 samolot. W 1934 roku powstał też Referat Lotniczy przy Głównej Kwaterze Harcerek. Także przy komendach chorągwi zaczęły powstawać referaty lotnicze. Lata 1934–1939 to okres gwałtownego rozwoju harcerskiego lotnictwa. Powstało wiele drużyn (a nawet zuchowych gromad) lotniczych, w Łodzi powstał (1934) Harcerski Klub Szybowcowy, a w Krakowie powstała (1936) Harcerska Eskadra Lotnicza (z plutonem w Zakopanem). W 1936 rozpoczęła się też harcerska działalność sekcja spadochronowa. W 1938r. powstał Referat Lotniczy Komendy Głównej ZHP w Warszawie, kierownikiem Referatu Lotniczego Głównej Kwatery Harcerzy był harcmistrz Tadeusz Derengowski który był także pilotem szybowcowym z uprawnieniami instruktora. W tym samym roku w Szkole Szybowcowej W Tęgoborzu wyszkolono 40 osobową harcerzy i harcerek w czasie obozu harcerskiego zorganizowanego przez Referat Lotniczy Komendy Głównej ZHP, kierownikiem obozu był Tadeusz Derengowski, jednym z wyszkolonych harcerzy był Jan Magura.
Jednym z efektów rozwoju były m.in. sukcesy zlotowej drużyny (reprezentacji) lotniczej na V Jamboree w Vogelenzang. Ekipa składała się z grupy samolotowo-szybowcowej (3 samoloty, 2 szybowce), spadochronowej i modelarskiej. Skoki harcerskich spadochroniarzy były pierwszym zagranicznym występem polskich spadochroniarzy (były to też pierwsze skoki w Holandii). Podobnie pierwszym polskim występem na modelarskich zawodach międzynarodowych był udział (z sukcesami) harcerskiej ekipy modelarskiej.
W maju 1945 w Bielsku-Białej utworzono Centralny Harcerski Ośrodek Szybowcowy.
Współczesność Harcerskiego Lotnictwa.
Związek Harcerstwa Polskiego.
Koordynacją oraz wspieraniem działalności lotniczej w ZHP zajmuje się Inspektorat Lotniczy, działający w ramach Wydziału Wsparcia Specjalnościowego Głównej Kwatery ZHP. Przy wydziale działa Harcerski Klub Spadochronowy koordynujący działalność spadochronową w ZHP. Przy wydziale działają także: Kapituła Harcerskiego Znaku Spadochronowego, Kapituła Harcerskiego Znaku Balonowego, Kapituła Odznaki Harcerskiego Instruktora Lotniczego. W ZHP działają: Harcerski Klub Balonowy (z sekcją paralotniową), Harcerski Klub Modelarstwa Lotniczego i Kosmicznego, Harcerski Klub Lotniczy „Wzlot” oraz 6 drużyn lotniczych.
Związek Harcerstwa Rzeczypospolitej.
W ZHR działają 4 drużyny zajmujące się popularyzacją i modelarstwem lotniczym. Prowadzone jest także szkolenie spadochronowe w ramach „Szkoły Spadochronowej ZHR”.
Inne organizacje.
Elementy działalności lotniczej realizuje także Stowarzyszenie Harcerstwa Katolickiego „Zawisza” Federacja Skautingu Europejskiego.

</doc>
<doc id="1401543" url="https://pl.wikipedia.org/wiki?curid=1401543" title="Obóz pracy przymusowej w Siczkach">
Obóz pracy przymusowej w Siczkach

Obóz pracy przymusowej w Siczki (niem. "Zwangsarbeitslager für Juden Siczki") – obóz pracy przymusowej w Siczkach na terenie Generalnego Gubernatorstwa.
Istniał od czerwca 1941 do grudnia 1942. Był przeznaczony dla osób narodowości żydowskiej.
Nieopodal tego obozu znajdował się również obóz szkoleniowy Lager Jedlnia.

</doc>
<doc id="1401544" url="https://pl.wikipedia.org/wiki?curid=1401544" title="Okręg wyborczy North Wiltshire">
Okręg wyborczy North Wiltshire

Okręg wyborczy North Wiltshire powstał w 1832 r. i wysyłał do brytyjskiej Izby Gmin dwóch deputowanych. Okręg zlikwidowano w 1885 r., ale przywrócono go ponownie w 1983 r. jako okręg jednomandatowy. Okręg obejmuje północną część hrabstwa Wiltshire bez miasta Swindon.

</doc>
<doc id="1401545" url="https://pl.wikipedia.org/wiki?curid=1401545" title="Harry Redknapp">
Harry Redknapp

Henry James „Harry” Redknapp (ur. 2 marca 1947 w Londynie) – angielski trener piłkarski i piłkarz grający na pozycji pomocnika. Jest ojcem Jamiego Redknappa i wujkiem Franka Lamparda.
Życiorys.
Podczas piłkarskiej kariery Harry grał w takich zespołach jak West Ham United, A.F.C. Bournemouth i Brentford F.C. Po zakończeniu kariery został trenerem. Pierwszą drużynę Tottenhamu Hotspur prowadził od 25 października 2008 do 13 czerwca 2012 r. Wcześniej pełnił funkcję szkoleniowca w takich klubach jak West Ham United, Southampton F.C. czy Portsmouth F.C. 7 września 2012 został zatrudniony w charakterze doradcy w Bournemouth. 24 listopada 2012 po zwolnieniu Marka Hughesa został nowym trenerem Queens Park Rangers

</doc>
<doc id="1401550" url="https://pl.wikipedia.org/wiki?curid=1401550" title="Fevzi Tuncay">
Fevzi Tuncay

Fevzi Tuncay (ur. 14 września 1977 w Muğli) – turecki piłkarz grający na pozycji bramkarza.
Kariera klubowa.
Fevzi jest wychowankiem klubu Muğlaspor, wywodzącego się z miejscowości Muğla. Grał tam do 1994 roku i wtedy też przeniósł się do stambulskiego Beşiktaşu JK. W klubie tym wygrał rywalizację z Niemcem Raimondem Aumannem i stał się pierwszym bramkarzem klubu. W 1997 roku został wicemistrzem Turcji, a w 1998 roku zdobył z Beşiktaşem Puchar Turcji. Natomiast w 1999 roku ponownie wywalczył wicemistrzostwo kraju oraz przegrał z Beşiktaşem finał Pucharu Turcji z lokalnym rywalem Galatasaray SK. W 2000 roku dotarł do ćwierćfinału Pucharu UEFA oraz drugi raz z rzędu zajął 2. miejsce w Superlidze. W sezonie 2000/2001 przegrał rywalizację z Nigeryjczykiem Ike Shorunmu, a w następnym z Norwegiem Thomasem Myhre.
Na początku 2002 roku Fevzi został bramkarzem Gaziantepsporu, ale już latem odszedł do Samsunsporu. Nie mając jednak miejsca w składzie w 2003 roku przeszedł do Malatyasporu, w którym przez trzy sezony miał pewne miejsce w bramce. W 2006 roku na jeden sezon trafił do Vestelu Manisaspor, by w 2007 wrócić do Malatyasporu. W 2008 roku grał w Fethiyesporze, występując w drugiej lidze tureckiej. Następnie trafił na krótko do Malatyasporu, a w 2009 roku odszedł do Diyarbakırsporu. Grał też w Kocaelisporze, Giresunsporze i Tavşanlı Linyitsporze.
Kariera reprezentacyjna.
W reprezentacji Turcji Fevzi zadebiutował w 1999 roku. W 2000 roku został powołany przez Mustafę Denizliego do kadry na Euro 2000. Tam był rezerwowym bramkarzem dla Rüştü Reçbera i nie wystąpił w żadnym spotkaniu. W kadrze narodowej rozegrał jedno spotkanie.

</doc>
<doc id="1401551" url="https://pl.wikipedia.org/wiki?curid=1401551" title="Tard-E-Tard">
Tard-E-Tard



</doc>
<doc id="1401552" url="https://pl.wikipedia.org/wiki?curid=1401552" title="Obóz pracy przymusowej w Skarżysku-Kamiennej">
Obóz pracy przymusowej w Skarżysku-Kamiennej

Obóz pracy przymusowej w Skarżysku-Kamiennej (niem. "Zwangsarbeitslager für Juden in Skarżysko Kamienna") – obóz pracy przymusowej w Skarżysku-Kamiennej na terenie Generalnego Gubernatorstwa. Jeden z 25 obozów, mieszczących się na terenie dystryktu radomskiego.
Istniał od sierpnia 1942 do przełomu sierpnia i września 1944 roku. Niewolniczej pracy byli poddawani w równym stopniu mężczyźni i kobiety. Obóz przeznaczono dla ludności żydowskiej. Szacuje się, że na początku marca 1944 r. pracowało tam ok. 9000 robotników.
Powstanie.
Wraz z zajęciem miejscowości przez Niemców 8 września 1939 roku, ludność żydowska niemal od razu została poddana represjom. Żołnierze Wehrmachtu bili Żydów, gwałcili kobiety, a ortodoksyjnym wyznawcom obcinano pejsy i brody. Mniejszość została także przymuszona do bezpłatnych prac, na początku o charakterze porządkowym (tj. odgruzowywanie miasta po nalotach niemieckich, likwidacja lejów po bombach, usuwanie niewybuchów, sprzątanie placów i ulic).
Z perspektywy okupanta najważniejszym punktem w mieście była przedwojenna Państwowa Fabryka Amunicji, zaopatrująca od 1924 roku Wojsko Polskie. W listopadzie 1939 roku wojska niemieckie przekazały koncernowi HASAG zwierzchnictwo i administrację tamtejszego zakładu numer 1 PFA, na terenie którego niebawem założono wspomnianą Munitionsfabrik. Obszar zakładów podzielono na trzy odrębne fabryki, zwane odtąd Werk A, Werk B i Werk C. Dyrektorem naczelnym został Hugo Dalski, mający do pomocy zastępców, doktora Arthura Rosta, Willy’ego Seidela i Felixa Krebsa, którzy pochodzili z macierzystych zakładów koncernu w Lipsku.
Początkowo w skarżyskiej fabryce pracowali jedynie pracownicy narodowości polskiej, głównie jeszcze przedwojenni. Warunki pracy za sprawą okupanta niemieckiego uległy drastycznym zmianom w porównaniu z poprzednim okresem. Ze względów na niewątpliwe znaczenie skarżyskiej jednostki dla niemieckich zbrojeń należało podnieść wydajność pracowników do maksimum. W związku z tym wprowadzono szereg obostrzeń, które miały zrealizować założone przez okupanta cele. Na terenie zakładu powstał karny obóz dla tych, którzy w mniemaniu zarządu unikali pracy. Częstą karą za niestawienie się na stanowisku były eksmisje z mieszkań, z kolei za opuszczenie miejsca wykonywania obowiązków groziła nawet zsyłka do obozu koncentracyjnego.
Wraz z przetransportowaniem polskich robotników do fabryk HASAG-u w Rzeszy (m.in. w Lipsku i Altenburgu), celem uzupełnienia tamtejszych braków kadrowych, w obozie zaczęto zatrudniać ludność żydowską. Pierwotnie mogli zamieszkiwać w swoich domach i otrzymywali niewielką zapłatę. Sukcesywnie jednak przygotowywano tereny zakładów do przyjęcia ich na stałe, tak że w sierpniu 1942 roku pierwsi Żydzi zostali przymuszeni do zamieszkania obozowych barakach.
Proces zatrudniania.
Procedura zatrudniania robotników żydowskich przez HASAG nie odbiegała od pozostałych instytucji na terenie Generalnego Gubernatorstwa. Urzędy niemieckie, odpowiedzialne za przeprowadzenie konkretnych inwestycji (tj. Grupa Gospodarka Wodna czy Grupa Budowy Dróg w Wydziale Budownictwa Rządu GG) ogłaszały przetarg. Zwycięska firma (niemiecka lub polska) zgłaszała zapotrzebowanie do miejscowego Arbeitsamtu na określoną liczbę robotników. Ten z kolei wydawał nakaz dostarczenia robotników Judenratom. Organizacja powszechnego przymusu pracy została zatem w całości przerzucona przez Niemców na rady żydowskie, które odpowiadały nie tylko za skuteczne i terminowe dostarczenie siły roboczej, lecz także za opiekę nad robotnikami w obozie i ich rodzinami na miejscu. Zwerbowanie pracowników wiązało się z przeprowadzeniem trudnej logistycznie i kosztownej procedury: rejestracji, badań lekarskich, ewentualnego wyekwipowania i opłacenia podróży, za którą Judenraty były odpowiedzialne.
Warunki życia.
W ciągu trzech lat (1941-1944) do obozu trafiło 38 transportów Żydów (17,2 tys. robotników). Historycy utrzymują, iż ilość transportów nie odpowiada faktycznej liczbie więźniów obozu. Szacuje się, że przez obóz mogło przejść nawet 25 do 30 tys. Żydów. Transporty w pierwszym okresie nadchodziły z okolicznych wsi oraz Suchedniowa. Mordercza praca w nieludzkich warunkach sprawiała, że robotnicy umierali w wyniku skrajnego wycieńczenia organizmu. W ten sposób obóz pochłonął według różnych szacunków ok. 18–25 tys. ofiar. Braki te uzupełniano nowymi transportami, przywożąc więźniów m.in. z Majdanka i Płaszowa.
Każdego dnia robotnicy pochodzenia żydowskiego byli poddawani brutalnej eksploatacji (pracowano bez przerwy w 12-godzinnym trybie dwuzmianowym), szykanom i pobiciom. Więźniów, którzy zdaniem strażników „uchylali się” od pracy poddawano dodatkowym represjom, nieraz zakatowując na śmierć (szczególnie znany z okrucieństwa był Georg Hering, odpowiedzialny za męczenie więźniów przy użyciu pałek, kijów i pejczy, w specjalnym pomieszczeniu do tego przeznaczonym). Na terenie zakładu istniały nawet wyodrębnione miejsca tortur, zwane na przykład „białym domkiem”, „salą tańca” czy „salą muzyki”, gdzie poszczególni strażnicy stosowali wymyślne rodzaje znęcania się nad więźniami.
Równie ciężko przedstawiały się same warunki życia obozowego. Pospiesznie budowane baraki nie dawały ochrony przed zimnem i wilgocią, jeśli budynki były murowane – to niedostosowywane do potrzeb mieszkaniowych. Brakowało elementarnych urządzeń sanitarnych, czy wyposażenia kuchni. Robotnicy spali najczęściej na niezmienianej słomie, przykryci własnymi paltami. Racje żywnościowe, które otrzymywali ledwie wystarczały (i to nie zawsze) dla podtrzymania ich egzystencji, były jednak zupełnie niewystarczające dla ciężko pracujących mężczyzn. W ten sposób wielu Żydów umierało z wycieńczania organizmu, który był niedożywiony i osłabiony ciężką pracą oraz brakiem snu. Złe warunki higieniczne sprzyjały także rozwojowi chorób, również zakaźnych (tyfus, biegunka i „hasagówka”, objawiająca się gorączką potyfusową, biegunką i powiększoną śledzioną).
Obóz był podzielony na trzy podobozy – Werk A, Werk B i Werk C. W rzeczywistości były to trzy obozy ogrodzone drutem kolczastym, pilnowane przez straż zakładową, złożoną z ukraińskich formacji pomocniczych. Formalnie nadzór nad obozem sprawowało SS, w praktyce werkschutze i samorząd żydowski. Ich zwierzchnikiem był SS-Hauptsturmfuhrer Kurt Krause, jego zastępcą zaś – Fritz Bartenschlager, obaj wyjątkowo brutalni, uwielbiający wyszukane sposoby znęcania się nad więźniami i osobiście biorący udział w selekcjach po przybyciu transportów oraz na izbie chorych. SS uczestniczyło w selekcjach niezdolnych do pracy, których rozstrzeliwano w pobliżu Werku C.
W Werku A mieściła się wytwórnia elementów pocisków artyleryjskich i amunicji karabinowej. Przeciętny dzienny wymiar pracy wynosił od 12 do 14 godzin. W Werku B produkowano żywność, amunicję przeciwlotniczą oraz ślepą amunicję. Dział słynął z sadystycznego traktowania więźniów, męczonych przez grupą nazistów na czele z Walterem Glaue. Największą grozę budził jednak Werk C, przyrównywany do Auschwitz. Produkowano w nim materiały wybuchowe, które następnie wlewano w skorupy przygotowanych przez Werki A i B pocisków. Oprócz tego produkowano miny morskie, do których wlewano kwas pikrynowy, niezwykle szkodliwą substancję. Kontakt z chemią powodował bolesne podrażnienia skóry, oczu, dróg oddechowych, serca; skurcze, wymioty, poparzenia i infekcji. Pyły przeżerały oczy i płuca. Wdychanie tych środków i jednocześnie brak jakichkolwiek zabezpieczeń sprawiał, że w Werku C średnio tygodniowo umierało 25 robotników.
Jedna z więźniarek, Maria Szechter tak wspomina pierwszą zmianę, spędzoną przy pikrynie: "Jasne blond włosy pomimo szczelnego owinięcia chusteczką były zielonkawo-żółte, ostre żółte plamy występowały koło oczu, nosa, ust. Spojrzałam po sobie, paznokcie i dłonie miała czerwone, ciało było żółte od korzonków włosów po czubki trzewików i to już po jednej nocy".
Osoby, które pracowały w HASAG-u wspominają, że zajmujący się napełnianiem min trotylem w Werku C stawali się po kilku dniach żółci, a po 2-3 miesiącach umierali. Gołymi rękami mieszali w kadziach, zdarzały się eksplozje, ludzie umierali w straszliwych męczarniach.
Likwidacja obozu.
Postępująca ofensywa sowiecka sprawiła, iż latem 1944 roku podjęto decyzję o ewakuacji większości obiektów przemysłowych w głąb III Rzeszy. Nie inaczej było w przypadku fabryki HASAG w Skarżysku-Kamiennej. Poza ewakuacją urządzeń, Niemcy pragnęli zabrać ze sobą także zdolnych do dalszej pracy robotników. Na Werku C specjalnie wydzielone grupy robotników żydowskich pracowały przy zacieraniu śladów zbrodni. Grupy te nadzorowane przez strażników, po rozkopaniu grobów paliły zwłoki w paleniskach. 25 VII 1944 r. rozpoczęto rejestrację i selekcję więźniów. Wymordowano prawie wszystkich żyjących jeszcze „pikryniarzy”, następnie zamordowano chorych. 30 VII strażnicy zarządzili kolejną selekcję. Po kilku dniach część więźniów przetransportowano do zakładów HASAG-u w Częstochowie. Część natomiast przetransportowano w głąb Rzeszy do zakładów koncernu (przede wszystkim w Lipsku) i do obozu koncentracyjnego w Buchenwaldzie.
Polska pomoc Żydom.
Pomimo kar grożących Polakom za pomoc więzionym Żydom, wielu z nich próbowało pomóc robotnikom, narażając przy tym życie własne i rodziny. Spośród nich, dwóch zostało odznaczonych medalem „Sprawiedliwy Wśród Narodów Świata”: Zygmunt Jarosz i Tadeusz Nowak.
Zygmunt Jarosz, żołnierz AK pracował w HASAG-u jako brygadzista. Postawił sobie za cel pomoc i uratowanie Żydów ze swojej brygady pracowniczej. Szczególną opieką objął 19-letniego kolegę Chaima Śliskiego. Dzięki zaangażowaniu m.in. swojej rodziny Zygmunt Jarosz organizował dla Żydów jedzenie, lekarstwa i ubrania. Został odznaczony w 1999 roku. Zarówno on, jak i Żydzi pracujący w jego brygadzie przeżyli wojnę. Drugi, także AK-owiec, Tadeusz Nowak, pomagał Żydom przemycając żywność. Niemcy wykryli jego działalność i postanowili dokonać publicznej egzekucji. To miała być przestroga dla pozostałych przed udzielaniem pomocy Żydom. 21 kwietnia 1943 roku po nieudanej próbie powieszenia, Tadeusz Nowak został zastrzelony na oczach pracowników, których zmuszono do oglądania egzekucji. Jego ciało wywieszono na widok publiczny, zawieszając mu na szyi tabliczkę: "Ten Polak dawał Żydom chleb". Został uhonorowany tytułem Sprawiedliwy Wśród Narodów Świata pośmiertnie w 1990 roku.
Innym przykładem bohaterstwa był Wacław Malik. Mieszkaniec Skarżyska-Kamiennej na początku 1941 r. rozpoczął pracę w tamtejszym oddziale fabryki, początkowo na „Werk A”, a następnie na „Werk C” jako technik budowlany. Pracując w HASAG-u Malik udzielał różnorakiej pomocy Żydom, w tym Abramowi Grynsztajnowi. Umożliwił mu ukrywanie się przed funkcjonariuszem straży obozowej (Werkschutz) Sawczakiem, który groził Grynsztajnowi rozstrzelaniem. W 1943 r. Wacław Malik stanął w obronie bitego więźnia o nieznanym nazwisku, za co został ciężko pobity.
Do obozów w Skarżysku, Kielcach, Pionkach i Starachowicach docierała pomoc ze strony Żegoty. Czynnie działali wysłannicy Tadeusz i Ewa Sarneccy oraz Ludwika Stolarska „Lucia”. Pomoc nie ograniczała się tylko do wsparcia materialnego. Wysłannicy Żegoty zbierali informacje o sytuacji za drutami, przekazywali dokumenty czy odpowiednie kontakty. Pomoc ta nie mogła jednak zaspokoić wszystkich potrzeb. Oprócz wspomnianego już Zygmunta Jarosza w działalność konspiracyjną był również zaangażowany Polak nazwiskiem Nowicki.
Także sami robotnicy starali się współpracować z Polskim Państwem Podziemnym. Część z nich, politycznie związana z Żydowską Organizacją Bojową i Bundem dostarczała produkowaną w obozie broń oraz amunicję żołnierzom Armii Krajowej. Na czele żydowskiej konspiracji stał Menachem Horowicz.
Świadkowie.
Wielu Żydów przeżyło katorgę obozu w Skarżysku-Kamiennej i pozostawiło wspomnienia, niezwykle cenne dla historyków jako, że nie zachowała się dokumentacja niemiecka. Ze słynnych postaci warto wymienić historyka Jakuba Goldberga i uczestniczkę powstania w getcie warszawskim, Ziutę Hartman.
Relacje jednoznacznie podkreślają brutalność strażników, dramatyczne warunki i przymus morderczej pracy. Tak to wspomina uratowana Żydówka Felicja Bannet: "Pikryna – żółty proszek do fabrykacji min podwodnych. Przy pracy unosi się żółty proszek gorzki, od którego wszystko żółknie i gorzknieje. Robotnicy żółto-zieloni, rudzi, z wypalonymi dziurami w ubraniach, zawinięci w zimie w papiery, dno nędzy... Dostawało się 25 dkg chleba, zupę z cuchnących płatków ziemniaczanych. Dwa razy w tygodniu słodka zupa, mdła, cuchnąca".
Podobnie traumatyczne są inne relacje kobiet, które zmuszane były do pracy w równym wymiarze co mężczyźni, nawet przy obróbce trotylu. Sali Fass przedstawia obraz bicia, znęcania się nad więźniami, umęczania i upokarzania ich. Autorka wspomnień opisała przypadek zakatowania na śmierć chłopca, który odszedł od pracy do ubikacji, oraz śmiertelnego pobicia Żyda z Łodzi, który przemycił do obozu tałes i tefilin.
Powojenny proces.
W 1948 roku w Lipsku odbył się „proces Kamienna”, podczas którego sądzono 21 oskarżonych o przestępstwa, popełnione na terenie fabryki HASAG w Skarżysku. Na karę śmierci skazani zostali: Artur Rost (dyrektor Werku C), Willi Seidel (kierownik eksploatacji na Werku A), Alfred Wagner (majster jednego z wydziałów) i dowódca warty Reinhard Neumerkel. Na karę dożywotniego pozbawienia wolności skazani zostali kierownik wydziału granatów Werk B i brygadzistka Marianne Tietge. Pozostali oskarżeni otrzymali kary więzienia. Dodatkowo strażnik Kurt Schumann został skazany na karę śmierci w procesie toczącym się na terenie Polski. Nie pociągnięto zaś do odpowiedzialności głównego dyrektora fabryki Paula Budina. Przypuszcza się, iż wraz z żoną popełnił samobójstwo w 1945 roku.
Upamiętnienie.
W 1965 roku przy obecnej ulicy Legionów postawiono pomnik. Jednak napis na nim nie odzwierciedlał prawdy. Głosił bowiem „Pamięci 35 000 zamordowanych w hitlerowskim obozie pracy niewolniczej (firmy Hasag) w Skarżysku-Kamiennej w latach 1940–1944, członków ruchu oporu, mieszkańcom miasta oraz jeńców wojennych którzy oddali swoje życie by żyć mogli inni. Społeczeństwo miasta Skarżyska-Kamiennej. Maj 1965”
W 2008 roku władze miasta zamówiły nową tablicę, jednak napis ostatecznie pozostawiono bez zmian. Co gorsza, jak się okazało wykonawca błędnie wpisał liczbę ofiar. Z 35 tysięcy zrobiono 3500.
Obecnie na pomniku znajduje się już czwarta tablica. Napis głosi: „Pamięci tysięcy Żydów i Polaków zamęczonych i zamordowanych w latach II Wojny Światowej w niemieckim obozie pracy przymusowej – fabryce amunicji „Hasag”. Społeczeństwo Skarżyska – Kamiennej.”
Treść najnowszego napisu była konsultowana z mieszkającym w Izraelu Adamem Aptowiczem, więźniem HASAG-u i członkiem Stowarzyszenia Przyjaźni Izrael – Polska.
W 1987 roku Komitet Żydów Urodzonych w Skarżysku ufundował pomnik ku pamięci zamęczonych więźniów obozu.

</doc>
<doc id="1401553" url="https://pl.wikipedia.org/wiki?curid=1401553" title="Osiedle Wyszyńskiego (Siedlce)">
Osiedle Wyszyńskiego (Siedlce)

Os. Wyszyńskiego (pełna nazawa osiedle im. Kardynała Stefana Wyszyńskiego) ("do 1991 roku Osiedle imienia Marcina Kasprzaka") – osiedle mieszkaniowe w Siedlcach, leży we wschodniej części miasta. Osiedle zajmuje obszar ok. 5 ha i w całości zabudowane jest blokami mieszkalnymi (4 piętrowymi). Budowę osiedla rozpoczęto w 1980 na fali intensywnego rozwoju przemysłu. W 2008 roku powstały dwa nowe bloki.
Położenie.
Osiedle znajduje się pomiędzy ulicami:
Osiedle graniczy z:

</doc>
<doc id="1401555" url="https://pl.wikipedia.org/wiki?curid=1401555" title="Okręg wyborczy Bristol South">
Okręg wyborczy Bristol South

Okręg wyborczy Bristol South powstał w 1885 r. i wysyła do brytyjskiej Izby Gmin jednego deputowanego. Okręg obejmuje południowo-zachodnią część miasta Bristol.

</doc>
<doc id="1401561" url="https://pl.wikipedia.org/wiki?curid=1401561" title="Okręg wyborczy South Dublin">
Okręg wyborczy South Dublin

Okręg wyborczy South Dublin powstał w 1885 r. i wysyłał do brytyjskiej Izby Gmin jednego deputowanego. Okręg obejmował południowo-wschodnią część Dublina. Został zlikwidowany w 1922 r.

</doc>
<doc id="1401562" url="https://pl.wikipedia.org/wiki?curid=1401562" title="Tiffany Cohen">
Tiffany Cohen

Tiffany Lisa Cohen (ur. 11 czerwca 1966 w Culver City) – amerykańska pływaczka. Dwukrotna złota medalistka olimpijska z Los Angeles.
Specjalizowała się w stylu dowolnym, rywalizowała na długich dystansach. W Los Angeles zwyciężyła w wyścigu na 400 i 800 metrów kraulem (pod nieobecność pływaczek z bloku wschodniego). W 1982 zdobyła brązowy medal mistrzostw świata. Została przyjęta do International Swimming Hall of Fame.

</doc>
<doc id="1401564" url="https://pl.wikipedia.org/wiki?curid=1401564" title="Osiedle Młynarska (Siedlce)">
Osiedle Młynarska (Siedlce)

Os. Młynarska – osiedle mieszkaniowe w Siedlcach, leży we wschodniej części miasta. Budowę osiedla rozpoczęto w 1980 na fali intensywnego rozwoju przemysłu. Osiedle zajmuje obszar ok. 5 ha i w całości zabudowane jest blokami z wielkiej płyty (11 i 4 piętrowymi).
Położenie.
Osiedle znajduje się pomiędzy ulicami:
Osiedle graniczy z:

</doc>
<doc id="1401566" url="https://pl.wikipedia.org/wiki?curid=1401566" title="HBrO3">
HBrO3



</doc>
<doc id="1401567" url="https://pl.wikipedia.org/wiki?curid=1401567" title="Cmentarz żydowski w Moryniu">
Cmentarz żydowski w Moryniu

Cmentarz żydowski w Moryniu – nieczynny cmentarz wyznaniowy znajdujący się w Moryniu.
Cmentarz został założony około 1856 roku i był wykorzystywany do 1944 roku. Cmentarz zdewastowano w czasach III Rzeszy, zachowało się tylko osiem nagrobków i dom przedpogrzebowy (obecnie budynek mieszkalny). 31 maja 2006 roku na cmentarzu odsłonięto tablicę pamiątkową z inskrypcją, w trzech językach: hebrajskim, polskim i niemieckim, o treści "„Cmentarz żydowski z początku XIX wieku. Tu spoczywają Żydzi z Morynia. Niech Pan zwiąże ich dusze w węzeł życia wiecznego"." Odnowiono też zachowane macewy. Teren cmentarza o powierzchni 0,5 ha jest ogrodzony kamiennym murem.

</doc>
<doc id="1401570" url="https://pl.wikipedia.org/wiki?curid=1401570" title="Walter Long, 1. wicehrabia Long">
Walter Long, 1. wicehrabia Long



</doc>
<doc id="1401572" url="https://pl.wikipedia.org/wiki?curid=1401572" title="Nancy Hogshead">
Nancy Hogshead

Nancy Lynn Hogshead (ur. 17 kwietnia 1962 w Iowa City), amerykańska pływaczka. Czterokrotna medalistka olimpijska z Los Angeles.
Największe sukcesy odnosiła w stylu dowolnym, choć startowała także w innych (na początku kariery w motylkowym). W Los Angeles zwyciężyła w wyścigu na 100 metrów kraulem (wspólnie z Carrie Steinseifer) oraz w dwóch sztafetach. Wcześniej zakwalifikowała się do reprezentacji na IO 80, ale Amerykanie zbojkotowali igrzyska w Moskwie. W 1978 zdobyła srebrny medal mistrzostw świata. Została przyjęta do International Swimming Hall of Fame.

</doc>
<doc id="1401573" url="https://pl.wikipedia.org/wiki?curid=1401573" title="Gábor Vayer">
Gábor Vayer

Gabor Vayer (ur. 18 maja 1977 w Paks) – węgierski piłkarz grający na pozycji pomocnika.
Swoją karierę zaczynał w sezonie 1993/1994 w węgierskim klubie Paksi SE grając w 16 meczach zdobywając 2 bramki. W Paksi grał 4 sezony zdobywając 17 bramek w 53 meczach. W sezonie 1997/98 przeniósł się do Győri ETO FC, gdzie zdobył 36 bramek występując w 135 meczach. W 2001 roku przeniósł się do portugalskiego klubu CD Santa Clara, aby w 2004 roku wystąpić w CD Portosantense, skąd opuścił Portugalię udając się na sezon na Cypr do Digenis Morfou, gdzie wystąpił w 26 meczach zdobywając zaledwie 3 bramki, po sezonie w lidze cypryjskiej próbował swoich sił w Izraelu w Hapoel Bene Lod skąd wrócił na Węgry aby występować w FC Fehérvár, skąd w 2007 roku przyszedł do Polski, gdzie początkowo miał występować w Widzewie Łódź strzelając dla niego nawet dwa gole w sparingu przeciwko ówczesnemu wicemistrzowi Polski GKS-owi Bełchatów, ale działacze łódzkiego Widzewa długo zwlekali z zawarciem kontraktu, ostatecznie piłkarz podpisał kontrakt z rywalem Widzewa, ŁKS-em Łódź. Jest on drugim piłkarzem węgierskiego pochodzenia w ŁKS-ie, pierwszym był w latach 50. Rudolf Patkoló, który zmienił barwy narodowe aby wystąpić dla Polski.
Występy w ŁKS-ie Łódź w sezonie 2007/2008.
Swój debiut w ekstraklasie miał 22 lutego 2008 roku w meczu z Jagiellonią Białystok, gdzie rozegrał całe spotkanie. Mecz zakończył się remisem. Występował w meczach z Legią Warszawa, Cracovią, Groclinem Grodziskiem Wielkopolskim, Zagłębiem Sosnowiec, Zagłębiem Lubin i Wisłą Kraków. Swoją pierwszą bramkę w ekstraklasie zdobył 10 maja 2008 w wygranym meczu z Lechem Poznań 2:1 gdzie został wpuszczony na boisko w 89 minucie, aby 90 minucie spotkania dać prowadzenie zespołowi z Łodzi. Na boiskach ekstraklasy łącznie był w sezonie 2007/2008 335 minut, zdobył jedną bramkę i otrzymał jedną żółtą kartkę w meczu z Jagiellonią Białystok.

</doc>
<doc id="1401575" url="https://pl.wikipedia.org/wiki?curid=1401575" title="Osiedle Żytnia (Siedlce)">
Osiedle Żytnia (Siedlce)

Os. Żytnia – osiedle w Siedlcach, leży w północno-zachodniej części miasta. Budowę osiedla rozpoczęto w 1990. Osiedle zajmuje obszar ok. 3 ha i w całości zabudowane jest blokami z wielkiej płyty (4-piętrowymi).
Położenie.
Osiedle znajduje się pomiędzy ulicami:
Osiedle graniczy z:

</doc>
<doc id="1401576" url="https://pl.wikipedia.org/wiki?curid=1401576" title="Obóz pracy przymusowej w Stąporkowie">
Obóz pracy przymusowej w Stąporkowie

Obóz pracy przymusowej w Stąporkowie (niem. "Zwangsarbeitslager für Juden in Stąporków") - obóz pracy przymusowej w Stąporkowie na terenie Generalnego Gubernatorstwa.
Istniał od 30 czerwca 1941, data jego likwidacji nie jest znana. Był przeznaczony dla osób narodowości żydowskiej.

</doc>
<doc id="1401578" url="https://pl.wikipedia.org/wiki?curid=1401578" title="Foxtrot Uniform Charlie Kilo">
Foxtrot Uniform Charlie Kilo

"Foxtrot Uniform Charlie Kilo" – singel zespołu Bloodhound Gang, pierwszy singel z płyty "Hefty Fine", promujący tę płytę, wydany dnia 26 lipca 2005 roku. Jest trzecim utworem na płycie. Jest pierwszym singlem zespołu od roku 2000 (ostatnim w 2000 roku był utwór: "The Inevitable Return of the Great White Dope"). 
W teledysku na miejscu kierowcy auto-banana wystąpił Bam Margera.
Tytuł.
Fraza "Foxtrot Uniform Charlie Kilo" oznacza w alfabecie fonetycznym NATO: "fuck", zaś sama piosenka pełna jest podtekstów erotycznych. 
Piosenka została napisana przez Evila Jareda Hasselhoffa.

</doc>
<doc id="1401579" url="https://pl.wikipedia.org/wiki?curid=1401579" title="Zwrot (frazeologia)">
Zwrot (frazeologia)

Zwrot frazeologiczny – frazeologizm, którego ośrodkiem jest czasownik (frazem czasownikowy) lub imiesłów przysłówkowy, w szerszym rozumieniu: pojęcie równoznaczne z frazeologizmem.

</doc>
<doc id="1401584" url="https://pl.wikipedia.org/wiki?curid=1401584" title="Cmentarz żydowski w Pełczycach">
Cmentarz żydowski w Pełczycach

Cmentarz żydowski w Pełczycach – został założony na początku XIX wieku i zajmuje powierzchnię 0,3 ha. Znajduje się w Pełczycach. Do naszych czasów zachowało się dziewiętnaście nagrobków, z których najstarszy pochodzi z 1851 roku. Są one wykonane z granitu lub piaskowca z napisami w języku hebrajskim i niemieckim.

</doc>
<doc id="1401586" url="https://pl.wikipedia.org/wiki?curid=1401586" title="Rakoczowie">
Rakoczowie

Rakoczowie () – dynastia książąt Siedmiogrodu w XVII w., wywodząca się ze starej szlachty węgierskiej.
Podwaliny znaczenia rodu Rakoczych położył w XVII wieku Zygmunt Rakoczy, który znacznie powiększył majątek rodziny. Wspierał on księcia Siedmiogrodzkiego Stefana Bocskaya, a po jego śmierci został w 1607 roku pierwszym z rodu (choć na krótko) księciem Siedmiogrodu. Po tron ten sięgali potem jego syn Jerzy I, a następnie wnuk Jerzy II. Obaj związani z kalwinizmem, popierali religie protestanckie w Siedmiogrodzie i prowadzili aktywną politykę międzynarodową, wykorzystując ówczesną słabość Turcji. Związani byli z ruchem antyhabsburskim, czego efektem był udział Jerzego I w wojnie trzydziestoletniej oraz współpraca Jerzego II ze Szwedami podczas potopu szwedzkiego. Najbardziej znanym z Rakoczych był wnuk Jerzego II, Franciszek II, który zmuszony został do opuszczenia Siedmiogrodu przez Turków, powrócił tu jednak po pokoju karłowickim i wzniecił powstanie antyhabsburskie (1703–1711). Po upadku powstania wyemigrował; ród wygasł w 1756 roku. 

</doc>
<doc id="1401587" url="https://pl.wikipedia.org/wiki?curid=1401587" title="Silvestras Žukauskas">
Silvestras Žukauskas

Silvestras Žukauskas (pol. Sylwester Żukowski, ros. Сильвестр Константинович Жуковский; ur. 31 grudnia 1860 w Poškiečiai-Dovainiškiai niedaleko Pokrojów, zm. 26 listopada 1937 w Kownie) – litewski wojskowy polskiego pochodzenia, generał armii Imperium Rosyjskiego i od 1918 roku Litwy.
Życiorys.
O jego rodzicach wiadomo niewiele, prawdopodobnie wywodzili się z ubogiej polskiej szlachty. 
Po ukończeniu gimnazjum w Mariampolu, Žukauskas wstąpił do kawalerii Imperium Rosyjskiego w 1881. Był słuchaczem Wileńskiej Szkoły Junkrów Piechoty. W 1894 poślubił Josephine Hasdorf, zmieniając jednocześnie wyznanie z luterańskiego na protestanckie reformowane. Niekatolicka konfesja sprzyjała jego karierze w armii carskiej, bowiem po powstaniu listopadowym generalicja traktowała nieufnie katolickich oficerów litewskiego i polskiego pochodzenia. Początkowo służył 112. Uralskim Pułku Piechoty stacjonującym na Litwie. Walczył w wojnie rosyjsko-japońskiej, za udział w której uzyskał Order Świętego Stanisława II klasy. Potem służył na Zakaukaziu i Ukrainie. W 1913 uzyskał awans na pułkownika. 
Uczestniczył w I wojnie światowej jako dowódca sformowanego w Kursku 314. nowooskolskiego pułku 79. dywizji piechoty. Walczył w bitwach pod Warszawą i pod Łodzią. W listopadzie został ranny w nogę. Po przeniesieniu dywizji na teren Litwy w 1915 za obronę Szawli został odznaczony mieczem św. Jerzego. W 1916 został ranny szrapnelem w głową. W tym samym roku awansowany na generała majora.
Walka o niepodległość Litwy.
W 1918 po powrocie z Warszawy, gdzie leczył się z tyfusu i zapalenia płuc, rozpoczął organizację litewskich sił zbrojnych służąc między 26 kwietnia a 27 maja 1919 jako szef sztabu generalnego. 
W tym czasie organizował obronę przeciwko bolszewikom. 7 maja 1919 został dowódcą naczelnym litewskiej armii i pozostał nim do 24 września. W tym czasie dokonał reorganizacji armii i przeprowadził ofensywę na północny wschód odbijając z rąk bolszewików Wiłkomierz i Poniewieże. Po tej operacji ustanowił krzyż "Už tėvynę" ("Za Ojczyznę"), 3 lutego 1920 zmieniono nazwę odznaczenia na Krzyż Pogoni, a 1 września 1930 na Order Krzyża Pogoni (później, do 1927, został odznaczony wszystkimi trzema klasami tego orderu). 
W 1919, bez jego wiedzy POW planowała zamach stanu na Litwie, po którym według planów POW miał zostać dyktatorem Litwy z powodu swoich pro-polskich sympatii. Zamach nie doszedł do skutku, ale zmniejszył reputację Žukauskasa wśród litewskich nacjonalistów; Žukauskas został tymczasowo odsunięty od piastowanego stanowiska dowódcy litewskich sił zbrojnych. 
23 lutego 1920 został ponownie dowódcą naczelnym armii litewskiej. Zrezygnował z tego stanowiska 14 czerwca 1920. Po wybuchu konfliktu z Polską, 8 października 1920 został po raz kolejny naczelnym dowódcą litewskich sił zbrojnych. 
Dowodził 17–21 listopada w bitwie pod Giedrojciami i Szyrwintami, gdzie oddziały litewskie wstrzymały ofensywę Dywizji Litewsko-Białoruskiej gen. Żeligowskiego. 
Został zdymisjonowany 29 maja 1921, gdy konflikt litewsko-polski zakończył się. Następnie zakończył swą służbę w wojsku, zostając przedstawicielem firmy American Lithuanians Company, która budowała na Litwie, m.in. elektrownię niedaleko Szawli.
Od 5 czerwca 1923 do 25 stycznia 1928 ponownie był naczelnym dowódcą armii litewskiej. Poparł grudniowy zamach stanu w 1926 roku.
Zmarł nagle w 1937 i został pochowany na cmentarzu luterańskim w Kownie. W pogrzebie uczestniczył prez. Smetona, a przy trumnie wartę honorową pełniło czterech generałów.
Upamiętnienie.
Jego imię nosi poligon armii litewskiej koło Pabradė. 

</doc>
<doc id="1401588" url="https://pl.wikipedia.org/wiki?curid=1401588" title="Carrie Steinseifer">
Carrie Steinseifer

Carrie Lynne Steinseifer (ur. 12 lutego 1968 w Redwood City) – amerykańska pływaczka. Dwukrotna złota medalistka olimpijska z Los Angeles.
Specjalizowała się w stylu dowolnym. W Los Angeles zwyciężyła w wyścigu na 100 metrów kraulem (wspólnie z Nancy Hogshead) oraz w sztafecie. Cztery razy zwyciężała w igrzyskach panamerykańskich (w 1983 i 1987). Została przyjęta do International Swimming Hall of Fame.

</doc>
<doc id="1401590" url="https://pl.wikipedia.org/wiki?curid=1401590" title="Robin Yearwood">
Robin Yearwood

Robin Yearwood (ur. 1946), antiguański polityk, lider opozycji i przewodniczący Partii Pracy Antigui od 2005.
Kariera polityczna.
Robin Yearwood w 1976 został po raz pierwszy wybrany w skład Izby Reprezentantów z okręgu St. Phillips North, w której zasiada do dzisiaj. 
W 1980 po raz pierwszy objął stanowisko w administracji rządowej, w której przez wiele lat sprawował różne funkcje. W 2001 objął stanowisko ministra usług komunalnych, mieszkalnictwa, transportu i lotnictwa w rządzie premiera Lestera Birda. We wrześniu 2002 premier Bird mianował go wicepremierem. 
W wyborach parlamentarnych 23 marca 2004 Partia Pracy Antigui poniosła porażkę, zdobywając tylko 4 mandaty w 17-osobowym parlamencie. Nowym premierem został Baldwin Spencer ze Zjednoczonej Partii Postępowej. Partia Pracy Antigui znalazła się w opozycji. W 2005 Robin Yearwood zastąpił Lestera Birda na stanowisku lidera partii.

</doc>
<doc id="1401591" url="https://pl.wikipedia.org/wiki?curid=1401591" title="Osiedle Roskosz (Siedlce)">
Osiedle Roskosz (Siedlce)

Os. Roskosz – osiedle w Siedlcach, leży w południowej części miasta, w dzielnicy Roskosz. Osiedle zajmuje obszar ok. 5 ha i w większości zabudowane jest blokami z wielkiej płyty (4-piętrowymi). Budowę osiedla rozpoczęto w 1980 na fali intensywnego rozwoju przemysłu.
Położenie.
Osiedle znajduje się pomiędzy ulicami:
Osiedle graniczy z:

</doc>
<doc id="1401592" url="https://pl.wikipedia.org/wiki?curid=1401592" title="Cmentarz żydowski w Chojnie">
Cmentarz żydowski w Chojnie

Cmentarz żydowski w Chojnie – został założony około 1850 i zajmuje powierzchnię 0,3 ha, na której zachowało się około dziesięciu nagrobków wykonanych z granitu, piaskowca i wapienia. Cmentarz jest ogrodzony kamiennym murem i znajduje się przy ul. Wojska Polskiego.
Inskrypcje są w języku niemieckim i hebrajskim. W latach 1958-1960 został uporządkowany przez władze samorządowe.

</doc>
<doc id="1401596" url="https://pl.wikipedia.org/wiki?curid=1401596" title="Obóz pracy przymusowej w Stopnicy">
Obóz pracy przymusowej w Stopnicy

Obóz pracy przymusowej w Stopnicy (niem. "Zwangsarbeitslager für Juden Stopnica") – obóz pracy przymusowej w Stopnicy na terenie Generalnego Gubernatorstwa.
Istniał od stycznia 1940 do października 1942. Był przeznaczony dla kobiet i mężczyzn narodowości żydowskiej.

</doc>
<doc id="1401597" url="https://pl.wikipedia.org/wiki?curid=1401597" title="Intel Centrino">
Intel Centrino



</doc>
<doc id="1401600" url="https://pl.wikipedia.org/wiki?curid=1401600" title="Uhn Tiss Uhn Tiss Uhn Tiss">
Uhn Tiss Uhn Tiss Uhn Tiss

"Uhn Tiss Uhn Tiss Uhn Tiss" – singel zespołu Bloodhound Gang, singiel promujący płytę "Hefty Fine", drugi singiel z tej płyty, wydany dnia 24 listopada 2005 roku na całym świecie.
Teledysk.
Treścią wideoklipu jest wieczór w znanym w Stanach Zjednoczonych klubie o nazwie LA Viper Room (częściowa własność Johnny'ego Deppa do 2004 roku). Akcja teledysku rozgrywa się właściwie w toaletach tego klubu. W wielu ujęciach możemy obejrzeć, liczne odwołania do podtekstów erotycznych oraz niewyszukane aluzje. W kolejnych ujęciach widzimy w poszczególnych kabinach dziwne postacie lub co najmniej dziwnie się zachowujące.
Zespół Bloodhound Gang pojawia się w kilku ujęciach, ale to wokalista Jimmy Pop jest głównym punktem filmu. Jimmy śpiewa w jednej z zamkniętych toalet. Niebawem odkrywa, że w kabinie obok, ponętnie tańczy atrakcyjna dziewczyna. Jimmy podgląda ją poprzez niewielką dziurę w ścianie. W kolejnych ujęciach, dziewczyna niezauważenie dla niego, wychodzi a jej miejsce zajmuje pies. Po chwili Jimmy, prawdopodobnie myśląc, że robi to z piękną dziewczyną, rozpoczyna pieszczoty oralne.
Aktorka Vera Kopp﻿ grająca w tym teledysku nie jest związana w jakikolwiek sposób ze stroną wokalną utworu. Drugi, kobiecy, głos w utworze jest śpiewany przez Natashę Thorp.

</doc>
<doc id="1401608" url="https://pl.wikipedia.org/wiki?curid=1401608" title="Vytis">
Vytis



</doc>
<doc id="1401613" url="https://pl.wikipedia.org/wiki?curid=1401613" title="Obóz pracy przymusowej w Szydłowie">
Obóz pracy przymusowej w Szydłowie

Obóz pracy przymusowej w Szydłowie (niem. "Zwangsarbeitslager für Juden Szydlów") – obóz pracy przymusowej w Szydłowie na terenie Generalnego Gubernatorstwa.
Istniał od lata 1941, jednak data jego likwidacji nie jest znana. Był przeznaczony dla osób narodowości żydowskiej.

</doc>
<doc id="1401616" url="https://pl.wikipedia.org/wiki?curid=1401616" title="Osiedle Nad Zalewem (Siedlce)">
Osiedle Nad Zalewem (Siedlce)

Os. Nad Zalewem – osiedle w Siedlcach, leży w zachodniej części miasta. Osiedle zajmuje obszar ok. 5 ha i w całości zabudowane jest blokami (4-piętrowymi).
Położenie.
Osiedle znajduje się pomiędzy ulicami:
Osiedle graniczy z:
Historia.
Budowę osiedla rozpoczęto w 1995, jako ostatnie budowane przez Siedlecką Spółdzielnię Mieszkaniową (SSM), która później miała zajmować się wyłącznie administrowaniem swoimi zasobami (ok. 28 tys. członków); jednak w 2006 roku powrócono do budowy mieszkań, efektem tego było powstanie bloków przy ul. Wodniaków (Os. Roskosz) oraz obecnie budowany przy ul. Granicznej (Os. Tysiąclecia – III etap).

</doc>
<doc id="1401619" url="https://pl.wikipedia.org/wiki?curid=1401619" title="Obóz pracy przymusowej w Wiśniówce">
Obóz pracy przymusowej w Wiśniówce

Obóz pracy przymusowej w Wiśniówce (niem. "Zwangsarbeitslager für Juden Wisniówka") - obóz pracy przymusowej w Wiśniówce na terenie Generalnego Gubernatorstwa.
Istniał w okresie od lutego 1941 do lipca 1942. Był przeznaczony dla osób narodowości żydowskiej.

</doc>
<doc id="1401624" url="https://pl.wikipedia.org/wiki?curid=1401624" title="Kwas podbromawy">
Kwas podbromawy

Kwas podbromawy – nieorganiczny związek chemiczny z grupy tlenowych kwasów bromu, w którym atom bromu znajduje się na I stopniu utlenienia. Znany jedynie w roztworze, zawsze jest zanieczyszczony produktami rozkładu: bromem i kwasem bromowym. Jego sole to podbrominy.
Otrzymywanie.
Kwas podbromawy można otrzymać:
Aby przeciwdziałać powstawaniu kwasu bromowodorowego powyższą reakcję można prowadzić w obecności tlenku rtęci(II).
Kwas podbromawy ulega samorzutnej dysproporcjonacji do kwasu bromowego i bromu (nie powstaje kwas bromowodorowy).

</doc>
<doc id="1401625" url="https://pl.wikipedia.org/wiki?curid=1401625" title="Osiedle Panorama (Siedlce)">
Osiedle Panorama (Siedlce)

Os. Panorama ("zwane potocznie os. Daszyńskiego") – osiedle mieszkaniowe w Siedlcach, leży w zachodniej części miasta, przy stacji PKP Siedlce Zachodnie. Budowę osiedla rozpoczęto w 2000 roku, ostatnie bloki na tym osiedlu mają zostały ukończone w 2008 roku .
Osiedle zajmuje obszar ok. 6 ha i zabudowane jest domami w zabudowie szeregowej oraz blokami (4 piętrowymi).
Położenie.
Osiedle znajduje się pomiędzy ulicami:
Osiedle graniczy z: 

</doc>
<doc id="1401627" url="https://pl.wikipedia.org/wiki?curid=1401627" title="Eugen Polanski">
Eugen Polanski

Eugen Polanski (niemiecka wymowa: ; ur. 17 marca 1986 w Sosnowcu jako Bogusław Eugeniusz Polański) – polsko-niemiecki piłkarz, reprezentant Polski, trener.
Kariera klubowa.
Karierę piłkarską rozpoczął w małym amatorskim klubie Concordia Viersen. W 1994 podjął treningi w Borussii Mönchengladbach. Dziesięć lat później został włączony do kadry pierwszej drużyny przez holenderskiego trenera Dicka Advocaata. 12 lutego 2005 zadebiutował w Bundeslidze w przegranym 0:2 wyjazdowym spotkaniu z Werderem Brema. W 81. minucie meczu zmienił Peera Kluge. Był to jego jedyny mecz w sezonie 2004/2005. W kolejnym sezonie 2005/2006 wystąpił w 21 spotkaniach. 19 listopada 2005 zdobył pierwszego gola w dorosłym futbolu i tym samym w Bundeslidze, a zarazem jedynego w barwach Borussii (bramka dała remis 1:1 z Bayerem 04 Leverkusen). W 2006 zajął wraz z klubem 10. miejsce w lidze, a w sezonie 2006/2007 zaliczył degradację do 2. Bundesligi. W drugiej lidze sezonu 2007/2008 rozegrał dziewięć meczów, zaś latem 2008 odszedł z zespołu.
Nowym klubem Polanskiego zostało hiszpańskie Getafe CF, do którego ściągnął go nowy trener zespołu, Víctor Muñoz. Do klubu przybył na zasadzie wolnego transferu. W rozgrywkach Primera División zadebiutował 28 września 2008 w wygranym 1:0 wyjazdowym spotkaniu z Athletikiem Bilbao.
Latem 2009 Polanski został wypożyczony do beniaminka Bundesligi, 1. FSV Mainz 05. Po upływie okresu wypożyczenia zawodnik podpisał umowę z klubem ważną do 2014.
25 stycznia 2013 podpisał dwuletni kontrakt z TSG 1899 Hoffenheim. W maju 2016 podpisał nowy kontrakt z klubem, ważny do 30 czerwca 2018. Po sezonie 2017/2018 odszedł z Hoffenheim. 6 stycznia 2019 magazyn Kicker poinformował, że Polanski postanowił zakończyć karierę zawodniczą i skupić się na pracy szkoleniowca, którą rozpoczął jako asystent trenera w FC St. Gallen w Szwajcarii.
Kariera reprezentacyjna.
Od 2001 Polanski był juniorskim reprezentantem Niemiec w kolejnych kategoriach wiekowych. W latach 2005–2008 występował w reprezentacji Niemiec U-21, której był kapitanem. W 2009 stwierdził: "Mój cel jest jasny. Chciałbym kiedyś zagrać w reprezentacji Niemiec". Uzasadnił to słowami: "Wprawdzie urodziłem się w Polsce, lecz żyję od 3. roku życia w Niemczech, tam dorosłem, mam przyjaciół i nauczyłem się grać w piłkę. Myślę, że trzeba być wdzięcznym krajowi i być zaszczyconym, by móc wyraźnie powiedzieć, że gra się dla Niemiec – nieważne jakie ma się szanse" (mając na myśli także możliwość gry w polskich barwach). W kwietniu 2010 zawodnik potwierdził wcześniejsze stanowisko: "W tym momencie nie wyobrażam sobie gry w reprezentacji Polski" i odrzucił wówczas ofertę gry w polskiej reprezentacji. W wywiadzie przyznał, że jest zaszczycony, iż reprezentacja Polski interesuje się nim i jest za to wdzięczny, lecz nie byłoby mu łatwo powiedzieć „teraz jestem reprezentantem”, mimo przekonania, że grałby w barwach Polski i miałby pewny udział w nadchodzących mistrzostwach Euro 2012.
Po przekroczeniu wieku juniorskiego nie został powołany do kadry seniorskiej Niemiec i nie rozegrał w niej spotkania, w związku z czym zgodnie z przepisami niewykluczone były jego występy w innych reprezentacjach. Pomimo wypowiedzi Polanskiego z ubiegłych lat, na wiosnę 2011 nastąpiła zmiana jego stanowiska. Wówczas piłkarz zadeklarował chęć występów w biało-czerwonych barwach. 4 lipca 2011 ostatecznie zdecydował się występować w reprezentacji Polski. W wywiadzie udzielonym Przeglądowi Sportowemu powiedział, że jest to jego „ostateczna decyzja” i zaoferował: "Jeśli jestem w formie i mogę pomóc reprezentacji Polski, wówczas proszę brać mnie pod uwagę". 26 lipca 2011 selekcjoner kadry Polski Franciszek Smuda powołał go na towarzyski mecz z Gruzją, który odbył się 10 sierpnia w Lubinie, a Polanski zadebiutował w nim jako reprezentant Polski. Orędownikiem gry Polanskiego w reprezentacji Polski był sam Smuda, wsparcia udzielił mu także prezes PZPN, Grzegorz Lato. Sprzeciw wobec powołania Polanskiego do kadry Polski wyrazili m.in. byli reprezentanci: Radosław Gilewicz, Tomasz Hajto, Jan Tomaszewski. Zarzucali mu koniunkturalizm polegający na tym, iż zdecydował się na występy dla Polski w momencie, gdy nie miał już realnej możliwości gry w reprezentacji Niemiec.
W maju 2012 został powołany przez Franciszka Smudę do kadry reprezentacji Polski na turniej Euro 2012 (do tego czasu zaliczył osiem meczów w biało-czerwonych barwach). W trakcie turnieju wystąpił we wszystkich trzech spotkaniach grupowych: 8 czerwca w inaugurującym turniej z Grecją, zakończonym remisem 1:1, 12 czerwca przeciwko Rosji (1:1, trafił w nim do siatki, lecz gol nie został uznany z uwagi na pozycję spaloną) oraz 16 czerwca w przegranym 0:1 z Czechami. Za drugi mecz portale internetowe wystawiły mu najwyższą ocenę spośród reprezentantów Polski (sam zawodnik odniósł w tym meczu uraz kolana i opuścił boisko w 85. minucie gry). W spotkaniu z Czechami został zmieniony w 56. minucie przez Kamila Grosickiego. W drugim i trzecim meczu został ukarany przez sędziów żółtą kartką. W trakcie turnieju Polanski przyznał, że zrobił dobrze decydując się na występy w reprezentacji Polski.
23 maja 2014 ogłosił rezygnację z gry w reprezentacji.
Życie prywatne.
Eugen Polanski urodził się w Sosnowcu jako Bogusław Eugeniusz Polański. Jego ojciec był również piłkarzem występującym na poziomie polskiej III ligi. W wieku trzech lat wyemigrował wraz z rodzicami i siostrą do Niemiec. Rodzina zamieszkała w miejscowości Viersen w pobliżu granicy z Holandią. Podczas wyrabiania nowych dokumentów w Niemczech, tamtejsi urzędnicy uznali, że nie ma niemieckiego odpowiednika imienia Bogusław, więc do nowych dokumentów wpisano Eugen jako odpowiednik jego drugiego imienia. Polanski ukończył niemieckie gimnazjum im. Erazma z Rotterdamu w Viersen, a następnie wyższą szkołę zawodową ekonomii i administracji ("Höhere Berufsfachschule des Berufskollegs für Wirtschaft und Verwaltung") w Mönchengladbach. W 2011 stwierdził, iż „chyba bardziej czuje się Niemcem niż Polakiem”. Posiada obywatelstwo polskie i niemieckie. W lipcu 2011 otrzymał polski paszport. W trakcie Euro 2012 przyznał, że z uwagi na częstsze przebywanie w Polsce, coraz lepiej poznaje kraj, bardziej go rozumie i poprawniej mówi po polsku. Zapewnił, że "zawsze był Polakiem, chociaż wychował się w Niemczech".
Ma żonę Karolinę oraz dwóch synów: Tima (ur. 2003) i Lucę (ur. 4 listopada 2008). Od 2009 roku mieszka w Bingen am Rhein. Porozumiewa się w języku niemieckim, polskim oraz hiszpańskim.

</doc>
<doc id="1401635" url="https://pl.wikipedia.org/wiki?curid=1401635" title="Krystyna Kersten">
Krystyna Kersten

Krystyna Kersten z domu Goławska, pseudonim „Jan Bujnowski” (ur. 25 maja 1931 w Poznaniu, zm. 10 lipca 2008 w Warszawie), polska historyk, profesor Instytutu Historii Polskiej Akademii Nauk, autorka prac dotyczących najnowszej historii Polski, publicystka; żona Adama Kerstena. W czasach PRL jedna z najpopularniejszych autorek wydawanych przez opozycyjne wydawnictwa podziemne.
Życiorys.
Ukończyła w 1954 studia na Wydziale Historycznym Uniwersytetu Warszawskiego, następnie pracowała w Instytucie Historii PAN. Zajmowała się historią najnowszą Polski, zwłaszcza okresem 1944–1956. Była także członkinią Collegium Invisibile.
Od 1948 do 1957 należała do Związku Młodzieży Polskiej. Po śmierci Bolesława Bieruta i objęciu władzy przez Władysława Gomułkę wstąpiła w 1956 roku do Polskiej Zjednoczonej Partii Robotniczej. Była członkiem Komitetu Zakładowego PZPR przy Polskiej Akademii Nauk. Z partii wystąpiła demonstracyjnie 22 sierpnia 1968 roku po wkroczeniu wojsk Układu Warszawskiego do Czechosłowacji.
W 1975 roku podpisała tzw. List siedmiu do Edwarda Gierka, w którym krytykowała stosunki wewnętrzne w PRL. Od 1977 działaczka organizowanego przez opozycję w prywatnych mieszkaniach Uniwersytetu Latającego, przekształconego w 1978 roku w Towarzystwa Kursów Naukowych. 20 VIII 1980 sygnatariuszka apelu 64 intelektualistów popierającego postulaty strajkujących stoczniowców. 23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Od września 1980 roku w Solidarności. W latach 1980-1981 publikowała w „Tygodniku Solidarność” teksty ujawniające sposób przejęcia władzy w Polsce przez komunistów oraz zbrodnie UB.
Badała w szczególności kwestie spraw polskich w dyplomacji przed i po jałtańskiej konferencji trzech mocarstw, wojenne i powojenne przesiedlenia polskiej ludności, polskie podziemie wojskowe i cywilne w oporze przeciw władzy komunistycznej, ewolucja postaw polskiej inteligencji w latach powojennych. Jej książka „Narodziny systemu władzy. Polska 1943–1948” została w 1986 roku uhonorowana Nagrodą Kulturalną „Solidarności”.
W 1990 roku otrzymała tytuł profesora nadzwyczajnego. W 1994 roku otrzymała tytuł profesora zwyczajnego. W 1997 autorka raportu o stanie wojennym.
Została pochowana na cmentarzu komunalnym Północnym w Warszawie.
Uczniowie.
Do uczniów Krystyny Kersten należą: Jan Żaryn, Dariusz Libionka, Paweł Kowal.

</doc>
<doc id="1401641" url="https://pl.wikipedia.org/wiki?curid=1401641" title="Raouf Bouzaiene">
Raouf Bouzaiene

Raouf Bouzaiene (arab. رؤوف بوزين; ur. 16 sierpnia 1970 w Susie) – tunezyjski piłkarz występujący na pozycji obrońcy. Posiada również francuskie obywatelstwo.
Kariera klubowa.
Raouf Bouzaiene zawodową karierę rozpoczynał w 1990 roku w zespole Stade Lavallois. W debiutanckim sezonie wystąpił w dziesięciu ligowych pojedynkach, jednak w kolejnych sezonach grywał już znacznie częściej. Przez pięć lat gry dla Stade Lavallois tunezyjski obrońca wystąpił w 130 spotkaniach i strzelił 22 bramki. Latem 1995 roku Bouzaiene postanowił zmienić klub i odszedł do LB Châteauroux. W nowym klubie od razu wywalczył sobie miejsce w podstawowej jedenastce. Gdy LB Châteauroux wywalczyło sobie awans do Ligue 1, Bouzaiene w najwyższej klasie rozgrywek we Francji rozegrał tylko trzy mecze. Po zakończeniu sezonu przeniósł się do Club Africain Tunis, gdzie występował przez kolejne trzy lata. W 1999 roku razem z drużyną wywalczył Puchar Zdobywców Pucharów Afryki oraz puchar Tunezji. W 2001 roku Bouzaiene podpisał kontrakt z włoskim zespołem Genoa CFC. W jego barwach zaliczył 47 występów w Serie B, po czym na rok powrócił do Étoile Sportive du Sahel. Po sezonie 2003/04 Tunezyjczyjk podjął decyzję o zakończeniu piłkarskiej kariery.
Kariera reprezentacyjna.
W reprezentacji Tunezji Bouzaiene zadebiutował w 1992 roku. W 2002 roku znalazł się w 23-osobowej kadrze drużyny narodowej na mistrzostwa świata. Podopieczni Ammara Souayaha nie zdołali przebrnąć przez fazę grupową i odpadli z turnieju. Na mundialu Bouzaiene był podstawowym zawodnikiem swojego zespołu i wystąpił we wszystkich trzech spotkaniach, a w zremisowanym pojedynku przeciwko Belgii ustalił wynik meczu na 1:1. Po mistrzostwach Tunezyjczyk zakończył reprezentacyjną karierę. Dla Tunezji zaliczył 43 występy, w których dwa razy wpisał się na listę strzelców.

</doc>
<doc id="1401647" url="https://pl.wikipedia.org/wiki?curid=1401647" title="Douglas DC-6">
Douglas DC-6

Douglas DC-6 (oznaczenie USAF: C-118 Liftmaster) – amerykański samolot pasażerski i transportowy, produkowany w latach 1946-1959 przez firmę Douglas Aircraft Company. Zbudowano ponad 700 egzemplarzy tego samolotu. Jest rozwinięciem maszyny Douglas DC-4. Wiele z nich jest do dzisiaj eksploatowanych zarówno w lotnictwie cywilnym jak i wojskowym. W stosunku do poprzednika znacznie wydłużono kadłub, zwiększając tym samym istotnie liczbę miejsc pasażerskich w kabinie. Zastosowano mocniejsze silniki. Samolot był przez wiele lat konkurentem samolotu Lockheed Constellation. Został wyparty przez maszyny z silnikami turboodrzutowymi.

</doc>
<doc id="1401648" url="https://pl.wikipedia.org/wiki?curid=1401648" title="Douglas C-118 Liftmaster">
Douglas C-118 Liftmaster



</doc>
<doc id="1401649" url="https://pl.wikipedia.org/wiki?curid=1401649" title="C-118 Liftmaster">
C-118 Liftmaster



</doc>
<doc id="1401650" url="https://pl.wikipedia.org/wiki?curid=1401650" title="Stanisław Głąb">
Stanisław Głąb

Stanisław Głąb (ur. 20 kwietnia 1945 w Kulikowie, zm. 8 lipca 2008 w Warszawie) – polski chemik, profesor i prorektor Uniwersytetu Warszawskiego, specjalizujący się w chemii analitycznej.
Życiorys.
Ukończył studia na Wydziale Chemii Uniwersytetu Warszawskiego w 1969. Doktorat obronił na tym wydziale w 1976, a habilitację uzyskał w 1990. Od 1997 nosił tytuł naukowy profesora. W 2004 został profesorem zwyczajnym UW.
Pełnił funkcje prodziekana (1993–1996) i dziekana (1996–2002) Wydziału Chemii, a od 2005 do śmierci był prorektorem Uniwersytetu Warszawskiego ds. rozwoju i polityki finansowej.
Pochowany w Alei Zasłużonych na cmentarzu Powązki Wojskowe w Warszawie (kwatera A29-tuje-10).

</doc>
<doc id="1401651" url="https://pl.wikipedia.org/wiki?curid=1401651" title="Cake">
Cake

Cake, właściwie CAKE – amerykański zespół rockowy pochodzący z Sacramento, Kalifornia grający rock alternatywny i indie rock. Zespół nagrał kilka przebojów na przestrzeni lat 90. XX wieku i na początku XXI.
Historia.
Początki, Motorcade of Generosity.
Zespół Cake został stworzony w 1991 roku w Kalifornii przez pięciu amerykańskich muzyków : wokalistę, multiinstrumentalistę i autora tekstów Johna McCrea, gitarzystę Grega Browna, trębacza Vince DiFiore, basistę Shona Meckfessela i perkusistę Franka Frencha. Na początku działalności, w 1991 roku, zespół wydał demo, „Is This Love?”, zaś dwa lata później ukazał się debiutancki singiel zespołu, „Rock ’N’ Roll Lifestyle”. Singiel dotarł do 31 miejsca na liście US Modern Rock Tracks. Singiel odniósł duży sukces często był puszczany w amerykańskich radiach. Po wydaniu tego singla, zespół nagrał 12 innych piosenek i wydał pierwszy album: „Motorcade of Generosity”. W tym czasie zespół opuścił Shon Meckfessel, jego miejsce zajął Gabe Nelson, który z kolei odszedł po kilku miesiącach (zastąpił go Victor Damiani). Zespół podpisał kontrakt z Capricorn Records. Z zespołem pożegnał się również Frank French.
Okres Fashion Nugget.
W roku 1996 zespół wydał kolejny album, „Fashion Nugget”, który zdobył ogromną popularność w USA, zaś singiel „The Distance” był regularnie nadawany w amerykańskich stacjach radiowych. Następnym singlem z tej płyty został cover piosenki śpiewanej przez Glorię Gaynor pt. „I Will Survive”. 
Okres Prolonging the Magic.
W trakcie nagrywania materiału na trzeci album studyjny do zespołu powrócił Gabe Nelson, który zastąpił Victora Damianiego. 6 października 1998 roku wydano trzeci album – „Prolonging the Magic”. Singlem promującym album został „Never There”, która to piosenka utrzymała się 3 tygodnie na 1 miejscu na liście U.S. Modern Rock Tracks. Po wydaniu albumu z zespołu odszedł Greg Brown, którego zastąpił Xan McCurdy.
Comfort Eagle.
W 2001 roku zespół wydał album długogrający pt. „Comfort Eagle”, który stał się pierwszym albumem Cake wydanym przez Columbia Records. Singlem promującym płytę stał się „Short Skirt/Long Jacket”, który wspiął się na 7 miejsce na liście U.S. Modern Rock Tracks.
Okres Pressure Chief.
Piąty album zespołu, „Pressure Chief”, został wydany 5 października 2004 roku. Single z tej płyty : „No Phone” i „Carbon Monoxide” oraz ich wykonanie piosenki zespołu Bread pt. „The Guitar Man” zyskały sobie dużą popularność w USA i okazały się przebojem.
B-Sides and Rarities.
Cake wydał kompilację swoich rzadko dostępnych utworów pt. „B-Sides and Rarities” w październiku 2007 roku. Zawiera ich wykonanie piosenki zespołu Black Sabbath pt. „War Pigs” i cover piosenki Barry’ego White’a pt. „Never, Never Gonna Give You Up,” oraz wersje live utworów „Short Skirt/Long Jacket” i „It’s Coming Down”. Kompilacja została wydana za pośrednictwem prywatnej wytwórni należącej do zespołu Cake, Upbeat Records.
Plany na przyszłość.
Cake ujawnił, że trwają prace nad dwoma nowymi albumami : „Live at the Crystal Palace”, który ma być pierwszym albumem live zespołu oraz nad nowym albumem studyjnym, którego data wydania jest przewidywana na początek roku 2009. Producentem będzie Upbeat Records.
Styl w muzyce.
Mimo tego, że muzyka zespołu Cake jest klasyfikowana jako rock alternatywny, punk rock lub indie rock, muzyka zespołu jest kombinacją wielu różnych stylów i nurtów w muzyce m.in. funk, ska, pop, jazz, rap, country. Muzyka oparta jest na mocnych, często skomplikowanych riffach gitarowych oraz mocnym wokalu Johna McCrea. Wokale często są stylizowane na rap, jednak w lakonicznym stylu. Słyszymy też często trąbkę, wprowadzaną przez Vince DiFiore. Działalność, muzyka zespołu Cake jest porównywana do zespołów takich jak: Soul Coughing, They Might Be Giants, Talking Heads, The Cars, Camper Van Beethoven, i Lou Reed.
Trasy koncertowe.
Cake wziął udział w Unlimited Sunshine Tour w 2002 roku, w której oprócz Cake wzięły udział takie zespoły jak : Modest Mouse, The Flaming Lips, De La Soul, Kinky i The Hackensaw Boys. Cake wziął udział w trasie koncertowej w 2003 roku z takimi artystami jak : Cheap Trick, Charlie Louvin, The Detroit Cobras. Trasa koncertowa została powtórzona w 2007 roku wraz z Brazilian Girls i The Detroit Cobras. 
W 2008 roku John McCrea w jednym z wywiadów powiedział, że rozważa zaprzestanie wyjeżdżania na trasy koncertowe.

</doc>
<doc id="1401653" url="https://pl.wikipedia.org/wiki?curid=1401653" title="Yū Koshikawa">
Yū Koshikawa

 – japoński siatkarz, grający na pozycji przyjmującego. Od sezonu 2013/2014 występuje w drużynie JT Thunders.
Sukcesy klubowe.
Mistrzostwo Japonii:
Klubowe Mistrzostwa Azji:
Turniej Kurowashiki:
Puchar Cesarza:
Sukcesy reprezentacyjne.
Igrzyska Azjatyckie:
Mistrzostwa Azji:

</doc>
<doc id="1401656" url="https://pl.wikipedia.org/wiki?curid=1401656" title="Młodzieżowe Drużynowe Mistrzostwa Polski na Żużlu 1980">
Młodzieżowe Drużynowe Mistrzostwa Polski na Żużlu 1980

Młodzieżowe Drużynowe Mistrzostwa Polski 1980 – trzecia edycja corocznego turnieju mającego wyłonić najlepszą drużynę, składającą się z zawodników, którzy nie ukończyli jeszcze 21 roku życia.

</doc>
<doc id="1401664" url="https://pl.wikipedia.org/wiki?curid=1401664" title="A-4 Skyhawk">
A-4 Skyhawk



</doc>
<doc id="1401665" url="https://pl.wikipedia.org/wiki?curid=1401665" title="Motorcade of Generosity">
Motorcade of Generosity

Motorcade of Generosity – pierwszy album zespołu Cake wydany w roku 1994. Zawiera 13 piosenek. Reedycja albumu ukazała się jesienią 2008 roku.

</doc>
<doc id="1401667" url="https://pl.wikipedia.org/wiki?curid=1401667" title="Souls of Black">
Souls of Black

Souls of Black – czwarty album studyjny amerykańskiej grupy muzycznej Testament. Nagrania dotarły do 73. miejsca listy Billboard 200 w USA.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1401668" url="https://pl.wikipedia.org/wiki?curid=1401668" title="Ian Macpherson">
Ian Macpherson

James Ian Macpherson, 1. baron Strathcarron (ur. 14 maja 1880, zm. 14 sierpnia 1937) – brytyjski prawnik i polityk, członek Partii Liberalnej, minister w drugim rządzie Davida Lloyda George’a.
Był synem Jamesa Macphersona z Inverness, sędziego pokoju. Nosił tytuł Radcy Króla. W latach 1911–1936 reprezentował w Izbie Gmin okręg wyborczy Ross and Cromarty. W 1916 został podsekretarzem stanu w Ministerstwie Wojny. W latach 1918–1919 był wiceministrem wojny oraz wiceprzewodniczący Rady Armii. Następnie został członkiem gabinetu jako główny sekretarz Irlandii. W latach 1920–1922 był ministrem emerytur. W 1931 poparł rząd narodowy.
W 1933 otrzymał tytuł barona. W 1936 został 1. baronem Strathcarron i zasiadł w Izbie Lordów. Zmarł rok później. Tytuł parowski odziedziczył jego syn, David.

</doc>
<doc id="1401670" url="https://pl.wikipedia.org/wiki?curid=1401670" title="Baron Strathcarron">
Baron Strathcarron

Baronowie Strathcarron 1. kreacji (parostwo Zjednoczonego Królestwa)
Najstarszy syn 3. barona Strathcarron: Rory David Alisdair Macpherson

</doc>
<doc id="1401673" url="https://pl.wikipedia.org/wiki?curid=1401673" title="Zespół ustno-twarzowo-palcowy">
Zespół ustno-twarzowo-palcowy

Zespoły ustno-twarzowo-palcowe (ang. oral-facial-digital syndromes, OFD, OFDS) – grupa około dziesięciu zespołów wad wrodzonych, które łączy współwystępowanie malformacji twarzy i jamy ustnej (rozszczepy, cechy dysmorficzne) oraz palców rąk (syndaktylia, klinodaktylia, brachydaktylia, polidaktylia). 
Zalicza się tu:

</doc>
<doc id="1401674" url="https://pl.wikipedia.org/wiki?curid=1401674" title="Zuzanna Mazurek">
Zuzanna Mazurek

Zuzanna Mazurek (ur. 15 maja 1991 w Świdniku) - polska pływaczka specjalizująca się w stylu grzbietowym, mistrzyni świata juniorów (2008), rekordzistka i mistrzyni Polski. Reprezentuje klub Fala Kraśnik - trener Grzegorz Mazurek.
Kariera.
Obecnie trenuje w Szkole Mistrzostwa Sportowego w Oświęcimiu pod okiem trenera Marka Dorywalskiego
Reprezentantka Polski na igrzyska olimpijskie w Pekinie w stylu grzbietowym. Jest dwukrotną mistrzynią Polski seniorów (2008) w wyścigu na 100 i 200 metrów stylem grzbietowym oraz dwukrotną mistrzynią Polski juniorów (2007).
Brązowa medalistka Mistrzostw Europy Juniorów na dystansie 200 m stylem grzbietowym Antwerpia 2007.
10 lipca 2008 zdobyła w Monterrey złoty medal mistrzostw świata juniorów poprawiając o 0,09 sekundy własny rekord Polski w wyścigu na 200 m stylem grzbietowym, uzyskując 2.12,56 min. oraz IV miejsce na 100 m stylem grzbietowym, poprawiając w półfinale rekord polski seniorów - 1.02,84. W wyścigu na 50 m stylem grzbietowym zajęła 5. miejsce z czasem 0:29,67, ustanawiając rekord Polski seniorów.
Podczas olimpiady w Pekinie ustanowiła nowe rekordy Polski:

</doc>
<doc id="1401675" url="https://pl.wikipedia.org/wiki?curid=1401675" title="Zespół ustno-twarzowo-palcowy typu II">
Zespół ustno-twarzowo-palcowy typu II



</doc>
<doc id="1401676" url="https://pl.wikipedia.org/wiki?curid=1401676" title="Zespół Papillona-League-Psaume">
Zespół Papillona-League-Psaume



</doc>
<doc id="1401678" url="https://pl.wikipedia.org/wiki?curid=1401678" title="Zespoły ustno-twarzowo-palcowe">
Zespoły ustno-twarzowo-palcowe



</doc>
<doc id="1401680" url="https://pl.wikipedia.org/wiki?curid=1401680" title="Fálkar">
Fálkar

Fálkar – ścieżka dźwiękowa do filmu "Falcons" (po islandzku: "Fálkar") w reżyserii Friðrik Þór Friðriksson z roku 2002.
Tych 12 utworów tworzą różnorodni artyści islandzcy - od Hilmara Örn Hilmarsson'a, który był odpowiedzialny za kompozycje muzyczną na płycie, po Mínus, Múm i Daníela Ágúst Haraldsson'a (były członek grupy GusGus) oraz wiele innych.
Odtwórca głównej roli w filmie, Keith Carradine pojawia się również na płycie - dwa razy - w piosence "Northern Light", (jedna z nich jest instrumentalna).
Muzyka została nagrana w People’s Studio, w Reykjavíku.

</doc>
<doc id="1401683" url="https://pl.wikipedia.org/wiki?curid=1401683" title="Obóz pracy przymusowej w Wolanowie">
Obóz pracy przymusowej w Wolanowie

Obóz pracy przymusowej w Wolanowie (niem. "Zwangsarbeitslager für Juden Wolanów") – obóz pracy przymusowej w Wolanowie na terenie Generalnego Gubernatorstwa.
Istniał od 1940 do przełomu lipca i sierpnia 1943. Był przeznaczony dla kobiet i mężczyzn narodowości żydowskiej. Po jego likwidacji mężczyzn przeniesiono do obozów pracy przymusowej w Radomiu, Bliżynie i Starachowicach.

</doc>
<doc id="1401684" url="https://pl.wikipedia.org/wiki?curid=1401684" title="Zdzisław Papierkowski">
Zdzisław Papierkowski

Zdzisław Jan Papierkowski (ur. 29 marca 1903 w Schodnicy powiat drohobycki, zm. 18 listopada 1980 w Lublinie) – polski profesor prawa, specjalista z zakresu prawa karnego.
Życiorys.
Był synem Jana Papierkowskiego i Sabiny z domu Czołońskich. W latach 1913-1918 uczył się w gimnazjum w Jaśle, a w latach 1918-1921 w Samborze, po czym odbywał studia prawnicze we Lwowie. Studiował jednocześnie na Uniwersytecie Lwowskim oraz na tamtejszej Wyższej Szkole Handlu Zagranicznego. W 1924 roku, tj. na ostatnim roku swych studiów przejął obowiązki asystenta na wydziale prawa, którą to funkcję pełnił do października 1933 roku. Dnia 2 lipca 1925 roku otrzymał tytuł magistra prawa Uniwersytetu im. Jana Kazimierza. Po ukończeniu studiów prawniczych uczęszczał jeszcze przez 4 lata na wykłady z historii na Wydziale Humanistycznym UJK. Dnia 22 grudnia 1927 roku uzyskał stopień doktora nauk prawnych. W latach 1930-1931 przebywał za granicą doskonaląc wiedzę z zakresu prawa karnego na uniwersytetach w Wiedniu, Innsbrucku, Berlinie, Münster oraz w Bibliotece Narodowej w Paryżu. W 1933 roku został docentem, początkowo ze specjalnością z zakresu postępowania karnego później zaś także z zakresu prawa karnego materialnego.
Podczas pobytu we Lwowie, prof. Papierkowski zdobył aplikację sędziowską i pełnił funkcję sędziego grodzkiego a później sędziego okręgowego-śledczego, a także prowadził wykłady na Uniwersytecie Jana Kazimierza. Od 1931 roku przebywał w Lublinie, pracując tam do 1939 roku m.in. jako sędzia okręgowo-śledczy. Podczas pobytu w Lublinie prof. Papierkowski wykładał na Katolickim Uniwersytecie Lubelskim. Dnia 19 sierpnia 1937 roku, uzyskał tytuł profesora nadzwyczajnego KUL z zakresu prawa karnego materialnego i postępowania karnego. 
Podczas II wojny światowej prof. Papierkowski pracował w tartaku, trudnił się drobnym handlem i zbieraniem ziół, przebywając w Dęblinie, Rudzie Różanieckiej oraz Iwoniczu-Zdroju. 
Po zakończeniu wojny, dnia 5 stycznia 1946 roku, został profesorem zwyczajnym z zakresu prawa karnego materialnego i postępowania karnego. Podczas pracy na KUL, kierował Katedrą i Zakładem Prawa Karnego Materialnego i Procesowego na Wydziale Prawa i Nauk Społeczno-Ekonomicznych. Przez dwa lata pełnił też obowiązki dziekana tego wydziału. Po jego likwidacji, wykładał współczesne prawo polskie na Wydziale Prawa Kanonicznego, psychologię kryminalną na Wydziale Filozofii Chrześcijańskiej oraz historię państwa i prawa w nowożytnych państwach słowiańskich na Wydziale Nauk Humanistycznych. Pełnił funkcję prorektora KUL, a w ostatnich 2 latach przed przejściem na emeryturę, był również prodziekanem Wydziału Prawa Kanonicznego. Był członkiem Towarzystwa Naukowego KUL działającym w jego zarządzie.
Jego dorobek naukowy obejmuje 218 drukowanych pozycji, w tym: książki, monografie, skrypty, artykuły, recenzje i glosy, z zakresu prawa karnego materialnego i procesowego. 
Za swą działalność, odznaczony został Krzyżem Kawalerskim i Krzyżem Oficerskim Orderu Odrodzenia Polski oraz medalem za zasługi dla Katolickiego Uniwersytetu Lubelskiego.

</doc>
<doc id="1401691" url="https://pl.wikipedia.org/wiki?curid=1401691" title="Józef Humiecki">
Józef Humiecki

Józef Humiecki herbu Junosza (zm. 1765 w Wozikowicach na Podolu) – kasztelan kamieniecki od 1754, chorąży podolski od 1748, podczaszy podolski od 1735, poseł na sejm w 1746.
W 1763 odznaczony Orderem Orła Białego.
Syn Stefana.

</doc>
<doc id="1401695" url="https://pl.wikipedia.org/wiki?curid=1401695" title="Ława (karuzela)">
Ława (karuzela)

Ława – typ karuzeli składający się ze ściany i ławki, na której siadają osoby. Najpierw ławka wspina się na ścianie do góry za pomocą specjalnych uchwytów zamontowanych na ścianie ławki, później swobodnie spada na dół, a pasażerowie odczuwają uczucie spadania. W Polsce często takie ławy są największą atrakcją objazdowych lunaparków. Przed wypadnięciem chroni specjalny długi uchwyt, którego należy się trzymać podczas jazdy.

</doc>
<doc id="1401696" url="https://pl.wikipedia.org/wiki?curid=1401696" title="Abba Lerner">
Abba Lerner

Abba Ptachya Lerner (ur. 28 października 1903 w Besarabii, zm. 27 października 1982 w Tallahassee) – amerykański ekonomista postkeynesowski.
Życiorys.
Urodził się w Besarabii, która była wówczas częścią Imperium Rosyjskiego, w rodzinie rosyjskich żydów. Jako dziecko wyemigrował z rodzicami do Londynu. W 1929 roku zaczął uczęszczać do London School of Economics, a w 1937 roku wyemigrował na stałe do Stanów Zjednoczonych. Wykładał tam na licznych uniwersytetach, między innymi na Columbia University, Johns Hopkins University, Michigan State University czy University of California, Berkeley.
W 1934 roku opublikował artykuł zatytułowany "The Concept of Monopoly and the Measurement of Monopoly Power", w którym zdefiniował indeks pozwalający zmierzyć siłę rynkową monopolu. Obecnie nazywa się go powszechnie indeksem Lernera. W dziedzinie handlu międzynarodowego jest jednym ze współautorów warunku Marshalla-Lernera. Publikował również prace o tematyce finansów, opodatkowania czy cen czynników produkcji.
Pracował naukowo aż do śmierci w 1982 roku. W 1980 roku u szczytu kryzysu paliwowego opublikował artykuł, w którym zaproponował sposób na rozbicie kartelu państw producentów ropy naftowej OPEC. Argumentował w nim za wprowadzeniem podatku akcyzowego w wysokości 100% na różnicę pomiędzy historyczną i bieżącą ceną benzyny. Argumentował, że dzięki temu dwukrotnie wzrośnie cenowa elastyczność popytu, co osłabi kartel. Jego plan nigdy nie został wprowadzony w życie.

</doc>
<doc id="1401697" url="https://pl.wikipedia.org/wiki?curid=1401697" title="Carla Suárez Navarro">
Carla Suárez Navarro

Carla Suárez Navarro (ur. 3 września 1988 w Las Palmas de Gran Canaria) – hiszpańska tenisistka, 7-krotna ćwierćfinalistka turniejów wielkoszlemowych w grze pojedynczej – French Open 2008 i 2014, Australian Open 2009, 2016 i 2018 oraz US Open 2013 i 2018, klasyfikowana w rankingu WTA na 6. miejscu w grze pojedynczej (2016) i na 11. miejscu w grze podwójnej (2015), reprezentantka Hiszpanii w Pucharze Federacji i na letnich igrzyskach olimpijskich. Tenisistka praworęczna grająca jednoręcznym backhandem.
Kariera tenisowa.
Suárez Navarro zwyciężyła w dwóch turniejach cyklu WTA Tour w singlu oraz w trzech turniejach w deblu, sześciu zawodach rangi ITF w singlu oraz czterech w deblu. Osiągała także osiem finałów zawodów gry pojedynczej oraz pięć gry podwójnej w rozgrywkach WTA Tour.
Jej największymi osiągnięciami w grze pojedynczej są ćwierćfinały wielkoszlemowych French Open 2008, Australian Open 2009, US Open 2013 i French Open 2014.
Hiszpanka w 2009 roku awansowała do finału zawodów w Marbelli, lecz w meczu mistrzowskim przegrała z Jeleną Janković. Rok później powtórzyła ten rezultat, tym razem ulegając Flavii Pennetcie. W 2012 roku Suárez Navarro przegrała w finale zawodów w Estoril z Kaią Kanepi. W 2013 roku zanotowała finały w Acapulco i ponownie w Oeiras; w pierwszych rozgrywkach przegrała z Sarą Errani, a w drugich z Anastasiją Pawluczenkową.
W 2014 roku tenisistka po raz trzeci z rzędu osiągnęła finał w Oeiras. W tej edycji pokonała Swietłanę Kuzniecową wynikiem 6:4, 3:6, 6:4, dzięki czemu triumfowała w swoim pierwszym turnieju cyklu WTA Tour. W grze podwójnej Hiszpanka zanotowała trzy finały razem z Garbiñe Muguruzą – w Madrycie, Stanford i Tokio. Drugi z nich zakończył się końcowym triumfem hiszpańskiej pary.
W sezonie 2015 tenisistka osiągnęła finał w Antwerpii, finałowy mecz z Andreą Petković oddając walkowerem. Tydzień później razem z Muguruzą przegrały w meczu mistrzowskim w Dubaju 3:6, 2:6 z parą Tímea Babos–Kristina Mladenovic. W zawodach WTA Premier Mandatory w Miami Hiszpanka przegrała w finale z Sereną Williams 2:6, 0:6.
Pod koniec 2019 roku zapowiedziała, że kolejny sezon będzie jej ostatnim w zawodowej karierze. We wrześniu 2020 roku poinformowała, że zdiagnozowano u niej chłoniaka Hodgkina. W 2021 roku powróciła do profesjonalnych rozgrywek tenisowych i oznajmiła, że jej ostatnim występem zawodowym będzie udział w wielkoszlemowym US Open.
Historia występów wielkoszlemowych.
Występy w grze mieszanej.
Carla Suárez Navarro nigdy nie startowała w rozgrywkach gry mieszanej podczas turniejów wielkoszlemowych.

</doc>
<doc id="1401699" url="https://pl.wikipedia.org/wiki?curid=1401699" title="Trzyha">
Trzyha



</doc>
<doc id="1401700" url="https://pl.wikipedia.org/wiki?curid=1401700" title="Fajna z niego babka">
Fajna z niego babka

Fajna z niego babka ("Sorority Boys") – komedia filmowa z 2002 roku w reżyserii Wallace'a Wolodarsky'ego.
Fabuła.
Trzech studentów, Dave (Barry Watson), Adam (Michael Rosenbaum), i Doofer (Harland Williams), członków korporacji K.O.K., zostaje oskarżonych o przywłaszczenie sobie pieniędzy należących do bractwa i wyrzuconych z akademika. Aby dostać się do niego ponownie i udowodnić swoją niewinność, przebierają się za dziewczyny i przychodzą na studencką imprezę. Zostają z niej wyrzucone jako niezbyt atrakcyjne. Z pomocą przychodzi im Leah (Melissa Sagemiller), walcząca z seksizmem feministka i szefowa żeńskiej korporacji D.O.G., która zaprasza ich do swojego akademika.

</doc>
<doc id="1401701" url="https://pl.wikipedia.org/wiki?curid=1401701" title="Fes-moll">
Fes-moll

fes-moll – gama muzyczna oparta na skali molowej, której toniką jest fes. Gama fes-moll zawiera dźwięki: fes, ges, asas, heses, ces, deses, eses. Enharmonicznym odpowiednikiem fes-moll jest gama e-moll.

</doc>
<doc id="1401703" url="https://pl.wikipedia.org/wiki?curid=1401703" title="Spectre M4">
Spectre M4



</doc>
<doc id="1401704" url="https://pl.wikipedia.org/wiki?curid=1401704" title="Taiho-Jitsu">
Taiho-Jitsu

Taiho-Jitsu to tak zwane techniki aresztowe polegające na ujmowaniu, obezwładnianiu i izolowaniu z sytuacji publicznej osób stwarzających poważne zagrożenie dla życia lub zdrowia ludzkiego albo mienia społecznego znacznej wartości – w celu przekazania tych osób właściwym jednostkom policyjnym.
Techniki aresztowe "Taiho" koncentrują się na sposobach obezwładniania osób, przytrzymywaniu lub przeprowadzaniu osób w chwycie transportowym na określonym odcinku przemarszu – zazwyczaj do wyznaczonego pomieszczenia służbowego celem przekazania funkcjonariuszom Policji, ograniczaniu ruchomości kończyn górnych oraz czynnościach zapobiegających posiadaniu przez osoby ujmowane przedmiotów niebezpiecznych lub niedozwolonych, które w sposób istotny mogą stwarzać zagrożenie dla życia lub zdrowia, takich jak: broń palna, różnego rodzaju ostrza i inne przedmioty.
W Polsce techniki aresztowe Taiho-Jitsu wchodzą w skład programu systemu samoobrony, interwencji i walk wręcz Combat 95 Narrow, który realizowany jest przez Polską Organizację Taiho Ryu Kempo Jiu Jitsu w Gdańsku.

</doc>
<doc id="1401708" url="https://pl.wikipedia.org/wiki?curid=1401708" title="Saalwiesen">
Saalwiesen



</doc>
<doc id="1401709" url="https://pl.wikipedia.org/wiki?curid=1401709" title="Wojciech Maziakowski">
Wojciech Maziakowski

Wojciech Maziakowski (ur. 21 maja 1980 w Kamiennej Górze) – polski gitarzysta basowy, wieloletni członek zespołu Wolna Grupa Bukowina. Brał także udział w projektach Wojciecha Jarocińskiego (m.in. "Samozwańcza Akademia Dźwięku"). Muzyk zespołów: hałabuda, Do Góry Dnem, Fart i innych. Absolwent Wydziału Budownictwa Wodnego na Politechnice Wrocławskiej. Jest pracownikiem Hydroprojekt Wrocław. Ukończył średnią szkołę muzyczną w klasie kontrabasu.

</doc>
<doc id="1401710" url="https://pl.wikipedia.org/wiki?curid=1401710" title="Edwin Samuel Montagu">
Edwin Samuel Montagu

Edwin Samuel Montagu (ur. 6 lutego 1879, zm. 15 listopada 1924), brytyjski polityk Partii Liberalnej, minister w rządach Herberta Henry’ego Asquitha i Davida Lloyda George’a.
Był drugim synem i siódmym dzieckiem Samuela Montagu, 1. baron Swaythling, i Ellen Cohen, córki Louisa Cohena. Wykształcenie odebrał w Clifton College, w City of London School, w University College w Londynie oraz w Trinity College na Uniwersytecie Cambridge.
W 1906 r. został wybrany do Izby Gmin jako reprezentant okręgu Chesterton. Od 1918 r. reprezentował okręg wyborczy Cambridgeshire. W 1910 r. został podsekretarzem stanu w Ministerstwie ds. Indii. W latach 1914-1915 był finansowym sekretarzem skarbu. W 1915 r. został członkiem gabinetu jako Kanclerz Księstwa Lancaster. Po sformowaniu rządu wojennego w maju 1915 r. Montagu powrócił na stanowisku finansowego sekretarza skarbu. W styczniu 1916 r. ponownie został Kanclerzem Księstwa Lancaster, a w czerwcu ministrem uzbrojenia.
Pomimo żydowskiego pochodzenia należał do grona przeciwników syjonizmu. Krytykował deklarację Balfoura z 1917 r.. W 1917 r. został ministrem ds. Indii i pozostał na tym stanowisku do 1922 r. W 1919 r. przewodniczył delegacji indyjskiej na Paryskiej Konferencji Pokojowej. Razem z wicekrólem Indii, lordem Chelmsfordem, przeprowadził wiele reform administracyjnych w kolonii, znanych jako reformy Montagu-Chelmsforda. Reformy te zostały zwieńczone uchwaleniem w 1919 r. Government of India Act. Reformy te miały na celu zwiększenie władzy organów samorządowych, co w dalszej przyszłości miało prowadzić do przyznania Indiom statusu dominium.
W 1915 r. poślubił Venetię Stanley, córkę 4. barona Stanley of Alderley. Miał z nią córkę, która urodziła się w 1923 r. Montagu zakończył karierę polityczną w 1922 r. Zmarł dwa lata później.

</doc>
<doc id="1401712" url="https://pl.wikipedia.org/wiki?curid=1401712" title="Spis formatów plików archiwów">
Spis formatów plików archiwów

Formaty plików archiwów 
ZIP.
ZIP – jeden z najczęściej używanych formatów kompresji na platformie IBM PC, zwłaszcza w środowisku Microsoft Windows.
Pliki w formacie ZIP mają rozszerzenie ".zip" i kod MIME codice_1. Pojedynczy plik ZIP może zawierać jeden lub więcej plików oraz podfoldery w postaci skompresowanej lub nieskompresowanej.
RAR.
RAR - format kompresji danych, stworzony przez Rosjanina Jewgienija Roszała. Używa odmiany kompresji LZSS, może być szyfrowany za pomocą AES-128.
Pliki w formacie RAR mają rozszerzenie .rar lub od .r00 do .r99 oraz typ MIME application/x-rar-compressed.
Program WinRar wykorzystuje także podwójne rozszerzenia od .part0001.rar do .part9999.rar, jako domyślne. Można opcjonalnie użyć poprzednich rozszerzeń.
7z.
7z jest formatem kompresji danych o otwartej architekturze.
Format ten stawia nacisk na wysoki stopień kompresji i silne szyfrowanie (AES-256). 7z dzięki swojej architekturze ma możliwość używania dowolnej metody kompresji. Maksymalna wielkość archiwum jest określona na poziomie 16 000 000 000 GB.
7z rozwiązuje również problem zapisu znaków wielu języków dzięki użyciu standardu unicode w nazwach plików wewnątrz archiwum.
Dodatkowym atutem formatu jest kompresja nagłówków archiwów.
7z stosuje algorytm LZMA (poprawioną i zoptymalizowaną wersję algorytmu LZ77) jako domyślną i główną metodę kompresji.
TAR.
.tar (nazwa pochodzi od angielskiego "Tape ARchiver" - "ARchiwizator Taśm") to uniksowy program do umieszczania grupy plików w jednym zbiorczym pliku (tzw. archiwum), który następnie może zostać skompresowany programami gzip, bzip2 lub lzma, co daje odpowiednio pliki tgz (równoznaczne z tar.gz), tar.bz2 i tar.lzma. Dodawany do archiwum tar plik jest zawsze umieszczany na jego końcu.
Takie skompresowane pliki tar są nazywane tarball.
Jak sama nazwa wskazuje program ten był początkowo używany do przygotowania plików do archiwizacji na taśmach magnetycznych, jednak jest obecnie wykorzystywany do przygotowywania archiwów zapisywanych na dowolnym nośniku. Program ten jest powszechnie używany w systemach operacyjnych typu UNIX, jednak istnieją też wersje dla innych systemów operacyjnych.
CAB.
Cabinet (CAB) - format archiwizacji danych, pierwotnie wykorzystywany w systemie operacyjnym Microsoft Windows. Umożliwia kompresję danych oraz elektroniczne podpisanie archiwum. Jest używany w różnych instalatorach Microsoftu: Setup API, Device Installer, AdvPack (do instalacji formantów ActiveX z Internet Explorera) oraz Windows Installer.
Format CAB zezwala na trzy metody kompresji danych:
Rozszerzenie pliku CAB jest również używane w wielu instalatorach (InstallShield i innych) aczkolwiek nie jest to ten sam format.
bzip2.
bzip2 - algorytm i nazwa programu komputerowego będącego jedną z jego implementacji, do bezstratnej kompresji danych.
Jest on dostępny na licencji analogicznej do licencji BSD.
Bzip2 jest popularny na systemach Unix i Linux.
Zwykle jest używany do kompresji archiwów tar.
Takie pliki o rozszerzeniu tar.bz2 zwykle służą do dystrybucji oprogramowania.
Nowe wersje RPM korzystają z bzip2 (poprzednio gzip) do kompresji archiwum cpio.
ARJ.
ARJ jest jednym z formatów kompresji danych oraz programem do kompresji i dekompresji tego typu plików. Został stworzony przez Roberta K. Junga. Wersja 1.0 powstała w lutym 1991 roku. Nazwa wywodzi się od (skompresowane przez Roberta Junga).

</doc>
<doc id="1401716" url="https://pl.wikipedia.org/wiki?curid=1401716" title="Ratusz w Opatowie">
Ratusz w Opatowie

Ratusz w Opatowie – obecna siedziba władz miasta i gminy Opatów.
Powstał w drugiej połowie XVI lub na początku XVII wieku. Budynek najprawdopodobniej wybudowano z funduszy kanclerza Krzysztofa Szydłowieckiego jako budowlę, w której zatrzymywał się, przebywając ze swoimi towarzyszami w Opatowie. W XIX wieku budynek zamieniono na koszary i cerkiew parafialną pod wezwaniem Opieki Matki Bożej. W dwudziestoleciu międzywojennym gmach był siedzibą starostwa i sejmiku powiatowego.
Jest to budowla murowana, zbudowana na planie prostokąta, dwukondygnacjowa, podpiwniczona i posiada oszkarpowane naroża, kryta gontem. W przyziemiu od strony rynku charakterystyczne są czteroprzęsłowe podcienia arkadowo-filarowe, o sklepieniu kolebkowo-krzyżowym.

</doc>
<doc id="1401717" url="https://pl.wikipedia.org/wiki?curid=1401717" title="Ges-moll">
Ges-moll

ges-moll – gama muzyczna oparta na skali molowej, której toniką jest ges. Gama ges-moll zawiera dźwięki: ges, as, heses, ces, des, eses, fes. Enharmonicznym odpowiednikiem ges-moll jest gama fis-moll.
Nazwa ges-moll oznacza także akord, zbudowany z pierwszego (ges), trzeciego (heses) i piątego (des) stopnia gamy ges-moll.

</doc>
<doc id="1401719" url="https://pl.wikipedia.org/wiki?curid=1401719" title="Okręg wyborczy Chesterton">
Okręg wyborczy Chesterton

Okręg wyborczy Chesterton powstał w 1885 r. i wysyłał do brytyjskiej Izby Gmin jednego deputowanego. Okręg położony był w hrabstwie Camridgeshire. Został zlikwidowany w 1918 r.

</doc>
<doc id="1401726" url="https://pl.wikipedia.org/wiki?curid=1401726" title="Fashion Nugget">
Fashion Nugget

Fashion Nugget – drugi album zespołu Cake wydany dnia 17 września 1996 roku. Zawiera 14 piosenek. Piosenka "The Distance" stała się jednym z największych hitów zespołu i pomogła albumowi pokryć się platyną.
Instrumentalna wersja piosenki "Italian Leather Sofa" została użyta w programie telewizyjnym "Mission Hill".

</doc>
<doc id="1401728" url="https://pl.wikipedia.org/wiki?curid=1401728" title="Dis-dur">
Dis-dur

Dis-dur – gama muzyczna oparta na skali durowej, której toniką jest dis. Gama Dis-dur zawiera dźwięki: dis, f, g, gis, ais, c, d. Enharmonicznym odpowiednikiem Dis-dur jest gama Es-dur.
Dis-dur to także akord, zbudowany z pierwszego (dis), trzeciego (g) i piątego (ais) stopnia gamy Dis-dur.

</doc>
<doc id="1401730" url="https://pl.wikipedia.org/wiki?curid=1401730" title="Pandolfo Roberti">
Pandolfo Roberti

Pandolfo Roberti (zm. 1210) – włoski kardynał. Pochodził z Lukki, gdzie w 1171 został kanonikiem kapituły katedralnej. W grudniu 1182 papież Lucjusz III mianował go kardynałem prezbiterem SS. XII Apostoli. Sygnował bulle papieskie między 2 stycznia 1183 a 1 lipca 1201. Uczestniczył w papieskiej elekcji w listopadzie 1185 i w 1191. W 1196 na polecenie papieża Celestyna III mediował w konflikcie między Pizą a Genuą. W latach 1197-1199 służył jako legat papieski w Toskanii, gdzie wspierał opór miast przeciwko dominacji cesarskiej. Pod koniec życia przeniósł się z powrotem do Lukki, gdzie zmarł.
Dawniej przypisywano mu autorstwo niektórych biografii papieży z początku XII wieku, myląc go z Pandolfo Alatrino, kardynałem obediencji antypapieża Anakleta II w latach 1131-38. Nieudowodnione jest także jego pokrewieństwo z pizańską rodziną Masca, przypisywane mu w historiografii począwszy od XVI wieku. Jeden z dokumentów znajdujących się w archiwum kapituły katedralnej w Lukce wskazuje, że jego ojciec nazywał się Pietro Roberti.
Linki zewnętrzne.
S. Miranda: Pandolfo

</doc>
<doc id="1401731" url="https://pl.wikipedia.org/wiki?curid=1401731" title="Droga ekspresowa 10 (Izrael)">
Droga ekspresowa 10 (Izrael)

Droga ekspresowa 10 (hebr.: כביש 10) – droga ekspresowa położona na pustyni Negew, na południu Izraela. Przebiega przez niemal całą granicę Izraela z Egiptem. Zaczyna się na północy przy granicy Strefy Gazy, a kończy na południu w górach w pobliżu Ejlatu.
Przebieg.
Droga ekspresowa nr 10 w rzeczywistości posiada status drogi międzymiastowej. Rozpoczyna się na skrzyżowaniu z drogą nr 232 przy przejściu granicznym Kerem Szalom, położonym na południe od kibucu Kerem Szalom, na granicy ze Strefą Gazy.
Następnie droga biegnie na południowy wschód wzdłuż granicy z Egiptem. Jest to droga graniczna, i z tego powodu jest patrolowana przez patrole Sił Obronnych Izraela. Wzdłuż drogi są położone również liczne posterunki obserwacyjne oraz bazy wojskowe.
Pierwszy odcinek drogi biegnie wzdłuż pól uprawnych. Następnie mija się położony na wschodzie moszaw Jewul, po minięciu którego droga wjeżdża w tereny pustynne Negewu. Po około 20 km dojeżdża się do wadi Nahal Nitsana, w której w porze deszczowej pojawia się okresowa rzeka. Znajduje się tutaj skrzyżowanie z lokalną drogą, którą można pojechać do położonego na południowym wschodzie moszawu Be’er Milka.
Następnie droga wjeżdża na tereny wyżynne położone na wysokości 200 metrów n.p.m. i po 8 km dociera do położonej na wschodzie wioski Niccane Sinaj. Mija się tutaj położone na wschodzie nowoczesne uprawy rolnicze w szklarniach. Po około 0,5 km jest skrzyżowanie z lokalną drogą, która umożliwia dotarcie do wioski Niccana z pominięciem przejścia granicznego Niccana. Po 1,5 km droga dociera do przejścia granicznego Niccana, gdzie krzyżuje się z drogą nr 211 , którą jadąc na wschód dojeżdża się do wioski Niccana.
Droga dalej podąża w kierunku południowo-wschodnim i wjeżdża w górzyste rejony Negewu. Po wjechaniu na wysokość 300 metrów n.p.m. mija się położone na wschodzie i ukryte wśród gór tajne bazy wojskowe Sił Obronnych Izraela. Następnie droga zjeżdża do wadi Nahal Takif i ponownie wjeżdża na wysokość 300 metrów n.p.m. Po przejechaniu około 23 km dojeżdża się do skrzyżowania z lokalną drogą, którą jadąc na północny wschód można dojechać do wioski Ezuz.
Następnie droga przejeżdża przez masyw górski wznoszący się na wysokość ponad 600 metrów n.p.m. i zjeżdża na wysokość ponad 400 metrów n.p.m. do wadi Nahal Mitnan. Po jej minięciu droga wspina się na masyw górski o wysokości ponad 800 metrów n.p.m. Po przejechaniu 34 km dojeżdża się do wadi Horsha, gdzie znajduje się posterunek wojskowy Har Harif i skrzyżowanie z drogą nr 171 , którą jadąc na północny wschód dojeżdża się do portu lotniczego Micpe Ramon i drogi ekspresowej nr 40 (Kefar Sawa–Ketura).
Droga wykręca tutaj na południe i wspina się na masyw górski o wysokości ponad 800 metrów n.p.m. i na długości ponad 50 km wije się wśród pustynnych gór. Następnie zjeżdża na wysokość około 600 metrów n.p.m. do wadi Nahal Sagi i po kolejnych 30 km dociera do wadi Nahal Paran. Następnie mija po stronie wschodniej tereny olbrzymiego poligonu wojskowego i dociera do skrzyżowania Sayarim z drogą ekspresową nr 12 (Ne’ot Semadar-Ejlat). Drogą tą można dojechać do położonego na północnym wschodzie portu lotniczego Owda.

</doc>
<doc id="1401732" url="https://pl.wikipedia.org/wiki?curid=1401732" title="Zielona Pani">
Zielona Pani



</doc>
<doc id="1401733" url="https://pl.wikipedia.org/wiki?curid=1401733" title="Norman G. Thomas">
Norman G. Thomas

Norman Gene Thomas (ur. 1 maja 1930 w Alamosa, zm. 19 maja 2020) – amerykański astronom, pracował w Lowell Observatory.
W latach 1964–1989 odkrył 55 planetoid (48 samodzielnie oraz 7 wspólnie z innymi astronomami). W 1968 roku odkrył kometę C/1968 Y1 (Thomas) oraz niezależnie (jako drugi po M.A. Whitakerze) odkrył kometę C/1968 L1 (Whitaker-Thomas).
W uznaniu jego pracy jedną z planetoid nazwano (2555) Thomas.

</doc>
<doc id="1401735" url="https://pl.wikipedia.org/wiki?curid=1401735" title="Prolonging the Magic">
Prolonging the Magic

Prolonging the Magic – trzeci album zespołu Cake wydany 6 października 1998 roku. Zawiera 13 utworów, w tym singel: "Never There". Został nagrany po tym, jak Greg Brown odszedł z zespołu. Na jego miejsce przyszedł Xan McCurdy. Album, podobnie jak jego poprzednik, uzyskał status platynowej płyty.

</doc>
<doc id="1401736" url="https://pl.wikipedia.org/wiki?curid=1401736" title="Zapasy na Letnich Igrzyskach Olimpijskich 2008">
Zapasy na Letnich Igrzyskach Olimpijskich 2008

Zapasy na XXIX Letnich Igrzyskach Olimpijskich rozgrywane były od 12 do 21 sierpnia. Zawody odbyły się w hali Chińskiego Uniwersytetu Rolniczego.
Kategorie wagowe.
Styl wolny.
Kobiety
Mężczyźni
Styl klasyczny.
Mężczyźni
Polacy.
Wśród 344 zapaśników znaleźli się również reprezentanci Polski.
Styl wolny
Kobiety
Mężczyźni
Styl klasyczny
Mężczyźni

</doc>
<doc id="1401739" url="https://pl.wikipedia.org/wiki?curid=1401739" title="Charles S. Kraszewski">
Charles S. Kraszewski

Charles S. Kraszewski (ur. 1962 w USA) – profesor, slawista, tłumacz z literatur polskich, czeskich, słowackich, oraz z łaciny i greki, Jest również poetą, Jego wiersze ukazały się w czasopismach literackich w Stanach Zjednoczonych, m.in. Poetry South, Chaparral, Valley Voices i Red River Review.
Życiorys.
W 1990 uzyskał stopień doktora (Ph. D.) literatury porównawczej na Penn State University. Profesor Charles Kraszewski był dyrektorem polonijnego wydawnictwa "PIASA Books" Polskiego Instytutu Naukowego w Ameryce oraz od stycznia 2008 roku redaktorem naczelnym The Polish Review w Nowym Jorku. Jego artykuły na temat polskich pisarzy znajdują się w rejestrach Polskiej Bibliografii Literackiej
W 2013 roku otrzymał Nagrodę Literacką Związku Pisarzy Polskich na Obczyźnie, Londyn.

</doc>
<doc id="1401740" url="https://pl.wikipedia.org/wiki?curid=1401740" title="Comfort Eagle">
Comfort Eagle

Comfort Eagle – czwarty album zespołu Cake po raz pierwszy wydany za pośrednictwem Columbia Records 24 lipca 2001 roku. Zawiera 11 piosenek.

</doc>
<doc id="1401741" url="https://pl.wikipedia.org/wiki?curid=1401741" title="Ludwik Praschma">
Ludwik Praschma

Ludwik hrabia Praschma baron na Bilkau, niem. Ludwig Graf Praschma Freiherr von Bilkau (1790–1830) – młodszy syn Jana Nepomucena II i Marianny Karoliny von Zierotin-Lilgenau, urodzony 29 lipca 1790 r. w Niemodlinie. Odziedziczył w 1822 r. w wyniku podziału spadku po ojcu, państwo stanowe Tułowice (Herrschaft Tillowitz). Jego starszy brat odziedziczył państwo stanowe Niemodlin (Herrschaft Falkenberg). 
Jego pierwszą żoną była Therese Fünfkirchen (urodziła się 27 kwietnia 1799 r. w Wiedniu, zmarła 20 listopada 1824 r. w miejscowości Lösch koło Brna na Morawach), jej imieniem została nazwana huta, funkcjonująca w dzisiejszych Tułowicach Małych (Theresienhütte, wcześniej Asche). Imieniem drugiej żony Wilhelminy Würmbrandt, którą poślubił po śmierci pierwszej żony Teresy w 1824 r., nazwał drugą hutę (Wilhelminenhütte) wybudowaną w 1826 r., na terenie dawnego młyna wodnego w Wydrowicach. Przy pomocy sprowadzonego z Mediolanu architekta, przebudował pałac w Tułowicach, powiększając go trzykrotnie. Przecenił jednak swoje finansowe możliwości i jego dobra zostały objęte zarządem komisarycznym, a następnie wystawione na licytację. Zmarł bezpotomnie 18 sierpnia 1830 r. w Wiedniu, w wieku 40 lat. Dobra tułowickie nabył 1 lipca 1835 r. hrabia Ernst Frankenberg-Ludwigsdorf (1800–1855).

</doc>
<doc id="1401742" url="https://pl.wikipedia.org/wiki?curid=1401742" title="Mistrzostwa Świata w Piłce Nożnej 1994 (eliminacje strefy CONMEBOL)">
Mistrzostwa Świata w Piłce Nożnej 1994 (eliminacje strefy CONMEBOL)

W eliminacjach do finałów Mistrzostw Świata w Piłce Nożnej 1994 w Stanach Zjednoczonych AP w strefie CONMEBOL brało udział 9 reprezentacji narodowych. Spośród nich 3 uzyskały awans, natomiast jedna drużyna rozegrała baraż ze zwycięzcą barażu pomiędzy zwycięzcą kwalifikacji strefy OFC (zobacz: elim. strefy OFC) a drugim zespołem kwalifikacji CONCACAF (zobacz: elim. strefy CONCACAF). Strefa południowoamerykańska miała zatem 3 do 4 miejsc w finałach. W eliminacjach nie brała udziału reprezentacja Chile, która została zdyskwalifikowana przez FIFA za incydent, który wydarzył się podczas ostatniego meczu Chile w eliminacjach do Mistrzostw Świata 1990, znany jako El Maracanazo.
Zasady kwalifikacji.
Zespoły zostały podzielone na dwie grupy po 4 (grupa A) lub po 5 (grupa B) drużyn. Awansował pierwszy zespół grupy A i dwa pierwsze zespoły grupy B. Drugi zespół grupy A zagrał w barażu ze zwycięzcą barażu pomiędzy zwycięzcą eliminacji strefy OFC a drugim zespołem kwalifikacji strefy CONCACAF.
Przebieg eliminacji.
Grupa A.
Klasyfikacja:
Wyniki:
Grupa B.
Klasyfikacja:
Wyniki:
Awans.
Awans do turnieju finałowego Mistrzostw świata uzyskały następujące reprezentacje:

</doc>
<doc id="1401744" url="https://pl.wikipedia.org/wiki?curid=1401744" title="Osadnictwo wojskowe">
Osadnictwo wojskowe

Osadnictwo wojskowe − nadawanie ziemi w okresie II Rzeczypospolitej na kresach wschodnich zasłużonym żołnierzom Wojska Polskiego oraz ochotnikom. Termin ten niekiedy jest używany także w odniesieniu do polskich żołnierzy osiedlanych na Ziemiach Odzyskanych po II wojnie światowej.
Okres międzywojenny.
Postulaty przyznawania ziemi polskim osadnikom na Kresach pojawiły się w 1919 roku. Ich motywami była chęć nagrodzenia wysiłku żołnierzy, wzmocnienie polskości na Kresach oraz zagospodarowanie nadwyżki siły roboczej, często niewykwalifikowanej, której pojawienia spodziewano się po demobilizacji. W rozkazie z dnia 18 października 1920 roku Józef Piłsudski zwrócił się do przyszłych osadników:
Podstawą prawną osadnictwa były dwie ustawy przyjęte jednogłośnie przez Sejm 17 grudnia 1920 r. Pierwsza dotyczyła przejęcia ziemi w zaborze rosyjskim (należących do rosyjskiego skarbu i rodziny carskiej, niektórych dóbr duchownych i klasztornych, opuszczonych przez ziemian dóbr prywatnych, a także części funkcjonujących polskich folwarków). Druga dotyczyła nadawania ziemi żołnierzom Wojska Polskiego. Zgodnie z zapisami ustawy do otrzymania ziemi darmo uprawnieni byli „inwalidzi i żołnierze Wojska Polskiego, którzy się szczególnie odznaczyli oraz żołnierze, którzy dobrowolnie wstąpili do Wojska Polskiego i odbyli służbę frontową. Wszyscy inni inwalidzi oraz żołnierze, zdolni do pracy na roli, mogli w miarę rozporządzalnego zapasu otrzymać ziemię odpłatnie”.
Akcja osadnictwa trwała od 1920 do 1923 roku, napotykając znaczne trudności finansowe i polityczne. W rezultacie z 99 153 podań tylko 7345 zostało rozpatrzonych pozytywnie; żołnierze i ochotnicy otrzymali 1331,46 km². Na mniejszą skalę proces ten został wznowiony po przewrocie majowym, ale został znowu wstrzymany po kilku latach.
W 1922 został założony Centralny Związek Osadników Wojskowych. Prezesem związku był inż. Wiktor Zygmunt Przedpełski, a działaczem kpt. Jerzy Bonkowicz-Sittauer.
Blisko 80% rodzin osadników zostało objętych deportacją (wywózką na Syberię lub do republik w Azji Środkowej) po zagarnięciu kresów wschodnich Polski przez Związek Radziecki po 17 września 1939 roku. Wywózki, z których pierwsza nastąpiła 10 lutego 1940, trwały nieprzerwanie do ataku niemieckiego na ZSRR. Części zesłańców udało się dołączyć do tworzonej od roku 1941 przez generała Andersa Armii Polskiej w ZSRR, część zaś weszła w skład armii generała Berlinga. Pozostali przy życiu wrócili do kraju już po wojnie.
Okres powojenny.
Osadnictwo wojskowe zaistniało znowu po II wojnie światowej, tym razem na „Kresach Zachodnich”, wzdłuż granicy polsko-niemieckiej. Miało zapewnić zdemobilizowanym żołnierzom i ich rodzinom byt oraz stworzyć „wał polskości” w pasie przygranicznym.
Podstawą formalną osadnictwa był rozkaz nr 111 Naczelnego Dowództwa Wojska Polskiego z 5 czerwca 1945 roku. Jak wielką wagę przykładano do tej akcji „rozproszenia i rozmieszczenia” świadczy fakt, że na czele tzw. "Generalnego Inspektoratu Osadnictwa Wojskowego", działającego pod patronatem Głównego Zarządu Polityczno-Wychowawczego Wojska Polskiego postawiono gen. Świerczewskiego i płk. Jaroszewicza. Inspektorat wydał w czerwcu 1945 roku zarządzenie precyzujące zakres osadnictwa wojskowego do 12 powiatów przygranicznych nad Odrą i Nysą Łużycką. Równocześnie Państwowy Urząd Repatriacyjny zaniechał obsadzania tych powiatów innymi kategoriami osadników. Osadnictwo wojskowe opóźniło wydanie dekretu o częściowej demobilizacji dopiero 10 sierpnia 1945 roku, chociaż część żołnierzy spodziewając się jej już wcześniej zajmowała wybrane gospodarstwa. Akcją osiedleńczą kierowała bezpośrednio Komisja Osadnictwa Wojskowego z siedzibą w Poznaniu z siecią inspektoratów osadnictwa wojskowego. We wrześniu 1945 system ten został podporządkowany Ministerstwu Administracji Publicznej i powstały wojewódzkie i powiatowe komisje osadnictwa wojskowego. Wówczas też zaczęto legalizować osadnictwo osób cywilnych w powiatach przygranicznych. 15 lutego 1946 zlikwidowano inspektoraty wojskowe i w urzędach terenowych powstały w kolejnym miesiącu referaty osadnictwa wojskowego działające w ramach wydziałów osiedleńczych. 
Osadnictwo wojskowe objęło wszystkich żołnierzy Wojska Polskiego oraz osoby walczące z Niemcami jako członkowie Gwardii Ludowej, Armii Ludowej, Polskiej Armii Ludowej, Armii Krajowej, Batalionów Chłopskich i Korpusu Bezpieczeństwa. Osadnicy wojskowi mieli prawo do przydziału ok. 10 ha ziemi i mebli do 3–4 pokoi. Do końca 1947 roku byli też zwolnieni z płacenia podatków. Otrzymywali także zapomogi pieniężne, żywność, inwentarz żywy i zboże do zasiewu, wojsko pomagało także w pracach polowych. Do końca roku 1945 jednostki 1 Armii WP przekazały im 700 koni, 1300 krów i 180 świń. W dwa lata później przekazano jeszcze 2800 koni zagarniętych w Niemczech oraz zdemobilizowane wierzchowce (nie nadające się do prac polowych) 1 Dywizji Kawalerii.
Osiedlano tzw. "grupy operacyjne", każda w sile 20 uzbrojonych żołnierzy. Z każdej grupy 18 zabezpieczało wybrane gospodarstwa, a pozostałych dwóch sprowadzało rodziny żołnierzy. Mimo wsparcia następował znaczny odpływ osadników wojskowych z powodu niekorzystnych warunków. Opóźnienie w przebiegu akcji spowodowało, że osadnicy kierowani byli na tereny splądrowane lub już zajmowane przez napływającą ludność cywilną. Lokalnie udział osadników wojskowych był znaczny i tak np. wysuniętym najdalej na zachód powiecie chojeńskim sięgał 75%.
24 lipca 1948 Biuro Pełnomocnika MON ds. Osadnictwa Wojskowego uległo likwidacji. Do tego czasu osadnictwo wojskowe objęło około 200 tysięcy osób (zdemobilizowanych wojskowych i ich rodziny).

</doc>
<doc id="1401746" url="https://pl.wikipedia.org/wiki?curid=1401746" title="Osadnik wojskowy">
Osadnik wojskowy



</doc>
<doc id="1401747" url="https://pl.wikipedia.org/wiki?curid=1401747" title="Pressure Chief">
Pressure Chief

Pressure Chief – piąty album zespołu Cake wydany za pośrednictwem Columbia Records dnia 5 października 2004 roku na całym świecie.
Termin wydania albumu został przesunięty z oryginalnego terminu wydania (sierpień 2004). Zawiera 11 piosenek (10 nowych, oryginalnych zespołu i jeden cover). Został nagrany w studio w Sacramento. Dotarł do miejsca 17 w Billboard 200. Dwa główne single: "No Phone" i "Carbon Monoxide" zdobyły uznanie wśród fanów i na listach przebojów.

</doc>
<doc id="1401750" url="https://pl.wikipedia.org/wiki?curid=1401750" title="Nick (ujednoznacznienie)">
Nick (ujednoznacznienie)



</doc>
<doc id="1401751" url="https://pl.wikipedia.org/wiki?curid=1401751" title="Osadnictwo kresowe">
Osadnictwo kresowe



</doc>
<doc id="1401753" url="https://pl.wikipedia.org/wiki?curid=1401753" title="Mladen Kašćelan">
Mladen Kašćelan

Mladen Kašćelan (wym. []; ur. 13 lutego 1983 w Kotorze) – czarnogórski piłkarz występujący na pozycji defensywnego pomocnika, reprezentant Czarnogóry. Od 2018 roku zawodnik Spartaka Tambow.
Kariera piłkarska.
Kariera klubowa.
Swoją karierę rozpoczynał w klubie z miejscowości, w której się urodził – Bokelj Kotor. W 2002 roku trafił do Borussii Dortmund, gdzie grał jedynie w jej rezerwach. W sezonie 2003/2004 przeszedł do Karlsruher SC, w barwach którego rozegrał 2 spotkania. Następnie powrócił na Bałkany: kolejno występował w OFK Beograd i FK Voždovac.
Przed sezonem 2007/2008 trafił do Łódzkiego Klubu Sportowego. W rundzie jesiennej nie zdołał wywalczyć sobie miejsca w składzie i został wypożyczony do Stali Głowno. Na wiosnę ponownie trafił do ŁKS-u. Tym razem szybko „wskoczył” do pierwszej jedenastki, stając się kluczowym graczem swojej drużyny. Latem 2009 roku podpisał kontrakt z Karpatami Lwów.
W styczniu 2010 roku podpisał trzyletni kontrakt z Jagiellonią Białystok. W sierpniu 2011 Kašćelan został na rok wypożyczony z Jagiellonii do ŁKS Łódź, w którym rozegrał 11 spotkań. W grudniu 2011 z powodu kłopotów finansowych łódzkiego klubu wrócił do Białegostoku.
23 stycznia 2012 na zasadzie półrocznego wypożyczenia z opcją pierwokupu trafił do bułgarskiego klubu Łudogorec Razgrad.
7 czerwca 2012 rozwiązał kontrakt z Jagiellonią Białystok.
We wrześniu 2012 Kašćelan związał się kontraktem z greckim klubem APS Panthrakikos występującym w Superleague Ellada.
Kariera reprezentacyjna.
6 czerwca 2009 roku zadebiutował w reprezentacji Czarnogóry w eliminacyjnym meczu do MŚ 2010 z drużyną Cypru. Na boisku przebywał przez pełne 90 minut. Ponadto otrzymał żółtą kartkę.

</doc>
<doc id="1401754" url="https://pl.wikipedia.org/wiki?curid=1401754" title="Lenny Krayzelburg">
Lenny Krayzelburg

Lenny Krayzelburg (ur. 28 września 1975 w Odessie), amerykański pływak, czterokrotny mistrz olimpijski, dwukrotny mistrz świata.
Urodził się na terenie dzisiejszej Ukrainy w żydowskiej rodzinie. W 1989 jego rodzina wyemigrowała z ZSRR i osiadła w Los Angeles. Specjalizował się w stylu grzbietowym. Zdominował rywalizację w tym stylu na mistrzostwach świata w 1998 oraz igrzyskach rozgrywanych dwa lata później, zwyciężając na obu indywidualnych dystansach.

</doc>
<doc id="1401757" url="https://pl.wikipedia.org/wiki?curid=1401757" title="Rock ’N’ Roll Lifestyle">
Rock ’N’ Roll Lifestyle

Rock ’N’ Roll Lifestyle (źródła wspominają także nazwę „How Do You Afford Your Rock &amp; Roll Lifestyle?”) - pierwszy debiutancki singiel zespołu Cake wydany w roku 1993 w nakładzie jedynie 500 egzemplarzy na terytorium USA. Utwór był grany za pośrednictwem amerykańskiej stacji radiowej KWOD. Utwór został zaprezentowany na pierwszym longplayu zespołu Cake, Motorcade of Generosity.

</doc>
<doc id="1401760" url="https://pl.wikipedia.org/wiki?curid=1401760" title="Chwile (album Cisza jak ta)">
Chwile (album Cisza jak ta)

Chwile – trzecie wydawnictwo zespołu Cisza jak ta grającego poezję śpiewaną.
Lista utworów.
Łączny czas: 47:39
Twórcy.
Zespół Cisza jak ta w składzie:

</doc>
<doc id="1401762" url="https://pl.wikipedia.org/wiki?curid=1401762" title="Tom Malchow">
Tom Malchow

Thomas ("Tom") Andrew Malchow (ur. 18 sierpnia 1976 w St. Paul) – amerykański pływak, dwukrotny medalista olimpijski, wicemistrz świata.
Specjalizował się w stylu motylkowym, jego koronnym dystansem było 200 metrów. W 1996 w Atlancie zdobył srebrny medal, cztery lata później zwyciężył. W latach 2000-2001 był posiadaczem rekordu świata na tym dystansie. Na mistrzostwach świata na długim basenie zdobył trzy medale: srebrny (2001) i dwa brązowe (1998, 2003).

</doc>
<doc id="1401763" url="https://pl.wikipedia.org/wiki?curid=1401763" title="Thomas Malchow">
Thomas Malchow



</doc>
<doc id="1401764" url="https://pl.wikipedia.org/wiki?curid=1401764" title="Practice What You Preach">
Practice What You Preach

Practice What You Preach – trzeci album studyjny amerykańskiej grupy muzycznej Testament. Nagrania dotarły do 77. miejsca listy Billboard 200 w USA.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1401766" url="https://pl.wikipedia.org/wiki?curid=1401766" title="Sen natchniony">
Sen natchniony

Sen natchniony – druga płyta zespołu Cisza jak ta wykonującego poezję śpiewaną.
Twórcy.
Zespół Cisza jak ta w składzie:

</doc>
<doc id="1401770" url="https://pl.wikipedia.org/wiki?curid=1401770" title="Bitwa pod Eupatorią">
Bitwa pod Eupatorią

Bitwa pod Eupatorią – starcie zbrojne, które miało miejsce 17 lutego 1855 roku między wojskami tureckimi i rosyjskimi w trakcie wojny krymskiej.
Przyczyny bitwy.
Chcąc uniemożliwić desant dwóch dywizji francuskich i jednocześnie wyeliminować zagrożenie dla własnych linii komunikacyjnych, książę Mienszykow zlecił opracowanie planu odbicia Eupatorii. Zwolennikiem operacji był car Mikołaj I, który chciał umocnić prestiż Rosji.
Przygotowania do bitwy.
Armia rosyjska.
Z danych wywiadowczych wynikało, że garnizon Eupatorii stanowią w 90% żołnierze tureccy. Rosjanie liczyli, że będą łatwiejszym do pokonania przeciwnikiem niż oddziały brytyjskie i francuskie.
Do szturmu wyznaczono dywizję piechoty pod dowództwem generała Stiepana Chrulowa. Dodatkową ochronę miała stanowić brygada kawalerii generała Bobylewa. Całość wspierało ponad 100 dział artylerii. 
Armia sprzymierzona.
Garnizon stanowili Turcy wspierani przez słabe liczebnie oddziały brytyjskiej piechoty morskiej. Pod dowództwem francuskich inżynierów Turcy wznieśli wokół portu umocnienia polowe. Obrońcy Eupatorii mieli do dyspozycji około 40 dział. W razie potrzeby mogli liczyć na wsparcie artylerii brytyjskich i francuskich okrętów.
Przebieg bitwy.
Natarcie Chrulowa rozpoczęło się o godzinie 5:00 rano 17 lutego 1855 roku kanonadą artyleryjską. Pod jej osłoną generał stopniowo rozwijał swoje oddziały. Siły sprzymierzonych odpowiedziały ogniem własnej artylerii z okrętów.
Rosjanie kryjąc się za cmentarzem i kamieniołomem zbliżyli się do tureckich pozycji na odległość 100 metrów. Nie zdołali podejść bliżej ze względu na ostrzał z muszkietów nieprzyjaciela. Turcy próbowali kontratakować wysuniętą kolumnę rosyjską, jednak Bobylew powstrzymał ich pułkiem ułanów i kartaczami konnej baterii. Przed południem rozpoczął się decydujący atak Rosjan. Do szturmu ruszyły dwa bataliony azowskiego pułku piechoty i batalion greckich ochotników. Atak został odparty.
Chrulow doszedł do wniosku, że dalsze szturmowanie miasta poniosłoby za sobą zbyt duże straty w ludziach i nakazał odwrót. W jego czasie turecka kawaleria zaatakowała rosyjskie oddziały, jednak została odparta.

</doc>
<doc id="1401771" url="https://pl.wikipedia.org/wiki?curid=1401771" title="Jolene (singel Cake)">
Jolene (singel Cake)

Jolene – singiel zespołu Cake wydany w roku 1994, który później znalazł się na longplayu zespołu – Motorcade of Generosity. Jest to Cover piosenki Dolly Parton o tym samym tytule.

</doc>
<doc id="1401780" url="https://pl.wikipedia.org/wiki?curid=1401780" title="Ruby Sees All">
Ruby Sees All

Ruby Sees All – singiel zespołu Cake wydany w roku 1995, ostatni singiel z albumu "Motorcade of Generosity".

</doc>
<doc id="1401781" url="https://pl.wikipedia.org/wiki?curid=1401781" title="DR Kongo">
DR Kongo



</doc>
<doc id="1401783" url="https://pl.wikipedia.org/wiki?curid=1401783" title="Zielona magia">
Zielona magia

Zielona magia – debiutancki album formacji Cisza jak ta grającego poezję śpiewaną.
Twórcy.
Zespół Cisza jak ta w składzie:

</doc>
<doc id="1401785" url="https://pl.wikipedia.org/wiki?curid=1401785" title="I Will Survive">
I Will Survive

I Will Survive – piosenka autorstwa Freddiego Perrena i Dino Fekarisa, którą pierwotnie nagrała amerykańska piosenkarka Gloria Gaynor. Singiel z utworem wydany został na singlu w październiku 1978 roku. Przez lata kompozycja stała się hymnem disco, otrzymując od RIAA certyfikat podwójnej platyny.
Tekst piosenki opisuje sytuację, gdzie narrator odkrywa w sobie pokłady wiary we własne siły, co następuje po rozstaniu dwojga ludzi. Pewność uwolnionej ze związku osoby wzrasta z każdym wersem, czemu towarzyszy porywający instrumentalny akompaniament. Piosenka jest uznawana za symbol kobiecej niezależności, także homoseksualiści traktują ją za swój hymn. Piosenka ta była również hymnem piłkarskiej reprezentacji Francji, gdy ta wygrała Mundial w 1998 roku.
Popularność.
Utwór jest jedną z najpopularniejszych piosenek disco wszech czasów. Największy przebój piosenkarki dotarł do pozycji pierwszej na amerykańskiej liście "Billboard" Hot 100, także na Wyspach Brytyjskich utwór wspiął się na sam szczyt zestawienia UK Singles Chart.
„I Will Survive” znalazł się na pozycji 492. na liście 500. utworów wszech czasów kompilowanej przez amerykańskie czasopismo muzyczne "Rolling Stone". W 2000 roku, piosenka zajęła 1. miejsce zestawienia 100. najlepszych piosenek tanecznych, które przygotowała amerykańska stacja telewizyjna VH1.
Wersje innych wykonawców.
Wersja Cake.
Utwór „I Will Survive” nagrany przez zespół Cake trafił na singiel, który wydany został w roku 1996. Cover pojawił się później na ich albumie "Fashion Nugget". Mała płyta była pierwszym singlem promującym płytę.
Teledysk.
John McCrea wciela się w rolę funkcjonariusza policji, który wydaje mandaty w San Francisco. Łączy się to z obrazkiem, w którym Todd Roper gra na ulicach na gitarze Shon Meckfessel gra na dachu samochodu, zaś Greg Brown gra w tłumie przechodniów.

</doc>
<doc id="1401786" url="https://pl.wikipedia.org/wiki?curid=1401786" title="EUFOR DR Kongo">
EUFOR DR Kongo



</doc>
<doc id="1401791" url="https://pl.wikipedia.org/wiki?curid=1401791" title="Harvard Observatory">
Harvard Observatory



</doc>
<doc id="1401795" url="https://pl.wikipedia.org/wiki?curid=1401795" title="The Distance">
The Distance

The Distance - singiel zespołu Cake, pochodzący z longplaya "Fashion Nugget", wydany w 1997 roku. Napisany przez gitarzystę Grega Browna, utwór, zdaniem krytyka serwisu AllMusic Stephena Thomasa Erlewine, "uratował album [Fashion Nugget] od klęski komercyjnej i był głównym powodem zdobycia przez ów statusu platynowej".

</doc>
<doc id="1401805" url="https://pl.wikipedia.org/wiki?curid=1401805" title="Pawieł Potiomkin">
Pawieł Potiomkin

Pawieł Siergiejewicz Potiomkin (ros. Павел Сергеевич Потемкин; ur. w Petersburgu, zm. 29 marca 1796 tamże) – rosyjski generał, hrabia od 1794, rosyjski poeta, tłumacz i dramaturg.
Brał udział w tłumieniu powstania Pugaczowa. W 1783 w imieniu Rosji sygnował traktat gieorgijewski, w którym Gruzja wschodnia (Kartlia i Kachetia) uznawała zwierzchność rosyjską w zamian za obronę przed agresją ze strony Persji lub Turcji.
Generał-gubernator saratowski i kaukaski w latach 1784–1788. W czasie wojny rosyjsko-tureckiej 1787–1792 odznaczył się w czasie szturmu Izmaiłu. W czasie insurekcji kościuszkowskiej dowodził kolumną wojsk rosyjskich w szturmie Pragi.
Dzieła.
Był autorem rosyjskiego przekładu "Mahometa", Woltera.

</doc>
<doc id="1401808" url="https://pl.wikipedia.org/wiki?curid=1401808" title="Mieszanina homogeniczna">
Mieszanina homogeniczna

Mieszanina homogeniczna – mieszanina, w której poszczególne składniki są równomiernie wymieszane, nawet w skali molekularnej, np. powietrze, roztwory.
O mieszaninie homogenicznej mówimy wtedy, gdy nie można rozróżnić poszczególnych składników, nawet gdy korzysta się z bardzo silnego mikroskopu: cząsteczki lub jony składników są tak dobrze wymieszane, że skład mieszaniny jest w każdym miejscu jednakowy, niezależnie od wielkości próbki.
Na przykład syrop jest homogeniczną mieszaniną cukru i wody. Cząsteczki cukru są rozdzielone i wymieszane tak dokładnie z wodą, że pod mikroskopem nie można dostrzec odrębnych obszarów ani oddzielnych cząstek.
Mieszaniny homogeniczne noszą nazwę roztworów.

</doc>
<doc id="1401812" url="https://pl.wikipedia.org/wiki?curid=1401812" title="Emir Mkademi">
Emir Mkademi

Emir Mkademi (arab. أمير مقادمي; ur. 20 sierpnia 1978
roku) – tunezyjski piłkarz występujący na pozycji obrońcy.
Kariera klubowa.
Emir Mkademi zawodową karierę rozpoczynał w 1998 roku w Étoile Sportive du Sahel. Występował tam przez pięć sezonów, jednak nie odnosił w tym czasie żadnych większych sukcesów. Latem 2003 roku tunezyjski obrońca przeniósł się do Espérance Tunis, z którym w debiutanckim sezonie sięgnął po tytuł mistrza kraju. W trakcie rozgrywek 2004/05 Mkademi zdecydował się zmienić klub i podpisał kontrakt z tureckim Sebatsporem, dla którego rozegrał tylko dwa ligowe spotkania. W sezonie 2005/06 grał w ormiańskim zespole FK Karvan, a następnie powrócił do Espérance Tunis. W letnim okienku transferowym w 2007 roku Mkademi przeszedł do Telecom Egipt. Grał w nim w sezonie 2007/2008.
Kariera reprezentacyjna.
W reprezentacji Tunezji Mkademi zadebiutował w 2000 roku. W 2002 roku znalazł się w 23-osobowej kadrze drużyny narodowej na mistrzostwa świata. Podopieczni Ammara Souayaha nie zdołali przebrnąć przez fazę grupową i odpadli z turnieju. Na mundialu Mkademi pełnił rolę rezerwowego i nie wystąpił w żadnym ze spotkań. Po mistrzostwach Tunezyjczyk w reprezentacji się już nie pojawił. Dla Tunezji zaliczył dziewięć występów, w których ani razu nie wpisał się na listę strzelców.

</doc>
<doc id="1401813" url="https://pl.wikipedia.org/wiki?curid=1401813" title="Kuno Fischer">
Kuno Fischer

Ernst Kuno Berthold Fischer (ur. 23 lipca 1824 w Sądowelu koło Góry, zm. 5 lipca 1907 w Heidelbergu) – niemiecki filozof i historyk filozofii.
Życiorys.
W 1844 studiował w Lipsku i Wittenberdze filozofię, psychologię i teologię. Od 1856 profesor uniwersytetu w Jenie i od 1872 w Heidelbergu. Usiłował pogodzić heglowska dialektykę z danymi darwinowskiego ewolucjonizmu.

</doc>
<doc id="1401816" url="https://pl.wikipedia.org/wiki?curid=1401816" title="Bolesław Jatelnicki-Jacyna">
Bolesław Jatelnicki-Jacyna

Bolesław Mikołaj Jatelnicki-Jacyna (ur. 2 stycznia 1890 w Subitówce na Wołyniu, zm. 26 października 1972 w Edynburgu) – generał brygady Wojska Polskiego.
Życiorys.
Służbę wojskową rozpoczął w Armii Imperium Rosyjskiego. W 1911 roku awansował na podporucznika piechoty. Walczył na I wojnie światowej na froncie niemieckim. Dowodził kompanią piechoty i awansował na kapitana.
Od sierpnia 1917 do stycznia 1918 roku komendant Szkoły Chorążych i dowódca Legii Podchorążych w I Korpusie Polskim W Rosji. Po kapitulacji Korpusu, lipiec–listopad 1918 roku dowódca batalionu, a potem 3 pułku piechoty Polskiej Siły Zbrojnej. 30 stycznia 1919 roku w obronie wsi Simoradz dowodzony przez niego III batalion stoczył walkę z pięciokrotnie silniejszymi oddziałami czeskimi. Za męstwo wykazane w tej walce został odznaczony Złotym Krzyżem za Obronę Śląska Cieszyńskiego, które później zamieniono mu na Krzyż Walecznych. 26 lutego na czele III batalionu wkroczył do Cieszyna, dwa dni później wyjechał do Małopolski Wschodniej, a 5 marca przybył z batalionem do Sądowej Wiszni.
Marzec–maj 1919 roku – dowódca Grupy Operacyjnej „Sądowa Wiśnia” w walce z Ukraińcami, a potem przejściowo dowódca 8 pułku piechoty.
17 maja 1919 roku głównodowodzący Siłami Zbrojnymi w byłym zaborze pruskim, generał piechoty Józef Dowbor-Muśnicki mianował go „naczelnikiem formującej się szkoły piechoty” w Poznaniu, która w dniu 14 listopada 1919 roku została przemianowana na Wielkopolską Szkołę Podchorążych Piechoty, w dniu 11 lipca 1920 roku przeniesiona do Bydgoszczy, a w dniu 1 sierpnia 1922 roku przeformowana w Oficerską Szkołę dla Podoficerów. W początkowym okresie istnienia szkoły obowiązki komendanta szkoły łączył z obowiązkami wykładowcy przedmiotu „służba polowa”. 3 maja 1922 został zweryfikowany w stopniu pułkownika ze starszeństwem z dniem 1 czerwca 1919 i 128. lokatą w korpusie oficerów piechoty.
17 marca 1927 roku został mianowany dowódcą piechoty dywizyjnej 4 Dywizji Piechoty w Toruniu. Od 6 grudnia 1929 do 10 lipca 1930 roku był słuchaczem IV Kursu Centrum Wyższych Studiów Wojskowych w Warszawie. W międzyczasie (27 lutego 1930 roku) został przewodniczącym Komisji Odbudowy Modlina, a 31 marca 1930 roku zwolniony ze stanowiska dowódcy piechoty dywizyjnej 4 DP. Po ukończeniu kursu został wyznaczony na stanowisko pomocnika dowódcy Okręgu Korpusu Nr IX w Brześciu do spraw uzupełnień. 27 sierpnia 1931 roku sporządził dla szefa Sztabu Głównego sprawozdanie z całokształtu prac Komisji Odbudowy Modlina, a 15 października 1930 roku przesłał mu ostateczny plan dyslokacji jednostek wojskowych na terenie Twierdzy Modlin. 10 grudnia 1931 roku został mianowany generałem brygady ze starszeństwem z dniem 1 stycznia 1932 roku i 1. lokatą w korpusie generałów. 1937 – wrzesień 1939 zastępca dowódcy Okręgu Korpusu Nr V w Krakowie. Wrzesień 1939 – zastępca dowódcy etapów Armii „Kraków”, dowódca etapów Armii „Karpaty”.
Po wojnie obronnej 1939 przez Węgry przedostał się do Francji, gdzie otrzymał nominację na komendanta Ośrodka Oficerskiego w Cerizay. Po klęsce Francji ewakuował się do Wielkiej Brytanii, gdzie objął komendanturę Stacji Zbornej Oficerów Rothesay. Od kwietnia 1941 do września 1946 roku był zastępcą przewodniczącego Wojskowego Trybunału Orzekającego. Po demobilizacji osiadł w Wielkiej Brytanii. 
Zmarł 26 października 1972 roku w Edynburgu. Pochowany na Centralnym Cmentarzu Komunalnym w Gliwicach (sektor D9-1-7).

</doc>
<doc id="1401819" url="https://pl.wikipedia.org/wiki?curid=1401819" title="Lucius Caecilius Firmianus Lactantius">
Lucius Caecilius Firmianus Lactantius



</doc>
<doc id="1401820" url="https://pl.wikipedia.org/wiki?curid=1401820" title="Aleksandr Popow (biathlonista)">
Aleksandr Popow (biathlonista)

Aleksandr Władimirowicz Popow (ros. Александр Владимирович Попов; błr. Аляксандр Папоў, ur. 22 lutego 1965 w Tobolsku) – rosyjski biathlonista startujący w barwach ZSRR, Wspólnoty Niepodległych Państw oraz Białorusi, dwukrotny medalista olimpijski i wielokrotny medalista mistrzostw świata. Od 1999 roku jest trenerem białoruskiej kadry narodowej.
Kariera.
Pierwszy sukces osiągnął w 1984 roku, zdobywając srebrny medal w sprincie podczas mistrzostw świata juniorów w Egg. W Pucharze Świata zadebiutował 18 stycznia 1986 roku w Anterselvie, zajmując 18. miejsce w sprincie. Tym samym już w swoim debiucie zdobył pierwsze punkty. Na podium zawodów tego cyklu pierwszy raz stanął 17 grudnia 1986 roku w Obertilliach, kończąc rywalizację w biegu indywidualnym na trzeciej pozycji. Wyprzedzili go tam jedynie jego rodak Walerij Miedwiedcew i František Chládek z Czechosłowacji. W kolejnych startach jeszcze 16 razy stawał na podium, odnosząc przy tym sześć zwycięstw: 2 marca 1989 roku w Hämeenlinna i 24 stycznia 1991 roku w Anterselvie wygrywał bieg indywidualny, a 17 stycznia 1986 roku w Anterselvie, 21 lutego 1987 roku w Canmore, 21 grudnia 1991 roku w Hochfilzen i 25 stycznia 1992 roku w Anterselvie był najlepszy w sprincie. Najlepsze wyniki osiągał w sezonie 1988/1989, kiedy zajął drugie miejsce w klasyfikacji generalnej, rozdzielając Eirika Kvalfossa z Norwegii i kolejnego reprezentanta ZSRR - Siergieja Czepikowa. W tym samym sezonie zwyciężył w klasyfikacji biegu indywidualnego.
W 1987 roku wystąpił na mistrzostwach świata w Lake Placid, zdobywając wspólnie z Dmitrijem Wasiljewem, Jurijem Kaszkarowem i Walerijem Miedwiedcewem srebrny medal w sztafecie. Wynik ten sztafeta ZSRR z Popowem w składzie powtórzyła na mistrzostwach świata w Feistritz w 1989 roku i mistrzostwach świata w Lahti dwa lata później. Na drugiej z tych imprez wywalczył też srebrny medal w biegu indywidualnym, plasując się za Niemcem Markiem Kirchnerem a przed Eirikiem Kvalfossem.
Następnie wspólnie z Jewgienijem Ried´kinem, Aleksandrem Tropnikowem i Anatolijem Żdanowiczem zwyciężył w biegu drużynowym podczas mistrzostw świata w Nowosybirsku. W tej samej konkurencji złote medale wraz z reprezentacją Białorusi zdobył także na mistrzostwach świata w Ruhpolding w 1996 roku i mistrzostwach świata w Osrblie rok później. W obu przypadkach reprezentanci Białorusi pobiegli w składzie: Wadim Saszurin, Oleg Ryżenkow, Aleksandr Popow i Piotr Iwaszka. W tym czasie zdobył ponadto brązowe medale w sztafecie podczas mistrzostw świata w Anterselvie (1995) i mistrzostw świata w Ruhpolding (1996).
Na igrzyskach olimpijskich w Calgary w 1988 roku wspólnie z Wasiljewem, Czepikowem i Miedwiedcewem wywalczył ostatni złoty medal w sztafecie dla ZSRR. Zajął tam również dwunaste miejsce w biegu indywidualnym. Cztery lata później, podczas igrzysk w Albertville jako reprezentant Wspólnoty Niepodległych Państw razem z Miedwiedcewem, Czepikowem i Walerijem Kirijenko zajął drugie miejsce w sztafecie. Poza tym był osiemnasty w sprincie i czwarty w biegu indywidualnym, przegrywając walkę o medal z Mikaelem Löfgrenem ze Szwecji o 3,5 sekundy. Czwarte miejsce w tej konkurencji zajął również na igrzyskach olimpijskich w Lillehammer w 1994 roku, tym razem w walce o podium ulegając Niemcowi Svenowi Fischerowi o ponad 10 sekund. Ponadto zajął czwarte miejsce w sztafecie oraz dziesiąte w sprincie. Brał też udział w igrzyskach w Nagano cztery lata później, gdzie był czwarty w sztafecie, w biegu indywidualnym zajął 29. pozycję, a rywalizację w sprincie ukończył na 29. pozycji.
Odznaczony Orderem „Znak Honoru” i tytułem Zasłużonego Mistrza Sportu ZSRR.
Po zakończeniu kariery rozpoczął pracę jako trener z reprezentacją Białorusi.

</doc>
<doc id="1401827" url="https://pl.wikipedia.org/wiki?curid=1401827" title="Robert Szpak">
Robert Szpak

Robert Szpak (ur. 31 grudnia 1989 w Kołobrzegu) – polski lekkoatleta specjalizujący się w rzucie oszczepem.
Syn Mieczysława – byłego lekkoatlety. Karierę lekkoatletyczną rozpoczynał w rodzinnym Kołobrzegu w klubie Sztorm, w którego zarządzie zasiada do dziś. Absolwent kołobrzeskiego Zespół Szkół Ogólnokształcących im. Mikołaja Kopernika. Pełni służbę wojskową w stopniu starszego szeregowego. Od 1 września 2013 nauczyciel wychowania fizycznego w Gimnazjum nr 1 im. Bolesława Chrobrego w Kołobrzegu.
Jego największym sukcesem sportowym jest złoty medal mistrzostw świata juniorów (2008).
Kariera.
W roku 2007 bez powodzenia uczestniczył w mistrzostwach Europy juniorów. Rok później – 11 lipca 2008 – wygrał konkurs rzutu oszczepem na odbywających się w Bydgoszczy mistrzostwach świata juniorów. Brązowy medalista mistrzostw świata wojskowych, które w 2009 odbyły się w Bułgarii. Na eliminacjach zakończył swój występ w młodzieżowych mistrzostwach Europy (2009). Sezon 2011 stracił z powodu kontuzji, a do sportu wrócił na początku 2012. Reprezentant Polski w meczach międzypaństwowych.
Medalista mistrzostw Polski seniorów ma w dorobku jeden brązowy medal (Bielsko-Biała 2010). Stawał na podium krajowego czempionatu w kategorii juniorów.
Rekord życiowy w rzucie oszczepem: 78,33 (17 czerwca 2009, Ostrawa).

</doc>
<doc id="1401832" url="https://pl.wikipedia.org/wiki?curid=1401832" title="Mieszanina heterogeniczna">
Mieszanina heterogeniczna

Mieszanina heterogeniczna, mieszanina niejednorodna – mieszanina, w której poszczególne składniki, mimo że zmieszane, położone są w odrębnych obszarach, które można rozróżnić w skali mikroskopowej, np. mieszanina cukru i piasku.
O mieszaninie heterogenicznej mówimy wówczas, gdy różne składniki niektórych mieszanin można zidentyfikować gołym okiem lub korzystając z mikroskopu. Ich przykłady to różne skały spotykane w przyrodzie (np. granit), a także mieszaniny cukru i piasku, niezależnie od tego, jak dokładnie je zmieszano. Mleko, które wygląda jak substancja czysta, jest mieszaniną heterogeniczną: pod mikroskopem można dostrzec pojedyncze kulki tłuszczu.

</doc>
<doc id="1401834" url="https://pl.wikipedia.org/wiki?curid=1401834" title="Dorian Leigh">
Dorian Leigh

Dorian Leigh (ur. 23 kwietnia 1917 w San Antonio, zm. 7 lipca 2008) – amerykańska modelka.
W 1946 jej zdjęcia siedmiokrotnie trafiły na okładkę Vogue, a także na okładki Harper's Bazaar, McCall's i Looka. Była fotografowana przez Richarda Avedona, a następnie wykonane zdjęcia wykorzystano do reklamy kosmetyków firmy Revlon.
Była założycielką agencji modelek w Paryżu. Namówiła swoją siostrę Suzy Parker, aby również została modelką . Wydała w 1980 roku swoją autobiografię pt. "Dziewczyna, która miała wszystko".
Eileen Ford udzieliła wywiadu dla The Free Lance - Star wypowiedziała się o niej w następujących słowach „Była najlepszą modelką naszych czasów”.
Dorian Leigh zmarła na chorobę Alzheimera w poniedziałek 7 lipca 2008 roku w domu spokojnej starości w Fall Church w stanie Wirginia.

</doc>
<doc id="1401836" url="https://pl.wikipedia.org/wiki?curid=1401836" title="Olpc">
Olpc



</doc>
<doc id="1401839" url="https://pl.wikipedia.org/wiki?curid=1401839" title="Michał Buchwajc">
Michał Buchwajc

Michał Buchwajc (ur. 10 lipca 1922 w Warszawie, zm. 17 kwietnia 2008 w Szczecinie) – polski działacz społeczności żydowskiej w Szczecinie, w latach 1990-1993 przewodniczący Kongregacji Wyznania Mojżeszowego, a w latach 1993-2000 Gminy Wyznaniowej Żydowskiej w Szczecinie, wieloletni członek i działacz Towarzystwa Społeczno-Kulturalnego Żydów w Polsce oraz Stowarzyszenia Żydów Kombatantów i Poszkodowanych w II Wojnie Światowej.
Michał Buchwajc został pochowany 23 kwietnia w kwaterze żydowskiej Cmentarza Centralnego w Szczecinie.

</doc>
<doc id="1401847" url="https://pl.wikipedia.org/wiki?curid=1401847" title="Håkon Opdal">
Håkon Opdal

Håkon Eikemo Opdal (ur. 11 czerwca 1982 w Oddzie) – piłkarz norweski grający na pozycji bramkarza, zawodnik norweskiego klubu SK Brann.
Życiorys.
Kariera klubowa.
Karierę piłkarską Opdal rozpoczął w klubie Odda FK, wywodzącego się z jego rodzinnej miejscowości Odda. W 2001 roku odszedł do SK Brann, grającego wówczas w pierwszej lidze norweskiej. W 2002 roku miał zastąpić odchodzącego do FC København Szweda Magnusa Kihlstedta, jednak w tamtym sezonie był tylko rezerwowym. W Tippeligaen zadebiutował 19 sierpnia w wygranym 3:1 domowym spotkaniu z Odds BK. Był to jego jedyny mecz w 2002 roku, ale w 2003 roku stał się już pierwszym golkiperem w drużynie. Swój pierwszy sukces z klubem z Bergen osiągnął w 2004 roku. Był bohaterem meczu w 1/8 finału Pucharu Norwegii z Bodø/Glimt, gdy w 90. minucie meczu uratował remis, a następnie obronił i zdobył gola z rzutu karnego w serii rzutów karnych. W listopadzie wystąpił w finale krajowego pucharu z Lyn Fotball, a Brann wygrało 4:1. W 2006 roku Opdal po raz pierwszy został wybrany najlepszym bramkarzem ligi norweskiej otrzymując Nagrodę Kniksena. Rok później Brann wywalczyło tytuł mistrza Norwegii, pierwszy od 1963 roku, a Håkon ponownie stał się najlepszym golkiperem w Norwegii. W Brann grął do końca 2011 roku.
1 lipca 2012 Opdal odszedł do duńskiego SønderjyskE Fodbold. Z kolei w 2013 roku wrócił do Norwegii i został zawodnikiem klubu IK Start.
12 stycznia 2019 podpisał kontrakt z norweskim klubem SK Brann, umowa do 31 grudnia 2020.
Kariera reprezentacyjna.
W reprezentacji Norwegii Opdal zadebiutował 15 listopada 2006 w zremisowanym 1:1 towarzyskim spotkaniu z Serbią. Wcześniej występował w młodzieżowej reprezentacji U-21, dla której rozegrał 13 spotkań. W eliminacjach do Mistrzostw Świata w RPA występuje na przemian z golkiperami Rosenborga Trondheim, Rune Jarsteinem i Stabæk IF Jonem Knudsenem.

</doc>
<doc id="1401848" url="https://pl.wikipedia.org/wiki?curid=1401848" title="Haakon Opdal">
Haakon Opdal



</doc>
<doc id="1401871" url="https://pl.wikipedia.org/wiki?curid=1401871" title="Live in Concert (album Raya Charlesa)">
Live in Concert (album Raya Charlesa)

Live in Concert – nagrany na żywo album amerykańskiego muzyka Raya Charlesa, wydany w 1965 roku. Piosenki zostały zarejestrowane podczas koncertu muzyka w Shrine Auditorium w Los Angeles w 1964 roku, który odbył się po zakończeniu trasy Charlesa po Japonii. Autorem zdjęcia muzyka, które znajduje się na okładce albumu jest Ray Hearne.

</doc>
<doc id="1401872" url="https://pl.wikipedia.org/wiki?curid=1401872" title="TVN (ujednoznacznienie)">
TVN (ujednoznacznienie)



</doc>
<doc id="1401879" url="https://pl.wikipedia.org/wiki?curid=1401879" title="Black Mountains">
Black Mountains

Black Mountains (wal. "Y Mynyddoedd Duon") - masyw skalny w południowo-wschodniej Walii, na granicy z Anglią. Wysokość do 811 m Waun Fach.
Jest jednym z czterech masywów składających się na park narodowy Brecon Beacons.

</doc>
<doc id="1401882" url="https://pl.wikipedia.org/wiki?curid=1401882" title="Stefan Grajek">
Stefan Grajek

Stefan Grajek, właściwie Szlomo Grajek (hebr. סטפן גראייק; ur. 15 grudnia 1915 w Warszawie, zm. 13 kwietnia 2008 w Izraelu) – żydowski działacz ruchu oporu w getcie warszawskim, uczestnik tamtejszego powstania oraz powstania warszawskiego, działacz syjonistyczny i kombatancki, autor wspomnień.
Życiorys.
Urodził się w Warszawie w rodzinie żydowskiej. Należał do He-Chalucu i był kierownikiem "Hachszary" na Grochowie. Był także członkiem Poalej Syjon-Prawicy.
Podczas II wojny światowej został przesiedlony do getta warszawskiego. Był współzałożycielem konspiracyjnego ruchu Poalej Syjon, gdzie członkiem centralnego kierownictwa. Był także współzałożycielem Żydowskiej Organizacji Bojowej oraz Żydowskiego Komitetu Koordynacyjnego. Po wielkiej akcji deportacyjnej latem 1942 roku działał na terenie szopów Schultza i Toebbensa. Z jego inicjatywy wykopano tunel, przez który grupa bojowników getta przeszła z ulicy Leszno na ulicę Ogrodową po aryjskiej stronie miasta. Uczestniczył w powstaniu warszawskim, po którym ukrywał się w Kielcach.
Po zakończeniu wojny organizował nielegalną emigrację do Palestyny. Był członkiem Centralnego Komitetu Żydów Polskich. W 1950 wyemigrował do Izraela. 
Przez wiele lat był przewodniczącym Światowej Federacji Żydowskich Kombatantów oraz członkiem Międzynarodowej Rady Oświęcimskiej. Swoje wspomnienia zawarł w książce "Trzy dni walk".

</doc>
<doc id="1401888" url="https://pl.wikipedia.org/wiki?curid=1401888" title="Andrzej Bieniek (ur. 1911)">
Andrzej Bieniek (ur. 1911)

Andrzej Bieniek ps. „Lot”, „Sołtys” (ur. 3 grudnia 1911) – żołnierz Armii Krajowej, zastępca komendanta Obwodu Łomża AK, następnie przewodnik Armii Krajowej Obywatelskiej (AKO), i prezes obwodu WiN.
Syn Józefa. W 1945 awansowany do stopnia porucznika, a jeszcze w tym samym roku do stopnia kapitana. We wrześniu 1946 ze względów rodzinnych zrezygnował z pracy w organizacji Wolność i Niezawisłość. Jego następcą został Kazimierz Jesionkowski „Wyrwa”.

</doc>
<doc id="1401889" url="https://pl.wikipedia.org/wiki?curid=1401889" title="Fryderyk I Praschma">
Fryderyk I Praschma

Fryderyk I hrabia Praschma baron na Bilkau niem. Friedrich I Graf Praschma Freiherr von Bilkau (1786–1860). Syn Jana Nepomucena II i Marianny Karoliny von Zierotin-Lilgenau, urodzony w Niemodlinie 30 grudnia 1786 r. 
Odziedziczył w 1822 r. w wyniku podziału spadku po ojcu państwo stanowe Niemodlin (Herrschaft Falkenberg) (młodszy brat Ludwik Praschma odziedziczył Tułowice). W dniu 16 maja 1820 r. w Bad Warmbrunn zawarł związek małżeński z Marie Johanna von Schaffgotsch (urodzona 16 września 1797 we Wrocławiu, zmarła 13 listopada 1867 r. w Niemodlinie). Brał udział w wojnie przeciw cesarzowi Napoleonowi I i został ranny w bitwie pod Jeną (14 października 1806 r.). Na jego zaproszenie w 1846 r. gościł na zamku w Niemodlinie podróżujący wtedy do Opola król pruski Fryderyk Wilhelm IV. 
Fryderyk I Praschma zmarł w Niemodlinie 10 stycznia 1860 r.

</doc>
<doc id="1401899" url="https://pl.wikipedia.org/wiki?curid=1401899" title="Une Femme En Prison">
Une Femme En Prison

"Une Femme En Prison" - singel francuskiego rapera z gościnnym występem amerykańskiej piosekarki R&amp;B Kelly Rowland. Utwór pochodzi z albumu 4ème Round (z 2003 roku). Twórcami piosenki są Djam L, Maleko i Stomy Bugsy.

</doc>
<doc id="1401902" url="https://pl.wikipedia.org/wiki?curid=1401902" title="Giovanni di San Paolo">
Giovanni di San Paolo

Giovanni di San Paolo (zm. 1214) – włoski benedyktyn, kardynał.
Dawniejsze źródła przypisują mu pokrewieństwo z rzymskim arystokratycznym rodem Colonna, jednak nowsze badania wykazały, że jest to wynikiem szesnastowiecznego fałszerstwa. Bardziej prawdopodobne jest, że był krewnym papieża Celestyna III z rodu Bobone.
W młodości wstąpił do zakonu benedyktynów w klasztorze San Paolo fuori le mura w Rzymie i studiował medycynę na uniwersytecie w Amalfi. Papież Celestyn III wyniósł go do godności kardynalskiej na konsystorzu 20 lutego 1193. Sygnował bulle papieskie między 23 marca 1193 a 20 maja 1214. Był bliskim współpracownikiem Celestyna III, który krótko przed swoją śmiercią rekomendował go kardynałom na swojego następcę. W wyniku papieskiej elekcji 1198 (w której brał udział) papieżem został jednak nie on, lecz kardynał Lotario Conti di Segni jako Innocenty III. Wielokrotnie służył jako legat papieski m.in. we Francji, gdzie był wysłany w 1200 roku przez Innocentego III celem rozstrzygnięcia problemów małżeńskich króla Filipa Augusta oraz zwalczania heretyków na południu kraju. Jeden z dokumentów około roku 1205 określa go jako „kardynała, który słucha spowiedzi papieża”. W grudniu 1204 został mianowany biskupem Sabiny. Był przyjacielem św. Franciszka z Asyżu. Zmarł prawdopodobnie w 1214, gdyż ostatnia wzmianka o nim pochodzi z 20 maja tego roku.

</doc>
<doc id="1401903" url="https://pl.wikipedia.org/wiki?curid=1401903" title="Eugeniusz Galiński">
Eugeniusz Galiński

Eugeniusz Galiński ps. "Soból" (ur. 11 listopada 1906 w Łomży, zm. ?) – syn Stanisława, od 1942 w konspiracji, żołnierz Armii Krajowej, w latach 1942-1944 dowódca kompanii i zastępca komendanta Obwodu Łomża AK.
W 1945 awansowany do stopnia porucznika.
14 kwietnia 1947 ujęty przez Wojewódzki Urząd Bezpieczeństwa Publicznego w Łomży.

</doc>
<doc id="1401907" url="https://pl.wikipedia.org/wiki?curid=1401907" title="Ratusz w Nowym Wiśniczu">
Ratusz w Nowym Wiśniczu

Ratusz w Nowym Wiśniczu – znajdujący się w Nowym Wiśniczu w województwie małopolskim, w powiecie bocheńskim, w gminie Nowy Wiśnicz.
Obiekt wpisany do rejestru zabytków nieruchomych województwa małopolskiego
Historia.
Budynek wybudowany w latach 1616–1620 w stylu wczesnobarokowym przez Stanisława Lubomirskiego według projektu włoskiego architekta Macieja Trapoli i przebudowany po pożarze w latach 1864–1865. Mieści się pośrodku Rynku.

</doc>
<doc id="1401910" url="https://pl.wikipedia.org/wiki?curid=1401910" title="King Fahd Stadium">
King Fahd Stadium



</doc>
<doc id="1401914" url="https://pl.wikipedia.org/wiki?curid=1401914" title="Together Again">
Together Again

Together Again (niekiedy również nazywany "Country &amp; Western Meets Rhythm &amp; Blues") – album amerykańskiego muzyka Raya Charlesa, wydany w 1965 roku. Cztery piosenki z płyty nagrane zostały wraz z legendą muzyki country, Buckiem Owensem. Na "Together Again" znalazły się również, po raz pierwszy od długiego czasu, nowe kompozycje Charlesa („Please Forgive and Forget” oraz „Light Out of Darkness”). Poza "I’m All Yours Baby", "Together Again" był ostatnim istotnym albumem muzyka wydanym przez wytwórnię ABC.

</doc>
<doc id="1401915" url="https://pl.wikipedia.org/wiki?curid=1401915" title="Boks na Letnich Igrzyskach Olimpijskich 2000">
Boks na Letnich Igrzyskach Olimpijskich 2000

Zawody bokserskie na XXVII Igrzyskach Olimpijskich w Sydney.
O medale walczono w dwunastu kategoriach wagowych.

</doc>
<doc id="1401916" url="https://pl.wikipedia.org/wiki?curid=1401916" title="Bronisław Kowalewski (żołnierz)">
Bronisław Kowalewski (żołnierz)

Bronisław Kowalewski pseud. Kora (ur. 21 października 1902 w m. Zabiele, zm. ?) – syn Waldemara, od 1940 w konspiracji, żołnierz Armii Krajowej, oficer śledczy żandarmerii Okręgu i Obwodu Łomża AK.
Dowódca patrolu egzekucyjnego (tzw. "Egzekutywy"), odpowiedzialnego za wykonywanie wyroków śmierci na szpiegach, zdrajcach i denuncjatorach z terenu całej Ziemi Łomżyńskiej.
31 marca 1947 ujęty przez Powiatowy Urząd Bezpieczeństwa Publicznego w Kolnie.

</doc>
<doc id="1401921" url="https://pl.wikipedia.org/wiki?curid=1401921" title="Oh Uganda, Land of Beauty">
Oh Uganda, Land of Beauty



</doc>
<doc id="1401923" url="https://pl.wikipedia.org/wiki?curid=1401923" title="Grand Prix Maroka Formuły 1">
Grand Prix Maroka Formuły 1

Grand Prix Maroka – dawny wyścig zaliczany do Mistrzostw Świata Formuły 1.
Jedynymi zawodami Formuły 1 rozegranymi w Maroku, których wyniki były zaliczane do klasyfikacji generalnej, było Grand Prix rozegrane 19 października 1958 roku. Wówczas wygrał Brytyjczyk Stirling Moss, a pozostałe dwa miejsca na podium zajęli jego rodak Mike Hawthorn oraz Amerykanin Phil Hill.

</doc>
<doc id="1401926" url="https://pl.wikipedia.org/wiki?curid=1401926" title="Samuel Mikovíni">
Samuel Mikovíni

Samuel Mikovíni (lub Mikovíny; ur. w 1686 r. w Turíčkach, dzis. Cinobaňa, zm. 23 marca 1750 r. niedaleko Trenczyna) – węgierski inżynier, matematyk, geodeta, kartograf, astronom, pedagog, rytownik. Jeden z najwybitniejszych przedstawicieli środkowoeuropejskiej nauki i techniki I połowy XVIII w.
Życie.
W 1719 r. uczył się miedziorytnictwa w Norymberdze. W latach 1721–1723 studiował na niemieckich uniwersytetach w bawarskim Altdorfie oraz w Jenie (1721–1723), a następnie kartografię na Akademii Wojennej w Wiedniu. Krótko pracował jako nadworny matematyk na dworze książąt saskich. W latach 1725–1735 piastował stanowisko matematyka-inżyniera żupy bratysławskiej, poświęcając się głównie pracom melioracyjnym. W roku 1735 został członkiem Królewskiego Pruskiego Towarzystwo Nauk. W tym samym roku został mianowany inżynierem środkowosłowackich miast górniczych oraz pierwszym kierownikiem i profesorem szkoły górniczej w Bańskiej Szczawnicy. Jego dziełem z tego okresu (1743–1744) pozostał w okolicy Bańskiej Szczawnicy sztuczny zbiornik Rozgrund, którego zapora wysokości 30,2 m była przez najbliższe 110 lat najwyższą zaporą ziemną w Europie. Podczas wojny prusko-austriackiej o Śląsk w roku 1744 cesarzowa Maria Teresa mianowała go inżynierem wojskowym. Otrzymał polecenie wykonania prac fortyfikacyjnych i zabezpieczenia obrony na granicy morawsko-śląskiej.
Na czele szkoły górniczej (poprzedniczki bańskoszczawnickiej Akademii Górniczej) Mikovíni stał do 1748 r., po czym poświęcił się już wyłącznie pracy inżynierskiej. W 1748 r. prowadził regulację cieków wodnych w okolicach Komarna. Przy okazji poświęcił się również pracom archeologicznym: przebadał i opisał pozostałości rzymskiej twierdzy Brigetium i opracował jej plan. W 1749 r. opracował plany budowy pałacu królewskiego w Budzie, dla celów której przystąpił do przekształcenia wzgórza zamkowego i budowy wieży ciśnień. Podczas prac w terenie przy budowie wałów przeciwpowodziowych w Trenczynie zachorował i krótko po tym zmarł w nieznanym miejscu, w drodze do domu w Bańskiej Szczawnicy.
Działalność.
Obszar działalności Mikoviniego był rozległy. Jego środek ciężkości spoczywał w pracach z zakresu geodezji i kartografii oraz w rozmaitych dziełach inżynieryjnych w sferze budownictwa wodnego, górniczego czy wreszcie wojskowego (fortyfikacyjnego). Jako kartograf dokonał znaczącego skoku jakościowego w dziejach kartografii ówczesnych Węgier, zwłaszcza dzięki dokładności stosowanych metod i sposobowi opracowania map. Opierał się na własnych pomiarach i stosował własną metodę kartograficzną, która umiejętnie łączyła cztery dziedziny wiedzy: astronomię, geometrię, fizykę (magnetyzm) i hydrografię.
Na jego dzieło wywarła wpływ współpraca z innym wybitnym przedstawicielem węgierskiego Oświecenia, Maciejem Belem. Do wydanego przez Bela w 1723 r. dzieła "Posol starého nového Uhorska" wyrytyował plan Jaskini Demianowskiej i kilka ilustracji. W 1731 r. cesarz Karol VI Habsburg powierzył mu wykonanie map do największego dzieła M. Bela pt. "Historicko zemepisné vedomosti o novom Uhorsku". Mikovíni wykonał tu pierwsze względnie dokładne mapy wszystkich żup dzisiejszej Słowacji i większości pozostałych żup Węgier. Dołączył do nich szereg rycin, przedstawiających widoki ówczesnych miast i zamków.
Przy tworzeniu map i określaniu długości geograficznej w XVIII w. posługiwano się rozmaitymi południkami „zerowymi”. Mikovíni zdecydował się ustalić dla całych ówczesnych Węgier system własnych południków „zerowych”, osobnych dla każdej mapy. W tym celu w 1733 r. w Bratysławie zorganizował obserwatorium astronomiczne – prawdopodobnie pierwsze w dzisiejszej Słowacji. Np. południk zerowy mapy żupy bratysławskiej przechodził przez północno-wschodnią wieżę zamku w Bratysławie.
Nauczanie w szkole górniczej podniósł na wysoki poziom, opierając je na naukach matematycznych. Sam przy tym nauczał, oprócz przedmiotów technicznych, również matematyki (zwłaszcza geometrii). W związku z naukowym sporem, w jaki wdał się jego były nauczyciel, nadworny matematyk J. J. Marinoni, Mikovíni poświęcił sporo sił tzw. kwadraturze koła i z pomocą postępu Lagny’ego wyliczył liczbę П z dokładnością do 25 miejsc dziesiętnych.
Upamiętnienie.
W 2000 r., w którym przypadała 250. rocznica śmierci Mikovíniego, Narodowy Bank Słowacki wprowadził do obiegu okolicznościową monetę o wartości 500 koron słowackich.

</doc>
<doc id="1401928" url="https://pl.wikipedia.org/wiki?curid=1401928" title="Friedrich II Praschma">
Friedrich II Praschma

Friedrich Wilhelm Franz Nikolaus Ernst Leopold Karl Johann Nepomuk Lazarus Graf Praschma von Bilkau (ur. 20 marca 1833 na Zamku w Niemodlinie, zm. 25 grudnia 1909 tamże) – niemiecki właściciel Dóbr rycerskich, polityk, członek Niemieckiej Partii Centrum.
Życiorys.
Syn Fryderyka I i Marie Johanna von Schaffgotsch, urodzony w Niemodlinie 20 marca 1833 roku. Pan na Niemodlinie od 1860 r. Zawarł 1 września 1866 roku, w Brauna, związek małżeński z Elizabeth Stolberg-Stolberg (urodzona 28 września 1843 w Brauna, zmarła w Niemodlinie 20 maja 1918). Fryderyk II studiował w Berlinie, Bonn i Wrocławiu. W młodości dużo podróżował po Europie i Afryce Północnej. W 1861 r. został przyjęty do Zakonu Kawalerów Maltańskich. W 1867 został współzałożycielem Śląskiego Stowarzyszenia Zakonu Kawalerów Maltańskich i jego pierwszym skarbnikiem. Od 1873 r. do swej śmierci w roku 1909 był jego wieloletnim przewodniczącym.
Maltańską służbę samarytańską, pełnił na froncie wojny prusko-duńskiej w 1864 r., prusko-austriackiej w 1866 r. oraz prusko-francuskiej w roku 1870. Był aktywnym działaczem katolickiej Partii Centrum i bliskim współpracownikiem hrabiego Franza Ballestrema (1834–1910), przywódcy tej partii na Śląsku. Przeciwnik polityki kanclerza Rzeszy Ottona von Bismarcka. Po raz pierwszy w roku 1866 został deputowanym do izby niższej pruskiego parlamentu. W 1879 r. został deputowanym do parlamentu ogólno niemieckiego. Zmarł w Niemodlinie 25 grudnia 1909 roku. Jego pogrzeb, który odbył się z zachowaniem średniowiecznego ceremoniału rycerskiego, był wówczas znacznym wydarzeniem.

</doc>
<doc id="1401929" url="https://pl.wikipedia.org/wiki?curid=1401929" title="Wanted-Ścigani">
Wanted-Ścigani



</doc>
<doc id="1401932" url="https://pl.wikipedia.org/wiki?curid=1401932" title="Wrangler (przedsiębiorstwo)">
Wrangler (przedsiębiorstwo)

Wrangler – marka dżinsów oraz innej odzieży. Od 1986 należy do VF Corporation, właściciela m.in. takich marek, jak Lee, JanSport, The North Face czy Timberland.
Dżinsy Wranglera były produkowane przez firmę Blue Bell, która przejęła markę przy okazji nabycia Casey Jones Work-Clothes Company. W 1947 roku przedsiębiorstwo zatrudniło Bernarda Lichtensteina – krawca, który do USA przyjechał z Łodzi dziesięć lat wcześniej. Dotychczas Lichtenstein współpracował z kowbojami, którym szył spodnie barwione indygo. Jego doświadczenie pomogło w zaprojektowaniu i uszyciu dżinsów na potrzeby uczestników rodeo.
Obecnie jest jedną z najpopularniejszych marek dżinsów na świecie.
W Stanach Zjednoczonych słowo wrangler oznacza kowboja, człowieka opiekującego się końmi.

</doc>
<doc id="1401933" url="https://pl.wikipedia.org/wiki?curid=1401933" title="Wyższa Szkoła Pedagogiczna we Wrocławiu">
Wyższa Szkoła Pedagogiczna we Wrocławiu

Wyższa Szkoła Pedagogiczna we Wrocławiu (Państwowa Wyższa Szkoła Pedagogiczna) – państwowa uczelnia zawodowa o profilu pedagogicznym, która funkcjonowała we Wrocławiu w latach 1950–1954 a następnie przeniesiona do Opola, gdzie działała jako Wyższa Szkoła Pedagogiczna im. Powstańców Śląskich w Opolu.
Powstała na mocy rozporządzenia Rady Ministrów z dn. 29 listopada 1950 o utworzeniu wyższej szkoły zawodowej z Instytutu Pedagogicznego ZNP utworzonego w 1946 roku. Organizatorami byli Emil Smetana i prof. dr Stanisław Rospond, który został pierwszym rektorem. Do władz uczelni należeli także dziekan Wydziału Matematyczno-Fizycznego dr Witold Kruk-Ołpiński oraz dziekan Wydziału Filologicznego – dr S. Dąbrowski. Na siedzibę szkoły przeznaczono dwa lokale, jeden przy pl. Nankera 4, drugi zaś przy ul. Stanisława Poniatowskiego 9 wspólnie z I Liceum Ogólnokształcącym. Nauka odbywała się w trybie trzyletnim na czterech kierunkach: filologii polskiej, matematyki, fizyki i od 1951 filologii rosyjskiej. Uczelnia miała za zadanie przygotowywać w pełni wykwalifikowanych nauczycieli szkół średnich. Z powodu problemów lokalowych spowodowanych zniszczeniami wojennymi oraz małym zainteresowaniem lokalnych władz rozwojem tej uczelni (w tym czasie we Wrocławiu organizowano 9 szkół wyższych, wśród których WSP była „kopciuszkiem” – określenie prof. Rosponda) władze WSP przyjęły propozycje przeniesienia szkoły do Opola (uchwała R.M. z 26.10.1954), gdzie stała się jedną z instytucji przekształconych wspólnie w Uniwersytet Opolski. Przenosiny uczelni nastąpiły z inicjatyw ówczesnego kuratora opolskiego Teodora Musioła, zasłużonego dla rozwoju uczelni w pierwszych latach jej istnienia. W Opolu nie było wówczas żadnej szkoły wyższej, a we Wrocławiu zaistniały trudności lokalowe, wobec czego zdecydowano się wznieść nową siedzibę dla przeniesionej uczelni w Opolu.
Wybrani absolwenci.
Studia na Wyższej Szkole Pedagogicznej we Wrocławiu ukończyły dwa roczniki studentów, tj. 118 osób, m.in.:

</doc>
<doc id="1401937" url="https://pl.wikipedia.org/wiki?curid=1401937" title="Genom człowieka">
Genom człowieka

Genom człowieka – genom gatunku "Homo sapiens". 
Składa się z 22 diploidalnych autosomów, 2 allosomów oraz MtDNA. Chromosomalny genom zawarty jest w jądrze w 23 parach chromosomów. Całkowita ilość informacji genetycznej zawartej w genomie człowieka jest mniejsza niż 800 MB. Autosomy oznaczane są kolejnymi numerami od 1 do 22. Allosomy to X i Y. Do 2018 roku odkryto 43 162 ludzkie geny w DNA jądrowym.
Kompleksowym badaniem ludzkiego genomu zajmowali się naukowcy w ramach Human Genome Project.
Wielkość genomu człowieka.
Wielkość genomu człowieka wyrażona w bp to 3,079 miliardów, długość DNA skręconego w pojedynczym jądrze komórki wynosi ok. 2 metrów. Całkowita długość DNA w organizmie człowieka przekracza kilka milionów kilometrów.

</doc>
<doc id="1401941" url="https://pl.wikipedia.org/wiki?curid=1401941" title="Bogdan Kostrzewski">
Bogdan Kostrzewski

Bogdan Kostrzewski (ur. 2 lipca 1915 w Poznaniu, zm. 12 kwietnia 1971 tamże) – docent, doktor, polski archeolog, muzeolog, długoletni dyrektor Muzeum Archeologicznego w Poznaniu, prowadził wykopaliska w Gieczu. Był synem prof. dr Józefa Kostrzewskiego.
Życiorys.
W 1935 zapisał się na Wydział Prawa przy Uniwersytecie Poznańskim, ale już roku akademickim 1936/1937 podjął studia na Wydziale Humanistycznym z prehistorią jako głównym przedmiotem. W czasie studiów odbył praktykę wykopaliskową na słynnym grodzisku kultury łużyckiej w Biskupinie i brał udział w badaniach stołecznego grodu w Gnieźnie. Następnie podjął pracę w charakterze wolontariusza w Dziale Prehistorycznym Muzeum Wielkopolskiego w Poznaniu. Studia przerwał mu wybuch II wojny światowej.
W 1945 wraz z ojcem prof. Józefem Kostrzewskim przystąpili do odbudowy ośrodka archeologicznego, który zniszczyli okupanci. Ukończył przerwane studia i w listopadzie 1945 uzyskał na Uniwersytecie Poznańskim stopień magistra filozofii z zakresu prehistorii. W maju 1945 z mianowano go młodszym asystentem przy Katedrze Prehistorii Uniwersytetu Poznańskiego, od grudnia 1945 podjął pracę w Muzeum Archeologicznym w Poznaniu w charakterze kustosza, później wicedyrektora, a od 1 września 1958 dyrektora, którą to funkcję sprawował do 31 maja 1968, do czasu, kiedy stan jego zdrowia nie zezwolił na jej dalsze pełnienie. W Muzeum Archeologicznym pracował nadal na stanowisku kustosza i kierownika Rezerwatu Archeologicznego w Gieczu.
Pochowany na Cmentarzu parafialnym na Smochowicach w Poznaniu.

</doc>
<doc id="1401947" url="https://pl.wikipedia.org/wiki?curid=1401947" title="Döbern">
Döbern

Döbern (pol. hist. "Dębrzno", dolnołuż. "Derbno") – miasto w Niemczech, w kraju związkowym Brandenburgia, w powiecie Spree-Neiße, siedziba urzędu Döbern-Land, historycznie na Dolnych Łużycach. Miasto leży ok. 20 km na północ od Weißwasser/Oberlausitz.
Historia.
Miejscowość została założona przez Serbów łużyckich w XIV wieku. Najstarsza znana wzmianka pochodzi z 1443. Była to prywatna wieś szlachecka, położona w granicach Królestwa Czech do 1635, gdy na mocy pokoju praskiego przeszła pod panowanie Saksonii, trafiając w efekcie we władanie królów Polski Augusta II i Augusta III w latach 1697–1763 i Niemiec od 1871. Przez setki lat większość mieszkańców stanowili Serbowie łużyccy, jeszcze w 1861 przeważał tu język dolnołużycki. W 1969 nadano prawa miejskie.
Współpraca.
Miejscowości partnerskie:

</doc>
<doc id="1401951" url="https://pl.wikipedia.org/wiki?curid=1401951" title="Silk">
Silk



</doc>
<doc id="1401953" url="https://pl.wikipedia.org/wiki?curid=1401953" title="Drebkau">
Drebkau

Drebkau (dolnołuż. "Drjowk", pol. hist. "Drzewków") – miasto w Niemczech, w kraju związkowym Brandenburgia, w powiecie Spree-Neiße. Drebkau leży 14 km na południowy zachód od Chociebuża.

</doc>
<doc id="1401958" url="https://pl.wikipedia.org/wiki?curid=1401958" title="Georgi Iliev">
Georgi Iliev



</doc>
<doc id="1401967" url="https://pl.wikipedia.org/wiki?curid=1401967" title="Górnik Zabrze w europejskich pucharach">
Górnik Zabrze w europejskich pucharach

Występy w europejskich pucharach polskiego klubu piłkarskiego Górnik Zabrze.
Statystyki.
Bilans spotkań z klubami z poszczególnych krajów:

</doc>
<doc id="1401968" url="https://pl.wikipedia.org/wiki?curid=1401968" title="Welzow">
Welzow

Welzow (dolnołuż. "Wjelcej") – miasto w Niemczech, w kraju związkowym Brandenburgia, w powiecie Spree-Neiße. Welzow leży 23 km na południowy zachód od Chociebuża.
Współpraca.
Miejscowość partnerska:

</doc>
<doc id="1401969" url="https://pl.wikipedia.org/wiki?curid=1401969" title="Mecze Górnika Zabrze w europejskich pucharach">
Mecze Górnika Zabrze w europejskich pucharach



</doc>
<doc id="1401972" url="https://pl.wikipedia.org/wiki?curid=1401972" title="Jacqueline Seifriedsberger">
Jacqueline Seifriedsberger

Jacqueline Seifriedsberger (ur. 20 stycznia 1991 w Ried im Innkreis, Górna Austria) – austriacka skoczkini narciarska, reprezentantka SC Waldzell-Oberoesterreich. Brązowa medalistka mistrzostw świata w konkursie indywidualnym (2013) i dwukrotna wicemistrzyni świata w konkursach drużyn mieszanych (2013 i 2017), złota medalistka mistrzostw świata juniorów (2008).
Przebieg kariery.
Na arenie międzynarodowej zadebiutowała 13 sierpnia 2003 podczas letnich zawodów Pucharu Kontynentalnego w austriackim Bischofshofen, zajmując jedenastą pozycję. 1 marca 2006 po raz pierwszy stanęła na podium, zajmując trzecie miejsce w Zaō. Później sześciokrotnie zwyciężyła w letnich konkursach Pucharu Kontynentalnego.
Po raz pierwszy na mistrzostwach świata juniorów wystąpiła w 2006 w Kranju, zajmując tam szóstą pozycję. Później jeszcze pięciokrotnie startowała w MŚJ. Najwyższe miejsce zajęła 28 lutego 2008 w Zakopanem, zdobywając złoty medal.
W mistrzostwach świata w narciarstwie klasycznym zadebiutowała w 2009 w Libercu, zajmując 12. miejsce, a dwa lata później w Oslo uplasowała się na 31. pozycji. 22 lutego 2013 w Val di Fiemme zdobyła indywidualnie brązowy medal, a dwa dni później została drużynową wicemistrzynią świata (w konkursie mieszanym).
3 grudnia 2011 w pierwszym w historii konkursie Pucharu Świata kobiet w Lillehammer zajęła 13. miejsce, po skokach 84 m i 82,5 m. 12 lutego 2012 po raz pierwszy w konkursie PŚ stanęła na podium w Ljubno, zajmując 3. miejsce. Pierwsze zwycięstwo w konkursie Pucharu Świata odniosła 3 lutego 2013 w Sapporo.

</doc>
<doc id="1401978" url="https://pl.wikipedia.org/wiki?curid=1401978" title="Aleksander Olszakowski">
Aleksander Olszakowski

Aleksander Junosza Olszakowski (1902–1977) – polski pisarz powieści fantastycznych,historycznych i sensacyjnych. Zajmował się także pisaniem sztuk teatralnych na potrzeby różnych teatrów w Polsce.
Był autorem takich utworów jak:

</doc>
<doc id="1401979" url="https://pl.wikipedia.org/wiki?curid=1401979" title="Dobrzyń nad Drwęcą">
Dobrzyń nad Drwęcą



</doc>
<doc id="1401981" url="https://pl.wikipedia.org/wiki?curid=1401981" title="Spodnje Duplje">
Spodnje Duplje

Spodnje Duplje – słoweńska miejscowość przynależna do gminie Naklo w Krainie.
Wysokość bezwzględna miejscowości Spodnje Duplje to 444 metry. Liczba ludności wynosi 485. Kod pocztowy to 4203.

</doc>
<doc id="1401982" url="https://pl.wikipedia.org/wiki?curid=1401982" title="Adam Kszczot">
Adam Kszczot

Adam Piotr Kszczot (ur. 2 września 1989 w Opocznie) – polski lekkoatleta, specjalizujący się w biegu na 800 metrów.
Wielokrotny medalista mistrzostw Europy, halowych mistrzostw Europy, mistrzostw świata oraz halowych mistrzostw świata. Reprezentował Polskę na drużynowym czempionacie Starego Kontynentu oraz w meczach międzypaństwowych. Rekordzista kraju w biegu na 800 metrów w hali.
Kariera.
W 2007 zadebiutował na imprezie międzynarodowej zdobywając brązowy medal mistrzostw Europy juniorów. Rok później uplasował się tuż za podium – na czwartym miejscu – w rozegranych w Bydgoszczy Mistrzostwach świata juniorów. Ponownie czwartą lokatę zajął w halowym czempionacie Starego Kontynentu w Turynie na początku sezonu 2009. Latem tego samego roku zdobył tytuł młodzieżowego mistrza Europy pokonując w finałowym biegu kolegę z reprezentacji Marcina Lewandowskiego.
W 2010 zdobył dwa brązowe medale na najważniejszych zawodach w sezonie – zimą podczas halowych mistrzostw świata oraz latem na mistrzostwach Europy. Wygrywając z Marcinem Lewandowskim zapewnił sobie w 2011 złoty medal halowych mistrzostw Europy. W lipcu 2011 obronił tytuł młodzieżowego mistrza Europy, a kilkanaście tygodni później zajął szóstą lokatę w mistrzostwach świata. Na koniec sezonu 2011 zajął 4. miejsce w plebiscycie na wschodzącą gwiazdą europejskiej lekkoatletyki organizowanym przez European Athletics.
W sezonie 2012 w związku z przygotowaniami do startu w igrzyskach olimpijskich miał nie brać udziału halowych mistrzostwach świata oraz w mistrzostwach Europy. Po dobrych występach w sezonie halowym (m.in. trzeci wówczas w historii wynik w historii biegu na 800 metrów – 1:44,57, dobre rezultaty w mityngach dały mu tytuł lekkoatlety lutego w plebiscycie European Athletics) ostatecznie zdecydował się na start w halowym czempionacie globu w Stambule. Na halowych mistrzostwach świata nie zdobył jednak medalu, prowadził przez większość biegu finałowego, mijając metę na 4. pozycji. Na półfinale zakończył rywalizację podczas igrzysk olimpijskich w Londynie.
Rok 2013 rozpoczął od obrony tytułu halowego mistrza Europy w Göteborgu. W marcu 2014 w Sopocie został halowym wicemistrzem świata.
Dwukrotny srebrny medalista IAAF World Relays w sztafecie 4 × 800 metrów (2014, 2015). W sierpniu 2014 został w Zurychu mistrzem Europy na dystansie 800 metrów.
Na mistrzostwach świata w Pekinie w sierpniu 2015 r. został wicemistrzem świata na dystansie 800 metrów. W lipcu 2016 w Amsterdamie po raz drugi został mistrzem Europy na tym dystansie.
W 2017 na halowych czempionacie Europy zdobył złoto w biegu na 800m z czasem 1:48,87, natomiast ponad miesiąc później podczas IAAF World Relays zdobył brązowy medal w biegu rozstawnym sztafecie 4 × 800 metrów, trzeci w karierze na tej imprezie. W tym samym roku po raz drugi w karierze został wicemistrzem świata w biegu na 800 metrów.
Zdobył w sumie jedenaście złotych medali na seniorskich mistrzostwach Polski w biegu na 800 metrów: na stadionie (Bydgoszcz 2009, Bielsko-Biała 2010, Bielsko-Biała 2012, Szczecin 2014 oraz Kraków 2015) i w hali (Spała 2009, Spała 2010, Spała 2011, Sopot 2014, Toruń 2017 i Toruń 2018). W 2017 zdobył złoty medal mistrzostw kraju na stadionie w biegu na 1500 metrów. 
14 lutego 2022 roku poinformował o zakończeniu (po sezonie halowym) kariery sportowej.
Działalność pozasportowa.
Ukończył Politechnikę Łódzką na kierunku zarządzanie inżynierskie.
Od 2017 prowadzi mowy motywacyjne.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.

</doc>
<doc id="1401985" url="https://pl.wikipedia.org/wiki?curid=1401985" title="Estadio José María Minella">
Estadio José María Minella

Estadio José María Minella – stadion w Mar del Plata w Argentynie.
Stadion został wybudowany podczas przygotowań do Mistrzostw Świata w Piłce Nożnej 1978. Obiekt posiada 35 354 miejsc, ale jak na innych argentyńskich stadionach dużą liczbę zajmują miejsca stojące.
Podczas Mundialu 1978 zostały na nim rozegrane trzy mecze grupy A i trzy mecze grupy C.
Jako że w Mar de Plata nie ma żadnej drużyny grającej w Primera División (najwyższa klasa rozgrywkowa w Argentynie), rzadko są rozgrywane na tym stadionie mecze. Grają na nim głównie drugoligowe i miejscowe zespoły a latem pierwszoligowe drużyny rozgrywają na nim turnieje.
Obiekt jest również miejscem różnych imprez muzycznych.
Rozgrywano na nim turnieje rugby 7 z cyklu Mar del Plata Sevens.

</doc>
<doc id="1401990" url="https://pl.wikipedia.org/wiki?curid=1401990" title="Hans von Praschma">
Hans von Praschma

Johannes „Hans” Nepomucen Maria Fryderyk, hrabia von Praschma, baron von Bilkau (niem. Johannes „Hans” Nepomuk Maria Friedrich Graf Praschma, Freiherr von Bilkau, czes.: Pražma z Bílkova) (ur. 22 grudnia 1867 w Niemodlinie, zm. 28 listopada 1935 tamże), śląski ziemianin, urzędnik i polityk.
Syn hr. Fryderyka II Wilhelma von Praschma i hr. Elżbiety Marii zu Stolberg-Stolberg (1833–1918). Pan na Niemodlinie od 1909 r. Zawarł związek małżeński z Marie Landsberg-Velen (1865–1937).
Prawnik, oficer armii pruskiej w latach 1890–1895. W okresie od 1902 do 1918 poseł do Reichstagu, członek pruskiego parlamentu, aż do 1930 był członkiem Rady Rzeszy dla Górnego Śląska. W latach 1921–1930 był przewodniczącym Niemieckiej Partii Centrum na Śląsku, był również członkiem Katolickiego Komitetu Niemieckiej Narodowej Partii Ludowej (DNVP). Podczas III powstania śląskiego zastąpił on ks. na stanowisku pełnomocnika Niemiec na terenie plebiscytowym.

</doc>
<doc id="1402009" url="https://pl.wikipedia.org/wiki?curid=1402009" title="Bad Wilsnack">
Bad Wilsnack

Bad Wilsnack − miasto w Niemczech w kraju związkowym Brandenburgia, w powiecie Prignitz, siedziba urzędu Bad Wilsnack/Weisen. Miasto leży nad rzeką Hawelą.
Od 1928 roku miasto uznane jest za uzdrowisko.

</doc>
<doc id="1402010" url="https://pl.wikipedia.org/wiki?curid=1402010" title="Czarny rycerz">
Czarny rycerz

Czarny rycerz (ang. "Black Knight") – amerykańska komedia filmowa z roku 2001 w reżyserii Gila Jungera. W filmie w roli głównej wystąpił Martin Lawrence.
Fabuła.
Jamal Walker (Martin Lawrence) ma dalekosiężne plany dotyczące swojej przyszłości. Na razie jednak wykonuje nudną pracę w jednym z tematycznych parków rozrywki pod Los Angeles oferującym swoim klientom wyprawę w świat średniowiecza. Na skutek wypadku przy pracy Jamal wpada do fosy i ku swemu zdziwieniu odkrywa, że trafił do XIV-wiecznej Anglii. Mroki średniowiecza już nigdy nie będą takie same.

</doc>
<doc id="1402017" url="https://pl.wikipedia.org/wiki?curid=1402017" title="Menachem Mendel Morgenstern">
Menachem Mendel Morgenstern

Menachem Mendel Morgenstern z Kocka (jid. Kocker Rebe) (ur. w 1787 w Biłgoraju, zm. 27 stycznia 1859 w Kocku) – cadyk z Kocka, twórca tzw. chasydyzmu kockiego (lata 1834–1859), uczeń Jaakowa Icchaka ben Aszera z Przysuchy i Symchy Binema z Przysuchy. 
Menachem Mendel Morgenstern osiedlił się w Kocku w 1829 roku i założył tam ośrodek życia chasydzkiego. Wsławił się głoszeniem nauk, według których istniało tylko jedno objawienie Boże i jedna wola Boża. Zadaniem każdego chasyda jest dążenie do jej poznania. Podkreślał wagę spontaniczności w życiu religijnym, odrzucając zewnętrzną religijność uregulowaną rytuałem. Sensu życia upatrywał w służeniu Bogu całą duszą. W 1839 roku doznał iluminacji, po której zaczął głosić, że człowiek stanowi cząstkę Boga, w związku z czym nie może być sądzony za swe postępowanie. Zamknął się wówczas w bet ha-midraszu przyległym do kockiej synagogi, gdzie przebywał aż do śmierci (w nabożeństwach synagogalnych uczestniczył przez specjalne okienko, innym podawano mu posiłki).
Był protoplastą dynastii Morgensternów (dynastia chasydzka Kock), która istniała do wybuchu II wojny światowej.
Postać cadyka w literaturze.
Historia cadyka Menachema Mendla Morgensterna została opisana w reportażu „Narożny dom z wieżyczką” Hanny Krall (w tomie „Hipnoza” z 1989 roku). Tekst, utrzymany w poetyce metafizycznej, przedstawia jego motywowaną religijnie decyzję o zamknięciu się w drewnianej izbie na dwadzieścia lat, oddanie się modlitwie i rozmyślaniom, a także cudowne zdarzenia, które miały miejsce w tym czasie. Reporterka pisze również o tym, jak wśród współczesnych mieszkańców Kocka funkcjonuje pamięć o postaci cadyka i lokalnej społeczności żydowskiej zamordowanej podczas Holocaustu. 
Hannę Krall z pewnością zainspirował piękny, tyczący cadyka z Kocka, ustęp książki Ilii Erenburga „Burzliwe życie Lejzorka Rojtszwańca” (wydanej po raz pierwszy w Polsce w 1928 r.). 

</doc>
<doc id="1402018" url="https://pl.wikipedia.org/wiki?curid=1402018" title="Meyenburg">
Meyenburg

Meyenburg – miasto w Niemczech, w kraju związkowym Brandenburgia, w powiecie Prignitz, siedziba urzędu Meyenburg.
Geografia i zabytki.
Meyenburg leży ok. 18 km na północ od Pritzwalku, na trasie drogi krajowej B103. Do zabytków należą: pozostałości murów miejskich, pałac (obecnie szkoła) z rozległym parkiem i ceglany kościół. Na rynku pomnik żołnierzy radzieckich.

</doc>
<doc id="1402019" url="https://pl.wikipedia.org/wiki?curid=1402019" title="Azər Mirzəyev">
Azər Mirzəyev

Azər Mirzəyev (ur. 28 marca 1978) – azerski szachista, arcymistrz od 2001 roku.
Kariera szachowa.
W latach 1993–1998 czterokrotnie reprezentował swój kraj w mistrzostwach świata juniorów w różnych kategoriach wiekowych. Wielokrotnie startował w finałach indywidualnych mistrzostw Azerbejdżanu, w 1997 r. w Baku zdobywając brązowy medal. W 1998 i 2000 r. dwukrotnie wystąpił na szachowych olimpiadach.
Do sukcesów Azəra Mirzəyeva w turniejach międzynarodowych należą zwycięstwa bądź dzielenie I miejsc m.in. w:
Najwyższy ranking w dotychczasowej karierze osiągnął 1 listopada 2009 r., z wynikiem 2617 punktów zajmował wówczas 6. miejsce wśród azerskich szachistów.

</doc>
<doc id="1402020" url="https://pl.wikipedia.org/wiki?curid=1402020" title="Friedrich III Leopold Praschma">
Friedrich III Leopold Praschma

Friedrich III Leopold Maria Walentin Emanuel Oscar Graf Praschma Freiherr von Bilkau (ur. 12 czerwca 1900, zm. 15 lutego 2000) – syn Heinricha i Marie Landsberg-Velen. Zawarł związek małżeński z Sophie zu Hohenlohe-Schillingsfürst (1912–1981), córką księcia raciborskiego na Rudach Wiktora III Augusta von Ratibor. Ostatni właściciel Niemodlina, władał majątkiem do 1945 roku, później osiadł w nowych Niemczech, w Kapellen, w pobliżu Moers. Zmarł w 2000 roku.

</doc>
<doc id="1402022" url="https://pl.wikipedia.org/wiki?curid=1402022" title="Aleksander Sochaczewski">
Aleksander Sochaczewski

Aleksander Sochaczewski, właściwie Lejb Sonder (ur. 3 maja 1843 w Iłowie, zm. 15 czerwca 1923 w Biedermannsdorf) – polski malarz żydowskiego pochodzenia, reprezentant romantyzmu, sybirak.
Życiorys.
Uczeń Warszawskiej Szkoły Rabinów, od 1860 studiował w Szkole Sztuk Pięknych w Warszawie pod kierunkiem profesora Józefa Simmlera. Aresztowany jesienią 1862 na fali aresztowań po nieudanych zamachach na Aleksandra Wielopolskiego, więziony w Cytadeli, skazany − już po wybuchu powstania styczniowego − na 20 lat pobytu na Syberii (10 lat katorgi, 10 lat zwykłego osiedlenia). Po powrocie z zesłania (1884) z uwagi na brak zgody władz carskich na pobyt w Królestwie Polskim osiedlił się we Lwowie. 
Następnie mieszkał między innymi w Monachium i Brukseli, gdzie stworzył cykl przejmujących obrazów dokumentujących katorgę i pobyt na Syberii w okresie zsyłek po powstaniu styczniowym, z najsłynniejszym "Pożegnanie Europy" (1894). Obraz ma znaczenie symboliczne, autor uwiecznił szereg znanych zesłańców, zesłanych w różnych zsyłkach, w tym siebie – postać stojącą przy słupie granicznym z prawej strony patrzącą na słup. 
W 1913, w pięćdziesiąta rocznicę powstania styczniowego, po wystawie we Lwowie Sochaczewski przekazał radzie miejskiej Lwowa kolekcję obrazów w zamian za dożywotnią rentę. 2 maja 1924 został odznaczony Krzyżem Kawalerskim Orderu Odrodzenia Polski.
W 1956 Ministerstwo Kultury ZSRR przekazało Polsce kolekcję obrazów Aleksandra Sochaczewskiego. W setną rocznicę powstania styczniowego (1963), wyeksponowano kolekcję w Muzeum X Pawilonu cytadeli warszawskiej (ekspozycja stała).

</doc>
<doc id="1402024" url="https://pl.wikipedia.org/wiki?curid=1402024" title="Putlitz">
Putlitz

Putlitz (pol. hist. "Podleszcze") – miasto w Niemczech w kraju związkowym Brandenburgia, w powiecie Prignitz, siedziba urzędu Putlitz-Berge.
Geografia.
Putlitz leży ok. 15 km na północ od Pritzwalku, na trasie drogi krajowej B321.

</doc>
<doc id="1402029" url="https://pl.wikipedia.org/wiki?curid=1402029" title="Wojciech Turbiarz">
Wojciech Turbiarz

Wojciech Jacek „Broda” Turbiarz – polski wokalista reggae od 1990 roku jest liderem i wokalistą grupy Habakuk.

</doc>
<doc id="1402030" url="https://pl.wikipedia.org/wiki?curid=1402030" title="Antwon Tanner">
Antwon Tanner

Antwon Tanner (ur. 14 kwietnia 1975 w Chicago) – amerykański aktor.
Życiorys.
Urodził się w Chicago w Illinois jako syn Christine Collins i Jeta Tannera. Uczęszczał do Corliss High School. W 1993 ukończył Rosemead High School.
Grał w koszykówkę w szkole średniej i na studiach, zanim wcielił się w koszykarza Jarona „Worma” Willisa w dramacie sportowym "Trener" (2005) i Antwona „Skillsa” Taylora w serialu The CW "Pogoda na miłość" ("One Tree Hill", 2003–2012). Zadebiutował w jako Drano w dramacie sportowym "Czarodziejka" ("Sunset Park", 1996) z Rheą Perlman. Pojawił się w popularnej reklamie Volkswagena „Sunday Afternoon” (1997), z piosenką „Da Da Da” zespołu Trio.

</doc>
<doc id="1402032" url="https://pl.wikipedia.org/wiki?curid=1402032" title="Józef Flik">
Józef Flik

Józef Flik (ur. 16 marca 1936 w Bydgoszczy, zm. 27 grudnia 2021 w Toruniu) – polski zabytkoznawca i konserwator sztuki.
W 1957 roku ukończył studia na Wydziale Sztuk Pięknych Uniwersytetu Mikołaja Kopernika i podjął pracę w Muzeum Okręgowym w Toruniu. Był w nim jednym z organizatorów Pracowni Konserwacji Malarstwa i Rzeźby. W 1967 został głównym konserwatorem muzeum, a w 1969 po uzyskaniu stopnia doktora jego wicedyrektorem ds. naukowych. 
W 1984 podjął pracę w Instytucie Zabytkoznawstwa i Konserwatorstwa UMK. W 1987 uzyskał stopień doktora habilitowanego na Akademii Sztuk Pięknych w Krakowie. 28 listopada 1994 uzyskał tytuł profesora sztuk plastycznych. 
W latach 1999-2002 był prodziekanem, a od 2002 do 2005 roku dziekanem Wydziału Sztuk Pięknych UMK. 
Jego zainteresowania naukowe skupiają się m.in. na XVI- i XVII-wiecznym malarstwie portretowym i epitafijnym. Był autorem rekonstrukcji pierwotnego wyglądu portretu Mikołaja Kopernika z konwalią. 

</doc>
<doc id="1402035" url="https://pl.wikipedia.org/wiki?curid=1402035" title="Fabryka Przyrządów Optycznych „FOS”">
Fabryka Przyrządów Optycznych „FOS”

Fabryka Przyrządów Optycznych „FOS” – spółka założona przez Aleksandra Ginsberga w 1899 roku, w Warszawie, początkowo przy ul. Belwederskiej 3, następnie przy ul. Leopoldyny 10 (obecnie ul Emilii Plater). W tamtym czasie jedyne przedsiębiorstwo optyczne na terenie Imperium Rosyjskiego. 
Opis.
Fabryka produkowała światowej klasy obiektywy i aparaty fotograficzne (również stereoskopowe), oraz urządzenia optyczne takie jak teodolity i niwelatory oraz, na potrzeby wojska, celowniki artyleryjskie, peryskopy, dalmierze, lornetki i wizjery. Znakiem firmowym był napis: „Phos” Varsovie.
Wyroby firmy zdobywały medale na licznych wystawach, m.in. w Krakowie (1901), Warszawie (1901) i Petersburgu (1902). 
Po wybuchu I wojny światowej władze rosyjskie wywiozły wyposażenie fabryki wraz z personelem do Petersburga. 

</doc>
<doc id="1402039" url="https://pl.wikipedia.org/wiki?curid=1402039" title="Jednorodna grupa pacjentów">
Jednorodna grupa pacjentów

Jednorodna grupa pacjentów, JGP, DRG (od ang. "diagnosis-related group") – grupa pacjentów w systemie rozliczania świadczeń zdrowotnych przez płatnika (w Polsce Narodowy Fundusz Zdrowia).
Ideą tego rozwiązania jest stworzenie w miarę prostych i łatwych w stosowaniu metod kwalifikowania (już po wykonaniu) danego świadczenia do pewnej grupy ze ściśle zdefiniowanej listy celem rozliczenia usługi przed płatnikiem. Praktyczna konstrukcja tego systemu wynika z obserwacji, że pewne grupy pacjentów, często znacznie różniących się, wymagają w zasadzie dość podobnego postępowania, z drugiej zaś strony ta sama choroba u pacjentów różniących się wiekiem i współistniejącymi problemami wymaga często całkiem innego postępowania.
Kwalifikację do grupy wykonuje się albo na podstawie rozpoznania definiowanego międzynarodową klasyfikacją chorób i problemów zdrowotnych ICD-10 (dotyczy głównie leczenia niezabiegowego), albo wymienioną w stosownej liście procedurą leczniczą wymienioną w liście JGP identyfikowaną kodem klasyfikacji ICD-9.
Wycena grup została dokonana empirycznie przez ekspertów Narodowego Funduszu Zdrowia na podstawie danych sprawozdawczych z puli monitorowanych szpitali za okres 2002-2007. Obecnie wycena opiera się na wszystkich danych sprawozdawczych przekazywanych przez wszystkie szpitale oddziałom NFZ i dostosowywana jest do rzeczywistych kosztów, z częstotliwością co około 6 miesięcy.
System jednorodnych grup pacjentów w leczeniu szpitalnym (JGP SZP) został wprowadzony w Polsce 1 lipca 2008, a jego głównym twórcą jest Jacek Grabowski, ekspert systemów opieki zdrowotnej, z wykształcenia lekarz psychiatra.
1 października 2010 został wprowadzony system jednorodnych grup pacjentów w stacjonarnej rehabilitacji neurologicznej i kardiologicznej (JGP REH).
Historia systemu.
W latach 60. XX wieku w amerykańskiej opiece zdrowotnej zaobserwowano, że pacjenci z tym samym schorzeniem, którym wykonywano te same badania i procedury oraz których czas hospitalizacji był zbliżony, generowali te same koszty. Na przełomie lat 60. i 70. Robert Fetter z Uniwersytetu Yale po raz pierwszy przedstawił założenia systemu jednorodnych grup pacjentów (DRG). Pacjenci podobni medycznie i kosztowo zostali przyporządkowani do 333 grup, w 54 głównych kategoriach diagnostycznych. Fetter oparł się na analizie danych 1 mln 700 tys. pacjentów hospitalizowanych w szpitalach New Jersey. Ostatecznie w Stanach Zjednoczonych system DRG wprowadzono w życie decyzją Kongresu w roku 1982.
Zaproponowany system zaczął się upowszechniać w Europie pod koniec lat 90. XX wieku. Z różnymi modyfikacjami spotykany jest obecnie w Austrii, Belgii, Bułgarii, Czechach, Danii, Finlandii, Francji, Grecji, Hiszpanii, Holandii, Niemczech, Norwegii, Portugalii, Rumunii, Szwecji, Szwajcarii, Włoszech oraz Wielkiej Brytanii. 
W Polsce pierwsze próby implantacji modelu DRG miały miejsce jeszcze w czasach kas chorych:
Brytyjski system HRG stał się podstawą opracowania polskiego modelu jednorodnych grup pacjentów. Jego wprowadzenie miało za zadanie zmniejszyć i zoptymalizować usługi szpitalne, a sam system miał być narzędziem poprawiającym produktywność szpitali. NFZ miał płacić za wynik leczenia (wyprowadzenie pacjenta z ostrej fazy choroby wymagającej hospitalizacji), nie za świadczenie z katalogu szpitalnego. Redefinicji zatem ulegał produkt, który finansował płatnik. Zgodnie z amerykańskim modelem DRG, pacjentów przypisano do poszczególnych grup diagnostycznych. Każda grupa diagnostyczna posiadała określoną charakterystykę, obejmowała pacjentów o zbliżonej kosztochłonności i wymagała stosowania w terapii określonych procedur zgodnie z obowiązującymi standardami medycznymi.
W chwili obecnej system JGP jest zalecany przez Komisję Europejską na terenie Unii Europejskiej. Rozpoczęto prace nad projektem Euro-DRG 7, który docelowo stanowiłby jednolity system JGP dla całej Unii Europejskiej.
Podstawowe pojęcia.
Rozliczenie leczenia pacjenta w szpitalu lub przez innego świadczeniodawcę polega na przyporządkowaniu go do określonej grupy JGP na podstawie zbioru danych zawartych w jego rekordzie; przyporządkowanie następuje automatycznie poprzez zastosowanie algorytmu grupera JGP.

</doc>
<doc id="1402046" url="https://pl.wikipedia.org/wiki?curid=1402046" title="Lee Wrangler">
Lee Wrangler



</doc>
<doc id="1402047" url="https://pl.wikipedia.org/wiki?curid=1402047" title="Ryan Nelsen">
Ryan Nelsen

Ryan William Nelsen (ur. 18 października 1977 w Christchurch) – nowozelandzki piłkarz, który występował na pozycji środkowego obrońcy. Od 2013 roku jest trenerem kanadyjskiego Toronto FC, występującego w rozgrywkach MLS.
Kariera klubowa.
Po ukończeniu St. Thomas of Canterbury College Nelsen wyjechał do Stanów Zjednoczonych, a tam uczęszczał do Greensboro College w Karolinie Północnej. Po dwóch latach spędzonych w Greensboro i występach w drużynie uniwersyteckiej (m.in. awans do Final Four NCAA Division III) w 1999 roku przeniósł się na Stanford University, gdzie przez kolejne dwa lata grał w drużynie piłkarskiej. W swoim pierwszym sezonie został wybrany MVP rozgrywek i mianowany do NSCAA All-American, czyli jedenastki sezonu.
W 2001 roku Nelsen został wybrany w drafcie Major League Soccer przez drużynę DC United. W swoim pierwszym sezonie rozegrał 19 spotkań, a w 2002 roku był już podstawowym zawodnikiem stołecznego zespołu. W 2003 roku Nowozelandczyk został mianowany kapitanem zespołu, zastępując w tej roli Boliwijczyka Marca Etcheverry'ego. W tym samym sezonie został wybrany do najlepszej jedenastki Major League Soccer. W 2004 roku powtórzył to osiągnięcie oraz wywalczył czwarty w historii DC United tytuł mistrza MLS, dzięki zwycięstwu 3:2 w finale z Kansas City Wizards. Był to też ostatni sezon Ryana w zespole DC United. Łącznie rozegrał w jego barwach 68 spotkań i strzelił 7 goli oraz zaliczył 5 asyst.
W styczniu 2005 roku Nelsen odszedł do angielskiego Blackburn Rovers, do którego trafił na zasadzie wolnego transferu. Początkowo pojawiły się problemy z pozwoleniem na pracę dla zawodnika, jednak 15 stycznia tamtego roku zadebiutował w Premier League w wygranym 1:0 wyjazdowym spotkaniu z Portsmouth F.C. Do końca sezonu grał w podstawowym składzie Rovers i zajął z nimi 15. miejsce w lidze. Z kolei w sezonie 2005/2006 zajął 6. pozycję, gwarantującą start Blackburn w rozgrywkach Pucharu UEFA, pomimo tego, ze ostatnie tygodnie sezonu Ryan spędził na leczeniu kontuzji stopy. W sezonie 2006/2007 awansował do fazy grupowej Pucharu UEFA, ale z powodu kolejnego urazu, tym razem ścięgna, rozegrał zaledwie 11 spotkań w Premiership. Jeszcze w trakcie sezonu po powrocie do gry został mianowany kapitanem zespołu, a latem 2007 przedłużył kontrakt z Blackburn o kolejne 5 lat. W 2008 był z Rovers 7. w lidze.
2 lutego 2012 roku przeszedł na zasadzie wolnego transferu do Tottenhamu Hotspur. 25 maja został zwolniony z kontraktu.
18 czerwca 2012 roku podpisał roczny kontrakt z Queens Park Rangers. 22 stycznia 2013 roku Nelsen rozegrał swój ostatni mecz w barwach angielskiego klubu przeciwko Manchesterowi City. Spotkanie zakończyło się remisem 0:0.
Kariera reprezentacyjna.
W reprezentacji Nowej Zelandii Nelsen zadebiutował 19 czerwca 1999 roku w zremisowanym 0:0 towarzyskim spotkaniu z Polską. Do 2004 roku pełnił funkcję kapitana drużyny „All Whites”. W 2008 roku został powołany do kadry na Igrzyska Olimpijskie w Pekinie jako jeden z trzech starszych zawodników obok Simona Elliotta i Chrisa Killena. Jednak zagra jedynie w dwóch pierwszych spotkaniach z powodu rozpoczęcia rozgrywek Premier League.
Kariera trenerska.
W styczniu 2013 roku został trenerem Toronto FC.

</doc>
<doc id="1402048" url="https://pl.wikipedia.org/wiki?curid=1402048" title="Plazmocyty">
Plazmocyty



</doc>
<doc id="1402051" url="https://pl.wikipedia.org/wiki?curid=1402051" title="Ida (góry)">
Ida (góry)

Ida (gr. "Idē", łac. "Ida") – nazwa grecka odnosząca się do dwóch gór w starożytnym świecie greckim: jednej we Frygii, a drugiej na Krecie. Nazwa ta w mitologii greckiej odnosi się do gór poświęconych Bogini-Matce, prastarej bogini, której kult sięga epoki przedgreckiej. Etymologia nazwy pochodzi od greckiego pierwiastka "da" który pojawia się również w imieniu bogini Demeter (gr. "dē", dial. dor. "da" – 'ziemia' (?) + "mḗtēr" – 'matka'), a jest związany z wyobrażeniem wielkiej bogini.
Góra Ida we Frygii była poświęcona bogini-matce Kybele, zwanej Matką Bogów, stanowiąc ojczyznę i ośrodek jej kultu, który z czasem rozprzestrzenił się aż do Rzymu. Właśnie stąd Zeus uprowadził Ganimedesa.
Druga góra o nazwie Ida znajdowała się na wyspie Krecie, stanowiła jej najwyższy szczyt i była poświęcona bogini Rei. Wedle wierzeń greckich w grocie w zboczu tej góry wychował się władca bogów Zeus.

</doc>
<doc id="1402056" url="https://pl.wikipedia.org/wiki?curid=1402056" title="Kazimierz Milner">
Kazimierz Milner

Kazimierz Leon Milner (ur. 13 maja 1942 w Dąbrowie Górniczej, zm. 9 stycznia 2008) – polski polityk, działacz związkowy, poseł na Sejm II i III kadencji.
Życiorys.
Z wykształcenia technik energetyk, absolwent (1962) Śląskich Technicznych Zakładów Naukowych. Zawodowo związany z Kopalnią Węgla Kamiennego Jaworzno. Był wieloletnim działaczem Związku Zawodowego Górników.
W latach 90. należał do liderów założonego przez Alfreda Miodowicza Ruchu Ludzi Pracy. Od 1993 do 2001 sprawował mandat posła na Sejm II i III kadencji, wybranego z ramienia Sojuszu Lewicy Demokratycznej w okręgu sosnowieckim. Po powołaniu na bazie SLD jednolitej partii opuścił jej klub parlamentarny. W 2001 nie ubiegał się o reelekcję.
Po 2000 kierował lokalnym Stowarzyszeniem Inicjatyw Społeczno-Gospodarczych.

</doc>
<doc id="1402057" url="https://pl.wikipedia.org/wiki?curid=1402057" title="Nocny tryb życia">
Nocny tryb życia

Nocny tryb życia – pojęcie określające zachowanie zwierząt, które śpią w ciągu dnia, zaś okresem ich największej aktywności jest noc. Przeciwieństwem nocnego trybu życia jest dzienny tryb życia, charakterystyczny między innymi dla człowieka.
Nocny tryb życia może być traktowany jako czynnik charakteryzujący pewną grupę zwierząt (np. w konkretnej niszy ekologicznej), w którym to rozróżnieniu czynnikiem wyróżniającym będzie sam okres aktywności danego gatunku. 
Nocny tryb życia może być także postrzegany jako forma kamuflażu, przystosowanie do unikania zagrożenia ze strony drapieżników. Innym powodem nocnego trybu życia może być konieczność unikania zbyt wysokich temperatur, panujących w ciągu dnia. Takie zachowanie jest charakterystyczne w szczególności dla zwierząt żyjących na terenach pustynnych i chroni je ono przed nadmierną utratą wody z organizmu w czasie gorącego i suchego dnia. Ta adaptacja wzmacnia osmoregulację w organizmie.
Wiele stworzeń prowadzących dzienny tryb życia przejawia pewne zachowania, które uwidaczniają się w czasie nocy (np. niektóre ptaki morskie i żółwie morskie na noc zbierają się na miejscach lęgowych lub tworzą kolonie w celu zmniejszenia ryzyka ataku drapieżnika i tym samym ochrony siebie oraz swojego potomstwa).
Niektóre gatunki zwierząt nie prowadzą typowego nocnego trybu życia, a okres ich największej aktywności przypada na czas zmierzchu.
Zwierzęta prowadzące nocny tryb życia mają zazwyczaj rozwinięte zmysły słuchu, węchu oraz specjalnie przystosowane oczy. W ogrodach zoologicznych zwierzęta prowadzące nocny tryb życia są zazwyczaj trzymane w specjalnych pomieszczeniach, w których zapewnia się im ich normalny rytm dobowy i utrzymuje się je aktywne w godzinach, w których zwiedzający mogą je oglądać.
Niektóre gatunki są aktywne zarówno w ciągu dnia, jak i w ciągu nocy – na przykład koty dzięki swoim specjalnie przystosowanym oczom mogą funkcjonować zarówno przy dziennym świetle, jak i w nocy. Inne gatunki zwierząt (nietoperze, zwierzęta z rodziny galagowatych) są przystosowane wyłącznie do prowadzenia nocnego trybu życia.
Osoby ze skłonnością do prowadzenia nocnego trybu życia określa się mianem „nocny marek” (ang. "night owl").

</doc>
<doc id="1402059" url="https://pl.wikipedia.org/wiki?curid=1402059" title="Kazimierz Janiak (ur. 1959)">
Kazimierz Janiak (ur. 1959)

Kazimierz Józef Janiak (ur. 3 marca 1959 w Łodzi) – polski polityk, agronom, nauczyciel akademicki i związkowiec, poseł na Sejm III kadencji.
Życiorys.
Ukończył w 1982 studia na Wydziale Rolniczym Akademii Rolniczej w Szczecinie, był przez parę lat asystentem na tej uczelni. Od 1985 pozostaje pracownikiem naukowym Akademii Rolniczo-Technicznej w Olsztynie i następnie Uniwersytetu Warmińsko-Mazurskiego. W 1992 uzyskał stopień doktora nauk rolniczych na podstawie pracy zatytułowanej "Plonowanie nowych genotypów bobiku w zależności od techniki siewu i sposobu pielęgnacji".
W 1989 wstąpił do „Solidarności”, w drugiej połowie latach 90. pełnił funkcję wiceprzewodniczącego komisji krajowej związku.
W latach 1997–2001 był posłem na Sejm III kadencji z ramienia Akcji Wyborczej Solidarność (mandat uzyskał z listy ogólnopolskiej). Należał do liderów AWS i Ruchu Społecznego AWS. W 2001 bez powodzenia ubiegał się o reelekcję, później wycofał się z działalności politycznej i powrócił do pracy naukowej. W 2015 i 2019 był kandydatem Prawa i Sprawiedliwości do Senatu IX i X kadencji, nie uzyskując mandatu w tych wyborach (dwukrotnie zajął drugie miejsce w okręgu nr 67). Równolegle związany z instytucjami wchodzącymi w skład systemu SKOK (m.in. został prezesem zarządu Stowarzyszenia Krzewienia Edukacji Finansowej i był członkiem rady nadzorczej SKOK Wspólnota). W lutym 2016 wstąpił do PiS, a we wrześniu tego samego roku został zatrudniony w Totalizatorze Sportowym na stanowisku dyrektora oddziału w Gdańsku. Od 2019 do 2020 był członkiem Rady Uniwersytetu Gdańskiego.

</doc>
<doc id="1402060" url="https://pl.wikipedia.org/wiki?curid=1402060" title="Sophie Hohenlohe-Schilingsfürst">
Sophie Hohenlohe-Schilingsfürst



</doc>
<doc id="1402062" url="https://pl.wikipedia.org/wiki?curid=1402062" title="Marie Landsberg-Velen">
Marie Landsberg-Velen



</doc>
<doc id="1402063" url="https://pl.wikipedia.org/wiki?curid=1402063" title="GMS">
GMS

GMS – znany również jako Growling Mad Scientists, jest holenderskim projektem muzycznym grającym psychedelic trance od wczesnych lat 90. po lata obecne. 
W jego skład wchodzi dwóch muzyków: Sajahan Matkin (znany jako Riktam) oraz Joe Quinteros (znany jako Bansi), projekt ten założony został w Amsterdamie.

</doc>
<doc id="1402068" url="https://pl.wikipedia.org/wiki?curid=1402068" title="Zdravko Lazarov">
Zdravko Lazarov



</doc>
<doc id="1402075" url="https://pl.wikipedia.org/wiki?curid=1402075" title="Marie Johanna von Schaffgotsch">
Marie Johanna von Schaffgotsch



</doc>
<doc id="1402076" url="https://pl.wikipedia.org/wiki?curid=1402076" title="Tatra 603">
Tatra 603

Tatra 603 – samochód osobowy klasy luksusowej produkcji czechosłowackiej fabryki Tatra, produkowany w latach 1956-1975. Napędzany był silnikiem w układzie V8 o pojemności 2,4 l umieszczonym z tyłu.
Historia.
&lt;br&gt;Aerodynamiczne Tatry
Model T603 charakteryzował się nietypowym kształtem. Silnik umiejscowiono z tyłu pojazdu, podobnie jak np. w samochodach Porsche 911, Volkswagen Garbus, Škoda 1000 MB, Zastava 750 czy Fiat 126. Był to silnik w układzie V8 o pojemności 2,5 litra, który w 1964 r. zamieniono na mocniejszy, ale o mniejszej pojemności – 2,4 litra. Większą moc uzyskano podnosząc stopień sprężania. Tak zmieniony samochód otrzymał oznaczenie T2-603. Górnozaworowy silnik był zasilany dwoma dwuprzelotowymi gaźnikami Jikov. Cechą charakterystyczną było chłodzenie silnika powietrzem. Samochód miał dużą masę, jednak mimo silnika o niezbyt dużej mocy uzyskiwał dużą prędkość maksymalną - ok. 170 km/h. Przyczyniała się do tego dobra aerodynamika samochodu. Przyspieszenie od 0 do 100 km/h wynosiło 14 sekund. Duża masa samochodu oraz niezbyt oszczędny silnik (dość niski stopień sprężania) przyczyniały się do dużego zużycia paliwa. Pomimo tych wad samochód zajął trzykrotnie pierwsze miejsce w rajdzie Marathon de la Route w 1966 roku.
Budowa.
Z przodu zawieszenie było niezależne, z goleniami resorującymi MacPhersona, wahaczami wzdłużnymi i śrubowymi sprężynami resorującymi oraz teleskopowymi amortyzatorami. Model miał hamulce tarczowe na wzór Jaguara, ze wspomaganiem (od 1970 – wcześniej montowano hamulce bębnowe). T603 nie miał podwozia o centralnej ramie, ale konstrukcję skorupową o długości 5,05 m. Rozstaw osi był krótki. W obu tylnych błotnikach zamontowano wloty służące chłodzeniu silnika. W środku znajdowały się winylowe siedzenia – duża kanapa z przodu – ze wstawkami z tkaniny lub weluru. Wyposażenie było charakterystyczne dla tego okresu, długi jajowaty prędkościomierz przypominał kształtem zewnętrzną osłonę świateł. Dźwignia zmiany biegów była połączona z dużą dwuramienną kierownicą z bakelitu z chromowanym pierścieniem klaksonu. Pod gumową wykładziną znajdowała się dźwiękoszczelna guma piankowa, która zatrzymywała wodę z wnętrza pojazdu, co doprowadzało do korozji elementów metalowych samochodu. Bagażnik umiejscowiony z przodu samochodu miał niewielką pojemność, miejsce na bagaż znajdowało się też za oparciem tylnej kanapy.

</doc>
<doc id="1402078" url="https://pl.wikipedia.org/wiki?curid=1402078" title="Zone Vision">
Zone Vision



</doc>
<doc id="1402080" url="https://pl.wikipedia.org/wiki?curid=1402080" title="Historyczna szkoła prawa">
Historyczna szkoła prawa

Historyczna szkoła prawa – XIX-wieczny nurt niemieckiej nauce państwa i prawa. Sprzeciwiał się projektom kodyfikacji prawa, akcentując historyczną istotę zjawisk prawnych i ich związki z organicznie rozwijającym się narodem. Jego głównymi przedstawicielami są Friedrich Carl von Savigny, Georg Friedrich Puchta oraz Gustav von Hugo.
Powstanie szkoły.
Historyczna szkoła prawa powstała na gruncie sporów ideowych początku XIX wieku. Jej zwolenników można włączać w szerszy nurt romantycznego sprzeciwu wobec Oświecenia. Sprzeciwiali się oni zarówno pozytywizmowi prawniczemu, jak i teoriom prawnonaturalnym. Przeciwstawiali im filozofię prawa opartą na historyzmie. Szkołę łączyły też silne związki z myślą konserwatywną, niemieckim ruchem narodowym oraz filozofią Georga Wilhelma Hegla, który był dla historystów zarówno inspiracją jak celem krytyk.
Za symboliczny początek istnienia szkoły uznaje się polemikę pomiędzy Antonem Thibaut a Friedrichem Carlem von Savigny. Anton Thibaut był profesorem prawa w Heidelbergu. W roku 1814 opublikował esej "O konieczności ogólnego kodeksu cywilnego dla Niemiec". Odnosząc się do Kodeksu Napoleona wykazywał w nim, że Niemcy powinny stworzyć podobną kodyfikację swego prawa, odpowiadającą ich potrzebom i służącą zjednoczeniu państwa. Na esej ten odpowiedział Savigny, profesor prawa w Berlinie, uznany badacz prawa rzymskiego, pisząc "O powołaniu naszych czasów do ustawodawstwa i nauki prawa". Stwierdzał, że propozycje Thibauta są niedojrzałe. Nie można bowiem kodyfikować czegoś, czego się do końca nie zrozumiało. W różnych częściach Niemiec obowiązują bowiem różne prawa. Wszystkie one są wyrazem życia ducha narodu i nie można tego życia zamykać w jednej kodyfikacji.
W dyskusji tej wyklarowały się dwa przeciwstawne stanowiska, które określiły kształt niemieckiego dyskursu prawniczego w XIX wieku.
Poglądy.
Przedstawiciele historycznej szkoły prawa uważali, że prawo jest wyrazem rozwoju życia narodu i nie może być pojmowane w oderwaniu od niego. Różne narody mają odmienne systemy prawne odpowiadające ich historii i specyfice. Prawo jest tu porównywane do języka – organicznie związanego z narodem i nie dającego się przeszczepiać na obcy grunt. Kodeks Napoleona, wprowadzony w Niemczech w czasie wojen napoleońskich, określany jest jako rak w ciele narodu. Chociaż większość przedstawicieli szkoły odrzucała możliwość istnienia prawa wspólnego dla różnych narodów (np. prawa naturalnego), to dla niektórych (np. Georga Puchty) istnieć mogą pewne ogólne zasady prawne. Dzięki nim możliwe jest przenoszenie pewnych (jednak nie wszystkich) instytucji prawnych z jednego narodu do drugiego (jak to się stało z recepcją prawa rzymskiego w Niemczech).
Dla historycystów prawo rozwija się nie poprzez racjonalny namysł, lecz w sposób irracjonalny i nieświadomy. Stąd wynika niechęć wobec kodyfikacji prawa. Kodyfikacja jest wynikiem kalkulacji, oderwanej od społecznego podłoża i narodowego ducha. Zatrzymuje proces rozwoju prawa, które staje się obcym elementem w narodzie. Właściwa kodyfikacja powinna polegać nie na narzucaniu form prawnych, lecz na zrozumieniu ducha narodu i umocnieniu form rozwiniętych historycznie. Savigny podawał przykład prawa rzymskiego – rozwijającego się przez stulecia i skodyfikowanego dopiero przez Justyniana.
Historycyści silnie sprzeciwiali się aktywności ustawodawczej państwa. Państwo jest tworem nienaturalnym, a między nim a narodem brak jest ścisłej więzi (co różni szkołę historyczną od filozofii Hegla). Rola jaką wyznaczają państwu jest minimalna – nie tworzy ono prawa, lecz jedynie uznaje jego istnienie, wzmacnia je i dopracowuje w szczegółach. Podstawowym źródłem prawa jest zwyczaj, dlatego też do historii powinno się podchodzić z odpowiednim szacunkiem. Rewolucyjne zmiany i zrywanie z tradycją są niedopuszczalne.
Aby zwyczaj stał się obowiązującym prawem powinien zostać odpowiednio uznany. Istotną rolę grają tu uczeni prawnicy. Są oni reprezentantami narodu i mają świadomość prawną, której brakuje państwu. Jest ich niewielu (najwyżej kilkunastu) i to oni w praktyce stwierdzają co jest zwyczajem, nadając ostateczny kształt prawu.
Największy spór wewnątrz historycznej szkoły prawa dotyczył stosunku do prawa rzymskiego. Tzw. romaniści (Savigny, Puchta) opierali się w swoich pracach na studiach nad prawem rzymskim, oraz nad jego niemiecką recepcją. Według nich duch narodu rzymskiego i niemieckiego były do pewnego stopnia sobie bliskie, dlatego też rzymskie instytucje prawne mogły się przyjąć na gruncie niemieckim. Z kolei tzw. germaniści (Karl Friedrich Eichhorn, Georg Beseler, Johann Caspar Bluntschli) uznawali wpływ prawa rzymskiego w Niemczech za rzecz szkodliwą. Dążyli do oczyszczenia prawa niemieckiego poprzez sięganie do prawa plemion germańskich i prawa średniowiecznego. Germaniści byli częścią szerszego ruchu narodowego prowadzącego do wzmocnienia pierwiastka narodowego w Niemczech i walki z obcymi wpływami. W latach czterdziestych opowiedzenie się po którejś ze stron sporu przybrało miarę narodowej manifestacji.
Znaczenie szkoły.
Główny cel jaki sobie stawiała szkoła – przeciwstawienie się kodyfikacji prawa, nie został osiągnięty. Prace nad kodeksem znacząco się jednak opóźniły i Bürgerliches Gesetzbuch wszedł w życie dopiero 1 stycznia 1900 r. Znaczenie historycznej szkoły prawa jest jednak znacznie szersze i obejmują zarówno historię, jak i metodologię nauk społecznych.
Szkoła rozwinęła badania nad prawem i jego historycznym rozwojem. Chociaż interesowała się przede wszystkim prawem rzymskim i niemieckim, to wyniki jej prac i opracowane metody badawcze mają powszechne znaczenie. Rozwój metodologii badań pozwolił na oczyszczenie prawa rzymskiego i odtworzenie jego obrazu w poszczególnych epokach.

</doc>
<doc id="1402085" url="https://pl.wikipedia.org/wiki?curid=1402085" title="Cosa Nostra">
Cosa Nostra



</doc>
<doc id="1402089" url="https://pl.wikipedia.org/wiki?curid=1402089" title="Osiedle Orlicz-Dreszera (Siedlce)">
Osiedle Orlicz-Dreszera (Siedlce)

Os. Orlicz-Dreszera, dawniej Os. Nowotki – osiedle w Siedlcach, leżące w południowej części miasta. Budowę osiedla rozpoczęto w 1970. Osiedle zajmuje obszar ok. 3 ha i w całości zabudowane jest blokami (4-piętrowymi).
Położenie.
Osiedle znajduje się pomiędzy ulicami:
Osiedle graniczy z:

</doc>
<doc id="1402092" url="https://pl.wikipedia.org/wiki?curid=1402092" title="Anders Roslund">
Anders Roslund

Anders Roslund (ur. 1961) – szwedzki pisarz i dziennikarz.
Roslund wiele lat pracował w Telewizji Szwedzkiej (SVT) jako dziennikarz, a także jako szef programu "Kulturnyheterna". W 2004 r. wspólnie z Börge Hellströmem wydał powieść kryminalną "Bestia" (szw. "Odjuret"), która w Szwecji stała się bestsellerem. Roslund wraz z Hellströmem otrzymali za nią nagrodę "Szklany Klucz", przyznawaną za najlepszą powieść kryminalną z krajów skandynawskich. Od 2005 r. całkowicie poświęcił się pisarstwu.

</doc>
<doc id="1402094" url="https://pl.wikipedia.org/wiki?curid=1402094" title="Abba P. Lerner">
Abba P. Lerner



</doc>
<doc id="1402098" url="https://pl.wikipedia.org/wiki?curid=1402098" title="Franciszek Skowronek">
Franciszek Skowronek

Franciszek Skowronek ps. „Franciszek”, „Jackowski” (ur. 17 września 1911 w Nowogrodzie) – pierwszy komendant Obwodu Łomżyńskiego ZWZ.
Po ukończeniu Szkoły Podchorążych Piechoty otrzymał przydział jako oficer służby stałej do 42 Pułku Piechoty w Białymstoku, obejmując dowództwo plutonu. Był szkolony w Centrum Wyszkolenia saperów, a tuż przed wybuchem II wojny światowej – w dywersji pozafrontowej.
Po zajęciu wschodnich terenów Rzeczypospolitej przez Sowietów, działał na terenie pow. łomżyńskiego. Organizował teren, scalał powstałe samorzutnie drobne organizacje konspiracyjne, gromadził broń zebrana z pobojowisk 1939 roku. W styczniu 1941 r., po objęciu komendy Okręgu Białystok przez ppłk. Wł. Liniarskiego ps. „Mścisław” dobrze zorganizowana grupa „Franciszka” weszła w skład ZWZ, przy czym por. Franciszek Skowronek został mianowany komendantem Obwodu Łomżyńskiego ZWZ.
Zginął w marcu 1941 r. w Krajewie Starym podczas akcji Sowietów na gospodarstwo, w którym przebywał m.in. Skowronek. Rosjanie wymordowali wszystkich Polaków, ich ciała wrzucili na samochód i odjechali w kierunku Zambrowa. Gdzie zabrano zwłoki i gdzie je pochowano, do dziś nie wiadomo. Rozkazem Komendy głównej z 11 listopada 1941 r. por. Franciszek Skowronek został odznaczony pośmiertnie Orderem Virtuti Militari V klasy oraz Krzyżem Walecznych. Został awansowany do stopnia kapitana piechoty. Na cmentarzu w Nowogrodzie znajduje się symboliczny grób kpt. Franciszka Skowronka.

</doc>
<doc id="1402099" url="https://pl.wikipedia.org/wiki?curid=1402099" title="Tadeusz Wojtczak (żołnierz Armii Krajowej)">
Tadeusz Wojtczak (żołnierz Armii Krajowej)

Tadeusz Wojtczak ps. "Tadek" (ur. 4 kwietnia 1913 w Dziembinie, zm. 1997) – żołnierz Związku Walki Zbrojnej a następnie Armii Krajowej.
Życiorys.
Syn Stanisława. Od 1939 w konspiracji. Szef wywiadu rejonu, szef wywiadu Obwodu Łomża AK. Przewodnik wywiadu Armii Krajowej Obywatelskiej (AKO) oraz Zrzeszenia Wolność i Niezawisłość (WiN).
21 kwietnia 1947 ujęty przez Powiatowy Urząd Bezpieczeństwa Publicznego w Łomży. Aresztowany i 25 października 1952 skazany na 4 lata więzienia.

</doc>
<doc id="1402101" url="https://pl.wikipedia.org/wiki?curid=1402101" title="Charlie Utter">
Charlie Utter

Charles H. Utter (inaczej Colorado Charlie), (ur. 1838 koło Niagara Falls w stanie Nowy Jork, zm. 3 lipca 1915) – jedna z czołowych postaci amerykańskiego Dzikiego Zachodu, najlepiej znany jako przyjaciel i towarzysz Dzikiego Billa Hickoka.
Młodość.
Utter dorastał w stanie Illinois, następnie ruszył na zachód w poszukiwaniu majątku. Był kolejno traperem, zwiadowcą i poszukiwaczem złota w stanie Kolorado w latach sześćdziesiątych XIX wieku. Na początku roku 1876, Utter i jego brat Steve postanowili dołączyć do poszukiwaczy złota, hazardzistów i prostytutek, ciągnących z Kolorado ku dzikiemu miastu Deadwood na Terytoriach Indiańskich. W Cheyenne, Wyoming Dziki Bill Hickok dołączył do wozów Uttera, a w Fort Laramie dołączyła do nich Calamity Jane. Wozy przybyły do Deadwood w lipcu 1876 roku, a Utter wkrótce stworzył wielce dochodowe ekspresowe połączenie pocztowe z Cheyenne, pobierając opłatę w wysokości 25 centów za dostarczenie listu, przy czym jednorazowo przewoził do 2000 listów w każdą stronę.
Po śmierci Hickoka.
Utter od jakiegoś czasu przyjaźnił się z Hickokiem i nieustannie pilnował, by alkohol i hazard nie doprowadziły przyjaciela do fatalnego dlań końca. Tak się złożyło, że 2 sierpnia, gdy Hickok został zastrzelony podczas gry w karty przez Jacka McCalla, nie było go w mieście. Utter po powrocie zabrał ciało Hickoka z kostnicy, a w lokalnej gazecie "„Black Hills Pioneer”" zamieścił następujący anons:
Żałobników przybyło bardzo wielu; Utter pochował Hickoka na miejscowym cmentarzu, a nad grobem umieścił drewniany nagrobek z napisem:
Utter wyjechał do Kolorado, ale wrócił w roku 1878 by przenieść resztki Hickoka, na prośbę Calamity Jane, do nowego grobu na cmentarzu Mount Moriah.
Dalsze dzieje.
W lutym tegoż roku Utter nabył „Eaves Saloon” w Gayville, ale nie wiodło mu się. Został oskarżony o sprzedawanie alkoholu bez licencji, jak również o prowadzenie niezgodnie z przepisami lokalu tanecznego. Wrócił więc do Deadwood, ale wkrótce potem (26 września 1879) wybuchł tam wielki pożar, który pochłonął większość zabudowań i zmusił do opuszczenia Deadwood wielu dotychczasowych mieszkańców. W związku z tym, że Deadwood przestało już być kresową osadą, gdzie fortuny dawało się budować (i odbudowywać) z niczego, nowo zubożeni górnicy ruszyli szukać szczęścia gdzie indziej, a Utter wraz z nimi: najpierw w lutym 1880 do Leadville w stanie Kolorado, następnie do Durango, aż w końcu do Socorro w Nowym Meksyku, gdzie otworzył saloon. Dalszych jego losów nie znamy.
Osobowość.
Utter miał niewiele ponad 165 cm wzrostu. Bardzo dbał o swój wygląd, co w tym miejscu i w tych czasach było czymś niezwykłym. Miał długie, falujące, zawsze dobrze ułożone blond włosy i wąsy, nosił ręcznie szyte, ozdobione frędzlami skórzane kurtki, dobre gatunkowo lniane koszule, na nogach wyszywane paciorkami mokasyny, a jego pas zdobiła wielka, srebrna klamra. Po bokach zwieszały się dwa rewolwery Colta wykładane złotem, srebrem i macicą perłową. Do jego namiotu nikt, nawet Hickok, nie miał wstępu, narażając się w przeciwnym wypadku na strzał; spał w pościeli najlepszej jakości, sprowadzanej specjalnie dla niego z Kalifornii. Zawsze woził ze sobą lustro, grzebienie, nożyczki i codziennie brał kąpiel.
Utter został sportretowany w serialu telewizyjnym HBO "Deadwood". Odtwarzał go aktor Dayton Callie.

</doc>
<doc id="1402102" url="https://pl.wikipedia.org/wiki?curid=1402102" title="Diamond D">
Diamond D

Diamond D, właśc. James Kirkland (ur. 5 kwietnia 1968 w Bronksie, dzielnicy Nowego Jorku) – amerykański producent hip-hopowy, DJ i raper.
W 1992 razem z Lordem Finesse założył grupę hip-hopową Diggin' in the Crates Crew.

</doc>
<doc id="1402103" url="https://pl.wikipedia.org/wiki?curid=1402103" title="Jack McCall">
Jack McCall

Jack McCall znany również jako „Jack Krzywy Nos” (ur. w 1852 lub 1853 w hrabstwie Jefferson, w stanie Kentucky, zm. 1 marca 1877 w Yankton na Terytorium Dakoty) – zabójca Jamesa „Dzikiego Billa” Hickoka. Ze względu na to, że strzelił do niego z tyłu, miłośnicy legendy i badacze dziejów Hickoka określają go zazwyczaj mianem „tchórza i mordercy”.
Zabójstwo Hickoka.
Niewiele wiadomo o życiu McCalla. Urodził się i wychowywał w stanie Kentucky wraz z trzema siostrami, po czym, jako bardzo młody człowiek uciekł na Zachód, gdzie za pieniądze zajął się masowym odstrzałem bizonów. W roku 1876 mieszkał w obozowisku poszukiwaczy złota przy kresowej osadzie bez praw miejskich zwanej Deadwood, występując pod pseudonimem Bill Sutherland.
2 sierpnia roku 1876 wszedł do saloonu „Nuttal &amp; Mann’s No 10” w Deadwood, wyciągnął swój rewolwer kalibru .45
i z okrzykiem „No to masz!” (ang. "Take that!") strzelił w tył głowy Hickoka, który –
w przeciwieństwie do przyjętego przezeń zwyczaju, by mieć zawsze ścianę za plecami – tym razem zasiadł do gry w pokera mając za sobą drzwi i bar. Jak na ironię zabójstwo nastąpiło wkrótce po zaoferowaniu przez Hickoka McCallowi paru groszy na śniadanie, bowiem poprzedniego zgrał się w karty.
McCall, szachując obecnych w saloonie mężczyzn rewolwerem, wybiegł na ulicę, gdzie próbował dosiąść czyjegoś konia.
W związku z tym, że z powodu gorąca właściciel wierzchowca poluźnił popręg, Jack zwalił się na ziemię. Następnie uciekł do pobliskiej rzeźni, gdzie jednak został, po kilku minutach, schwytany. Przed sądem doraźnym tłumaczył się, że zastrzelenie Hickoka było aktem zemsty, za zabicie jego brata w czasie, gdy Hickok był szeryfem w Abilene. Skutkiem tego, po dwóch godzinach obrad ławy przysięgłych, złożonej z okolicznych biznesmenów i górników, McCall został uniewinniony.
Ucieczka i ponowny proces.
McCall zbiegł z Deadwood do Wyoming, gdzie dość długo i z detalami opowiadał, jak to zabił Hickoka w otwartym pojedynku. Na jego nieszczęście jednak, władze Wyoming nie uznały wyroku, jaki zapadł w sprawie McCalla w Deadwood, które leżało na terytoriach indiańskich (a więc było osadą nielegalną w świetle prawa) i postanowiły sądzić go ponownie.
Został aresztowany, a ponowny proces odbył się w Yankton, na Terytorium Dakoty. McCall został uznany za winnego morderstwa i powieszony 1 marca 1877 roku w wieku 24 lat. McCall był pierwszą osobą skazaną na śmierć przez sąd amerykański na tym terenie. Już po egzekucji okazało się, że nigdy nie miał brata.

</doc>
<doc id="1402107" url="https://pl.wikipedia.org/wiki?curid=1402107" title="Cryptocoryne aponogetifolia">
Cryptocoryne aponogetifolia



</doc>
<doc id="1402108" url="https://pl.wikipedia.org/wiki?curid=1402108" title="Krzysztof Mączyński">
Krzysztof Mączyński

Krzysztof Mączyński (ur. 23 maja 1987 w Krakowie) – polski piłkarz występujący na pozycji pomocnika. Były reprezentant Polski. Uczestnik Mistrzostw Europy 2016.
Kariera klubowa.
Wychowanek Wisły Kraków. W pierwszym zespole Wisły występował od czerwca 2007. W Ekstraklasie zadebiutował 2 grudnia 2007 przeciwko Górnikowi Zabrze. W sezonie 2007/2008 zdobył mistrzostwo Polski z Wisłą Kraków. W tym samym sezonie zwyciężył razem z drużyną młodej Wisły w rozgrywkach Młodej Ekstraklasy. Latem 2011 został graczem Górnika Zabrze. 8 stycznia 2014 podpisał trzyletni kontrakt z chińskim Guizhou Renhe, w tym klubie został również kapitanem drużyny. 22 czerwca 2015 rozwiązał kontrakt z chińskim klubem. W lipcu 2015 powrócił do Wisły. 
6 lipca 2017 podpisał dwuletni kontrakt z Legią Warszawa. 12 lipca 2017 zadebiutował w barwach warszawskiego zespołu w wygranym 3:0 meczu 2 rundy eliminacji Ligi Mistrzów z fińskim IFK Mariehamn. 8 sierpnia 2017 zdobył pierwszą bramkę dla Legii Warszawa w wygranym 4:1 spotkaniu z Wisłą Puławy w 1/16 finału Pucharu Polski. W dniu 16 stycznia 2019 r. rozwiązał kontrakt z Legią Warszawa.
19 stycznia 2019 r. został zawodnikiem Śląska Wrocław.
Kariera reprezentacyjna.
15 listopada 2013 Mączyński zadebiutował w seniorskiej reprezentacji, w meczu ze Słowacją, wchodząc na boisko w 76. minucie, zmieniając Tomasza Jodłowca.
14 października 2014 w meczu eliminacji ME 2016 ze Szkocją (2:2) zdobył swojego pierwszego gola w drużynie narodowej.
12 maja 2016 został powołany przez selekcjonera Adama Nawałkę do szerokiej kadry na Mistrzostwa Europy 2016 we Francji. 30 maja 2016 Adam Nawałka oficjalnie powołał go do ścisłego składu na mistrzostwa Europy.
Życie prywatne.
5 października 2015 został ojcem, żona Katarzyna urodziła ich córkę Victorię, a 29 listopada 2016 syna Filipa.

</doc>
<doc id="1402110" url="https://pl.wikipedia.org/wiki?curid=1402110" title="Luis León Sánchez">
Luis León Sánchez

Luis León Sánchez Gil (ur. 24 listopada 1983 w Muli) – hiszpański kolarz szosowy, zawodnik należącej do dywizji UCI WorldTeams drużyny Astana Pro Team. Olimpijczyk, zwycięzca wyścigu Paryż-Nicea, czterokrotny mistrz Hiszpanii w jeździe indywidualnej na czas.
Jeździ dobrze na czas, a z upływem lat poprawił jazdę w górach. Jest zawodnikiem dynamicznym, potrafiącym dobrze finiszować z mniejszej grupki kolarzy. Podczas Tour de France bardzo często aktywny jest w ucieczkach na górskich etapach. Sanchez jest zawodnikiem świetnie wykorzystującym zamieszania w końcówkach, potrafi zaatakować w odpowiednim momencie i samotnie dojechać do mety, zgarniając zwycięstwo sprzed nosa faworytów, co pokazał m.in. podczas wyścigu Clásica de San Sebastián w 2012 roku.
Rodzina.
Jego młodszym bratem jest Pedro León, aktualnie piłkarz SD Eibar. Drugi brat, Antonio, jest piłkarzem ręcznym. Imienia León nie nadali Luisowi rodzice – to imię jego trzeciego brata, który zginął w wypadku w 2005 roku. Pozostali bracia przybrali imię zmarłego jako swoje drugie, aby w ten sposób go upamiętnić. Luis León dedykuje mu każde zwycięstwo - przed metą wyciągając medalik i wznosząc ręce ku niebu.
Nie jest w żaden sposób spokrewniony z Samuelem Sánchezem, także kolarzem.
Kariera zawodowa.
Liberty Seguros (2004–2006).
Sanchez zaczynał ściganie w ekipie Liberty Seguros w 2004 roku. Już na samym początku dał się poznać jako dobry czasowiec, pokonując takich zawodników jak Iban Mayo czy Isidro Nozal podczas etapu jazdy indywidualnej na czas w wyścigu Clásica de Alcobendas. W 2005 roku rozpoczął sezon od zwycięstwa w etapówce Tour Down Under, zwycięsko rozstrzygając na swoją korzyść trzeci etap. W dalszej części sezonu startował w belgijskich klasykach, nie osiągając jednak lepszych rezultatów. Podczas wyścigu Gandawa-Wevelgem złamał sobie prawy nadgarstek, co wykluczyło go na jakiś czas ze ścigania. Wrócił na Clásica de Alcobendas i ponownie wygrał czasówkę. W lipcu zadebiutował w Tour de France, zajmując 108. miejsce i tracąc do zwycięskiego Lance’a Armstronga ponad trzy godziny. Sezon 2005 zakończył się dla Sancheza tragicznie - w wypadku zginął jego starszy brat – León.
Ostatni sezon w hiszpańskiej ekipie przyniósł mu 2. miejsce w Tour Down Under (ustąpił tylko Simonowi Gerransowi) i Vuelta a Castilla y León. Sanchez wziął także udział w Paryż-Nicea, w której wygrał klasyfikację młodzieżową.
Jednak już w połowie sezonu stało się jasne, że młody Hiszpan będzie musiał znaleźć sobie nową drużynę. Liberty Seguros-Würth było poważnie zamieszane w Operación Puerto – olbrzymi skandal dopingowy. Sponsorzy zaczęli się wycofywać, przyszłość ekipy nie była pewna. Sanchez podpisał więc kontrakt z ekipą Caisse d'Epargne, w której ścigał się przez następne trzy lata.
Caisse d'Epargne (2007–2010).
Przygodę z nową drużyną Hiszpan rozpoczął od dobrych występów w mniejszych wyścigach, zajął m.in. drugie miejsce w Trofeo Soller. W marcu pojechał świetny wyścig we Francji - zajął trzecie miejsce w Paryż-Nicea, przegrywając jedynie z Alberto Contadorem i Davide Rebellinem. Na trasie zabłysnął wygrywając 6. etap, na którym wyprzedził rywali o niecałe pół minuty. W czerwcu zajął drugie miejsce w krajowych mistrzostwach, podczas wyścigu jazdy indywidualnej na czas. Jesienią wziął udział w hiszpańskiej Vuelcie, ale poza 8. miejscem na drugim etapie, nie udało mu się niczego osiągnąć.
Następny sezon rozpoczął tradycyjnie - od startu w Paryż-Nicea, gdzie zajął 5. miejsce, ponownie wygrywając etap. W marcu uplasował się na podium Criterium International, a trzy miesiące później triumfował w mistrzostwach Hiszpanii w jeździe indywidualnej na czas. Następnym celem Sancheza stał się Tour de France. Hiszpanowi udało się zakończyć sukcesem akcję na 7. etapie, wyprzedzając o 6 sekund grupę liderów. Swoje zwycięstwo zadedykował zmarłemu bratu.
Rok 2009 był jeszcze bardziej obfity w sukcesy. Sanchez skoncentrował się na pierwszej części sezonu oraz "Wielkiej Pętli". Wygrał Tour Méditerranéen (triumfując na jednym z etapów), a następnie w ładnym stylu rozegrał "Wyścig ku Słońcu", wygrywając jeden z etapów oraz zajmując trzecie miejsca na dwóch innych odcinkach.
W kwietniu bardzo silnie rozpoczął wyścig Vuelta al País Vasco, wygrywając etap i początkowo jeżdżąc w koszulce lidera. Ostatecznie rywalizację skończył na czwartej pozycji.
Przed lipcowym startem we Francji pojechał tylko krajowe mistrzostwa, gdzie nie udało mu się obronić tytułu - na czasówce uległ Alberto Contadorowi. Tour de France rozpoczął bardzo dobrze - na 8. etapie zabrał się w ucieczkę, po czym finiszował przed Sandy Casarem, wygrywając swój drugi etap w karierze.
W 2010 roku z powodzeniem kontynuował passę zwycięstw. Ponownie rozpoczął sezon od Tour Down Under, w którym zajął drugie miejsce. Po drodze wygrał etap zakończony podjazdem pod Willunga Hill, wyprzedzając m.in. Cadela Evansa i Petera Sagana. Kolejnym wyścigiem była Volta ao Algarve, podczas której Hiszpan wygrał czasówkę i uplasował się na drugiej pozycji w klasyfikacji generalnej. W marcu ponownie stanął na podium Paryż-Nicea, tym razem na 2. miejscu. Przed kolejnym Tour de France wziął udział w Tour de Romandie i Circuit de la Sarthe. O ile pierwszy z wyścigów potraktował jako trening, w drugim wygrał pierwszy etap i klasyfikację generalną. W czerwcu zdobył po raz drugi tytuł najlepszego hiszpańskiego czasowca.
Tour de France okazał się jego najlepszym w karierze. Wprawdzie nie udało mu się wygrać etapu (finiszował drugi na 9. etapie, ustępując Sandy Casarowi), ale po bardzo równo przejechanym ostatnim tygodniu wyścigu, zajął 11. pozycję. Kiedy jednak w lutym 2012 roku CAS zdyskwalifikował zwycięzcę – Alberto Contadora, Sanchez automatycznie przesunął się na miejsce 10.
Po tak udanym wyścigu Luis poszedł za ciosem i triumfował w Clásica de San Sebastián, wyprzedzając na finiszu Aleksandra Winokurowa i Carlosa Sastre.
W sierpniu wystartował w Vuelta a España. Zajął 10. miejsce, dwukrotnie kończąc etapy na 5. pozycji. Ostatnim startem sezonu były mistrzostwa świata, w których czasówkę ukończył na 7. miejscu. Te zwycięstwa pozwoliły Hiszpanowi na zajęcie trzeciego miejsca w rankingu UCI oraz podpisanie nowego kontraktu z holenderską ekipą Rabobank.
Rabobank (od 2011 roku).
Początki w Holandii były dla Sancheza trudne. W swoim pierwszym sezonie w Rabobanku wygrał powtórnie krajowe mistrzostwa w jeździe indywidualnej na czas i triumfował na 9. etapie Tour de France. Nie udało mu się zająć wysokiego miejsca w klasyfikacji generalnej, tak w Tourze, jak i później - we Vuelcie. Ten słabszy sezon Hiszpan tłumaczył problemami aklimatyzacyjnymi w nowej ekipie. Jak przyznał, barierą był język, a w osiągnięciu wysokiej formy przeszkadzały mu serie kraks.
Sezon 2012 Sanchez rozpoczął od etapowego zwycięstwa w Paryż-Nicea, które wywalczył po długiej ucieczce z Jensem Voigtem. Tym samym, Hiszpan zanotował czwarty etapowy triumf w tej imprezie. W dalszej części sezonu świetnie rozpoczął wyścig Tour de Romandie, wygrywając dwa etapy i obejmując prowadzenie. Przed finałową czasówką miał 9 sekund przewagi nad Bradleyem Wigginsem, co okazało się niewystarczające do utrzymania prowadzenia. Sanchez pojechał słabiutko i spadł na 10. miejsce w klasyfikacji generalnej.
Przed startem w Tour de France wygrał ponownie tytuł mistrza kraju na czasówce. We Francji wyścig kontrolowała ekipa Sky, przez co zadanie uciekinierów było mocno utrudnione. Sanchez do ofensywy przeszedł na 14. etapie. W ucieczce towarzyszyli mu Peter Sagan, Sandy Casar, Gorka Izagirre oraz Philippe Gilbert. Sanchez atakował na podjeździe, chcąc zgubić Sagana, który był z ucieczki najszybszy. Sztuka ta nie powiodła mu się, ale Hiszpan nie zamierzał czekać na ostatnie metry. Wobec niezdecydowania współtowarzyszy na 10 kilometrów do mety przypuścił samotny atak. Moment wybrał perfekcyjnie – nikt nie chciał wysilać się, aby dogonić śmiałka i Sanchez samotnie wpadł na metę etapu.
Sanchez potwierdził wysoką formę, wygrywając w połowie sierpnia Clásica de San Sebastián, ponownie po ataku w końcówce z czołowej grupy.
Najważniejsze osiągnięcia.
Starty w Grand Tourach.
DNF - (ang. "did not finish") – nie ukończył

</doc>
<doc id="1402111" url="https://pl.wikipedia.org/wiki?curid=1402111" title="Luis León Sánchez Gil">
Luis León Sánchez Gil



</doc>
<doc id="1402112" url="https://pl.wikipedia.org/wiki?curid=1402112" title="Luis Leon Sanchez">
Luis Leon Sanchez



</doc>
<doc id="1402114" url="https://pl.wikipedia.org/wiki?curid=1402114" title="(8328) Uyttenhove">
(8328) Uyttenhove

(8328) Uyttenhove – planetoida z pasa głównego asteroid okrążająca Słońce w ciągu 3 lat i 175 dni w średniej odległości 2,29 au. Została odkryta 23 sierpnia 1981 roku w Europejskim Obserwatorium Południowym przez Henriego Debehogne. Nazwa planetoidy pochodzi od "Jozefa Uyttenhove" (ur. 1944), profesora fizyki oraz dyrektora Muzeum Historii Nauk przy Uniwersytecie Ghent. Przed nadaniem nazwy planetoida nosiła oznaczenie tymczasowe (8328) 1981 QQ2.

</doc>
<doc id="1402117" url="https://pl.wikipedia.org/wiki?curid=1402117" title="(8329) Speckman">
(8329) Speckman

(8329) Speckman – planetoida z pasa głównego asteroid okrążająca Słońce w ciągu 5 lat i 241 dni w średniej odległości 3,17 au. Została odkryta 22 marca 1982 roku w Europejskim Obserwatorium Południowym przez Henriego Debehogne. Nazwa planetoidy pochodzi od "Marka Speckmana" (ur. 1955), trenera futbol amerykańskiego zespołu Willamette University, który choć urodził się bez rąk potrafił pokonywać swoją ułomność. Przed nadaniem nazwy planetoida nosiła oznaczenie tymczasowe (8329) 1982 FP3.

</doc>
<doc id="1402122" url="https://pl.wikipedia.org/wiki?curid=1402122" title="(8335) Sarton">
(8335) Sarton

(8335) Sarton – planetoida z pasa głównego asteroid okrążająca Słońce w ciągu 3 lat i 120 dni w średniej odległości 2,23 au. Została odkryta 28 lutego 1984 roku w Europejskim Obserwatorium Południowym przez Henriego Debehogne. Nazwa planetoidy pochodzi od "George Sartona" (1884-1956), założyciela magazynu "Isis i Osiris", profesora Uniwersytetu Harwardzkiego. Przed nadaniem nazwy planetoida nosiła oznaczenie tymczasowe (8335) 1984 DD1.

</doc>
<doc id="1402123" url="https://pl.wikipedia.org/wiki?curid=1402123" title="Frank Sinatra (singel Cake)">
Frank Sinatra (singel Cake)

Frank Sinatra - singiel zespołu Cake, promujący płytę Fashion Nugget, wydany w roku 1997. Został użyty w jednym z odcinków amerykańskiego filmu The Sopranos pt. "The Legend of Tennessee Moltisanti".

</doc>
<doc id="1402126" url="https://pl.wikipedia.org/wiki?curid=1402126" title="Punkt Curie">
Punkt Curie



</doc>
<doc id="1402128" url="https://pl.wikipedia.org/wiki?curid=1402128" title="Perhaps, Perhaps, Perhaps">
Perhaps, Perhaps, Perhaps

Perhaps, Perhaps, Perhaps - singiel zespołu Cake wydany w roku 1997, promujący płytę Fashion Nugget. Jest przeróbką utworu "Quizás, Quizás, Quizás" skomponowanego przez kubańskiego muzyka Osvaldo Farrésa w 1947 roku.
Wersja zespołu Cake została nagrana jedynie w języku angielskim.

</doc>
<doc id="1402129" url="https://pl.wikipedia.org/wiki?curid=1402129" title="Friend is a Four Letter Word">
Friend is a Four Letter Word

Friend is a Four Letter Word – singel zespołu Cake, ostatni singel promujący album Fashion Nugget wydany w roku 1998.

</doc>
<doc id="1402131" url="https://pl.wikipedia.org/wiki?curid=1402131" title="Prayag">
Prayag



</doc>
<doc id="1402132" url="https://pl.wikipedia.org/wiki?curid=1402132" title="Never There">
Never There

Never There - singiel zespołu Cake, pierwszy singiel promujący album Prolonging the Magic wydany w roku 1999. Często uznawany za najlepszą piosenkę zespołu. Piosenka utrzymała się trzy tygodnie na pierwszym miejscu Modern Rock Tracks. 
Teledysk do utworu przedstawia członka zespołu Cake grającego i przedstawiającego utwór w stylu Dzikiego Zachodu.

</doc>
<doc id="1402135" url="https://pl.wikipedia.org/wiki?curid=1402135" title="Let Me Go (singel Cake)">
Let Me Go (singel Cake)

Let Me Go - singiel zespołu Cake wydany w roku 1999, drugi singiel z płyty Prolonging the Magic. 

</doc>
<doc id="1402136" url="https://pl.wikipedia.org/wiki?curid=1402136" title="(8818) Hermannbondi">
(8818) Hermannbondi

(8818) Hermannbondi – planetoida z pasa głównego asteroid okrążająca Słońce w ciągu 4 lat i 237 dni w średniej odległości 2,79 au. Została odkryta 5 września 1985 roku w Europejskim Obserwatorium Południowym przez Henriego Debehogne. Nazwa planetoidy pochodzi od Hermanna Bondiego (1919-2005), brytyjskiego kosmologa. Przed nadaniem nazwy planetoida nosiła oznaczenie tymczasowe (8818) 1985 RW2.

</doc>
<doc id="1402137" url="https://pl.wikipedia.org/wiki?curid=1402137" title="You Turn the Screws">
You Turn the Screws

You Turn the Screws – trzeci singiel z płyty Prolonging the Magic, autorstwa zespołu Cake, wydany w roku 1999. Był to ostatni singiel z tego albumu.

</doc>
<doc id="1402138" url="https://pl.wikipedia.org/wiki?curid=1402138" title="Bhimrao Ramji Ambedkar">
Bhimrao Ramji Ambedkar

Bhimrao Ramji Ambedkar (dewanagari भीमराव रामजी आंबेडकर; ur. 14 kwietnia 1891, zm. 6 grudnia 1956) – indyjski prawnik i polityk, współtwórca Konstytucji Indii, minister sprawiedliwości. Pochodził z niskiej dźati niedotykalnych. Dążył do ich duchowej i materialnej przemiany oraz równoczesnych zmian w prawodawstwie indyjskim.
Życiorys.
Studiował na Uniwersytecie Columbia w Nowym Jorku oraz w London School of Economics. Był pierwszym dalitem, który uzyskał wyższe wykształcenie.
Wraz z M.C. Rajahem utworzył pod koniec lat dwudziestych XX w. partię polityczną reprezentującą niedotykalnych, której sukcesem okazało się zawarcie we wrześniu 1932 tzw. paktu w Punie dotyczącego przydziału miejsc w ustawodawczych zgromadzeniach prowincjonalnych.
W czasach rządów Jawaharlala Nehru pełnił funkcję ministra sprawiedliwości. Współpracował przy tworzeniu konstytucji Indii.
Brał udział w negocjacjach z Brytyjczykami.
W 1935 zapowiedział, że nie zamierza umrzeć jako hindus. W latach pięćdziesiątych zapoczątkował formalny ruch, zachęcający dalitów do przechodzenia na buddyzm – religię nie uznającą norm hinduistycznej stratyfikacji społecznej.
Na czele półmilionowej grupy zwolenników, w roku 1956 publicznie przeszedł na buddyzm.
W 50. rocznicę tego wydarzenia, w Nagpurze, tysiące hindusów poszło za jego przykładem.
Upamiętnienie.
Jego imieniem nazwano:

</doc>
<doc id="1402140" url="https://pl.wikipedia.org/wiki?curid=1402140" title="Sheep Go to Heaven">
Sheep Go to Heaven

Sheep Go To Heaven – singiel zespołu Cake wydany w roku 2001 za pośrednictwem Columbia Records. Piosenka opowiada o smutku wokalisty zespołu.
Serwis Sputnikmusic napisał, że "tekst piosenki jest bardzo interesujący i od razu nakręca słuchacza (...) Daje się słyszeć charakterystyczne lenistwo w głosie McCrei, przeplatane z dźwiękiem gitary, trąbki i organów"; serwis dał piosence maksymalną ocenę w swojej pięciostopniowe skali.
Teledysk.
Wideo do tego utworu jest animacją. Przedstawia członków zespołu Cake, którzy swoim strojem chcą przypomnieć członków zespołu KISS. Grają w barze sportowym. Wideo wyreżyserował Mark Kornweibel.

</doc>
<doc id="1402142" url="https://pl.wikipedia.org/wiki?curid=1402142" title="Muzeum Farmacji Collegium Medicum Uniwersytetu Jagiellońskiego">
Muzeum Farmacji Collegium Medicum Uniwersytetu Jagiellońskiego

Muzeum Farmacji Collegium Medicum Uniwersytetu Jagiellońskiego – muzeum założone w Krakowie w 1946 r. gromadzące eksponaty z zakresu historii farmacji i techniki farmaceutycznej.
Historia muzeum.
Organizatorem i pierwszym dyrektorem muzeum był dr Stanisław Proń, radca prawny i dyrektor administracyjny Okręgowej Izby Aptekarskiej w Krakowie. Aż do końca lat 80. XX w. Muzeum mieściło się w kamienicy przy ul. Basztowej 3. Zostało ono następnie przeniesione do świeżo odremontowanej Kamienicy Pod Świętą Teklą przy ul. Floriańskiej, gdzie mieści się do dzisiaj.
Ekspozycja.
Ekspozycja muzeum zajmuje wszystkie pięć kondygnacji budynku w tym piwnice i strych, w sposób odpowiadający historycznemu wykorzystaniu takich pomieszczeń w aptekarstwie. W piwnicach przechowywano materiał ulegający zepsuciu w pomieszczeniu suchym lub pod wpływem światła, a niepsujący się w wilgoci i w miejscu ciemnym. Strych natomiast, jako miejsce przestronne i suche, był często wykorzystywany przez dawnych aptekarzy do suszenia i przechowywania ziół leczniczych.
Na pierwszym piętrze znajduje się pokój poświęcony Ignacemu Łukasiewiczowi – farmaceucie, pionierowi w zakresie destylacji ropy naftowej i wynalazcy lampy naftowej. W pokoju tym, prócz prototypu pierwszej lampy naftowej, znajdują się m.in. domowa apteczka Łukasiewicza, z własnoręcznie przezeń wypisanymi szyldzikami, sekretarzyk, rękopiśmienny manuał apteczny i inwentarz apteki w Brzostku wykonany osobiście przez Łukasiewicza.
W sali na drugim piętrze część ekspozycji jest poświęcona Tadeuszowi Pankiewiczowi, który w czasie okupacji prowadził w getcie aptekę „Pod Orłem” odznaczonego później medalem Sprawiedliwy wśród Narodów Świata.
Wśród różnych eksponatów na szczególną uwagę zasługują polskie wynalazki w zakresie techniki farmaceutycznej takie jak opatentowane przez Mariana Zahradnika odważniki o wagach poniżej jednego grama, których kształt wskazuje na ich wagę. Odważniki takie przyjęły się w krajach monarchii Austro-Węgierskiej a później w całej Europie i z niewielkimi zmianami są stosowane do dzisiaj. Innym ciekawym wynalazkiem jest urządzenie elektryczne do sterylizacji recept. Miało ono chronić farmaceutę przed zarażeniem się drobnoustrojami przeniesionymi na recepcie.
W 1964 do muzeum trafiła część zachowanego wyposażenia sanockiej apteki, której właścicielem był Marian Kawski (m.in. godło, sprzęt, dokumenty).

</doc>
<doc id="1402143" url="https://pl.wikipedia.org/wiki?curid=1402143" title="Muzeum Farmacji w Krakowie">
Muzeum Farmacji w Krakowie



</doc>
<doc id="1402145" url="https://pl.wikipedia.org/wiki?curid=1402145" title="(8819) Chrisbondi">
(8819) Chrisbondi

(8819) Chrisbondi – planetoida z grupy pasa głównego asteroid okrążająca Słońce w ciągu 4 lat i 234 dni w średniej odległości 2,78 au. Została odkryta 14 września 1985 roku w Europejskim Obserwatorium Południowym przez Henriego Debehogne. Nazwa planetoidy pochodzi od "Christine Bondi" (ur. 1923), brytyjskiej humanistki, astrofizyk i matematyk. Przed nadaniem nazwy planetoida nosiła oznaczenie tymczasowe (8819) 1985 RR4.

</doc>
<doc id="1402146" url="https://pl.wikipedia.org/wiki?curid=1402146" title="Muzeum Farmacji">
Muzeum Farmacji



</doc>
<doc id="1402148" url="https://pl.wikipedia.org/wiki?curid=1402148" title="Short Skirt/Long Jacket">
Short Skirt/Long Jacket

Short Skirt/Long Jacket - singiel zespołu Cake wydany w roku 2001, promujący album Comfort Eagle. Pierwszy singiel z tego albumu, uważany za jedną z najlepszych piosenek zespołu. Muzyka z piosenki została użyta w czołówce serialu Chuck.
Piosenka opowiada o idealnej kobiecie : o jej przymiotach oraz specyficznych detalach. Piosenka może sprawiać wrażenie sarkastycznej.
Teledysk.
Kilkanaście osób zostaje zaczepionych na ulicy i zachęconych do przesłuchania piosenki za pomocą słuchawek. Mają oni ocenić jakość piosenki.

</doc>
<doc id="1402150" url="https://pl.wikipedia.org/wiki?curid=1402150" title="Arco Arena">
Arco Arena

Arco Arena – promocyjny singel wydany przez zespół Cake w roku 2001, promujący album Comfort Eagle. Na longplayu piosenka jest jedynie w wersji instrumentalnej, jednak na singlu dodany jest wokal.

</doc>
<doc id="1402161" url="https://pl.wikipedia.org/wiki?curid=1402161" title="(37699) Santini-Aichl">
(37699) Santini-Aichl

(37699) Santini-Aichl – planetoida z pasa głównego asteroid okrążająca Słońce w ciągu 5 lat i 245 dni w średniej odległości 3,18 j.a. Została odkryta 13 stycznia 1996 roku w "Kleť Observatory" w pobliżu Czeskich Budziejowic przez Janę Tichą i Miloša Tichego. Nazwa planetoidy pochodzi od Jana Blažeja Santini-Aichla (1677-1723), wybitnego barokowego czeskiego architekta pochodzenia włoskiego. Przed nadaniem nazwy planetoida nosiła oznaczenie tymczasowe (37699) 1996 AH1.

</doc>
<doc id="1402163" url="https://pl.wikipedia.org/wiki?curid=1402163" title="Jednolita jednostka administracyjna">
Jednolita jednostka administracyjna



</doc>
<doc id="1402164" url="https://pl.wikipedia.org/wiki?curid=1402164" title="Estadio Mario Alberto Kempes">
Estadio Mario Alberto Kempes

Estadio Córdoba często nazywany Estadio Olímpico Chateau Carreras – stadion w Chateau Carreras, dzielnicy Córdoby w Argentynie. Nosi imię mistrza świata i króla strzelców z 1978 roku Mario Kempesa.
Stadion zaczął być budowany w 1976 roku jako jeden z obiektów na Mistrzostwa Świata w Piłce Nożnej 1978, natomiast inauguracja odbyła się 16 maja 1978. Obiekt został przebudowany przed Copa America 2011 i może obecnie pomieścić 57 000 kibiców
Większość drużyn piłkarskich w Córdobie ma swoje stadiony, jednak preferują grę na tym obiekcie ze względu na jego rozmiar i komfort, szczególnie gdy grają ważne mecze, na które przychodzi wielu kibiców.
Podczas mundialu 1978 odbyły się na nim cztery mecze w pierwszej rundzie i trzy w drugiej. Podczas Copa América 1987 na obiekcie był rozgrywany m.in. półfinał. 
Obiekt w 2006 i 2007 r. był miejscem kilku odcinków specjalnych podczas Rajdu Argentyny, jednej z rund Rajdowych Mistrzostw Świata.
W 2010 roku odbywały się na nim spotkania Americas Rugby Championship 2010.

</doc>
<doc id="1402165" url="https://pl.wikipedia.org/wiki?curid=1402165" title="Estadio Chateau Carreras">
Estadio Chateau Carreras



</doc>
<doc id="1402166" url="https://pl.wikipedia.org/wiki?curid=1402166" title="Estadio Córdoba">
Estadio Córdoba



</doc>
<doc id="1402167" url="https://pl.wikipedia.org/wiki?curid=1402167" title="(58682) Alenašolcová">
(58682) Alenašolcová

(58682) Alenašolcová – planetoida z pasa głównego asteroid okrążająca Słońce w ciągu 4 lat i 124 dni w średniej odległości 2,66 j.a. Została odkryta 10 stycznia 1998 roku w "Kleť Observatory" w pobliżu Czeskich Budziejowic przez Janę Tichą i Miloša Tichego. Nazwa planetoidy pochodzi od "Aleny Šolcovej" (ur. 1950), czeskiej matematyk wykładającej na Czeskim Uniwersytecie Technicznym w Pradze. Przed nadaniem nazwy planetoida nosiła oznaczenie tymczasowe (58682) 1998 AL8.

</doc>
<doc id="1402168" url="https://pl.wikipedia.org/wiki?curid=1402168" title="Nick Polska">
Nick Polska



</doc>
<doc id="1402170" url="https://pl.wikipedia.org/wiki?curid=1402170" title="Nadciśnienie złośliwe">
Nadciśnienie złośliwe

Nadciśnienie złośliwe (łac. "hypertonia maligna") – ciężka postać nadciśnienia tętniczego przebiegająca z wysokimi wartościami ciśnienia (zazwyczaj 120–140 mm Hg rozkurczowego), uszkodzeniem małych naczyń w siatkówce i ostrą, szybko postępującą niewydolnością nerek i serca, a także innych narządów.
Terminologia.
W 1914 roku Volhard i Fahr zaproponowali określenie „złośliwej formy nadciśnienia” ("maligne Form der Hypertonie") dla stanu przebiegającego z wysokim ciśnieniem tętniczym i ostrymi zmianami narządowymi. Keith i Wagener w 1928 roku zaaprobowali ten termin, obserwując pacjentów z ciężkim nadciśnieniem i wtórnymi zmianami w siatkówce. Również w 1928 roku po raz pierwszy w piśmiennictwie medycznym użyto terminu „encefalopatia nadciśnieniowa” – u 19-letniego studenta stwierdzono wysokie ciśnienie, z napadowymi bólami głowy, ubytkami neurologicznymi i drgawkami.
Z biegiem lat stosowanie coraz bardziej skutecznych leków hipotensyjnych poprawiło rokowanie u pacjentów z nadciśnieniem tętniczym. Zaproponowano odejście od określenia „złośliwe nadciśnienie” na rzecz terminu „nadciśnienie przyśpieszone”, jednak do tej pory funkcjonują one jako równorzędne pojęcia.
Obecnie w terminologii funkcjonują również określenia: przełom nadciśnieniowy ("hypertensive crisis"), stany zagrożenia w nadciśnieniu tętniczym ("hypertensive emergencies") oraz stany nagłe w nadciśnieniu tętniczym ("hypertensive urgencies").
Epidemiologia.
Obecnie częstość nadciśnienia złośliwego nie przekracza 1% chorych na nadciśnienie tętnicze. W mniej więcej połowie przypadków dotyczy ono nadciśnienia pierwotnego. W pozostałej części występuje jako powikłanie nadciśnienia wtórnego, zwłaszcza w przypadku kłębuszkowego zapalenia nerek, śródmiąższowego zapalenia nerek i zwężenia tętnic nerkowych. Rzadziej występują: zatrucie ciążowe, guzkowe zapalenie tętnic, wodonercze, zmiany popromienne w nerkach, twardzina układowa, guz chromochłonny nadnerczy, zespół Cushinga.
Częściej występuje u mężczyzn, zwykle około 44. roku życia (u kobiet około 36. roku życia), rzadko po 60. roku życia. Bardziej narażeni są palacze tytoniu oraz rasa czarna.
Patogeneza.
W patogenezie nadciśnienie złośliwego istotna jest nie sama wysoka wartość ciśnienia tętniczego, ale szybkość jego narastania. Wartości ciśnień przy których może dojść do rozwoju zmian narządowych jest zmienna osobniczo. U osób, które funkcjonowały na prawidłowych ciśnieniach nawet niewielkie podniesienie ciśnienia może być krytyczne. W warunkach doświadczalnych na zwierzętach stwierdzono, że przekroczenie średniego ciśnienia tętniczego powyżej 150 mm Hg prowadziło do rozwoju zmian narządowych.
W wyniku wzrostu ciśnienia dochodzi do niedokrwienia tkanek i rozwoju niewydolności narządowej. Proces ten zachodzi na poziomie ogólnoustrojowym i miejscowym.
Wśród efektów ogólnoustrojowych wymienia się nasiloną natriurezę (zwiększone wydalenie sodu z moczem), która powoduje hipowolemię i zwiększenie aktywności układu renina angiotensyna-aldosteron (RAA), co prowadzi do skurczu naczyń (nasila go zachodzące również zwiększenie stężenia katecholamin i wazopresyny).
Równocześnie dochodzi do zmian miejscowych w ścianach naczyń krwionośnych. Obserwuje się zwiększoną produkcję rodników tlenowych i prostaglandyn, uszkodzenie śródbłonka (połączone z nadmierną produkcją endoteliny), aktywację czynników mitogennych prowadzącą do przerostu błony wewnętrznej i mięśniowej w ścianach naczyń. Całość tych procesów pogłębia niedotlenienie tkanek. Dysfunkcja śródbłonka i skurcz naczyń sprzyja agregacji trombocytów i powstawaniu zakrzepów. Sugeruje się, że w patogenezie nadciśnienia złośliwego dużą rolę odgrywa DIC.
Wymienia się również wpływ mechanizmów immunologicznych (obecność przeciwciał i dopełniacza w ścianach naczyń) i czynników genetycznych (częstsze występowanie antygenów zgodności tkankowej "Bw35", "Cw4", "DR3"), jednak nie ma obecnie wiarygodnych badań potwierdzających znaczenie tych czynników.
Zmiany narządowe.
Na skutek dysfunkcji naczyń w nadciśnieniu złośliwym dochodzi do zmian narządowych, głównie oka, nerek, serca czy mózgu.
Zmiany naczyniowe w nerkach w przebiegu nadciśnienia złośliwego polegają na uszkodzeniu głównie tętniczek doprowadzających kłębuszkowych. Powstaje także martwica włóknikowata, podwojenie błony podstawnej, rozplem komórek mezangialnych, zrosty pomiędzy pętlami kłębuszkowymi a torebką Bowmana. Zmiany te są określane nazwą "złośliwego stwardnienia naczyniowego nerek" ("malignant nephrosclerosis"). 
Obserwuje się przerost mięśnia sercowego, cechy przebudowy naczyń z wybroczynami okołonaczyniowymi.
Dochodzi do upośledzenia autoregulacji krążenia mózgowego. W badaniach obrazowych widoczny jest obrzęk substancji białej, głównie tylnych regionów mózgu, przy czym zmiany te są odwracalne. Noszą nazwę "zespołu odwracalnej tylnej leukoencefalopatii".
Objawy.
Typowym objawem szybko rozwijającego się nadciśnienia tętniczego jest ból głowy, zwykle zlokalizowany w potylicy, występujący głównie w godzinach porannych. Często towarzyszą mu zaburzenia widzenia. Można także stwierdzić zaburzenia myślenia, orientacji, świadomości, parestezje, drgawki, śpiączkę. Są one objawami ciężkiej encefalopatii nadciśnieniowej. 
Wśród objawów ogólnoustrojowych mogą występować: bóle brzucha, osłabienie, duszność, wielomocz, nykturia, zmniejszenie masy ciała.
Badaniem przedmiotowym można stwierdzić: wysokie ciśnienie tętnicze (zwykle w granicach 120-140 rozkurczowego), objawy niewydolności lewokomorowej z obrzękiem płuc. Niekiedy występują różne ubytki neurologiczne. Z biegiem czasu dochodzi do niewydolności nerek.
W badaniu dna oka można uwidocznić wysięki ("ogniska waty", liniowe lub płomykowate wybroczyny) czy obrzęk tarczy nerwu wzrokowego. Zmiany te odpowiadają III lub IV stopniowi w klasyfikacji Keitha, Wagenera i Barkera. W badaniu ogólnym moczu można stwierdzić białkomocz, krwinkomocz, sporadycznie wałeczki ziarniste, szkliste oraz z krwinek czerwonych. W przebiegu nadciśnienia złośliwego dochodzi do wzrostu stężenia kreatyniny, mocznika, kwasu moczowego, zaburzeń elektrolitowych (zwykle występuje hipokaliemia na skutek zwiększonego wydalania potasu z moczem). OB jest przyspieszone. Niekiedy stwierdza się niedokrwistość hemolityczną, może być obecna małopłytkowość i cechy DIC.
ECHO wykazuje cechy przeciążenia i przerostu lewej komory.
Różnicowanie.
Nadciśnienie złośliwe należy różnicować z:
Rokowanie.
Nieleczone nadciśnienie złośliwe prowadzi do zgonu w ciągu od kilku dni do kilkunastu miesięcy. W przypadku stosowania leczenia rokowanie się poprawia, niemniej około 5% pacjentów umiera w ciągu 12 miesięcy od rozpoznania. 5-letnie przeżycie wynosi około 74%. Najczęstszymi przyczynami zgonu są: obrzęk płuc, niewydolność nerek, udar mózgu. 
Leczenie.
Leczenie nadciśnienia złośliwego powinno odbywać się w warunkach szpitalnych, na oddziale umożliwiającym ciągłe monitorowanie ciśnienia. Terapię rozpoczyna się od podaży krótko działających leków hipotensyjnych, najczęściej w postaci dożylnej (niekiedy przy użyciu pomp infuzyjnych). Unikać należy szybkiego obniżenia nadciśnienia, co może skutkować krytycznym niedokrwieniem narządów wewnętrznych. W warunkach domowych można podać podjęzykowo kaptopryl w dawce 25 mg (dawkowanie można powtarzać pod kontrolą ciśnienia krwi). W ciągu pierwszych minut obniżenie średniego ciśnienia tętniczego nie powinno przekraczać 25% wartości wyjściowej, a ciśnienia rozkurczowego mniej niż 110 mm Hg. Ciśnienie w ciągu następnych 6 godzin powinno się utrzymywać na poziomie 160/100 mm Hg. Następnie, po osiągnięciu stabilizacji chorego, można zacząć podawać leki doustne. Zbyt wczesne zaprzestanie podawania preparatów dożylnych może skutkować gwałtownym wzrostem ciśnienia. 
W ciężkich postaciach nadciśnienia, opornych na leczenie, przebiegających z obrzękiem płuc i szybko narastającą niewydolnością nerek, stosuje się hemodializę lub ciągłą hemofiltrację tętniczo-żylną (CAVH). 
Wśród leków będących w fazie badań mogących mieć zastosowanie w terapii nadciśnienia złośliwego wymienia się antagonisty receptora endoteliny-1 (bosentan) oraz antagonisty aldosteronu (eplerenon).

</doc>
<doc id="1402171" url="https://pl.wikipedia.org/wiki?curid=1402171" title="Nadciśnienie przyspieszone">
Nadciśnienie przyspieszone



</doc>
<doc id="1402174" url="https://pl.wikipedia.org/wiki?curid=1402174" title="Przełom nadciśnieniowy">
Przełom nadciśnieniowy



</doc>
<doc id="1402176" url="https://pl.wikipedia.org/wiki?curid=1402176" title="SK Wołyń-1 Łuck">
SK Wołyń-1 Łuck



</doc>
<doc id="1402177" url="https://pl.wikipedia.org/wiki?curid=1402177" title="Mistrzostwa Ukrainy w piłce nożnej (2001/2002)">
Mistrzostwa Ukrainy w piłce nożnej (2001/2002)

Mistrzostwa Ukrainy w piłce nożnej – sezon 2001/2002 – XI Mistrzostwa Ukrainy, rozgrywane systemem jesień – wiosna, w których 14 zespołów Wyszczej Lihi walczyli o tytuł Mistrza Ukrainy. Od następnego sezonu liczba uczestników zwiększa się do 16 zespołów. Persza liha składała się z 18 zespołów. Druha liha w grupie A liczyła 19 zespołów, w grupie B – 18 zespołów, a w grupie W – 18 zespołów.

</doc>
<doc id="1402178" url="https://pl.wikipedia.org/wiki?curid=1402178" title="Mistrzostwa Ukrainy w piłce nożnej (2002/2003)">
Mistrzostwa Ukrainy w piłce nożnej (2002/2003)

Mistrzostwa Ukrainy w piłce nożnej – sezon 2002/2003 – XII Mistrzostwa Ukrainy, rozgrywane systemem jesień – wiosna, w których 16 zespołów Wyszczej Lihi walczyli o tytuł Mistrza Ukrainy. Persza Liha składała się z 18 zespołów. Druha Liha w grupie A liczyła 15 zespołów, w grupie B – 16 zespołów, a w grupie W – 15 zespołów.

</doc>
<doc id="1402180" url="https://pl.wikipedia.org/wiki?curid=1402180" title="Mistrzostwa Ukrainy w piłce nożnej (2003/2004)">
Mistrzostwa Ukrainy w piłce nożnej (2003/2004)

Mistrzostwa Ukrainy w piłce nożnej – sezon 2003/2004 – XIII Mistrzostwa Ukrainy, rozgrywane systemem jesień – wiosna, w których 16 zespołów Wyszczej Lihi walczyli o tytuł Mistrza Ukrainy. Persza Liha składała się z 18 zespołów. Druha Liha w grupie A liczyła 16 zespołów, w grupie B – 16 zespołów, a w grupie W – 16 zespołów.

</doc>
<doc id="1402181" url="https://pl.wikipedia.org/wiki?curid=1402181" title="Benjamín Mendoza y Amor Flores">
Benjamín Mendoza y Amor Flores

Benjamín Mendoza y Amor Flores (ur. 31 marca 1935, zm. w sierpniu 2014) – boliwijski malarz surrealista, cierpiący na zaburzenia psychiczne, który 27 listopada 1970 roku usiłował zabić papieża Pawła VI podczas jego pobytu w Manili, stolicy Filipin.
Życie.
Ze stolicy Boliwii – La Paz, Mendoza wyjechał w 1962 roku. Od tamtego czasu, aż do roku 1970, mieszkał i tworzył w Argentynie, USA, Japonii, Hongkongu oraz na Filipinach.
Zamach.
27 listopada 1970 ok. godziny 9:30, na lotnisku w Manili, przebrany za księdza Boliwijczyk ranił Pawła VI kordzikiem w pierś w chwili, gdy ten wysiadał z samolotu, jednak rana nie była ciężka i papież zdecydował się kontynuować swoją podróż apostolską.
21 kwietnia 1971 roku Mendoza został skazany i osadzony w jednym z filipińskich więzień, jednak po pewnym czasie deportowano go do ojczyzny.
Zamachowiec tłumaczył, że próbował zabić papieża, w celu uratowania ludzi od „przesądów i hipokryzji”.

</doc>
<doc id="1402182" url="https://pl.wikipedia.org/wiki?curid=1402182" title="Mistrzostwa Ukrainy w piłce nożnej (2004/2005)">
Mistrzostwa Ukrainy w piłce nożnej (2004/2005)

Mistrzostwa Ukrainy w piłce nożnej – sezon 2004/2005 – XIV Mistrzostwa Ukrainy, rozgrywane systemem jesień – wiosna, w których 16 zespołów Wyszczej Lihi walczyli o tytuł Mistrza Ukrainy. Był wprowadzony turniej dublerów. Persza Liha składała się z 18 zespołów. Druha Liha w grupie A liczyła 15 zespołów, w grupie B – 14 zespołów, a w grupie W – 15 zespołów.

</doc>
<doc id="1402183" url="https://pl.wikipedia.org/wiki?curid=1402183" title="Bitwa pod Pszczyną">
Bitwa pod Pszczyną



</doc>
<doc id="1402184" url="https://pl.wikipedia.org/wiki?curid=1402184" title="(15902) Dostál">
(15902) Dostál

(15902) Dostál – planetoida z grupy pasa głównego asteroid okrążająca Słońce w ciągu 3 lat i 146 dni w średniej odległości 2,26 j.a. Została odkryta 13 września 1997 roku w "Ondřejov Observatory" przez Lenkę Šarounovą. Nazwa planetoidy pochodzi od "Víta Dostála" (ur. 1959), czeskiego rowerzysty globtrotera, który przemierzył na rowerze ponad 60 000 km. Przed nadaniem nazwy planetoida nosiła oznaczenie tymczasowe (15902) 1997 RA9.

</doc>
<doc id="1402187" url="https://pl.wikipedia.org/wiki?curid=1402187" title="Mistrzostwa Ukrainy w piłce nożnej (2005/2006)">
Mistrzostwa Ukrainy w piłce nożnej (2005/2006)

Mistrzostwa Ukrainy w piłce nożnej – sezon 2005/2006 – XV Mistrzostwa Ukrainy, rozgrywane systemem jesień – wiosna, w których 16 zespołów Wyszczej Lihi walczyli o tytuł Mistrza Ukrainy. Dublerzy występowali w osobnym turnieju. Persza Liha składała się z 18 zespołów. Druha Liha w grupie A liczyła 16 zespołów, w grupie B – 15 zespołów, a w grupie W – 13 zespołów.

</doc>
<doc id="1402189" url="https://pl.wikipedia.org/wiki?curid=1402189" title="Dacia Sandero">
Dacia Sandero

Dacia Sandero – samochód osobowy klasy aut miejskich produkowany pod rumuńską marką Dacia od 2008 roku. Od 2020 roku produkowana jest trzecia generacja pojazdu.
Pierwsza generacja.
Dacia Sandero I została po raz pierwszy zaprezentowana podczas targów motoryzacyjnych w Genewie w 2008 roku.
Sprzedaż auta na rynku europejskim ruszyła w czerwcu 2008 roku pod marką Dacia. Produkcję modelu ulokowano w zakładach Dacii w Rumunii. Konstrukcyjnie auto opiera się na płycie podłogowej Logana oraz z wykorzystaniem wielu mechanicznych elementów. W stosunku do Logana auto charakteryzuje się odświeżoną stylistyką nadwozia oraz wnętrzem z nowo zaprojektowaną deską rozdzielczą. W aucie zastosowano system ABS marki Bosch z elektronicznym korektorem siły hamowania (EBV) oraz układem wspomagania nagłego hamowania (AFU). Nowy system w późniejszym czasie wprowadzono do Logana. Początkowo auto wyposażone miało być wyłącznie w silniki benzynowe: 1.4 8V 75 KM oraz 1.6 8V 87 KM jednak we wrześniu 2008 roku wprowadzono do oferty dwie jednostki wysokoprężne o mocy 68 i 86 KM. Na początku 2009 roku rozpoczęto produkcję auta z silnikami benzynowymi 1.2 16V o mocy maksymalnej 75 KM oraz 1.6 16V E85 o mocy maksymalnej 105 KM, który może być zasilany bioetanolem. W 2010 roku silniki wysokoprężne o mocy 68 i 86 KM zastąpiono zmodernizowanymi jednostkami o mocy maksymalnej 75 i 90 KM, które spełniają normy emisji spalin EURO 5.
Renault Sandero.
W krajach Ameryki Południowej, Rosji, Ukrainie oraz Białorusi samochód oferowany był pod marką Renault. W tej postaci zadebiutował już rok przed europejską odmianą, w marcu 2007 roku. Oferowany jest z czterema silnikami benzynowymi: 1.0 75 KM, 1.4 75 KM, 1.6 87 KM oraz 1.6 105 KM i z dwoma silnikami wysokoprężnymi o pojemności 1.5 l (dCi) i mocy maksymalnej 68 oraz 85 KM. Auto napędzane jest wyłącznie 5-biegową manualną skrzynią biegów. W sierpniu 2011 roku auto przeszło face lifting, który objął wyłącznie wersję na rynek brazylijski, otrzymało ono inny wygląd przodu. W 2014 roku model został zastąpiony brazylijską odmianą drugiej generacji Dacii Sandero.
Stepway.
Sandero Stepway została zaprezentowana po raz pierwszy w 2009 roku. Wersja wyposażona jest w plastikowe elementy stylistyczno-ochronne nadwozia, podobne do stosowanych w samochodach terenowych i SUV-ach: nakładki na osłony zderzaków i nadkola i płyty ślizgowe, nakładki na błotniki, listwy pod progami oraz specjalne relingi dachowe. Oprócz podwyższonego o 4 cm prześwitu odmiana nie posiada żadnych dodatkowych rozwiązań konstrukcyjnych.
Bezpieczeństwo.
W testach Euro NCAP samochód testowano z 2 i 4 poduszkami powietrznymi. Auto tylko z czołowymi uzyskało 24/37 pkt. a z bocznymi i napinaczami 31/37 pkt. (kolejno 3 i 4 gwiazdki). Za ochronę dzieci przyznano 4 gwiazdki, a pieszych jedną.
Sprzedaż.
Samochód został autem 2009 roku w Rumunii. W listopadzie 2009 roku wyprodukowano 50-tysięczną Dacię Sandero, natomiast w lipcu 2010 roku z taśmy produkcyjnej zakładów Dacii zjechało już 300-tysięczne Sandero.
Druga generacja.
Dacia Sandero II została zaprezentowana po raz pierwszy w 2012 roku.
Drugie wcielenie Sandero zostało po raz pierwszy oficjalnie zaprezentowana podczas targów motoryzacyjnych w Paryżu w 2012 roku jednocześnie z wersją "Stepway" oraz drugą generacją modelu Logan.
Auto podobnie jak Logan zostało zaprojektowane w zupełnie inny sposób, niż poprzednik. Renault dopracowało nie tylko design modelu, ale także zawieszenie i liczne podzespoły. Nowe Sandero posiada bardziej atrakcyjny design wnętrza. Auto posiada deskę rozdzielczą zaprojektowaną w zupełnie nowym stylu oraz system Media Nav znanym z Lodgy oraz modelu Logan składający się z 7-calowego ekranu dotykowego z funkcjami multimedialnymi i nawigacją oraz ogranicznik prędkości, tempomat, tylne czujniki parkowania, a przednie i boczne poduszki powietrzne oraz ABS i ESP w standardzie. We wnętrzu pojazdu pojawiły się chromowane elementy, zegary w efektownych tubach oraz przycisk Eco, który zmienia charakterystykę pracy pedału gazu - spowalnia reakcję na naciśnięcie i wolniej otwiera przepustnicę, powodując zmniejszenie dynamiki wykorzystania mocy w stosunku do jazdy w trybie normalnym.
W 2018 roku sprzedano w Polsce 6450 egzemplarzy Dacii Sandero, dzięki czemu zajęła 19 lokatę wśród najchętniej wybieranych samochodach w kraju, dwa lata wcześniej było to odpowiednio 3474 egzemplarze i 28 miejsce.
Silniki.
- Silnik 1.2 16V został wycofany w 2018 roku.
- Wersja 0.9 TCe występuje w opcji z seryjną instalacją gazową.
Trzecia generacja.
Dacia Sandero III została po raz pierwszy zaprezentowana w 2020 roku.
Razem z Dacią Logan III, Sandero III zostało oparte o platformę CMF-B, na której oparto również Renault Clio V. Gama jednostek opiera się o silniki 1.0 SCe i TCe

</doc>
<doc id="1402191" url="https://pl.wikipedia.org/wiki?curid=1402191" title="Mistrzostwa Ukrainy w piłce nożnej (2006/2007)">
Mistrzostwa Ukrainy w piłce nożnej (2006/2007)

Mistrzostwa Ukrainy w piłce nożnej – sezon 2006/2007 – XVI Mistrzostwa Ukrainy, rozgrywane systemem jesień – wiosna, w których 16 zespołów Wyszczej Lihi walczyli o tytuł Mistrza Ukrainy. Dublerzy występowali w osobnym turnieju. Persza Liha składała się z 20 zespołów. Druha Liha w grupie A liczyła 15 zespołów, a w grupie B – 16 zespołów.

</doc>
<doc id="1402192" url="https://pl.wikipedia.org/wiki?curid=1402192" title="Geniusze (stacja towarowa)">
Geniusze (stacja towarowa)

Geniusze – stacja towarowa w Geniuszach.
Stacja towarowa Geniusze została wybudowana około 1955 r. w czasie zimnej wojny jako obiekt wojskowy w ramach Stałego Rejonu Przeładunkowego Kuźnica Białostocka. Na stacji istniał układ torów przeładunkowych o różnej szerokości oraz dwie rampy przeładunkowe o długości 612 metrów każda. Przed stacją znajduje się grupa pięciu torów o prześwicie 1520 mm, zaś za stacją grupa pięciu torów o prześwicie 1435 mm.
Na stacji istniał punkt umożliwiający szybki przeładunek na dwóch rampach pięciu eszalonów wojskowych. Od lat 60. XX wieku wykorzystywany również do obsługi tranzytu towarów z Niemieckiej Republiki Demokratycznej do Związku Socjalistycznych Republik Radzieckich.
Stacja towarowa na styku dwóch szerokości torów jest nieczynna od 1992 r. i częściowo zdewastowana. Obok stacji przy linii kolejowej nr 6 funkcjonuje jedynie przystanek kolejowy.

</doc>
<doc id="1402193" url="https://pl.wikipedia.org/wiki?curid=1402193" title="Moletai (obserwatorium)">
Moletai (obserwatorium)

Obserwatorium Astronomiczne w Molėtai (Litwa) (MAO - Moletai Astronomical Observatory) – zbudowane w pobliżu Malat (oddalone ok. 70 km od Wilna) należy do Uniwersytetu Wileńskiego. Jest ono kontynuacją założonego przez jezuitów w latach 1742–1754 obserwatorium astronomicznego, które zbudował i którym początkowo kierował Tomasz Żebrowski SJ.
Ze względu na niesprzyjające warunki obserwacyjne panujące w założonym w 1921 obserwatorium na Zakrecie, w 1969 rozpoczęto budowę nowego obserwatorium obok wioski "Kulionys" (ok. 10 km od Malat).
Teleskopy MAO:

</doc>
<doc id="1402194" url="https://pl.wikipedia.org/wiki?curid=1402194" title="Mistrzostwa Ukrainy w piłce nożnej (2007/2008)">
Mistrzostwa Ukrainy w piłce nożnej (2007/2008)

Mistrzostwa Ukrainy w piłce nożnej - sezon 2007/2008 – XVII Mistrzostwa Ukrainy, rozgrywane systemem jesień – wiosna, w których 16 zespołów Wyszczej Lihi walczyli o tytuł Mistrza Ukrainy. Dublerzy występowali w osobnym turnieju. Persza Liha składała się z 20 zespołów. Druha Liha w grupie A liczyła 16 zespołów, a w grupie B - 18 zespołów.
Kluby.
Wyszcza Liha.
16 zespołów:
Persza Liha.
20 zespołów:
Druha Liha.
34 zespołów podzielone na 2 grupy:
FK Krasiłów i Spartak Iwano-Frankowsk zrezygnowali z uczestnictwa jeszcze do startu rozgrywek.

</doc>
<doc id="1402197" url="https://pl.wikipedia.org/wiki?curid=1402197" title="Dom Zwierzyniecki">
Dom Zwierzyniecki

Dom Zwierzyniecki (dawniej Zwierzyniecki Salon Artystyczny) – nieczynny oddział Muzeum Krakowa mieszczący się przy ulicy Królowej Jadwigi 41 na krakowskim Zwierzyńcu, u podnóża Góry św. Bronisławy, w pobliżu klasztoru ss. Norbertanek, kościoła Najświętszego Salwatora i kopca Kościuszki. Zajmuje się głównie mikrohistorią, bada i dokumentuje zmiany, jakie zaszły na terenach dawnych przedmieść Krakowa od chwili ich włączenia do miasta, organizuje wystawy czasowe poświęcone dziejom krakowskich przedmieść, krakowskim zwyczajom oraz wybitnym przedstawicielom lokalnej społeczności. Stałym mieszkańcem i opiekunem Domu Zwierzynieckiego jest czarny kot Włodek.
Siedziba oddziału to typowa przedmiejska kamienica z przełomu XIX i XX wieku. Zbudowana została przez zwierzynieckiego murarza Jana Florczyka. Od lipca do sierpnia 1912 roku w mieszkaniu na piętrze zamieszkiwał wraz z rodziną rosyjski rewolucjonista Włodzimierz Ulianow, bardziej znany jako Lenin. Dla upamiętnienia tego faktu w 1970 roku otwarto tu ekspozycję "Pierwsze mieszkanie Lenina w Krakowie". Od 1980 roku budynek był własnością Muzeum Lenina w Krakowie i funkcjonował jako jego filia, gdzie obok wystawy stałej (mieszkania Lenina) prezentowane były wystawy czasowe dotyczące ruchu robotniczego i rewolucji proletariackiej. W 1990 roku po zlikwidowaniu Muzeum Lenina budynek został przekazany Muzeum Krakowa. Początkowo obiekt pełnił funkcję magazynu muzealnego, a w latach 1991-1996 część sal wykorzystywał Teatr Ewy Demarczyk. W 1996 roku w wyniku porozumienia między Muzeum a Radą Dzielnicy VII Zwierzyniec i działającym pod jej opieką Zwierzynieckim Kołem Przyjaciół Sztuk Wszelkich, założonym przez krakowską malarkę Halinę Cieślińską-Brzeską, powstał tu Zwierzyniecki Salon Artystyczny, oddział Muzeum Krakowa. Oddział we współpracy z Kołem Przyjaciół organizował wystawy czasowe, na których prezentowano malarstwo, grafikę i rzeźbę miejscowych artystów. W 2009 roku zmieniono formułę działania oddziału, zrezygnowano z wystaw artystycznych na rzecz wystaw prezentujących historię Zwierzyńca. Od 2014 roku oddział nosi nazwę Dom Zwierzyniecki. 
Wystawa stała prezentuje wnętrze mieszkania na przedmieściu Krakowa na początku XX wieku. Wystawy czasowe opowiadają o historii krakowskich przedmieść, dawnych tradycjach i specyficznym folklorze miejskim. Oddział organizuje spotkania i wykłady historyczne oraz zajęcia edukacyjne dla dzieci. Cyklicznie organizuje wydarzenia kulturalne związane z przedmiejskimi tradycjami: wielkanocny Przystanek Emaus, podczas którego organizowany jest konkurs na najpiękniejsze drzewko emausowe, w oktawę Bożego Ciała spotkanie z Lajkonikiem – Konikiem Zwierzynieckim oraz wspólne kolędowanie przy choince ubranej w zabawki wykonane przez dzieci. Dom Zwierzyniecki pełni również rolę punktu informacji o Zwierzyńcu, gdzie można nabyć przewodniki, pamiątki oraz literaturę dotyczącą historii krakowskich przedmieść wydawanych nakładem Muzeum Krakowa. 

</doc>
<doc id="1402198" url="https://pl.wikipedia.org/wiki?curid=1402198" title="Forever (album GusGus)">
Forever (album GusGus)

Forever – szósty album studyjny islandzkiej grupy GusGus, wydany 23 lutego 2007 roku. Wydana została również limitowana edycja płyty, zawierająca bonusowe utwory, remiksy oraz wywiad z zespołem.

</doc>
<doc id="1402199" url="https://pl.wikipedia.org/wiki?curid=1402199" title="Worst Case Scenario">
Worst Case Scenario

Worst Case Scenario – debiutancka płyta zespołu dEUS. Odznaczająca się szczególnie oryginalnym brzmieniem, jakiego dostarczają skrzypce i wokal Stefa Kamila Carlensa. Przez krytyków i środowiska muzyczne uważana za najlepszą płytę dEUSa.

</doc>
<doc id="1402202" url="https://pl.wikipedia.org/wiki?curid=1402202" title="Polihraftechnika Oleksandria">
Polihraftechnika Oleksandria



</doc>
<doc id="1402203" url="https://pl.wikipedia.org/wiki?curid=1402203" title="Prochlorperazyna">
Prochlorperazyna

Prochlorperazyna – organiczny związek chemiczny, piperazynowa pochodna fenotiazyny mająca zastosowanie w postaci kwaśnego maleinianu (dimaleinianu 2-chloro-10-[3-(4-metylo-1-piperazynylo)-propylo]-fenotiazyny). Lek przeciwpsychotyczny starej generacji wykazujący bardzo słabe działanie uspokajające, słabe przeciwpsychotyczne, natomiast silne działanie przeciwwymiotne. Hamuje lub znosi nudności oraz czkawkę.
Prochloroperazyna odznacza się wysoką toksycznością. Ryzyko wywołania agranulocytozy, leukopenii oraz żółtaczki. Dość często wywołuje objawy pozapiramidowe.
Obecnie prochloroperazyna jest bardzo rzadko stosowana w psychiatrii. Niekiedy używana jako lek przeciwwymiotny, również coraz rzadziej.

</doc>
<doc id="1402204" url="https://pl.wikipedia.org/wiki?curid=1402204" title="(91215) 1999 AN">
(91215) 1999 AN

(91215) 1999 AN – planetoida z pasa głównego asteroid okrążająca Słońce w ciągu 3 lat i 241 dni w średniej odległości 2,37 j.a. Została odkryta 5 stycznia 1999 roku w obserwatorium astronomicznym w Ondřejovie przez Lenkę Šarounovą i Ludka Vaštę. Nazwa planetoidy jest oznaczeniem tymczasowym.

</doc>
<doc id="1402209" url="https://pl.wikipedia.org/wiki?curid=1402209" title="Ali Zitouni">
Ali Zitouni

Ali Zitouni (arab. علي زيتوني; ur. 11 stycznia 1981 roku w Tunisie) – tunezyjski piłkarz występujący na pozycji napastnika. Od 2013 gra w Hammam-Lif.
Kariera klubowa.
Ali Zitouni zawodową karierę rozpoczynał w 1997 roku w Espérance Tunis. Jego barwy reprezentował przez niecałe 8 sezonów, w trakcie których odnosił wiele sukcesów. 7 razy z rzędu sięgnął po tytuł mistrza kraju, 1 raz zdobył puchar Tunezji i Puchar Zdobywców Pucharów CAF, a także 2 razy z rzędu dotarł do finału Afrykańskiej Ligi Mistrzów. Najlepszą skuteczność Zitouni prezentował w sezonie 1999/2000, kiedy to w 21 występach zdobył 19 bramek.
W trakcie rozgrywek 2004/2005 Zitouni przeprowadził się do Zjednoczonych Emiratów Arabskich, gdzie na zasadzie wypożyczenia zasilił Al-Ahli Dubaj. Członkiem tej drużyny był przez pół roku i nie rozegrał w tym czasie żadnego meczu. Latem 2005 roku Tunezyjczyk powrócił do Espérance Tunis, gdzie grał do stycznia 2006 roku. Wówczas odszedł do francuskiego Troyes AC, również na zasadzie wypożyczenia. W Ligue 1 zadebiutował 5 lutego w przegranym 0:1 pojedynku z Olympique Marsylia. Jak się później okazało był to jedyny występ Zitouniego w barwach Troyes. Po zakończeniu rozgrywek piłkarz ponownie powrócił do Espérance Tunis.
W zimowym okienku transferowym w 2007 roku Zitouni podpisał umowę z tureckim Antalyasporem. W debiutanckim sezonie spadł z nim z pierwszej do drugiej ligi. Podczas rozgrywek 2007/2008 Zitouni stworzył duet napastników z Cenkiem Islerem. Obaj zawodnicy strzelili łącznie 28 goli i byli jednym z najskuteczniejszych duetów w lidze, a Antalyaspor awansował do pierwszej ligi. W Antalyasporze grał do 2011 roku. W 2012 roku został zawodnikiem Konyasporu, a w 2013 roku - Kartalsporu. Od 2013 występuje w tunezyjskim klubie Hammam-Lif.
Kariera reprezentacyjna.
W 1996 roku Zitouni brał udział w Igrzyskach Olimpijskich w Atlancie. Oficjalny debiut w barwach reprezentacji Tunezji zanotował w 1999 roku. W 2002 roku znalazł się w 23–osobowej kadrze drużyny narodowej na Mistrzostwa Świata w Korei Południowej i Japonii. Obok Selima Benachoura był najmłodszym zawodnikiem w zespole. Podopieczni Ammara Souayaha nie zdołali przebrnąć przez fazę grupową i odpadli z turnieju. Na mundialu Zitouni pełnił rolę rezerwowego, jednak na boisku pojawiał się w końcówkach każdego z 3 meczów. W 2004 roku tunezyjski napastnik wystąpił w Igrzyskach Olimpijskich w Atenach.

</doc>
<doc id="1402214" url="https://pl.wikipedia.org/wiki?curid=1402214" title="Dystrykt metropolitarny Oldham">
Dystrykt metropolitarny Oldham



</doc>
<doc id="1402217" url="https://pl.wikipedia.org/wiki?curid=1402217" title="Attention">
Attention

Attention – album studyjny islandzkiego zespołu GusGus wydany w 2002 roku nakładem Moonshine Music. Na płycie można zauważyć wyraźną zmianę stylu grupy w porównaniu do ich wcześniejszych nagrań.

</doc>
<doc id="1402218" url="https://pl.wikipedia.org/wiki?curid=1402218" title="Czynnik erytropoetyczny">
Czynnik erytropoetyczny



</doc>
<doc id="1402220" url="https://pl.wikipedia.org/wiki?curid=1402220" title="Zirka-NIBAS Kirowohrad">
Zirka-NIBAS Kirowohrad



</doc>
<doc id="1402221" url="https://pl.wikipedia.org/wiki?curid=1402221" title="CSKA-Borysfen Kijów">
CSKA-Borysfen Kijów



</doc>
<doc id="1402222" url="https://pl.wikipedia.org/wiki?curid=1402222" title="Three Song Sampler">
Three Song Sampler

Three Song Sampler – EPka zespołu Cake wydana w roku 1995 za pośrednictwem Capricorn Records.

</doc>
<doc id="1402223" url="https://pl.wikipedia.org/wiki?curid=1402223" title="Ewis Mikołajów">
Ewis Mikołajów



</doc>
<doc id="1402224" url="https://pl.wikipedia.org/wiki?curid=1402224" title="Chimik Żytomierz">
Chimik Żytomierz



</doc>
<doc id="1402225" url="https://pl.wikipedia.org/wiki?curid=1402225" title="Tour Nuggets">
Tour Nuggets

Tour Nuggets – EP wydany przez amerykański zespół Cake w roku 1996. Została wydana tylko na kasecie w wersji ekskluzywnej w Kanadzie.

</doc>
<doc id="1402228" url="https://pl.wikipedia.org/wiki?curid=1402228" title="CSK ZSU Kijów">
CSK ZSU Kijów



</doc>
<doc id="1402229" url="https://pl.wikipedia.org/wiki?curid=1402229" title="The Bunny Boy">
The Bunny Boy

The Bunny Boy – album awangardowej grupy muzycznej The Residents wydany 1 września 2008.

</doc>
<doc id="1402234" url="https://pl.wikipedia.org/wiki?curid=1402234" title="Naftowyk Ochtyrka">
Naftowyk Ochtyrka



</doc>
<doc id="1402236" url="https://pl.wikipedia.org/wiki?curid=1402236" title="Azowec Mariupol">
Azowec Mariupol



</doc>
<doc id="1402237" url="https://pl.wikipedia.org/wiki?curid=1402237" title="Muzeum Ogrodu Botanicznego i Pracownia Historii Botaniki im. J. Dyakowskiej UJ w Krakowie">
Muzeum Ogrodu Botanicznego i Pracownia Historii Botaniki im. J. Dyakowskiej UJ w Krakowie

Muzeum Botaniczne i Pracownia Historii Botaniki im. J. Dyakowskiej – muzeum zlokalizowane na terenie Ogrodu Botanicznego UJ w Collegium Śniadeckiego.

</doc>
<doc id="1402238" url="https://pl.wikipedia.org/wiki?curid=1402238" title="A Piece of Cake">
A Piece of Cake

A Piece of Cake – trzecia EP-ka zespołu Cake wydana w roku 1996. Została wydana przed zaprezentowaniem longplaya Fashion Nugget. Zaprezentowany został późniejszy singiel „The Distance”. Jest na tej płycie nagrany dwukrotnie – raz na początku i na końcu.

</doc>
<doc id="1402240" url="https://pl.wikipedia.org/wiki?curid=1402240" title="Douglas DC-7">
Douglas DC-7

Douglas DC-7 – amerykański samolot pasażerski i transportowy, produkowany przez firmę Douglas Aircraft Company w latach 1953-1958. Wyprodukowano ponad 330 egzemplarzy tego samolotu, około 40 nadal jest eksploatowanych. To jeden z ostatnich wielosilnikowych pasażerskich samolotów komunikacyjnych wyposażony w silniki gwiazdowe i cechujący się dużym zasięgiem oraz bardzo długim czasem lotu. 
Douglas DC-7 był bezpośrednim rozwinięciem samolotu Douglas DC-6 wyposażonym w mocniejsze silniki tłokowe, z dodatkowymi układami turbin odzyskujących energię gazów spalinowych do napędu śmigieł. Stanowił odpowiedź na konkurencyjny samolot firmy Lockheed – L-1049 Super Constellation.
Samolot powstawał w okresie wchodzenia na linie komunikacyjne samolotów o napędzie odrzutowym (De Havilland Comet, Boeing 707) i z tego powodu jego rola w przewozach lotniczych była mniejsza niż zakładali to konstruktorzy. 

</doc>
<doc id="1402243" url="https://pl.wikipedia.org/wiki?curid=1402243" title="Douglas DC-8">
Douglas DC-8

Douglas DC-8 – amerykański odrzutowy samolot pasażerski dalekiego zasięgu, produkowany przez firmę Douglas Aircraft Company w latach 1958-1972. Zaprojektowany, aby konkurować z Boeingiem 707. Wejście do służby samolotów szerokokadłubowych, takich jak Boeing 747 czy McDonnell Douglas DC-10, spowodowało zakończenie produkcji tego wąskokadłubowego samolotu. Wyprodukowano 556 jego egzemplarzy.
Warianty.
Seria 10.
Douglas DC-8-11 był pierwszym z rodziny DC-8. Przeznaczony był na trasy krajowe w USA, zasilany przez silniki Pratt &amp; Whitney JT3C-6 o ciągu 60,5 kN. Wersja DC-8-12 otrzymała nowe końcówki skrzydeł oraz najnowocześniejsze sloty na skrzydłach, które były otwierane podczas startu i lądowania, a zamykane podczas lotu. Masa nowej wersji wzrosła ze 120 200 do 123 800 kg. Wyprodukowano 28 samolotów o oznaczeniu DC-8-12, 22 dla United Airlines oraz 6 dla Delta Air Lines, które najpierw oznaczano jako DC-8A (dopóki nie wprowadzono samolotów z serii 30).
Seria 20.
Mocniejsze silniki Pratt &amp; Whitney JT4A-3 (o ciągu 70,8 kN) pozwoliły na zwiększenie masy startowej samolotu do 125 190 kg. Wyprodukowano 34 samoloty DC-8-20 nazwane jako DC-8B, dopóki nie wprowadzono samolotów z serii 30.
Seria 30.
Samoloty z serii 30 przeznaczone były na trasy międzykontynentalne, napędzane przez nowsze wersje silników JT4A, które pozwoliły zwiększyć wydajność samolotu o jedną trzecią w stosunku do DC-8-20. Wzmocniono również kadłub oraz podwozie. DC-8-31 otrzymał certyfikat w 1960 z silnikami JT4A-9 (75 kN) z maksymalną masą startową 136 080 kg. DC-8-32 miał nieco większą masę startową, 140 600 kg. DC-8-33 otrzymał nowe silniki JT4A-11 (78,4 kN), wzmocnione podwozie oraz większą masę startową, która wynosiła 142 880 kg. Wiele wersji -31 i -32 zostało przystosowanych do standardu -33. Łącznie wyprodukowano 57 samolotów DC-8-30.
Seria 40.
DC-8-40 posiadał kadłub z serii 30, jednak był napędzany dwuprzepływowymi silnikami Rolls-Royce Conway 509 (78,4 kN), które były wydajniejsze w stosunku do silników turboodrzutowych montowanych na dotychczasowych wersjach samolotu. Mimo to samolot miał słaby wskaźnik sprzedaży ze względu na niechęć amerykańskich linii lotniczych do zakupu obcego produktu (w tym wypadku silniki). Oferowano wersje DC-8-41, -42 oraz ulepszoną wersję DC-8-43. Łącznie powstały 32 sztuki samolotów z serii 40.
Seria 50.
Samoloty z serii 50 otrzymały certyfikat w 1961. Napędzane były przez nowe silniki turbowentylatorowe Pratt &amp; Whitney JT3D, które z sukcesem montowano na Boeingach 707. Większość wyprodukowanych wcześniej DC-8 otrzymała również silniki JT3D. Do samolotów DC-8-51, DC-8-52, DC-8-53 oferowano silniki JT3D-1 o ciągu 76 kN lub JT3D-3B (80,6 kN). DC-8-55 został certyfikowany w 1964, posiadał silniki JT3D-3B oraz wzmocniony kadłub dla wersji towarowych. Wyprodukowano 88 sztuk DC-8 z serii 50.
Seria 60.
DC-8-61 został zaprojektowany z myślą o wysokiej wydajności. Był samolotem średniego zasięgu. Skrzydła, silniki oraz pylony otrzymał z wersji -55. Przedłużono kadłub, w przedniej części o 6,1 m, a w tylnej o 5,1 m. Wzmocniono również strukturę całego samolotu, jednak nie trzeba było modyfikować prześwitu pod kadłubem, ponieważ podstawowa wersja DC-8 zakładała przedłużenie kadłuba o 1/3 bez zbędnych komplikacji. Oblot samolotu nastąpił 14 marca 1966, jego maksymalna masa startowa wynosiła 147 420 kg. Dostawy rozpoczęły się w styczniu 1967, pierwszą linią, która rozpoczęła loty tym samolotem były United Airlines. Pojemność samolotu to 180-220 pasażerów w konfiguracji 2-klasowej lub 259 w konfiguracji jednoklasowej. Dostępne były także samoloty w wersji cargo oznaczone jako DC-8-61CF. Wyprodukowano 78 DC-8-61 oraz 10 DC-8-61CF.
DC-8-62 posiadał dużo większy zasięg od DC-8-61 czyniąc go samolotem dalekiego zasięgu. W tym modelu kadłub wydłużono jedynie o 2 metry. Całkowita długość samolotu wynosiła 48 m. Samolot był napędzany przez silniki JT3D-3B oraz posiadał przeprojektowane pylony. Samolot ten jest nieco cięższy od swoich poprzedników, jego masa startowa wynosi 151 953 kg i jest w stanie pomieścić do 189 pasażerów. Zasięg samolotu z maksymalnym ładunkiem wynosił 9600 km. Wyprodukowano 67 samolotów DC-8-62 w tym 16 samolotów cargo.
DC-8-63 był ostatnim z wariantów rodziny DC-8. Wszedł do służby w 1968. Kadłub otrzymał z modelu DC-8-61, w połączeniu z ulepszeniami aerodynamicznymi oraz nowymi silnikami JT3D-7 (85,1 kN). Masa startowa wynosiła 158 760 kg, zasięg z pełnym ładunkiem to 7610 km. Samoloty cargo miały większą masę startową, 160 030 kg. Wyprodukowano 41 samolotów w wersji pasażerskiej oraz 66 w wersji cargo.
DC-8-70.
Samoloty o oznaczeniu DC-8-72 oraz DC-8-73 to samoloty DC-8-62 i -63, które otrzymały nowe turbowentylatorowe silniki o dużym stosunku dwuprzepływowości CFM56-2 o sile ciągu 98,5 kN. Model DC-8-71 wszedł do służby nieco później, ponieważ nie miał jeszcze wprowadzonych zmian płatowca, które miały już modele DC-8-62 i -63. Wszystkie modele otrzymały certyfikację w 1982. 110 samolotów w serii 60 otrzymało nowe silniki CFM. Program konwersji zakończył się w 1988.
Wypadki.
Do maja 2011 DC-8 uległ 141 incydentom, z czego 83 zakończyły się zniszczeniem samolotu i w których łącznie zginęło 2256 osób. Dokonano 46 porwań samolotów DC-8, podczas których 2 osoby zginęły.
Podobne samoloty.
Samoloty podobne do DC-8 ze względu na rolę, pojemność, okres produkcji:

</doc>
<doc id="1402244" url="https://pl.wikipedia.org/wiki?curid=1402244" title="Andrzej Januszewicz">
Andrzej Januszewicz

Andrzej Januszewicz (ur. 19 kwietnia 1957) – prof. dr hab. med., polski internista, specjalista w zakresie hipertensjologii, od 2000 kierownik Kliniki Nadciśnienia Tętniczego Instytutu Kardiologii w Warszawie. Członek Polskiej Akademii Nauk, były prezes Polskiego Towarzystwa Nadciśnienia Tętniczego.
Habilitację uzyskał w 1993 roku. Praca miała tytuł: "Wpływ endoteliny na czynność układu krążenia w doświadczalnym nadciśnieniu tętniczym".
W 2021 odznaczony Krzyżem Oficerskim Orderu Odrodzenia Polski.

</doc>
<doc id="1402245" url="https://pl.wikipedia.org/wiki?curid=1402245" title="Douglas DC-9">
Douglas DC-9



</doc>
<doc id="1402247" url="https://pl.wikipedia.org/wiki?curid=1402247" title="Pontiac Fiero">
Pontiac Fiero

Pontiac Fiero – dwumiejscowy samochód sportowy klasy kompaktowej produkowany pod amerykańską marką Pontiac w latach 1983–1988.
Historia i opis modelu.
Model Fiero stanowił pierwszy pojazd marki z centralnie umieszczonym silnikiem w tylnej części pojazdu, a jego nadwozie wykonane było z paneli z włókna szklanego. Początkowo Fiero występował z czterocylindrową jednostką Iron Duke o pojemności 2,5 l i mocy 92 KM. Silnik ten współpracował z przekładnią ręczną o czterech przełożeniach, lub 3-stopniową skrzynią automatyczną.
Przekładnia ręczna posiadała nadbieg, co przyczyniało się do zmniejszenia zużycia paliwa. W pierwszym roku produkcji pojawiła się seria limitowana Indy Pace Car, replika samochodu bezpieczeństwa z wyścigu Indianapolis 500. Przystosowany do wyścigu, Fiero wyróżniał się malowaniem w kolorze białym oraz silnikiem Super Duty 4, o pojemności 2,7 l i o mocy 232 KM. Jednostka 2,7 l wymagała dodatkowego wlotu powietrza, który został zainstalowany na dachu. Odmiana drogowa została wyprodukowana w liczbie 2000 egzemplarzy, wykorzystywała bazowe silniki 2,5 l, choć Pontiac oferował zestaw części umożliwiający modyfikację silników Iron Duke do standardu Super Duty 4 o pojemnościach 2,7 l oraz 3,0 l.
W 1985 roku wprowadzono 6-cylindrowy silnik o pojemności 2,8 l, o mocy 140 KM, zasilany wielopunktowym wtryskiem paliwa. Jednostka 2.8 występowała w odmianie Fiero GT. W przypadku silnika R4 za przeniesienie napędu mogła odpowiadać ręczna skrzynia biegów o 5-ciu przełożeniach, dostarczana przez Isuzu.
Produkcja modelu.
1984:
1985:
1986:
1987:
1988:
Łącznie wyprodukowano 370 168 egzemplarzy Pontiaca Fiero.

</doc>
<doc id="1402249" url="https://pl.wikipedia.org/wiki?curid=1402249" title="Comfort Eagle Sampler">
Comfort Eagle Sampler

Comfort Eagle Sampler – czwarta EPka wydana przez amerykański zespół Cake w roku 2001 tuż przed wydaniem longplay'a : "Comfort Eagle". 

</doc>
<doc id="1402250" url="https://pl.wikipedia.org/wiki?curid=1402250" title="Extra Value">
Extra Value

Extra Value – EPka wydana przez zespół Cake w roku 2004. Zawiera 3 piosenki. 
EPka zawiera dwa kowery i jeden nowy utwór - "Conroy". Wszystkie te utwory znalazły się potem na kompilacji utworów zespołu - "B-Sides and Rarities".

</doc>
<doc id="1402252" url="https://pl.wikipedia.org/wiki?curid=1402252" title="Given to the Rising">
Given to the Rising

Given to the Rising – dziewiąty studyjny album amerykańskiego zespołu Neurosis. Ukazał się trzy lata po poprzedniku. Producentem albumu ponownie był Steve Albini, a wydała go wytwórnia należąca do zespołu.

</doc>
<doc id="1402254" url="https://pl.wikipedia.org/wiki?curid=1402254" title="Eurofighter 2000">
Eurofighter 2000



</doc>
<doc id="1402255" url="https://pl.wikipedia.org/wiki?curid=1402255" title="Kazimiera Horodyńska">
Kazimiera Horodyńska

Kazimiera Horodyńska ps. "Felicja", "Kazia" (ur. 1907 ) – w konspiracji od listopada 1941, żołnierz Związku Walki Zbrojnej, a następnie Armii Krajowej; członkini Wojskowej Służby Kobiet, szyfrantka Okręgu Białystok AK.
2 października 1942 aresztowana przez Gestapo, 1 listopada 1942 wykradziona z więzienia. Gestapo rozstrzelało jej matkę i splądrowało mieszkanie. Za swoją działalność konspiracyjną była wielokrotnie odznaczana.

</doc>
<doc id="1402256" url="https://pl.wikipedia.org/wiki?curid=1402256" title="Eurocopter Tigre">
Eurocopter Tigre



</doc>
<doc id="1402257" url="https://pl.wikipedia.org/wiki?curid=1402257" title="Droga ekspresowa 12 (Izrael)">
Droga ekspresowa 12 (Izrael)

Droga ekspresowa 12 (hebr. כביש 12) – droga ekspresowa położona na pustyni Negew, na południu Izraela. Obiega ona góry Ejlatu od zachodu i północy, łącząc miasto Ejlat z drogą ekspresową nr 10 (Kerem Szalom-Owda), drogą ekspresową nr 40 (Kefar Sawa–Ketura) i portem lotniczym Owda.
Historia.
16 grudnia 2008 na drodze wydarzył się tragiczny wypadek autobusowy. Zginęło 24 rosyjskich turystów, a ponad 30 zostało rannych, gdy autokar którym jechali wpadł do wąwozu (ok. 13 metrów głębokości).
Przebieg.
Droga nr 12 rozpoczyna się na skrzyżowaniu Shizafon z drogą ekspresową nr 40 (Kefar Sawa–Ketura). Skrzyżowanie jest położone wśród gór Negewu na wysokości około 400 metrów n.p.m., przy kibucu Ne’ot Semadar. Z tego miejsca droga kieruje się w kierunku południowo-zachodnim.
Po 15 kilometrach znajduje się skrzyżowanie z lokalną drogą, która prowadzi na południe do bazy lotniczej Owda i wioski Szacharut. Po 1 km jest skrzyżowanie z lokalną drogą, która prowadzi na północny zachód do wojskowej szkoły inżynieryjnej oraz bazy Sił Obronnych Izraela. Po 6 km dojeżdża się do skrzyżowania z lokalną drogą, która łączy bazę lotniczą Owda z tajnymi podziemnymi instalacjami wojskowymi ukrytymi w górach położonych na zachód od drogi. Po kolejnych 2 km dociera się do położonego na południowy zachód od drogi portu lotniczego Owda.
Po minięciu lotniska droga wjeżdża na wysokość ponad 500 metrów n.p.m., i po 8 km dociera do skrzyżowania z lokalną drogą, która prowadzi na północny zachód do bazy wojskowej Sayarim i położonego za nią dużego poligonu. Po kolejnych 7 km droga wjeżdża na wysokość 600 metrów n.p.m. i dojeżdża do skrzyżowania Sayarim z drogą ekspresową nr 10 (Kerem Szalom-Owda).
Następnie droga wykręca na południe i wspina się wśród góry na wysokość ponad 700 metrów n.p.m. Po około 18 km dociera się do skrzyżowania z lokalną drogą, która prowadzi na północny wschód do "Parku Narodowego Timna". Można tam zaparkować na krawędzi głębokiego wąwozu, o głębokości 400 metrów.
Natomiast droga nr 12 wykręca łagodnie w kierunku południowo-zachodnim i wspina się na wysokość 800 metrów n.p.m. Zbliża się w tym miejscu w bezpośrednie sąsiedztwo granicy z Egiptem. Następnie droga przejeżdża przez malownicze Góry Ejlatu i po 12 km dociera do przejścia granicznego Netafim.
Dalej droga wykręca w kierunku południowo-zachodnim i zaczyna obniżać się w stronę wybrzeża Morza Czerwonego. Po 8 km dociera do skrzyżowania z lokalną drogą, którą dojeżdża się do położonej na północy bazy wojskowej. Po 1 km dojeżdża się do skrzyżowania z lokalną drogą, którą jadąc na południe dojeżdża się do wjazdu do mijanego po południowej stronie terminalu paliwowego Ejlat ("Ejlat-Aszkelon Pipeline Company" - EAPC) i portu Ejlat. Terminal składa się z 16 zbiorników stokażowych, posiadających zdolność pomieszczenia 1,2 mln m³ ropy naftowej.
Następnie droga nr 12 dojeżdża do miasta Ejlat. Przed wjazdem do miasta przechodzi w drogę dwupasmową, wykręca w kierunku wschodnim i dociera do ronda z ulicą Derech Harim. Droga mija położone na północy osiedle mieszkaniowe Mitzpe Yam i położone na południu szkołę średnią "Ironi Makif Icchak Rabin". Następne rondo jest skrzyżowaniem z ulicą Sederot Sheshet Yamim, za którym droga mija położony na południu "Centrum Medyczne Joseftal" i dociera do kolejnego ronda z ulicą Sederot Argaman. Zaraz po 50 metrach jest następne rondo z ulicą Shhoret, położone przy szkole "Ofir". Następnie droga mija położone na północy osiedle Ofir oraz położone na południu osiedle Bene Beitecha i dociera do ronda z ulicą Elot. Za tym rondem droga wykręca w kierunku południowym wschodnim i dociera do ronda z ulicą Sederot Hativat HaNegew, położonym przy średniej szkole "Ironi Makif Goldwater". Po około 0,5 km dociera się do węzła drogowego z drogą ekspresową nr 90 (Taba-Metulla). Na północ od węzła znajduje się port lotniczy Ejlat.

</doc>
<doc id="1402258" url="https://pl.wikipedia.org/wiki?curid=1402258" title="Wheels">
Wheels

Wheels – EPka wydana przez zespół Cake w roku 2005. Została wydana na amerykańskim serwisie iTunes. Kilka utworów z płyty oraz trochę grafiki zostało użyte na kompliacji utworów zespołu pt. "B-Sides and Rarities" .

</doc>
<doc id="1402259" url="https://pl.wikipedia.org/wiki?curid=1402259" title="Stanisław Żukowski">
Stanisław Żukowski



</doc>
<doc id="1402260" url="https://pl.wikipedia.org/wiki?curid=1402260" title="Reflections on the Revolution in France">
Reflections on the Revolution in France



</doc>
<doc id="1402263" url="https://pl.wikipedia.org/wiki?curid=1402263" title="Petyr Dertliew">
Petyr Dertliew

Petyr Antonow Dertliew (bułg. "Петър Антонов Дертлиев"; ur. 7 kwietnia 1916 we wsi Pisarewo w obwodzie Łowecz, zm. 5 listopada 2000 w Sofii) – bułgarski lekarz i polityk, działacz opozycji antykomunistycznej, uczestnik rozmów przy Okrągłym Stole, jeden z twórców i pierwszy przewodniczący współczesnej Bułgarskiej Partii Socjaldemokratycznej (1989-1998), deputowany do Wielkiego Zgromadzenia Narodowego 6. (1946-1948) i 7. kadencji (1990-1991).
Wykształcenie i praca zawodowa.
W 1941 ukończył medycynę. W 1945 rozpoczął pracę na stanowisku asystenta w Katedrze Anatomii Fakultetu Medycznego w Sofii. Od 1957 przez siedem kolejnych lat pracował szpitalu dla dzieci chorych na gruźlicę w Triawnie, zaś od 1963 do momentu przejścia na emeryturę w 1984 był dyrektorem oddziału fluorograficznego w Instytucie Gruźlicy przy Akademii Medycznej. Mówił po angielsku, francusku i rosyjsku.
Kariera polityczna.
Zainteresowanie polityką i socjaldemokracją przejawiał od wczesnej młodości. W 1938 został oskarżony o nielegalne drukowanie materiałów agitacyjnych w czasie wyborów parlamentarnych, jednak zdołał uniknąć skazania. Po zamachu stanu z 9 września 1944, w rezultacie którego władzę w Bułgarii przejęli komuniści, wstąpił do komitetu Frontu Ojczyźnianego działającego w Fakultecie Medycznym i w Uniwersytecie Sofijskim, a także objął stanowisko sekretarza Związku Młodzieży Socjalistycznej. W 1946, z powodu działalności antykomunistycznej, został okresowo internowany. W listopadzie tego samego roku wybrano go do Wielkiego Zgromadzenia Narodowego 6. kadencji. 1 lipca 1948, decyzją zdominowanego przez komunistów Prezydium Parlamentu, został pozbawiony immunitetu poselskiego, a następnie skazany na dziesięć lat pozbawienia wolności. Wyrok odbywał w obozach w Wenczanie i w Belene oraz w więzieniach w Plewenie i w Pazardżiku.
W okresie transformacji ustrojowej w Bułgarii na przełomie lat 80. i 90. na nowo zaangażował się w politykę. Był jednym z inicjatorów reaktywowania Bułgarskiej Partii Socjaldemokratycznej (BPSD) i włączenia jej w struktury antykomunistycznego Związku Sił Demokratycznych (ZSD). Od 26 listopada 1989 pełnił funkcję przewodniczącego BPSD. Wziął udział w negocjacjach przy Okrągłym Stole.
W lipcu 1990 uzyskał mandat posła do Wielkiego Zgromadzenia Narodowego 7. kadencji. Wkrótce po rezygnacji Petyra Mładenowa ze stanowiska prezydenta, Dertliew został kandydatem ZSD do objęcia najwyższego urzędu w państwie. Głównie z powodu sprzeciwu deputowanych Bułgarskiej Partii Socjalistycznej, którzy obawiali się jego nieprzejednanej postawy antykomunistycznej, nie został wybrany. W 1991, mimo bojkotu obrad parlamentarnych przez 39 działaczy ZSD, Dertliew zdecydował o podpisaniu przez BPSD projektu nowej konstytucji. Jego decyzja doprowadziła do zerwania współpracy między socjaldemokratami i ZSD. W ciągu kilku następnych lat próbował skoncentować wokół BPSD siły pozaparlamentarne, pozostające w opozycji zarówno wobec socjalistów jak i ZSD. Jego wysiłki nie przyniosły znaczących rezultatów. Zarówno koalicja o nazwie ZSD-Centrum jak i Demokratyczna Alternatywa na rzecz Republiki, utworzone odpowiednio przed wyborami do Zgromadzenia Narodowego 36. (1991) i 37. kadencji (1994), nie zdołały przekroczyć przekroczyć progu wyborczego.
W październiku 1998 grupa działaczy BPSD niezadowolonych z poczynań Dertliewa zdecydowała o wyborze na stanowisko przewodniczącego partii Jordana Nichrizowa. Z tą decyzją nie zgodzili się pozostali członkowie ugrupowania, którzy w dniach 21-22 listopada tego samego roku zwołali 43. kongres BPDS i przeprowadzili własne wybory nowego lidera. Z powodu podeszłego wieku Dertliew zdecydował się nie kandydować i przyjął dożywotnio tytuł honorowego przewodniczącego partii. Jego następcą na stanowisku szefa socjaldemokratów został Petyr Agnow, który obrał kurs ku współpracy z Bułgarską Partią Socjalistyczną.
Życie prywatne.
Petyr Dertliew był żonaty, miał dwie córki i czworo wnuków. Wydał dwie książki autobiograficzne. Jego nazwiskiem nazwano jedną z ulic Sofii.

</doc>
<doc id="1402265" url="https://pl.wikipedia.org/wiki?curid=1402265" title="Superpuchar Ukrainy w piłce nożnej">
Superpuchar Ukrainy w piłce nożnej

Superpuchar Ukrainy w piłce nożnej () – trofeum przyznawane zwycięskiej drużynie meczu rozgrywanego pomiędzy aktualnym Mistrzem Ukrainy oraz zdobywcą Pucharu Ukrainy w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - to jej przeciwnikiem zostaje wicemistrz).
Historia.
Pierwsza edycja rozgrywek o Superpuchar odbyła się w roku 2004. 10 lipca 2004 na Centralnym Stadionie „Czornomoreć” w Odessie spotkały się aktualny mistrz Dynamo Kijów ze zdobywcą Pucharu Ukrainy, klubem Szachtar Donieck. Podstawowy czas zakończył się wynikiem 1:1, a w rzutach karnych lepsi byli zawodnicy z Kijowa (6:5).
Format.
Mecz o Superpuchar Ukrainy rozgrywany jest przed rozpoczęciem każdego sezonu. W przypadku remisu po upływie regulaminowego czasu gry nie przeprowadza się dogrywki, a w przypadku remisu po upływie regulaminowego czasu gry od razu zarządzana jest seria rzutów karnych.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Ukrainy na podium oficjalnie stawało w sumie 6 drużyn. Liderem klasyfikacji są Dynamo Kijów i Szachtar Donieck, którzy zdobyli po 9 trofeów. 
Stan na 31.05.2022. 
Klasyfikacja według miast.
Stan na 31.05.2022. 
Najlepsi strzelcy.
Stan na 31.05.2022

</doc>
<doc id="1402266" url="https://pl.wikipedia.org/wiki?curid=1402266" title="Love You Madly">
Love You Madly

Love You Madly – singiel zespołu Cake wydany w roku 2001, promujący płytę Comfort Eagle. Pierwotnie singlem miała zostać piosenka "Comfort Eagle", jednak po wydarzeniach z 11 września 2001 roku grupa postanowiła zmienić plany i singlem został utwór o bardziej "neutralnym" tytule i treści : "Love You Madly".

</doc>
<doc id="1402267" url="https://pl.wikipedia.org/wiki?curid=1402267" title="No Phone">
No Phone

No Phone – singel zespołu Cake promujący płytę "Pressure Chief", pierwszy singiel z tej płyty. Singiel odniósł duży sukces, dotarł do 13 miejsca na Modern Rock Tracks.

</doc>
<doc id="1402268" url="https://pl.wikipedia.org/wiki?curid=1402268" title="Stanisław Żukowski (1905–1979)">
Stanisław Żukowski (1905–1979)

Stanisław Żukowski, ps. „Zawisza”, „Maciek” (ur. 28 stycznia 1905 w miejscowości Piętki-Żebry, zm. 19 kwietnia 1979 w Białymstoku) – oficer służby stałej Wojska Polskiego, żołnierz ZWZ, AK, AKO i WiN.
Życiorys.
Absolwent Szkoły Podchorążych Piechoty w Ostrowi Mazowieckiej. 7 sierpnia 1932 Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1932 i 378. lokatą w korpusie oficerów piechoty, a minister spraw wojskowych wcielił do 79 pułku piechoty w Słonimiu. 1 marca 1935 został awansowany na porucznika ze starszeństwem z dniem 1 stycznia 1935 i 307. lokatą w korpusie oficerów piechoty. Następnie przeniesiony do batalionu KOP „Sarny” na stanowisko zastępcy dowódcy 3 kompanii fortecznej „Czudel”. W 1939 po przeszkoleniu w Centrum Wyszkolenia Piechoty w Rembertowie wyznaczony na stanowisko dowódcy kompanii fortecznej jednostki stacjonującej w Mikołowie.
W pierwszych dniach wojny przeniesiony do 11 Górnośląskiego pułku piechoty jako dowódca plutonu lub kompanii. Ranny pod Sandomierzem. Do konspiracji wstąpił w styczniu 1940 po nawiązaniu kontaktu z Władysławem Liniarskim. Od 15 stycznia 1941 do 20 kwietnia 1942 był komendantem Obwodu AK Wysokie Mazowieckie, a następnie objął stanowisko inspektora Inspektoratu II Podlaskiego, któremu podlegały obwody Wysokie Mazowieckie i Bielsk Podlaski. W 1942 awansowany do stopnia kapitana, a w 1944 majora. Dowódca 76 pułku piechoty AK odtwarzanego w 1944 na bazie inspektoratu podlaskiego, z którym uczestniczył w akcji „Burza”. Po zajęciu terenu okręgu przez Armię Czerwoną powrócił na dotychczasowe stanowisko.
Po rozwiązaniu struktur AK czynnie włączył się w działalność WiN. Prześladowany przez UB, aresztowany w lutym 1952. Torturowany fizycznie i psychicznie w trakcie 18-miesięcznego śledztwa nie załamał się. Zwolniony z aresztu z braku dowodów.

</doc>
<doc id="1402274" url="https://pl.wikipedia.org/wiki?curid=1402274" title="Carbon Monoxide">
Carbon Monoxide

Carbon Monoxide – drugi singiel z płyty „Pressure Chief”, autorstwa amerykańskiego zespołu Cake, wydany w 2004. Został wydany zaraz po singlu „No Phone”. Osiągnął nieco mniejsza popularność, jednak zgarnął sobie wielu fanów.

</doc>
<doc id="1402275" url="https://pl.wikipedia.org/wiki?curid=1402275" title="The Ritual">
The Ritual

The Ritual – piąty album studyjny amerykańskiej grupy muzycznej Testament. Nagrania dotarły do 55. miejsca listy Billboard 200 w USA.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1402280" url="https://pl.wikipedia.org/wiki?curid=1402280" title="Walerja Tomaszewiczowa">
Walerja Tomaszewiczowa



</doc>
<doc id="1402281" url="https://pl.wikipedia.org/wiki?curid=1402281" title="B-Sides and Rarities">
B-Sides and Rarities

B-Sides and Rarities – kompilacja utworów zespołu Cake wydana w październiku roku 2007. Czasem uznawana za kolejny album zespołu. Album zawiera przede wszystkim kowery sławnych utworów wielkich artystów, m.in. Black Sabbath, Frank Sinatra, Barry White, Kenny Rogers. 
Limitowana edycja zawiera wersję live utworu "War Pigs".
Spis utworów.
Wersja limitowana.
12. "War Pigs ( live )"
Utwór bonusowy iTunes.
12. "Is This Love? (Live)" — 4:30 

</doc>
<doc id="1402283" url="https://pl.wikipedia.org/wiki?curid=1402283" title="Fontanny raju">
Fontanny raju

Fontanny raju (tytuł oryg. "The Fountains of Paradise") – powieść fantastyczno-naukowa Arthura C. Clarke’a wydana w 1979 roku. Powieść zdobyła nagrody Nebula w 1979 i Hugo w 1980 za najlepszą powieść. Polskie wydanie ukazało się w 1996 r. nakładem wydawnictwa Amber w serii Mistrzowie SF &amp; Fantasy.
Fabuła.
Akcja powieści toczy się około połowy XXII wieku i skupia się wokół budowy windy kosmicznej, ogromnego przedsięwzięcia ludzkości mającego umożliwić łatwy i tani dostęp na orbitę geostacjonarną. Clarke umiejscowił „zaczep” windy na fikcyjnej wyspie Taprobane, którą wzorował na Cejlonie, miejscu gdzie spędził sporą część swojego życia. Wątki poboczne powieści to m.in. kolonizacja Układu Słonecznego (np. budowa windy kosmicznej na Marsie), kontakt z obcą cywilizacją, a także pozycja religii w przyszłości.

</doc>
<doc id="1402285" url="https://pl.wikipedia.org/wiki?curid=1402285" title="Maria Brzóska">
Maria Brzóska

Maria Brzóska ps. "Maria" (ur. 1921, zm. 1943) – w konspiracji od grudnia 1939, pracowniczka cywilna Wojskowej Służby Kobiet, łącznik oficerski informacji Obwodu Nr 5.
4 września 1943 aresztowana przez Gestapo i 3 dni torturowana, które jednak nie doprowadziły do udzielenia przez nią informacji o innych osobach działających w konspiracji. Została rozstrzelana wraz z najbliższą rodziną. W momencie śmierci była w szóstym miesiącu ciąży. Pośmiertnie wielokrotnie odznaczana.

</doc>
<doc id="1402287" url="https://pl.wikipedia.org/wiki?curid=1402287" title="Is This Love?">
Is This Love?

Is This Love? – debiutanckie demo zespołu Cake wydane w roku 1991. Zawiera jedynie 2 piosenki. 

</doc>
<doc id="1402289" url="https://pl.wikipedia.org/wiki?curid=1402289" title="Neurot Recordings">
Neurot Recordings

Neurot Recordings – amerykańska wytwórnia płytowa założona w przez członków Neurosis i Tribes of Neurot, specjalizująca się w wydawaniu eksperymentalnej muzyki z pogranicza rocka i metalu.
Początkowo zajmowała się głównie wydawaniem projektów pobocznych członków wymienionych wyżej zespołów. Obecnie w katalogu Neurot Recordings znajdują się m.in. płyty:

</doc>
<doc id="1402292" url="https://pl.wikipedia.org/wiki?curid=1402292" title="Koniec dzieciństwa">
Koniec dzieciństwa

Koniec dzieciństwa (tyt. oryg. "Childhood’s End") – powieść fantastyczno-naukowa Arthura C. Clarke’a wydana w 1953 roku. W 1987 roku w głosowaniu czytelników czasopisma Locus na najlepszą powieść science fiction wszech czasów zajęła 3. miejsce.
Książka opowiada o kontakcie z obcą cywilizacją, która podporządkowuje sobie Ziemię i wprowadza na Ziemi pokój. Działania obcych prowadzą w końcu do transformacji ludzkości i jej połączenia się z kosmicznym „wyższym intelektem”. W związku z tym ludzkość jako ludzkość praktycznie przestaje istnieć.
W 2015 roku powstał składający się z trzech odcinków miniserial będący adaptacją powieści.

</doc>
<doc id="1402297" url="https://pl.wikipedia.org/wiki?curid=1402297" title="Pablo Lastras">
Pablo Lastras

Pablo Lastras García (ur. 20 stycznia 1976 w Madrycie) — były hiszpański kolarz szosowy, zawodnik drużyny UCI ProTour Team Movistar. W zawodowym peletonie ścigał się od 1998 roku, niezmiennie w barwach hiszpańskiej ekipy Banesto (dziś pod nazwą Movistar).
W swojej karierze wygrywał etapy na każdym z Grand Tourów: Tour de France (2003), Giro d'Italia (2001), a także Vuelta a España (dwukrotnie w 2002 i raz w 2011). Ma także na koncie triumfy w wyścigach etapowych, takich jak Vuelta a Burgos i Vuelta a Andalucia.
Lastras jest typem kolarza atakującego na pagórkowatym terenie, często zabierającego się w duże ucieczki.

</doc>
<doc id="1402299" url="https://pl.wikipedia.org/wiki?curid=1402299" title="Mistrzostwa Świata w Piłce Nożnej 2006 (eliminacje strefy UEFA)/Baraże">
Mistrzostwa Świata w Piłce Nożnej 2006 (eliminacje strefy UEFA)/Baraże

Baraże do Mistrzostw Świata w Piłce Nożnej 2006 w strefie UEFA rozgrywane były systemem dom i wyjazd. Zwycięzcy par barażowy awansowały na Mundial.
System rozgrywek.
Dla drużyn, które zajęły na koniec eliminacji drugie miejsca w poszczególnych grupach została utworzona dodatkowa tabela, uwzględniająca ich bilans spotkań z reprezentacjami, które zajęły 1., 3., 4., 5. i 6. miejsce w odpowiednich grupach. Dwie drużyny z najlepszym bilansem awansowały bezpośrednio do finałów, natomiast 6 pozostałych utworzyły 3 pary barażowe, których zwycięzcy uzyskali awans. 
Pary barażowe wylosowane zostały 14 października 2005 roku w kwaterze głównej FIFA w Zurychu z dwóch koszyków stworzonych na podstawie rankingu FIFA z września 2005 roku. Koszyki barażowe:
O zwycięstwie w przypadku strzelenia identycznej ilości bramek w dwumeczu decydowała zasada "podwójnego liczenia bramek na wyjeździe", w razie potrzeby, dogrywka i seria rzutów karnych.

</doc>
<doc id="1402302" url="https://pl.wikipedia.org/wiki?curid=1402302" title="Jan Gliński">
Jan Gliński

Jan Marian Gliński (ur. 4 kwietnia 1933 w Pińsku, zm. 9 stycznia 2020 w Lublinie) – polski agrofizyk i gleboznawca, profesor nauk rolniczych, członek rzeczywisty Polskiej Akademii Nauk, były dyrektor Instytutu Agrofizyki im. Bohdana Dobrzańskiego PAN i były prezes Oddziału PAN w Lublinie.
Życiorys.
W 1951 roku podjął studia w Wyższej Szkole Rolniczej w Lublinie. Ukończył je w 1956 roku i podjął pracę w kierowanej przez Bohdana Dobrzańskiego Katedrze Gleboznawstwa WSR. W 1964 roku uzyskał stopień doktora, a w 1968 doktora habilitowanego. W 1972 r. dołączył do Zakładu Agrofizyki PAN w Lublinie (w 1986 roku przekształconego w Instytut Agrofizyki im. Bohdana Dobrzańskiego PAN). W 1974 roku uzyskał tytuł profesora nadzwyczajnego nauk rolniczych, a w 1980 profesora zwyczajnego. Od 1982 był kierownikiem Zakładu Agrofizyki PAN, a w latach 1987–2003 dyrektorem Instytutu Agrofizyki PAN.
Od 1991 był członkiem korespondentem, a od 1997 członkiem rzeczywistym PAN W latach 2001–2010 pełnił funkcję prezesa Oddziału PAN w Lublinie, a od 2010 był jednym z wiceprezesów. Członek Międzynarodowego Towarzystwa Gleboznawczego (od 1969). 
Wielokrotnie nagradzany i odznaczany. Był laureatem nagród resortowych (1969, 1972), Nagrody Wydziału Nauk Rolnych i Leśnych PAN (1972), Nagrody Sekretarza Naukowego PAN (1982, 1985). Odznaczony między innymi Krzyżem Komandorskim, Oficerskim i Kawalerskim Orderu Odrodzenia Polski, Złotym i Brązowym Krzyżem Zasługi oraz Medalem 30-lecia Polski Ludowej i Medalem 40-lecia Polski Ludowej. 

</doc>
<doc id="1402303" url="https://pl.wikipedia.org/wiki?curid=1402303" title="Path tracing">
Path tracing

 (z ang. „śledzenie ścieżek”) – komputerowa technika tworzenia fotorealistycznych obrazów scen trójwymiarowych, w której analizowane są losowo wybrane, metodą Monte Carlo, ścieżki promieni światła. Analizując dostatecznie dużo różnych promieni możliwe jest wyznaczenie bardzo dobrej aproksymacji globalnego rozkładu światła. Metoda została zaproponowana przez Jamesa Kajiya w 1986 roku, jako rozwiązanie tzw. równania oświetlenia.
Algorytm path tracingu jest dość podobny do ray tracingu rekursywnego. Przewagą tej metody nad ray tracingiem jest łatwe modelowanie promieniujących powierzchni – w ray tracingu rozważane są jedynie światła punktowe. Wadą natomiast jest większa liczba obliczeń, zwykle dla jednego piksela obrazu należy przeanalizować od kilkadziesięciu do kilkuset ścieżek.
Algorytm przebiega następująco:
Pseudokod dla path tracingu, w którym generowany jest tylko jeden promień na każdym etapie:
 funkcja path_trace(promień)
 begin
 if "głębokość rekurencji" &gt; "limit" then
 return "natężenie domyślne";
 if "promień przecina pewien obiekt" then
 begin
 "promień odbity" = losowy promień z punktu przecięcia;
 "natężenie" = path_trace("promień odbity");
 return "natężenie emitowane przez obiekt" + ("natężenie" * BRDF);
 end;
 else
 return "natężenie domyślne";
 end;
Bi-directional path tracing.
Bi-directional path tracing jest modyfikacją path-tracingu, w której równocześnie budowane są dwie ścieżki: jedna prowadząca do obserwatora oraz druga wyprowadzana ze źródła światła. Każdy punkt z drugiej ścieżki jest traktowany jako źródło promieniowania, które wnosi coś do natężenia na ścieżce do obserwatora. Ostatecznie natężenie na ścieżce do obserwatora jest wyznaczane podobnie jak w zwykłym path tracingu.

</doc>
<doc id="1402306" url="https://pl.wikipedia.org/wiki?curid=1402306" title="Republikańska Partia Społeczna">
Republikańska Partia Społeczna

Republikańska Partia Społeczna (RPS) – polska partia polityczna o profilu konserwatywnym i socjalnym, działająca w latach 2003–2005.
Historia.
RPS została zarejestrowana 6 marca 2003 (zgłoszona do ewidencji w poprzednim miesiącu). Założona została z inicjatywy grupy byłych polityków Akcji Wyborczej Solidarność, wywodzących się z Ruchu Społecznego AWS i Niezależnego Samorządnego Związku Zawodowego „Solidarność”. Zarejestrowano ją pod numerem EwP 164 w ewidencji partii politycznych.
Na czele nowego ugrupowania stanął Krzysztof Kawęcki, wiceminister edukacji w rządzie Jerzego Buzka. Do partii przystąpiła grupa parlamentarzystów AWS z kadencji 1997–2001, uzyskała nadto wsparcie Mariana Krzaklewskiego.
Ugrupowanie nie podjęło szerszej działalności, w 2004 poparło Narodowy Komitet Wyborczy Wyborców Macieja Płażyńskiego (z jego listy startowała do Parlamentu Europejskiego członkini RPS Bożena Adamska, przy czym inna członkini partii Elżbieta Kurzępa kandydowała z listy Prawa i Sprawiedliwości). 5 listopada 2004 RPS została wykreślona z rejestru. W 2005 pojedynczy jej członkowie kandydowali do Sejmu z list PiS oraz Partii Centrum. Po wyborach partia została postawiona w stan likwidacji. Wielu jej działaczy przystąpiło potem do PiS. Część współtworzyła później Ruch Przełomu Narodowego, z którym przystąpiła potem do Prawicy Rzeczypospolitej (m.in. Krzysztof Kawęcki).
Władze.
Prezes:
Wiceprezesi:
Przewodniczący Rady Krajowej:

</doc>
<doc id="1402309" url="https://pl.wikipedia.org/wiki?curid=1402309" title="Parafia prokatedralna Matki Bożej Nieustającej Pomocy w Strzyżowicach">
Parafia prokatedralna Matki Bożej Nieustającej Pomocy w Strzyżowicach

Parafia prokatedralna Matki Bożej Nieustającej Pomocy w Strzyżowicach – parafia prokatedralna Kościoła Polskokatolickiego w RP, położona w dekanacie śląskim diecezji krakowsko-częstochowskiej.
Parafia.
Parafia Matki Bożej Nieustającej Pomocy powstała w 1961 w wyniku działań misyjnych Kościoła Polskokatolickiego. Po erygowaniu parafii w Strzyżowicach, jej administratorem został ks. Władysław Rybiński. Pierwotnie parafia posiadała kaplicę w mieszkaniu prywatnym Franciszka Kozła przy ulicy 1 Maja 6. W 1962 parafia zorganizowała cmentarz grzebalny przy ul. Szosowej. Budowę kościoła rozpoczęto w 1963. Akt dokończenia prac przy wznoszeniu murów i uroczystego poświęcenia krzyża na wieży kościoła nastąpił 15 sierpnia 1965. W latach 1970-1979 parafia strzyżowicka posiadała własną filię w Sosnowcu, która z czasem przekształciła się w parafię Matki Bożej Bolesnej i istnieje do dzisiaj.
W 2001 bp Jerzy Szotmiller podniósł Kościół Matki Bożej Nieustającej Pomocy do godności prokatedry diecezji krakowsko-częstochowskiej. 10 czerwca 2006 parafia obchodziła bardzo uroczyste obchody 45-lecia swojego powstania. 20 sierpnia 2011 przypadł jubileusz półwiecza istnienia parafii, uroczyste nabożeństwo uświetnił bp Antoni Mikovsky z Polskiego Narodowego Kościoła Katolickiego w USA i Kanadzie.
Na msze św. przybywają mieszkańcy z okolicznych dalszych i bliższych miejscowości, w tym z Będzina, Czeladzi, Sączowa, Siemoni, Rogoźnika, Psar, Grodźca, Dobieszowic i innych.
Prokatedra.
W latach 1963-1965 trwała budowa świątyni kościoła. Wystrój wnętrza kościoła wykonał Tadeusz Opara, malarz z Rogoźnika. Odnowił także ołtarz św. Barbary przejęty z sali zbornej kopalni „Grodziec” w czasie przebudowy tej sali. W ołtarzach bocznych są obrazy Matki Bożej Nieustającej Pomocy oraz Chrystusa Cierpiącego. W dolnej części kościoła znajduje się obecnie sala parafialna, w której m.in. odbywa się katecheza dla dzieci spoza Strzyżowic, którzy wykazali wolę przynależności do Kościoła polskokatolickiego. Świątynia ma długość 26 metrów, szerokość 14 metrów i wysokość 15 metrów.
Z podliczenia kosztów budowy dolnego kościoła wynika, że wyniósł 201.448 zł, przy czym wkład ogólny parafian w gotówce i pracy stanowił 88.975 zł, w tym w gotówce 35.327 zł, a kuria biskupia przydzieliła kwotę 50.000 zł.

</doc>
<doc id="1402311" url="https://pl.wikipedia.org/wiki?curid=1402311" title="McLean Stevenson">
McLean Stevenson

McLean Stevenson, właśc. Edgar McLean Stevenson Jr. (ur. 14 listopada 1927 w Normal, zm. 15 lutego 1996 w Los Angeles) – amerykański aktor, występował w roli pułkownika Henry’ego Blake’a z serialu "M*A*S*H".

</doc>
<doc id="1402313" url="https://pl.wikipedia.org/wiki?curid=1402313" title="Iceweasel">
Iceweasel

Iceweasel – odpowiednik przeglądarki Mozilla Firefox w dystrybucji Linuksa Debian. Powodem jego powstania był konflikt pomiędzy społecznością Debiana a Fundacją Mozilla.
Projekt Debian zdecydował się na zmianę nazwy przeglądarki Firefox w swojej dystrybucji z uwagi na ograniczenia licencyjne dotyczące znaków towarowych należących do Fundacji Mozilla. W 2006 roku Fundacja zabroniła posługiwania się swoimi znakami towarowymi dla zmodyfikowanych programów bazujących na źródłach Mozilli. Według Wytycznych Debiana dotyczących Wolnego Oprogramowania te ograniczenia spowodowały, że Firefox i inne produkty Mozilla nie są wolnym oprogramowaniem w rozumieniu Debiana. 13 listopada 2006 roku do repozytoriów Debiana trafiła pierwsza wersja przeglądarki Iceweasel bazująca na Firefoksie 2.0.
Przeglądarka została zamieniona z powrotem na Firefox.
Iceweasel nawiązuje do nazwy „Firefox” – gdzie człon "fire" (z ang. „ogień”) zmieniono na "ice" (z ang. „lód”), a "fox" (z ang. „lis”) na "weasel" (z ang. „łasica”). 
Nazwę Iceweasel nosił również inny fork Firefoksa, przeglądarka stworzona w ramach projektu GNU, która jednak w celu uniknięcia zamieszania została przemianowana na GNU IceCat

</doc>
<doc id="1402316" url="https://pl.wikipedia.org/wiki?curid=1402316" title="Diego Cavalieri">
Diego Cavalieri

Diego Cavalieri (ur. 1 grudnia 1982 w São Paulo) – brazylijski bramkarz występujący obecnie w angielskim Crystal Palace.
Kariera klubowa.
Diego Cavalieri przeszedł z SE Palmeiras do Liverpoolu 11 lipca 2008. 26-letni wówczas zawodnik podpisał z The Reds czteroletni kontrakt i w nowej drużynie miał pełnić rolę dublera pierwszego bramkarza José Reiny. Cavalieri był trzecim obok Fabio Aurelio i Lucasa Brazylijczykiem w barwach Liverpoolu. W angielskim klubie zadebiutował 9 grudnia 2008 w zwycięskim 3:1 meczu z PSV Eindhoven w Lidze Mistrzów. W Premier League nie zagrał żadnego spotkania. 23 sierpnia 2010 podpisał 3–letni kontrakt z beniaminkiem Serie A – Ceseną. Nie mogąc wywalczyć miejsca w składzie na początku 2011 powrócił do ojczyzny, gdzie został zawodnikiem Fluminense FC. W 2012 zdobył z Flu mistrzostwo stanu Rio de Janeiro - Campeonato Carioca oraz mistrzostwo Brazylii.
Kariera reprezentacyjna.
Diego Cavalieri w reprezentacji Brazylii zadebiutował dopiero 21 listopada 2012 w przegranym 1-2 meczu Superclásico de las Américas z reprezentacją Argentyną.

</doc>
<doc id="1402317" url="https://pl.wikipedia.org/wiki?curid=1402317" title="Wayne Rogers">
Wayne Rogers

Wayne Rogers, właśc. William Wayne McMillan Rogers III (ur. 7 kwietnia 1933 w Birmingham, zm. 31 grudnia 2015 w Los Angeles) – amerykański aktor, występował w roli kpt. Johna „Trappera” McIntyre w serialu "M*A*S*H".

</doc>
<doc id="1402323" url="https://pl.wikipedia.org/wiki?curid=1402323" title="(18293) Pilyugin">
(18293) Pilyugin

(18293) Pilyugin – planetoida z pasa głównego asteroid okrążająca Słońce w ciągu 3 lat i 219 dni w średniej odległości 2,35 j.a. Została odkryta 27 września 1978 roku w Krymskim Obserwatorium Astrofizycznym w Naucznym na Półwyspie Krymskim przez Ludmiłę Czernych. Nazwa planetoidy pochodzi od "Nikołaja Aleksejewicza Piliugina" (1908-1982), głównego projektanta autonomicznych systemów kontroli i komputerów dla rakiet kosmicznych wykorzystanych w programach "Sputnik", "Luna", "Wostok". Przed nadaniem nazwy planetoida nosiła oznaczenie tymczasowe (18293) 1978 SQ4.

</doc>
<doc id="1402324" url="https://pl.wikipedia.org/wiki?curid=1402324" title="Włodzimierz Januszewicz">
Włodzimierz Januszewicz

Włodzimierz Januszewicz (ur. 30 listopada 1927) – prof. dr hab. med., polski internista, wieloletni kierownik Katedry i Kliniki Chorób Wewnętrznych i Nadciśnienia Tętniczego Akademii Medycznej w Warszawie, honorowy prezes Polskiego Towarzystwa Nadciśnienia Tętniczego, członek rzeczywisty Polskiej Akademii Nauk, członek czynny Polskiej Akademii Umiejętności, doctor honoris causa Śląskiej Akademii Medycznej i Uniwersytetu Medycznego im. K. Marcinkowskiego w Poznaniu, honorowy członek Polskiego Towarzystwa Kardiologicznego, Polskiego Towarzystwa Badań nad Miażdżycą, Towarzystwa Internistów Polskich.
Jest autorem i współautorem 330 prac naukowych i 11 wydawnictw książkowych.

</doc>
<doc id="1402325" url="https://pl.wikipedia.org/wiki?curid=1402325" title="Joe Barr">
Joe Barr

Joe Barr (ur. 19 października 1944, zm. 11 lipca 2008) – amerykański pisarz, redaktor i programista.
Barr pracował jako programista zaczynając od mikrokomputerów jak TRS-80 Model I, a kończąc na IBM z morgów DASD.
Jako pisarz zyskał sławę dzięki pisaniom książek szczególnie poświęconych komputerom, obsługą, pierwszymi krokami itp. Barr rozpoczął pisanie na temat komputerów osobistych w 1994 roku, a przede wszystkim o Linux i Open Source.
W 2001 roku został, odznaczony srebrnym medalem za najlepszy komentarz do artykułu o Linuksie. W ostatnich kilku latach pracował w OSTG, gdzie pisał artykuły, kolumny i komentarze do NewsForge i Linux.com. Pierwsza jego książka została opublikowana w 2007.

</doc>
<doc id="1402328" url="https://pl.wikipedia.org/wiki?curid=1402328" title="Eduardo Acevedo">
Eduardo Acevedo

Eduardo Mario Acevedo Cardozo (25 września 1959 w Montevideo) – piłkarz urugwajski, lewy obrońca.
Kariera piłkarska.
Swoją karierę Acevedo rozpoczął w klubie Defensor Sporting i jako gracz tego klubu wziął udział wraz z reprezentacją Urugwaju w turnieju Copa América 1983, w którym Urugwaj zdobył tytuł mistrza Ameryki Południowej. Acevedo zagrał we wszystkich 8 meczach, przy czym w pierwszym meczu z Chile, rozegranym w Montevideo, zdobył głową swoją jedyną bramkę dla reprezentacji.
Wciąż będąc graczem klubu Defensor Sporting wziął udział w finałach mistrzostw świata w 1986 roku, gdzie Urugwaj dotarł do 1/8 finału. Był wtedy w reprezentacji jedynym piłkarzem grającym w lidze urugwajskiej. Zagrał we wszystkich czterech meczach - z Niemcami, Danią, Szkocją i Argentyną, przy czym w meczu z Danią pełnił funkcję kapitana drużyny.
Po mistrzostwach Acevedo przeniósł się na rok do Hiszpanii, do klubu Deportivo La Coruña, skąd następnie przeszedł do meksykańskiego klubu UAG Tecos. Po czterech latach gry w Meksyku przez rok grał w Japonii, w nieistniejącym obecnie klubie Toshiba Kawasaki (na bazie którego powstał w 1995 obecnie istniejący klub Consadole Sapporo).
W 1993, na trzy lata przed zakończeniem kariery, Acevedo wrócił do Urugwaju, gdzie grał w kolejno w klubach Fénix Montevideo, Rentistas Montevideo i Sud América Montevideo.
Od 11 sierpnia 1983 do 16 czerwca 1986 rozegrał w barwach reprezentacji Urugwaju 42 mecze i zdobył 1 bramkę
Po zakończeniu piłkarskiej kariery pracował jako trener, m.in. w meksykańskim klubie UAG Tecos.

</doc>
<doc id="1402331" url="https://pl.wikipedia.org/wiki?curid=1402331" title="Autonomiczny Ogólnopolski Związek Zawodowy Pracowników Zatrudnionych u Pracodawców Spółek Grupy PKP S.A.">
Autonomiczny Ogólnopolski Związek Zawodowy Pracowników Zatrudnionych u Pracodawców Spółek Grupy PKP S.A.

Autonomiczny Ogólnopolski Związek Zawodowy Pracowników Zatrudnionych u Pracodawców Spółek Grupy PKP S.A. zrzesza pracowników spółek grupy PKP S.A.
Siedziba.
Zarząd Krajowy związku mieści się w kompleksie budynków - przed wojną: b. Dyrekcji Kolei Państwowych, po wojnie: najpierw Dyrekcji Okręgowej Kolei Państwowych, następnie Centralnej Dyrekcji Okręgowej Kolei Państwowych, zaś obecnie jednej ze spółek kolejowych: PKP Polskie Linie Kolejowe, nieopodal dworca Warszawa Wileńska.

</doc>
<doc id="1402333" url="https://pl.wikipedia.org/wiki?curid=1402333" title="Willy Rivas">
Willy Rivas

Willy Alexander Rivas Asín (ur. 4 czerwca 1985 w San Vicente de Cañete) – peruwiański piłkarz występujący na pozycji obrońcy, dwukrotny reprezentant Peru.
Kariera klubowa.
W rundzie jesiennej sezonu 2008/09 występował w Górniku Zabrze, do którego przeszedł z Universitario de Deportes. W Polsce rozegrał 4 mecze w Ekstraklasie, 3 w Pucharze Ekstraklasy i 7 w Młodej Ekstraklasie.
Kariera reprezentacyjna.
W 2010 roku rozegrał 2 mecze w reprezentacji Peru. Zadebiutował 9 października 2010 jako zawodnik Club Juan Aurich w towarzyskim spotkaniu z Kostaryką (2:0).
Życie prywatne.
Stryj piłkarza Fernando Pacheco.

</doc>
<doc id="1402334" url="https://pl.wikipedia.org/wiki?curid=1402334" title="Godło Serbii i Czarnogóry">
Godło Serbii i Czarnogóry



</doc>
<doc id="1402337" url="https://pl.wikipedia.org/wiki?curid=1402337" title="Towarzystwo Polska Sztuka Stosowana">
Towarzystwo Polska Sztuka Stosowana

Towarzystwo Polska Sztuka Stosowana – towarzystwo artystyczne założone w Krakowie w 1901, którego celem było tworzenie i upowszechnianie wzornictwa artystycznego oraz promowanie sztuki stosowanej i nadanie jej rangi analogicznej do tzw. sztuki czystej.
Towarzystwo wydawało w okresie 1902-1913 czasopismo pod nazwą "Wydawnictwo Towarzystwa Polskiej Sztuki Stosowanej" (nr 1-7), a potem "Sztuka Stosowana" (nr 8-17). W piśmie były reprodukcje dawnej polskiej sztuki (zwłaszcza ludowej) oraz prace członków towarzystwa. 
Członkami towarzystwa byli: Kazimierz Brzozowski, Jan Bukowski, Józef Czajkowski, Ludwik Dąbrowa-Dąbrowski, Karol Frycz, Karol Maszkowski, Antoni Procajłowicz, Jan Rembowski, Kazimierz Sichulski, Karol Tichy, Edward Trojanowski, Henryk Uziembło. Współzałożycielem i głównym teoretykiem towarzystwa był krytyk sztuki Jerzy Warchałowski.

</doc>
<doc id="1402342" url="https://pl.wikipedia.org/wiki?curid=1402342" title="Ewa Szczepańska-Sadowska">
Ewa Szczepańska-Sadowska

Ewa Szczepańska-Sadowska (ur. 30 września 1942) – prof dr hab. med, polski lekarz, fizjolog, kierownik Katedry i Zakładu Fizjologii Doświadczalnej i Klinicznej (do roku 2012) Warszawskiego Uniwersytetu Medycznego, Od 1970 członek, od 2011 członek honorowy Polskiego Towarzystwa Fizjologicznego. Od 2001 członek korespondent, Od 2010 r. członek czynny Towarzystwa Naukowego Warszawskiego. W latach 2001–2011 przewodnicząca Komitetu Nauk Fizjologicznych Polskiej Akademii Nauk. Od 2010 r. członek korespondent Polskiej Akademii Nauk. Od 2010 członek krajowy Polskiej Akademii Umiejętności. W 2018 objęła funkcję wiceprezesa tej instytucji. W latach 1993–2001 członek Zarządu Międzynarodowej Unii Nauk Fizjologicznych (IUPS). W latach 1997–2001 przewodnicząca Komitetu Admisyjnego, a w latach 2012–2016 członek Komitetu Nominacyjnego Międzynarodowej Unii Nauk Fizjologicznych.

</doc>
<doc id="1402343" url="https://pl.wikipedia.org/wiki?curid=1402343" title="Konkurs Piosenki Eurowizji 1987">
Konkurs Piosenki Eurowizji 1987

32. Konkurs Piosenki Eurowizji został rozegrany 9 maja 1987 roku w Palais du Centenaire w Brukseli. Organizatorem była belgijska telewizja Radio Télévision Belge Francophone (RTBF), która otrzymała prawa do przygotowania konkursu dzięki zwycięstwu Sandry Kim, reprezentantki Belgii w konkursie w 1986.
Koncert finałowy prowadziła Viktor Lazlo. Konkurs wygrał Johnny Logan, reprezentant Irlandii z piosenką „Hold Me Now”, za którą otrzymał 172 punkty. Został tym samym pierwszym w historii uczestnikiem konkursu, który dwukrotnie zajął pierwsze miejsce w finale (wcześniej wygrał konkursu w 1980).
Koncert obejrzeli na żywo m.in. członkowie belgijskiej rodziny królewskiej, książę Albert II Koburg i księżna Paola.
Kraje uczestniczące.
Z powodu dużego zainteresowania udziałem w konkursie, Europejska Unia Nadawców (EBU) ograniczyła liczbę uczestników do 22 państw. W finale 32. Konkursu Piosenki Eurowizji wzięły udział m.in. powracający nadawcy publiczni z Grecji i Włoch. 
Powracający artyści.
Podczas konkursu wystąpiło kilku artystów, którzy reprezentowali swoje kraje w poprzednich latach. Reprezentantem Irlandii po raz drugi został Johnny Logan, który wygrał 25. Konkurs Piosenki Eurowizji. W barwach Cypru ponownie wystartowała Alexia, która pierwszy raz wystąpiła podczas finału imprezy w 1981 roku jako wokalistka zespołu Island. Austrię po raz trzeci reprezentował Gary Lux, biorący wcześniej udział w konkursach w 1983 (jako członek grupy Westend) i 1985 roku, a w tym samym koncercie finałowym uczestniczyli także zespół Wind, ponownie reprezentujący Niemcy.

</doc>
<doc id="1402346" url="https://pl.wikipedia.org/wiki?curid=1402346" title="Cemil Topuzlu">
Cemil Topuzlu

Cemil Topuzlu, także Cemil Pasza (ur. 2 marca 1868, zm. 21 marca 1958) – turecki chirurg, pamiętany za pionierskie osiągnięcia w wielu dziedzinach. Jako jeden z pierwszych przeprowadził bezpośredni masaż serca.
Życiorys.
Na początku swojej kariery pracował przez trzy lata jako asystent francuskiego chirurga Jules’a Peana. Następnie prowadził praktykę chirurgiczną w Stambule. Na początku XX wieku, u schyłku Imperium Osmańskiego, piastował urząd burmistrza Stambułu i Ministra Budownictwa. W uznaniu jego zasług nazwano jego imieniem ulicę w Stambule, a także amfiteatr (Cemil Topuzlu Harbiye Açık Hava Tiyatrosu), ukończony w 1947 roku.
Dorobek naukowy.
27 sierpnia 1903 u jednego z jego pacjentów, poddanego zewnętrznej uretrotomii pod znieczuleniem chloroformowym, doszło do zatrzymania akcji serca. Cemil Topuzlu wykonał wtedy masaż serca przy otwartej klatce piersiowej. Wprowadził pojęcie "nie resuscytować" w przypadku pacjentów z poważnymi chorobami naczyniowymi i innych układów, gdzie przewidywana długość życia jest bardzo krótka. Opracował nowe techniki szwów naczyniowych, przedstawione na Międzynarodowym Kongresie Medycznym w Moskwie w sierpniu 1897 i na dorocznym Congress of the Societe de Chirurgie de Paris w lipcu 1904. Przedstawił wtedy dwa przypadki rozdarcia tętnic podczas resekcji raka piersi i zszycia uszkodzenia jeszcze podczas tej operacji. W 1903 roku usunął podczas tracheotomii nasadkę ołówka z prawego oskrzela u 7-letniej dziewczynki.

</doc>
<doc id="1402350" url="https://pl.wikipedia.org/wiki?curid=1402350" title="Robert Munro">
Robert Munro

Robert Munro, 1. baron Alness (ur. 28 maja 1868 w Alness, zm. 6 października 1955) – brytyjski prawnik i polityk, członek Partii Liberalnej, minister w rządach Herberta Henry’ego Asquitha i Davida Lloyda George’a.
Życiorys.
Wykształcenie odebrał w Aberdeen Grammar School oraz na Uniwersytecie Edynburskim. W 1893 rozpoczął praktykę adwokacką w Scots Bar. W 1910 otrzymał tytuł Radcy Króla. Był członkiem Board of Inland Revenue.
W styczniu 1910 został wybrany do Izby Gmin jako reprezentant okręgu Wick Burghs. Od 1918 reprezentował okręg wyborczy Roxburgh and Selkirk. W 1913 został Lordem Adwokatem. W latach 1916-1922 był ministrem ds. Szkocji. Od 1913 był członkiem Tajnej Rady. W parlamencie zasiadał do 1922.
Po zakończeniu kariery parlamentarnej został Lordem Sekretarzem Sprawiedliwości (przewodniczącym II wydziału szkockiego Sądu Sesji). Sprawował ten urząd do 1933. Od 1924 był honorowym ławnikiem Lincoln’s Inn.
27 lipca 1934 otrzymał tytuł 1. barona Alness i zasiadł w Izbie Lordów. W 1945 został Lordem-in-Waiting króla Jerzego VI. W 1947 został Kawalerem Krzyża Wielkiego Orderu Imperium Brytyjskiego (GBE). Był zastępcą lorda namiestnika Edynburga. Zmarł w 1955. Wraz z jego śmiercią wygasł tytuł parowski.

</doc>
<doc id="1402354" url="https://pl.wikipedia.org/wiki?curid=1402354" title="Okręg wyborczy Roxburgh and Selkirk">
Okręg wyborczy Roxburgh and Selkirk

Okręg wyborczy Roxburgh and Selkirk powstał w 1918 r. i wysyłał do brytyjskiej Izby Gmin jednego deputowanego. Okręg obejmował hrabstwa Roxburgh i Selkirkshire. Został zlikwidowany w 1955 r.

</doc>
<doc id="1402357" url="https://pl.wikipedia.org/wiki?curid=1402357" title="Marek Sznajderman">
Marek Sznajderman

Marek Sznajderman (ur. 28 sierpnia 1929 w Warszawie, zm. 15 sierpnia 2020) – polski kardiolog, profesor nauk medycznych, wieloletni pracownik Instytutu Kardiologii w Warszawie oraz Akademii Medycznej w Warszawie.
Życiorys.
Był synem Ignacego Sznajdermana. Podczas II wojny światowej wraz z rodziną przebywał w getcie warszawskim, gdzie zginął m.in. jego ojciec i młodszy brat.
Był pracownikiem Instytutu Kardiologii im. Prymasa Tysiąclecia Stefana Kardynała Wyszyńskiego w Aninie oraz II Kliniki Chorób Wewnętrznych Akademii Medycznej w Warszawie.
Otrzymał godność honorowego członka Towarzystwa Internistów Polskich i Polskiego Towarzystwa Badań nad Miażdżycą.
Był autorem i współautorem licznych publikacji naukowych i wydawnictw książkowych.
Ojciec Moniki Sznajderman, antropolożki kultury, współzałożycielki i redaktor naczelnej Wydawnictwa Czarne.
Zmarł 15 sierpnia 2020.

</doc>
<doc id="1402362" url="https://pl.wikipedia.org/wiki?curid=1402362" title="Estadio José Maria Minella">
Estadio José Maria Minella



</doc>
<doc id="1402364" url="https://pl.wikipedia.org/wiki?curid=1402364" title="Goran Đorović">
Goran Đorović

Goran Đorović (cyryl. Гopaн Ђopoвић, wym. []; ur. 11 listopada 1971 w Prisztinie) – piłkarz serbski grający na pozycji środkowego lub lewego obrońcy, a także trener.
Kariera klubowa.
Đorović urodził się w stolicy Kosowa, Prisztinie. Karierę piłkarską rozpoczynał w tamtejszym klubie FK Priština. W 1989 roku zadebiutował w jego barwach w rozgrywkach drugiej ligi jugosłowiańskiej i przez cztery lata grał w niej jako podstawowy zawodnik swojego klubu. W 1993 roku przeszedł do jednego z najbardziej utytułowanych klubów w kraju, belgradzkiej Crvenej zvezdy. W swoim pierwszym sezonie spędzonym w „Czerwonej Gwieździe” wywalczył wicemistrzostwo Jugosławii. Z kolei w 1995 roku sięgnął po dublet i tym samym sięgnął po swoje pierwsze trofea w karierze – mistrzostwo kraju i Puchar Jugosławii. Krajowy puchar zdobywał także w latach 1996 i 1997 i wtedy też dwukrotnie zostawał wicemistrzem jugosłowiańskiej ligi. Ogółem w barwach stołecznego klubu rozegrał 100 ligowych spotkań, w których zdobył dwa gole.
Latem 1997 roku Goran wraz z bratem Zoranem odszedł do hiszpańskiej Celty Vigo. W Primera División po raz pierwszy wystąpił 31 sierpnia w wygranym 2:1 domowym meczu z Realem Saragossa. W Celcie od czasu debiutu grał w pierwszym składzie i w swoim pierwszym sezonie zajął 6. miejsce w La Liga. W 1999 roku był z Celtą piąty, w 2000 – siódmy, a w 2001 – szósty. W swoim ostatnim sezonie w Vigo przegrywał rywalizację na lewej obronie z Juanfranem, a na środku walczył o miejsce w składzie z Argentyńczykami Fernando Cáceresem i Eduardo Berizzo. W koszulce Celty rozegrał 99 spotkań i pięciokrotnie wpisywał się na listę strzelców.
Latem 2001 roku Đorović opuścił Celtę i trafił do Deportivo La Coruña, prowadzonego wówczas przez trenera Javiera Iruretę, tego samego, który ściągnął go do klubu z Vigo. W nowej drużynie Serb po raz pierwszy wystąpił 26 sierpnia przeciwko Realowi Valladolid (4:0). Jednak w trakcie sezonu dwukrotnie odnosił ciężką kontuzję i rozegrał zaledwie 10 spotkań w La Liga, a „Depor” zostało wicemistrzem Hiszpanii. W sezonie 2002/2003 wystąpił tylko w jednym meczu i latem odszedł do drugoligowego Elche CF. Tam spędził rok i w 2004 zakończył piłkarską karierę.
Kariera reprezentacyjna.
W reprezentacji Jugosławii Đorović zadebiutował 23 grudnia 1994 roku w przegranym 0:2 towarzyskim spotkaniu z Brazylią. W 1998 roku został powołany przez selekcjonera Slobodana Santrača do kadry na Mistrzostwa Świata we Francji. Tam był podstawowym zawodnikiem Jugosłowian. Wystąpił w grupowych spotkaniach z Iranem (1:0), Niemcami (2:2) oraz Stanami Zjednoczonymi (1:0), a także w 1/8 finału z Holandią (1:2). W 2000 roku był w drużynie „Plavich” na Euro 2000. Tam również grał w wyjściowej jedenastce, a jego dorobek to dwa spotkania: z Norwegią (1:0) i z Hiszpanią (3:4), jednak w 13. minucie tego drugiego doznał kontuzji i nie wystąpił już w ćwierćfinale z Holandią (1:6). Swoje ostatnie spotkanie w kadrze narodowej rozegrał w 2001 roku, a łącznie wystąpił w niej 49 razy.

</doc>
<doc id="1402365" url="https://pl.wikipedia.org/wiki?curid=1402365" title="Okręg wyborczy Wick Burghs">
Okręg wyborczy Wick Burghs

Okręg wyborczy Wick Burghs powstał w 1832 r. i wysyłał do brytyjskiej Izby Gmin jednego deputowanego. Okręg obejmował miasta Cromarty, Dingwall, Dornoch, Kirkwall, Tain i Wick. Został zlikwidowany w 1918 r.

</doc>
<doc id="1402366" url="https://pl.wikipedia.org/wiki?curid=1402366" title="Goran Djorović">
Goran Djorović



</doc>
<doc id="1402367" url="https://pl.wikipedia.org/wiki?curid=1402367" title="(8493) Yachibozu">
(8493) Yachibozu

(8493) Yachibozu – planetoida z grupy pasa głównego asteroid okrążająca Słońce w ciągu 3 lat i 329 dni w średniej odległości 2,48 au. Została odkryta 30 stycznia 1990 roku w "Kushiro" przez Masanoriego Matsuyamę i Kazurō Watanabe. Nazwa planetoidy pochodzi od "yachibozu", trawy często spotykanej na mokradłach w pobliżu Kushiro na wyspie Hokkaido. Nazwa została wybrana spośród nazw zaproponowanych przez dzieci uczestniczące w "Fureai Space Festival" odbywającym się w Kushiro z okazji "Japanese Space Day 2007". Przed nadaniem nazwy planetoida nosiła oznaczenie tymczasowe (8493) 1990 BY1.

</doc>
<doc id="1402368" url="https://pl.wikipedia.org/wiki?curid=1402368" title="Marcello Piacentini">
Marcello Piacentini

Marcello Piacentini (ur. 8 grudnia 1881 w Rzymie, zm. 19 maja 1960 tamże) – włoski architekt i urbanista, przedstawiciel modernizmu, teoretyk architektury.
Życiorys.
Marcello Piacentini był synem architekta Pio Piacentiniego. Studiował na Instytucie Sztuk Pięknych w Rzymie. W pierwszym okresie działalności projektował budowle pod wpływem modernizmu (m.in. kino Corso w Rzymie) i secesji wiedeńskiej, później inspirował go akademicki modernistyczny klasycyzm.

</doc>
<doc id="1402372" url="https://pl.wikipedia.org/wiki?curid=1402372" title="Zatorze (Nowa Sól)">
Zatorze (Nowa Sól)

Zatorze – zachodnia dzielnica miasta Nowa Sól w województwie lubuskim. 
Historia.
Historia dzielnicy sięga początków XX wieku. Wtedy w okolicach miasta uruchomiono wodociągi. Pierwsze zabudowania mieszkalne pojawiły się przed wybuchem II wojny światowej (budynki w rejonie ulic Sienkiewicza, Matejki, Wojska Polskiego). Jednak szczytowy okres rozbudowy dzielnicy przypada na lata 70. Wtedy wybudowano tu dwa duże osiedla mieszkaniowe: Osiedle Konstytucji 3 Maja i tzw. Osiedle XXX-lecia PRL, a także bloki przy ulicy Matejki. Dzielnica swoją nazwę wywodzi od położenia. Jest oddzielona od centrum miasta torami kolejowymi (stąd nazwa "Zatorze"). Od wschodu i południa ograniczają ją tory kolejowe, a od północy ulica Staszica. Dzielnica dzieli się na dwie części – Zatorze I (między ulicami Wojska Polskiego i 1 maja) i Zatorze II (między ulicami Staszica i Wojska Polskiego). W latach 1986–94 wzniesiony został tutaj kościół pod wezwaniem świętego Józefa Rzemieślnika.

</doc>
<doc id="1402373" url="https://pl.wikipedia.org/wiki?curid=1402373" title="Międzyzakładowy Wolny Związek Zawodowy Kolejarzy">
Międzyzakładowy Wolny Związek Zawodowy Kolejarzy

Międzyzakładowy Wolny Związek Zawodowy Kolejarzy zrzesza pracowników spółek grupy PKP S.A.
Związek jest członkiem centrali związkowej Ogólnopolskie Porozumienie Związków Zawodowych. 

</doc>
<doc id="1402375" url="https://pl.wikipedia.org/wiki?curid=1402375" title="Eduardo Mario Acevedo">
Eduardo Mario Acevedo



</doc>
<doc id="1402381" url="https://pl.wikipedia.org/wiki?curid=1402381" title="Soevik">
Soevik



</doc>
<doc id="1402390" url="https://pl.wikipedia.org/wiki?curid=1402390" title="Anthonie Palamedesz">
Anthonie Palamedesz

Anthonie Palamedesz (ur. 1602 w Leith w Szkocji, zm. 27 listopada 1673 w Amsterdamie) – holenderski malarz barokowy.
Życiorys.
Sztuki malarskiej uczył się prawdopodobnie od Michiela van Mierevelta. Jako mieszkaniec Delftu, został mistrzem tamtejszego cechu w 1636. Po przeprowadzce do Haarlemu zetknął się z Fransem Halsem, którego twórczość wywarła duży wpływ na jego dalszą działalność artystyczną.
Malował przede wszystkim sceny rodzajowe (np. "Scena zabawy przy muzyce", 1635–1640), głównie z życia żołnierzy, a także liczne portrety. Jego malarstwo ewoluowało od form monochromatycznych do coraz bogatszej palety barw.

</doc>
<doc id="1402391" url="https://pl.wikipedia.org/wiki?curid=1402391" title="Jan Fijor">
Jan Fijor

Jan Maria Fijor (ur. 16 czerwca 1948 w Zakopanem) – polski wydawca i publicysta ekonomiczny.
Życiorys.
 Jest wykładowcą w szkole przedsiębiorców Asbiro.
Kontrowersje.
W "Biuletynie IPN" z grudnia 2007 roku ukazał się artykuł Daniela Wicentego "Pospolita twarz SB: Przypadek TW 'Berety"', w którym autor wskazał Jana Fijora jako tajnego współpracownika SB o pseudonimie „Bereta”. Jan Fijor twierdzi w wywiadzie przeprowadzonym w KonteStacja.com, że nie tylko nie był tajnym współpracownikiem, lecz był ofiarą prześladowań ze strony Służby Bezpieczeństwa.
20 października 2008 r. do Sądu Rejonowego w Gdyni wpłynął prywatny akt oskarżenia Jana Fijora w sprawie przeciwko Danielowi Wicentemu oskarżonego o czyn z art. 212 § 2 k.k. 13 listopada 2009 r. Sąd Rejonowy dla Warszawy-Śródmieście przeniósł sprawę do Sądu Rejonowego dla Warszawy-Woli. 10 grudnia 2010 r. warszawski sąd umorzył z „braku znamion czynu zabronionego” prywatną sprawę karną wytoczoną Danielowi Wicentemu z IPN przez wydawcę Jana Fijora. Sąd Rejonowy dla Warszawy-Woli uznał, iż Wicenty działał w ramach swych obowiązków służbowych i na podstawie ustawy o IPN, a jego artykuł był bogato udokumentowany i powoływał się na oryginały akt SB z IPN.

</doc>
<doc id="1402395" url="https://pl.wikipedia.org/wiki?curid=1402395" title="Chlorek siarki">
Chlorek siarki

Chlorek siarki (nazwa systematyczna: dichlorek disiarki) – nieorganiczny związek chemiczny, połączenie siarki i chloru o wzorze S2Cl2.
Właściwości.
Chlorek siarki jest jasną, pomarańczowo-żółtą cieczą o mocnym, nieprzyjemnym zapachu, przypominającym nieco zapach dwutlenku siarki. Cząsteczki chlorku siarki zawierają mostek disiarczkowy, a siarka znajduje się na formalnym stopniu utlenienia I. Struktura przestrzenna Cl-S-S-Cl zbliżona jest do nadtlenku wodoru. Forma ta istnieje w równowadze tautomerycznej z nietrwałą formą rozgałęzioną S=SCl2, którą można wykryć metodami spektralnymi po naświetlaniu S2Cl2 promieniowaniem UV.
Otrzymywanie.
Chlorek siarki otrzymuje się z niemal teoretyczną wydajnością, przepuszczając suchy chlor nad stopioną siarką. Reakcja jest egzotermiczna. Po zakończeniu procesu, który można przerwać w każdej chwili, dodaje się szczyptę sproszkowanej siarki i destyluje z aparatu o szlifach szklanych. Tak otrzymany chlorek siarki najlepiej zaampułkować, gdyż łatwo rozkłada się pod wpływem wilgoci (a nawet alkoholi).

</doc>
<doc id="1402399" url="https://pl.wikipedia.org/wiki?curid=1402399" title="Vietcong 2">
Vietcong 2

Vietcong 2 skrót VC2 – kontynuacja gry Vietcong wydanej w 2003 roku. W grze znów przyjdzie nam walczyć w wojnie wietnamskiej. Tryb jednoosobowy zawiera dwa rodzaje kampanii, w których gracz staje po stronie Vietcongu lub US. Akcja gry rozgrywa się w roku 1968 podczas Ofensywy Tết, która jest uważana przez historyków za punkt zwrotny w wojnie wietnamskiej. Fabuła gry jest oparta na faktach, które miały miejsce w okolicach miasta Huế.
Grafika / Dźwięk / Fizyka gry.
Grafika.
Grafika w niewielkim stopniu różni od swojego poprzednika z 2003 roku, pojawiły się nawet głosy, że jest znacznie gorsza niż w Vietcong 1. Krzaki oraz inne rośliny poruszają się gdy w nich się porusza gracz. Postacie są dość dokładnie odwzorowane, dobrze widać rysy twarzy.
Dźwięk.
Dźwięk pod względem muzycznym w grze jest o wiele bardziej uboższy niż w poprzedniej wersji, natomiast w czasie misji lub gry wieloosobowej dźwięk jest wspaniale odwzorowany na panujący tam klimat między innymi wybuchy, przeładowania magazynków, dźwięki dżungli i skradanie oraz inne ruchy przeciwników.
Fizyka gry.
W Vietcong 2 położono w znaczącym stopniu nacisk na fizykę gry, dzięki czemu zabici przeciwnicy upadają w bardziej realistyczny sposób, niż to miało miejsce w pierwszej części gry.
Hradba.
Hradba jest czymś podobnym do PunkBuster jest to zabezpieczeniem przeciw cheaterom, które weszło do Vietconga i jego kontynuacja jest teraz w Vietcong 2. Jego zadanie jest wykrywanie np. wallhacków, aimbotów czy speedhacków.

</doc>
<doc id="1402400" url="https://pl.wikipedia.org/wiki?curid=1402400" title="(8824) Genta">
(8824) Genta

(8824) Genta – planetoida z pasa głównego asteroid okrążająca Słońce w ciągu 4 lat i 251 dni w średniej odległości 2,81 au. Została odkryta 18 stycznia 1988 roku w "Kushiro" przez Masanoriego Matsuyamę i Kazurō Watanabe. Nazwa planetoidy pochodzi od "Genty Yamamoto" (ur. 1942), japońskiego poety. Przed nadaniem nazwy planetoida nosiła oznaczenie tymczasowe (8824) 1988 BH.

</doc>
<doc id="1402401" url="https://pl.wikipedia.org/wiki?curid=1402401" title="Kazimierz Thiel">
Kazimierz Thiel

Kazimierz Stefan Thiel (ur. 25 stycznia 1924 w Doruchowie, zm. 24 kwietnia 2015 w Warszawie) – polski geotechnik, specjalizujący się w mechanice skał, profesor nauk technicznych.
Był synem Stanisława Thiela, najmłodszym z czwórki rodzeństwa. Z całej rodziny tylko on przeżył II wojnę światową. Pracę w rodzinnym majątku połączył ze studiami na Politechnice Wrocławskiej, które ukończył w 1950 roku. Po ich ukończeniu przeniósł się do Warszawy. W 1958 roku uzyskał stopień doktora, a w 1964 doktora habilitowanego na Politechnice Warszawskiej. W 1973 roku otrzymał stopień profesora nadzwyczajnego, a w 1982 profesora zwyczajnego nauk technicznych. W 1991 został członkiem korespondentem PAN, a w 1998 członkiem rzeczywistym.
Zawodowo był związany z Instytutem Budownictwa Wodnego Polskiej Akademii Nauk, Centre Experimental des Recherses et d'Etudes du Batiment et des Travaux Publics w Paryżu oraz Ecole Nationale Polytechnique w Algierze.
Brał czynny udział, jak również był organizatorem badań, na wielu budowach hydrotechnicznych m.in.: zapory w Niedzicy, Besku, Dobczycach, Klimkówce, Młotach. Zajmował się zboczami zagrożonymi osuwiskami, m.in.: w Stróży, Lipowicy, Dobczycach, Szymbarku, Kotelnicy, Tresnej.
14 stycznia 2008 Politechnika Warszawska przyznała mu tytuł doktora "honoris causa".
Spoczywa na cmentarzu Powązkowskim (kwatera 284d wprost-1-29).

</doc>
<doc id="1402403" url="https://pl.wikipedia.org/wiki?curid=1402403" title="Chadderton">
Chadderton

Chadderton – miasto w północno-zachodniej Anglii, należące do aglomeracji Manchesteru. Administracyjnie należy do dystryktu Oldham, stanowiącego część hrabstwa Wielki Manchester. W 2001 roku miasto liczyło 33 001 mieszkańców.

</doc>
<doc id="1402405" url="https://pl.wikipedia.org/wiki?curid=1402405" title="Motocross Madness">
Motocross Madness

Motocross Madness – komputerowy symulator wyczynowej jazdy motocyklem, wydany 15 stycznia 1999 roku. 
Posiadała kilka trybów gry:
Gra posiada również tryb gry w sieci.
W każdym z trybów gracz mógł praktykować, ścigać się dla zabawy i organizować wirtualne mistrzostwa.
Druga odsłona: Motocross Madness 2.
Została wydana 25 maja 2000 roku. Miała lepszą grafikę od poprzedniczki, więcej motocykli i więcej opcji tuningowania. 
Tryby były takie same jak w poprzedniej wersji, ale miały nieco zmienione zasady. Algorytm odpowiedzialny za sztuczną inteligencję został napisany całkowicie od nowa.
Szczegóły.
Gra w sieci wymaga co najmniej łącza internetowego 56 Kbit/s

</doc>
<doc id="1402409" url="https://pl.wikipedia.org/wiki?curid=1402409" title="Studia dzienne">
Studia dzienne



</doc>
<doc id="1402411" url="https://pl.wikipedia.org/wiki?curid=1402411" title="Cmentarz żydowski w Połczynie-Zdroju">
Cmentarz żydowski w Połczynie-Zdroju

Cmentarz żydowski w Połczynie-Zdroju – został założony w XVIII wieku, co sugeruje zamieszkiwanie w Połczynie w połowie tego stulecia żydowskiego grabarza. Ulokowano go przy drodze do Świdwina, w odległości około 1,5 km na północ od miasta, pomiędzy torami kolejowymi prowadzącymi do Złocieńca i do Świdwina. Zajmował powierzchnię 0,3 ha. 
Wcześniejszy cmentarz żydowski mieścił się na wzgórzu, na tyłach dzisiejszego hotelu „Polanin”. Gdy na początku XX wieku właściciel browaru (obecnego Browaru Połczyn-Zdrój) zbudował drogę, by ułatwić transport surowców do browaru, przebijając się przez wzgórze, cmentarz żydowski został podzielony na dwie części. Dziś prawie nie ma po nim śladu. 
Gmina żydowska w Połczynie należała do większych na Pomorzu Zachodnim. W 2. połowie XVIII wieku w mieście żyło około 30 wyznawców judaizmu, sto lat później już ponad 200, a na początku XX wieku nadal było ich ponad 100. Do połowy lat 30. XX wieku pochowano około 250 osób. Kirkut został zdewastowany podczas nocy kryształowej (9/10 listopada 1938). Nie uległ całkowitej dewastacji w okresie III Rzeszy. Ostateczna zagłada cmentarza i prawie wszystkich zachowanych nagrobków nastąpiła po wojnie. W 1970 roku zburzony został mur okalający cmentarz, a macewy sprzedano. Do początku lat 90. XX wieku zachowało się siedem nagrobków pochodzących z XIX wieku. Ostatni nagrobek z piaskowca został zniszczony na początku lat 90. XX wieku. Do czasów obecnych na terenie cmentarza znajdują się fragmenty rozbitych nagrobków oraz kilka wykopanych rowów przez miejscową ludność poszukującą mitycznego tzw. żydowskiego złota. W 1998 roku teren cmentarza został uporządkowany i oznakowany. Jego istnienie potwierdzają drzewa, którymi był obsadzony i tablica informacyjna.

</doc>
<doc id="1402413" url="https://pl.wikipedia.org/wiki?curid=1402413" title="Elena Baltacha">
Elena Baltacha

Elena Sergeevna Baltacha, ukr. Олена Сергі́ївна Балтача (ur. 14 sierpnia 1983 w Kijowie, zm. 4 maja 2014 w Ipswich) – brytyjska tenisistka pochodzenia ukraińskiego.
Miała na koncie zwycięstwa w 11 turniejach ITF w singlu oraz 4 w deblu. W turniejach wielkoszlemowych najdalej zachodziła podczas Wimbledonu 2002, Australian Open 2005 oraz Australian Open 2010 – w każdym przypadku osiągała trzecie rundy, przegrywając odpowiednio z Jeleną Lichowcewą, Silvią Fariną Elią i Dinarą Safiną.
Życie prywatne.
Urodzona w Kijowie w wieku 6 lat przeniosła się z rodziną do Ipswich. Po roku przeprowadzili się do Szkocji. Później mieszkała w Londynie.
Baltacha pochodziła ze sportowej rodziny. Jej ojciec Serhij był piłkarzem, matka Olga reprezentowała ZSRR na igrzyskach olimpijskich w pięcioboju i siedmioboju, a brat, także Sergei, poszedł w ślady ojca.
W grudniu 2013 roku poślubiła swojego trenera – Nino Severino.
W marcu 2014 roku poinformowała o zdiagnozowaniu u niej raka wątrobowokomórkowego. Zmarła 4 maja 2014 roku w swoim domu w Ipswich.

</doc>
<doc id="1402415" url="https://pl.wikipedia.org/wiki?curid=1402415" title="Failsworth">
Failsworth

Failsworth – miasto w Wielkiej Brytanii, w Anglii, w aglomeracji Manchesteru, należące do dystryktu Oldham. Niegdyś ośrodek przemysłu tekstylnego (zwłaszcza produkcji kapeluszy), obecnie najważniejszymi dziedzinami lokalnej gospodarki są produkcja elementów elektrycznych i plastiku. Miasto liczy ok. 20,5 tys. mieszkańców.

</doc>
<doc id="1402417" url="https://pl.wikipedia.org/wiki?curid=1402417" title="Crying Time">
Crying Time

Crying Time – album amerykańskiego muzyka Raya Charlesa, wydany w 1966 roku. Płyta stanowi powrót Charlesa do rhythm and bluesowego klimatu jego hitów, nagranych w wytwórni Atlantic.
Tytułowy utwór „Crying Time” uplasował się w pierwszej dziesiątce zestawienia "Billboardu".
Album został zarejestrowany we własnym studiu nagraniowym Charlesa, a jego producentem był Joe Adams.

</doc>
<doc id="1402422" url="https://pl.wikipedia.org/wiki?curid=1402422" title="Volpone">
Volpone



</doc>
<doc id="1402423" url="https://pl.wikipedia.org/wiki?curid=1402423" title="Cmentarz żydowski w Zielonej Górze">
Cmentarz żydowski w Zielonej Górze

Cmentarz żydowski w Zielonej Górze – został założony w 1814.
Informacje ogólne.
Cmentarz zajmuje powierzchnię 0,4 ha. Uległ dewastacji w okresie III Rzeszy i pod koniec lat 60. XX wieku. W 2003 przeszedł pod opiekę Fundacji Ochrony Dziedzictwa Żydowskiego.

</doc>
<doc id="1402425" url="https://pl.wikipedia.org/wiki?curid=1402425" title="Volpone albo lis (film francuski)">
Volpone albo lis (film francuski)

Volpone albo lis − francuski film komediowy, na podstawie sztuki Bena Jonsona "Volpone". Film został wyreżyserowany w 2003 roku przez Frédérica Auburtina.
Nazwiska postaci.
Nazwisko "Volpone" w języku włoskim nawiązuje do lisa, stąd też w Polsce tytuł ""Volpone" przetłumaczono jako "Volpone albo lis"". Imię "Mosca" oznacza zaś dosłownie słowo "mucha". Kupiec "Corbaccio" nosi nazwisko oznaczające "kruk", nazwisko prawnika Voltore oznacza sępa.
Fabuła.
Oszust Volpone udaje śmiertelnie chorego, by wyłudzić prezenty od tych, którzy spodziewają się odziedziczenia jego majątku.

</doc>
<doc id="1402429" url="https://pl.wikipedia.org/wiki?curid=1402429" title="(8943) Stefanozafka">
(8943) Stefanozafka

(8943) Stefanozafka – planetoida z pasa głównego asteroid okrążająca Słońce w ciągu 4 lat i 248 dni w średniej odległości 2,8 au. Została odkryta 30 stycznia 1997 roku w Osservatorio Astrometrico Santa Lucia Stroncone przez Antonio Vagnozziego. Nazwa planetoidy pochodzi od "Stefano Zafki" (1972-2007), przewodnika alpejskiego, który uczestniczył w dwóch wyprawach na K2 i zaginął podczas drugiego zejścia ze szczytu. Przed nadaniem nazwy planetoida nosiła oznaczenie tymczasowe (8943) 1997 BH3.

</doc>
<doc id="1402431" url="https://pl.wikipedia.org/wiki?curid=1402431" title="Garmin-Chipotle">
Garmin-Chipotle



</doc>
<doc id="1402438" url="https://pl.wikipedia.org/wiki?curid=1402438" title="Pale Blue Dot">
Pale Blue Dot

Pale Blue Dot – fotografia Ziemi wykonana przez sondę kosmiczną "Voyager 1," opuszczającą Układ Słoneczny.
Zdjęcie to zostało wykonane z rekordowej odległości od Ziemi – około 6,4 mld km (ok. 4 mld mil, ponad 43 au). Pomysłodawcą zdjęcia był astronom Carl Sagan, a jego tytułu użył w 1994 roku dla swojej książki "Błękitna kropka. Człowiek i jego przyszłość w kosmosie".
14 lutego 1990 sonda Voyager 1, która znajdowała się już daleko poza orbitą Plutona i zrealizowała podstawowe cele misji podczas przelotu przez Układ Słoneczny, wykonała na polecenie z Ziemi szereg manewrów mających na celu reorientację kamer w kierunku centrum Układu Słonecznego, tak aby sfotografować planety Układu Słonecznego. Na jednym ze zdjęć o dużej ziarnistości widać Ziemię jako "błękitną kropkę".
Zdjęcie zostało wykonane z sondy przemieszczającej się 32° powyżej ekliptyki przy użyciu wąskokątnego aparatu fotograficznego z zastosowaniem niebieskiego, zielonego i fioletowego filtru. Wąskokątny aparat fotograficzny (w przeciwieństwie do szerokokątnych), w który wyposażono sondę "Voyager 1", przeznaczony jest do fotografowania obszarów zawierających określone szczegóły. Ziemia na fotografii zajmuje obszar około 0,12 piksela.
Sonda "Voyager 1" wykonała także podobne zdjęcia Wenus, Jowisza, Saturna, Urana i Neptuna, tworząc portret Układu Słonecznego. Ze względu na stosunkowo niewielką odległość kątową od Słońca niemożliwe było sfotografowanie Merkurego i Marsa. W wyniku zestawienia 60 zdjęć w mozaikę uzyskano portret Układu Słonecznego.

</doc>
<doc id="1402439" url="https://pl.wikipedia.org/wiki?curid=1402439" title="Volpone albo lis (Teatr Telewizji)">
Volpone albo lis (Teatr Telewizji)

Volpone albo lis – spektakl Teatru Telewizji Polskiej, wyprodukowany w 2006 roku na podstawie sztuki Bena Jonsona "Volpone". Reżyserem widowiska był Grzegorz Warchoł.

</doc>
<doc id="1402440" url="https://pl.wikipedia.org/wiki?curid=1402440" title="Cmentarz żydowski w Górowie Iławeckim">
Cmentarz żydowski w Górowie Iławeckim

Cmentarz żydowski w Górowie Iławeckiem – został założony w XIX wieku i zajmuje powierzchnię 0,1 ha. Do naszych czasów zachowało się dwadzieścia jeden nagrobków wykonanych z piaskowca i zawierających napisy w języku hebrajskim i niemieckim. Macewy wyrwane z cmentarza zostały użyte do ułożenia chodnika w ciągu ul. Mickiewicza.

</doc>
<doc id="1402441" url="https://pl.wikipedia.org/wiki?curid=1402441" title="Alfredo Pacheco">
Alfredo Pacheco

Alfredo Alberto Pacheco (ur. 1 grudnia 1982 w Santa Ana, zm. 27 grudnia 2015 tamże) – salwadorski piłkarz grający jako pomocnik.
Kariera reprezentacyjna.
Pacheco występował w reprezentacji narodowej w turnieju UNCAF Cup 2007 oraz Złotym Pucharze CONCACAF 2007, był także jej kapitanem.
Afera korupcyjna.
Alfredo Pacheco został dożywotnio zawieszony przez Federację Salwadoru (FESFUT) wraz z 13 innymi reprezentantami tego kraju za udział w ustawianiu meczów. Zawodnicy mieli dopuścić się czynów korupcyjnych co najmniej przy czterech meczach międzynarodowych. Zakaz dotyczy pracy w środowisku piłkarskim w jakiejkolwiek roli.
Alfredo Pacheco, został zastrzelony. Do tragedii doszło o 3:30 nad ranem w Santa Ana, rodzinnej miejscowości sportowca.

</doc>
<doc id="1402444" url="https://pl.wikipedia.org/wiki?curid=1402444" title="Alfredo Alberto Pacheco">
Alfredo Alberto Pacheco



</doc>
<doc id="1402446" url="https://pl.wikipedia.org/wiki?curid=1402446" title="Rejon iwanycziwski">
Rejon iwanycziwski



</doc>
<doc id="1402447" url="https://pl.wikipedia.org/wiki?curid=1402447" title="Bukowo Polanowskie">
Bukowo Polanowskie



</doc>
<doc id="1402450" url="https://pl.wikipedia.org/wiki?curid=1402450" title="Low (album Testament)">
Low (album Testament)

Low – szósty album studyjny amerykańskiej grupy muzycznej Testament. Nagrania dotarły do 122. miejsca listy Billboard 200 w USA.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1402451" url="https://pl.wikipedia.org/wiki?curid=1402451" title="Cmentarz żydowski w Piszu">
Cmentarz żydowski w Piszu

Cmentarz żydowski w Piszu – został założony w 1850 roku i zajmuje powierzchnię 0,4 ha, na której, wskutek dewastacji z okresu III Rzeszy, zachował się tylko jeden nagrobek. Cmentarz znajduje się przy ul. Parkowej.

</doc>
<doc id="1402453" url="https://pl.wikipedia.org/wiki?curid=1402453" title="Fundacja Instytut Edukacji Ekonomicznej im. Ludwiga von Misesa">
Fundacja Instytut Edukacji Ekonomicznej im. Ludwiga von Misesa

Fundacja Instytut Edukacji Ekonomicznej im. Ludwiga von Misesa – założona w 2003 roku we Wrocławiu fundacja o charakterze edukacyjno-badawczym.
Patronem fundacji jest austriacki ekonomista Ludwig von Mises, jedna z głównych postaci tzw. austriackiej szkoły ekonomii. Instytut odwołuje się w swojej działalności do tradycji klasycznego liberalizmu, ekonomii wolnorynkowej i filozofii politycznej libertarianizmu.
Fundatorem Instytutu jest ekonomista i publicysta dr Mateusz Machaj. Instytut jest zarządzany przez czteroosobowy zarząd, w tym dyrektora generalnego Mateusza Banedyka i prezesa Mikołaja Pisarskiego. W 2007 roku Instytut został wpisany do rejestru Organizacji Pożytku Publicznego.
Instytut jest partnerem międzynarodowej sieci wolnorynkowych think tanków Atlas Network.
Projekty.
Instytut Misesa poza wydawaniem książek zajmuje się organizacją szeregu projektów mających na celu kształcenie „kompetentnych rzeczników przekazujących zrozumiałą wiedzę ekonomiczną oraz rzetelnie krytykującym idee, które czerpią swą siłę z błędnej wiedzy o stosunkach społeczno-gospodarczych” Do projektów tych należą:
Ponadto Instytut prowadzi projekt „Dziedzictwo”, w ramach którego promuje dokonania często zapomnianych polskich ekonomistów.
W latach 2008–2009 ekonomiści Instytutu prowadzili Kryzys Bloga, na którym śledzili kryzys finansowy. Pod koniec 2011 roku blog został reaktywowany, tym razem koncentrując się na problemach strefy euro.
Działalność wydawnicza.
W 2011 roku Instytut Misesa był partnerem wydania książki „Ekonomiści szkoły austriackiej”, do której rozdziały pisali ekonomiści związani z Instytutem. Książka ukazała się nakładem Instytutu Studiów Regionalnych, w partnerstwie z Wydziałem Ekonomii i Zarządzania Uniwersytetu w Białymstoku. Instytut był też patronem wydania książki „Złoto, banki, ludzie – krótka historia pieniądza”, do którego wstęp napisał dr Mateusz Machaj, fundator Instytutu.

</doc>
<doc id="1402455" url="https://pl.wikipedia.org/wiki?curid=1402455" title="Lasa (Cypr)">
Lasa (Cypr)

Lasa (gr. "Λάσα") – wieś w Republice Cypryjskiej, w dystrykcie Pafos. W 2011 roku liczyła 67 mieszkańców.

</doc>
<doc id="1402456" url="https://pl.wikipedia.org/wiki?curid=1402456" title="Ray’s Moods">
Ray’s Moods

Ray’s Moods – album amerykańskiego muzyka Raya Charlesa, wydany w 1966 roku. Mimo iż żadna z piosenek z płyty nie stała się hitem, "Ray’s Moods" spotkał się z pozytywnym odbiorem. Krytycy docenili dobrze skomponowane dźwięki, innowacyjne aranżacje, a także brak nietrafionych eksperymentów muzycznych, jakie towarzyszyły twórczości Raya w latach 60.

</doc>
<doc id="1402457" url="https://pl.wikipedia.org/wiki?curid=1402457" title="Filipe Machado">
Filipe Machado

Filipe Machado, właśc. Filipe Jose Machado Nascimento (ur. 13 marca 1984 w Gravataí, Rio Grande do Sul, zm. 28 listopada 2016 w La Unión) – brazylijski piłkarz. Grał w takich zespołach jak: Internacional Porto Alegre, Fluminense Rio de Janeiro, Bento Gonçalves, Pontevedra CF, União Leiria i CSKA Sofia. W 2016 roku występował w brazylijskim klubie Associação Chapecoense de Futebol.
Zginął w katastrofie samolotu LaMia Airlines 2933 pod Medellín.

</doc>
<doc id="1402458" url="https://pl.wikipedia.org/wiki?curid=1402458" title="Najdalsze">
Najdalsze

Najdalsze to pierwsze wydawnictwo zespołu Wyspy Dobrej Nadziei grającego poezję śpiewaną umieszczone na płycie CD.
Piosenka "Zaproszenie na wycieczkę" została zadedykowana przez zespół Łódzkiemu Studenckiemu Kołu Przewodników Beskidzkich.
Twórcy.
Zespół Wyspy Dobrej Nadziei w składzie:
Gościnnie:

</doc>
<doc id="1402459" url="https://pl.wikipedia.org/wiki?curid=1402459" title="Milia (dystrykt Pafos)">
Milia (dystrykt Pafos)

Milia (gr. "Μηλιά") – wieś w Republice Cypryjskiej, w dystrykcie Pafos. W 2011 roku liczyła 14 mieszkańców.

</doc>
<doc id="1402462" url="https://pl.wikipedia.org/wiki?curid=1402462" title="Pano Panaja">
Pano Panaja

Pano Panaja (gr. "Πάνω Παναγιά") – wieś w Republice Cypryjskiej, w dystrykcie Pafos. W 2011 roku liczyła 481 mieszkańców.
Leży u podnóża gór Trodos. W pobliżu miejscowości znajduje się zabytkowy monastyr Chrisorojatisa. 
W Pano Panaja urodził się Makarios III (1913-1977), pierwszy prezydent Cypru. W domu, gdzie przyszedł na świat obecnie znajduje się muzeum.

</doc>
<doc id="1402465" url="https://pl.wikipedia.org/wiki?curid=1402465" title="Posyłam Was">
Posyłam Was

Posyłam Was – kwartalnik Pallotyńskiego Sekretariatu Misyjnego Prowincji Chrystusa Króla ukazujący się od 1991. Poświęcony tematyce misyjnej reewangelizacyjnej w krajach Europy Wschodniej. Czasopismo to jest adresowane do współpracowników misyjnych, współpracowników „Pomostu” oraz wszystkich zainteresowanych misjami i nową ewangelizacją.

</doc>
<doc id="1402466" url="https://pl.wikipedia.org/wiki?curid=1402466" title="Cmentarz żydowski w Wydminach">
Cmentarz żydowski w Wydminach

Cmentarz żydowski w Wydminach – został założony w II połowie XIX wieku i zajmuje powierzchnię 0,1 ha, na której, wskutek dewastacji z okresu III Rzeszy, zachowało się jedynie pięć nagrobków.

</doc>
<doc id="1402468" url="https://pl.wikipedia.org/wiki?curid=1402468" title="Invites You to Listen">
Invites You to Listen

Invites You to Listen – album amerykańskiego muzyka Raya Charlesa, wydany w 1967 roku. Jego producentem był Joe Adams.

</doc>
<doc id="1402469" url="https://pl.wikipedia.org/wiki?curid=1402469" title="Małżeństwo z rozsądku">
Małżeństwo z rozsądku



</doc>
<doc id="1402472" url="https://pl.wikipedia.org/wiki?curid=1402472" title="José Clayton">
José Clayton

José Clayton Menezes Ribeiro (ur. 21 marca 1974
roku w São Luís) – tunezyjski piłkarz brazylijskiego pochodzenia występujący najczęściej na pozycji lewego obrońcy.
Kariera klubowa.
José Clayton zawodową karierę rozpoczynał w 1994 roku w Étoile Sportive du Sahel. W zespole tym występował przez kolejne cztery lata. W 1995 i 1999 roku wywalczył Puchar CAF, w 1996 roku zdobył puchar Tunezji, w 1997 roku sięgnął po tytuł mistrza kraju i Puchar Zdobywców Pucharów Afryki, a w 1998 roku triumfował w rozgrywkach Superpucharu Afryki. Latem 1998 roku Clayton przeszedł do drużyny SC Bastia. W debiutanckim sezonie rozegrał dla niej 22 ligowe pojedynki i zajął trzynaste miejsce w Ligue 1. W kolejnych dwóch latach tunezyjski obrońca grywał już rzadziej, a Bastia plasowała się kolejno na dziesiątej i ósmej pozycji w tabeli francuskiej ekstraklasy. W 2001 roku Clayton podpisał kontrakt ze Stade Tunisien, jednak w przerwie rozgrywek 2001/02 odszedł do Espérance Tunis. Z nowym klubem trzy razy z rzędu zdobył mistrzostwo Tunezji. Sezon 2005/06 Clayton spędził w katarskim Al-Sadd, z którym wywalczył mistrzostwo Kataru. W późniejszym czasie zasilił kolejno turecki Sakaryaspor oraz Stade Gabèsien. W tym ostatnim zakończył karierę.
Kariera reprezentacyjna.
W reprezentacji Tunezji Clayton zadebiutował w 1998 roku. W tym samym roku pojechał na mistrzostwa świata, na których zespół prowadzony przez Henryka Kasperczaka nie wyszedł z grupy i odpadł z turnieju. Na imprezie tej Clayton zagrał w dwóch pierwszych meczach w pełnym wymiarze czasowym. Tunezyjczyk był także uczestnikiem kolejnych mistrzostw świata. Na boiskach Korei Południowej i Japonii ekipa "Les Aigles de Carthage" ponownie została wyeliminowana w fazie grupowej. Tym razem Clayton wystąpił tylko w przegranym 2:0 pojedynku z Japonią, kiedy to na boisku przebywał przez 61 minut. W 2004 roku Clayton był uczestnikiem Igrzysk Olimpijskich w Atenach, rok później wziął udział w Pucharze Konfederacji, a następnie został powołany do kadry na Puchar Narodów Afryki 2006. Łącznie dla reprezentacji swojego kraju zaliczył 40 występów i strzelił dwie bramki.

</doc>
<doc id="1402473" url="https://pl.wikipedia.org/wiki?curid=1402473" title="Jose Clayton">
Jose Clayton



</doc>
<doc id="1402474" url="https://pl.wikipedia.org/wiki?curid=1402474" title="Oxbow (zespół muzyczny)">
Oxbow (zespół muzyczny)

Oxbow – amerykański zespół muzyczny zaliczany do kategorii noise i punk rock. 
Zespół powstał pod koniec lat 80. w San Francisco. Wykonuje muzykę będącą mieszanką noise i punk rocka z innymi gatunkami, w tym nawet bluesem. Wokalistą jest Eugene Robinson. W 2006 ukazało się DVD sygnowane przez Oxbow: "Love That's Last: A Wholly Hypnographic and Disturbing Work Regarding Oxbow".

</doc>
<doc id="1402477" url="https://pl.wikipedia.org/wiki?curid=1402477" title="Giorgia Meloni">
Giorgia Meloni

Giorgia Meloni (ur. 15 stycznia 1977 w Rzymie) – włoska polityk, dziennikarka, od 2008 do 2011 minister do spraw młodzieży, przewodnicząca partii Bracia Włosi oraz Partii Europejskich Konserwatystów i Reformatorów, od 2022 premier Włoch.
Życiorys.
Urodziła się i spędziła dzieciństwo w rzymskiej dzielnicy Garbatella. Uzyskała wykształcenie średnie. W młodości pracowała m.in. jako barmanka. W wieku 15 lat założyła stowarzyszenie młodzieżowe "Gli Antenati", które przeciwstawiało się reformie szkolnictwa proponowanej przez minister Rosę Russo Iervolino. W 1996 wybrano ją głównym reprezentantem organizacji "Azione Studentesca", ruchu wspierającego Sojusz Narodowy na forum stowarzyszeń młodzieżowych. Była autorką inicjatyw zmierzających do otwierania szkół w godzinach popołudniowych i darmowego wypożyczania podręczników.W 1998 została wybrana na radną prowincji Rzym z ramienia Sojuszu Narodowego, pełniła tę funkcję do 2002. W 2000 weszła w skład zarządu "Azione Giovani", a dwa lata później podczas kongresu w Viterbo stanęła na czele tej organizacji.
W 2006 została wybrana na posłankę do Izby Deputowanych XV kadencji z listy Sojuszu Narodowego. Pełniła funkcję wiceprzewodniczącej tej izby parlamentu, stając się wówczas najmłodszą osobą powołaną na to stanowisko w historii Włoch. W przedterminowych wyborach w 2008 uzyskała mandat na XVI kadencję z ramienia Ludu Wolności. W maju tego samego roku mianowano ją ministrem do spraw młodzieży w czwartym rządzie Silvia Berlusconiego. Stanowisko to zajmowała do listopada 2011.
W 2012 współtworzyła partię Bracia Włosi – Centroprawica Narodowa, z jej ramienia w 2013 ponownie wybrana do Izby Deputowanych na XVII kadencję. W latach 2012–2013 była jedną z trzech współprzewodniczących, a w 2014 została przewodniczącą partii.
W 2018 i 2022 utrzymywała mandat posłanki, wygrywając w okręgu większościowym. We wrześniu 2020 została również przewodniczącą Partii Europejskich Konserwatystów i Reformatorów.
W wyniku przedterminowych wyborów parlamentarnych w 2022 większość w obu izbach XIX kadencji uzyskała centroprawicowa koalicja, tworzona głównie przez FdI, Ligę i Forza Italia. Bracia Włosi stali się największym parlamentarnym ugrupowaniem. Ugrupowania te uzgodniły powołanie nowego rządu, wskazując Giorgię Meloni jako kandydatkę na premiera. 21 października 2022 prezydent Sergio Mattarella powierzył jej misję utworzenia gabinetu. Jeszcze tego samego dnia liderka FdI przedstawiła listę kandydatów na członków rządu. Następnego dnia prezydent dokonał zaprzysiężenia wicepremierów i ministrów, a nowy gabinet rozpoczął funkcjonowanie. Giorgia Meloni stała się pierwszą w historii kobietą na stanowisku premiera Włoch.
Poglądy polityczne.
Zadeklarowała się jako przeciwniczka nielegalnej imigracji, małżeństw osób tej samej płci i adopcji dzieci przez takie pary, podkreślała swoje przywiązanie do chrześcijańskich i rodzinnych wartości, określiła aborcję jako porażkę. Opowiedziała się za członkostwem Włoch w NATO i Unii Europejskiej, a także pozostaniem państwa w strefie euro, krytykowała jednocześnie nadmierną jej zdaniem biurokrację w UE.
W 2018 określiła Benita Mussoliniego jako „skomplikowaną postać”, w 2022 powiedziała, że „faszyzm ogranicza się do historii”. W 2022 wskazała na wspólne wartości i doświadczenia jej ugrupowania z Likudem, brytyjską Partią Konserwatywną i amerykańską Partią Republikańską.
Przed rozpoczęciem rosyjskiej inwazji na Ukrainę w 2022 opowiadała się za polepszeniem relacji włosko-rosyjskich, jednak w kampanii wyborczej w 2022 zobowiązała się do kontynuacji i niezmniejszania pomocy wojskowej dla Ukrainy oraz działań na rzecz wzmacniania pozycji międzynarodowej tego państwa.
Życie prywatne.
Jej partnerem życiowym został dziennikarz Andrea Giambruno, z którym ma córkę. Jej szwagrem został polityk Francesco Lollobrigida.

</doc>
<doc id="1402478" url="https://pl.wikipedia.org/wiki?curid=1402478" title="Muzeum Geologiczne Instytutu Nauk Geologicznych Uniwersytetu Jagiellońskiego">
Muzeum Geologiczne Instytutu Nauk Geologicznych Uniwersytetu Jagiellońskiego

Muzeum Geologiczne Instytutu Nauk Geologicznych Uniwersytetu Jagiellońskiego – muzeum mieszczące się do 2015 roku w budynku Instytutu Nauk Geologicznych UJ przy ul. Oleandry 2A w Krakowie. W 2015 roku zbiory muzeum zostały przekazane do Centrum Edukacji Przyrodniczej.
Specyfikę tego muzeum stanowiły bardzo rozbudowane ekspozycje skamieniałości śladowych oraz struktur sedymentacyjnych.

</doc>
<doc id="1402479" url="https://pl.wikipedia.org/wiki?curid=1402479" title="Cezary Nowicki (reżyser)">
Cezary Nowicki (reżyser)

Cezary Nowicki (ur. 1962) – polski reżyser.
Życiorys.
W 1981 ukończył I LO im. Stanisława Staszica w Lublinie, w 1986 filmoznawstwo na Wydziale Filologicznym Uniwersytetu Jagiellońskiego w Krakowie, a w 1990 reżyserię na Wydziale Radia i Telewizji Uniwersytetu Śląskiego. Współpracował z OTV Kraków i Radiem Kraków, był dyrektorem artystycznym Telewizji Wisła, realizował i realizuje programy na zlecenie TVP, TVN, TV Polsat, filmy promocyjne i reklamowe, prowadzi szkolenia dotyczące mediów i zachowania się przed kamerą. Wykłada na UJ i w Krakowskiej Szkole Filmowej. Właściciel niezależnej firmy producenckiej „Lepsze czasy”. Script doctor, opiekun projektów młodych reżyserów. Pracuje też z młodzieżą (domy dziecka, warsztaty wakacyjne i w czasie ferii).

</doc>
<doc id="1402481" url="https://pl.wikipedia.org/wiki?curid=1402481" title="Ewolucja kotowatych">
Ewolucja kotowatych

Ewolucja kotowatych – ewolucja rodziny kotowatych (Felicidae), należącej do rzędu drapieżnych w gromadzie ssaków. Zalicza się tutaj 40 istniejących obecnie gatunków różnie grupowanych w rodzaje, których wyróżnia się od 2 do 23. Przyczyną braku zgodności jest podobieństwo kotowatych do siebie (dla przykładu z odróżnieniem czaszek lwa i tygrysa mają kłopoty nawet specjaliści). Skamieniałości natomiast nie należą do najczęściej znajdowanych. W związku z tym dużą rolę w ustaleniu powiązań w tej rodzinie odgrywać muszą badania DNA. Z uwagi na prostotę i jasność wśród wielu sposobów klasyfikacji artykuł będzie się posługiwał głównie jednym wybranym.
Powstanie rodziny.
Historia ewolucyjna kotów sięga końca eocenu. Ich przodków upatruje się w blisko z nimi spokrewnionej i obejmującej także dzisiejsze gatunki rodzinie łaszowatych (Viverridae), zaliczanej do podrzędu kotokształtnych. Do dziś niektórzy przedstawiciele tej rodziny, jak np. żenety lub fossa, wykazują wiele cech wspólnych z kotowatymi, co może stanowić przykład konwergencji, ale też świadczyć o niezbyt odległym wspólnym dla obu rodzin przodku. Pierwsze właściwe kotowate datuje się na oligocen, ale przed "właściwymi" kotami istniały na Ziemi paleokoty, czyli nimrawidy, istniejące już 35 milionów lat temu (MLT). Wykształciły się już u nich szablaste zęby. Jednak rodzina ta uległa wymarciu.
Pierwsze właściwe kotowate.
Proailurus.
Najstarszym opisanym kotem był "Proailurus lemanensis", przypominający cywetę niewielki drapieżnik sprzed 25 milionów lat. Był przystosowany do chodzenia po drzewach, miał dłuższy pysk i więcej zębów policzkowych niż późniejsi przedstawiciele rodziny. Biorąc pod uwagę jego tylne łapy, był częściowo stopochodny. Wyróżnia się dla niego podrodzinę Proailurinae.
Pseudelur.
"Proailurus" przekształcił się w kolejny rodzaj, pseudelura ("Pseudaelurus") żyjącego 20-10 (według innych źródeł 9) MLT. Wyglądem przypominał on już dzisiejszych przedstawicieli swej rodziny. Badania oparte na skamieniałościach uznają go za ostatniego wspólnego przodka dzisiejszych kotowatych. Był już zupełnie palcochodny i posiadał uzębienie takie, jak jego późniejsi krewni. Zróżnicował się on na kilkanaście rodzajów, ale filogenetyka molekularna wskazuje, że tylko jeden z nich był przodkiem dzisiejszych kotowatych. Zamieszkiwał on Azję 11 MLT. Inne jednak badania umieszczają go 10,8 MLT w Europie. Tak czy inaczej rozprzestrzenił się on z jednego z tych kontynentów na drugi, a także dotarł do Ameryki Północnej i prawdopodobnie Afryki.
Od niego wywodzą się 2 podrodziny kotowatych, szablozębne machajrodonty i żyjące do dziś Felinae, z których dopiero później wyodrębniły się Pantherinae.
Drzewo.
Poniższe drzewo prezentuje 8 głównych linii ewolucyjnych. Podane liczby wskazują czas odłączenia się linii.
 -"Proailurus" 25 MLT
 Pseudelur 10,8 MLT
 +--machajrodonty
 | `---Metailurini, Homotheriini, Smilodontini
 |
 |
 `---+---Wielkie koty 6,4 MLT
 | +---"Panthera"
 | | +-------+----lew, lampart.
 | | | `---jaguar
 Małe koty | `--- tygrys, pantera śnieżna
 | `---"Neofelis": pantera mglista, pantera borneańska
 | 9,4 MLT
 +-----------"Pardofelis" 5,41 MLT
 | +--mormi, badia
 | `---kot marmurkowy
 | 8,5 MLT
 +-----------"Caracal" 5,6 MLT
 | +----karakal, Kot złoty
 | `----serwal
 | 8 MLT
 +-----------"Leopardus" 2,9 MLT
 | +-------+-------+------kot argentyński, kodkod
 | | | `---kot tygrysi
 | | `------kot andyjski, kot pampasowy
 | `------margaj, ocelot
 | 7,2 MLT
 +----------Ryś 3,2 MLT
 | +------+----ryś iberyjski, ryś euroazjatycki
 | | `----ryś kanadyjski
 | `----ryś rudy
 | 6,7 MLT 4,9 MLT
 +----------+-------puma, jaguarundi
 | `-----gepard
 | 6,2 MLT 5,9 MLT
 +----------+------"Prionailurus"
 | | +-----+------kot bengalski, taraj
 | | | `-----kot kusy
 | | `-----kot rdzawy
 | `------manul
 `----"Felis"
 |3,4 MLT
 +-----+-----+-----kot domowy, żbik
 | | `----kot arabski
 | `kot czarnołapy
 `----kot błotny
Machajrodonty.
Podrodzina ta, rozpowszechniona w trzeciorzędzie i plejstocenie, nie przetrwała do naszych czasów. Dzieli się ją na 3 plemiona (patrz drzewo). Jej cechą charakterystyczną były wielkie zęby używane prawdopodobnie do zabijania ofiar. Ze względu na ich budowę koty te możemy podzielić na sztyletozębne i szablastozębne. Dodatkowo odpowiednia budowa stawu żuchwowego umożliwiała im prawie pionowe ustawienie żuchwy. Najbardziej znanym rodzajem był smilodon, żyjący w obu Amerykach, który wymarł przed 10 000 lat.
8 linii dzisiejszych kotowatych i wielkie migracje.
Wielkie koty.
Wielkie koty oddzieliły się od małych 10,8 MLT. Grupa ta obejmuje 7 współczesnych gatunków. Część z nich wyróżnia się tym, że nie potrafi mruczeć, za to ryczy (lew, lampart, jaguar, tygrys, pantera śnieżna). Ma to związek z nietypową budową kości gnykowej, która nie ulega u nich całkowitemu skostnieniu, co pozwala na ryk. Epihyoideum (kość) zostało w toku ewolucji zastąpione cienkim więzadłem, łączącym luźno język i krtań z podstawą czaszki. Poza tym źrenica dużych kotów jest okrągła.
Badia ("Pardofelis").
Linia prowadząca do badii oddzieliła się 1,4 MLt w Azji, tam też uległa podziałowi, w wyniku którego powstały 3 dzisiejsze południowoazjatyckie koty: badia, mormi i kot marmurkowy. Naukowcy często nie umieszczają ich w jednej grupie.
Rodzaj "Caracal".
Obecnie liczy on także 3 gatunki, które są nieco większe niż "Pardofelis" i zamieszkują Afrykę, do której przywędrowały 10-8 MLT. Była to pierwsza z wielkich migracji kotowatych. Nie wszyscy specjaliści są zgodni co do ich bliskiego pokrewieństwa.
Pierwsze migracje.
Migracje u kotowatych miały miejsce na ogromną skalę, ssaki te podbiły bowiem wszystkie kontynenty oprócz bardzo odizolowanych Australii i Antarktydy. Przyczyną były prawdopodobnie zachowania społeczne tych zwierząt, a ściślej ich terytorializm. Samce (a nieraz i samice) posiadają rozległe często terytoria, na które nie wpuszczają innych osobników (często tylko tej samej płci). Gepard dla przykładu zwęszywszy zapach moczu innego dorosłego osobnika swej płci zmienia kierunek, by uniknąć spotkania. Zachowanie takie zmniejsza bowiem konkurencję o zwierzynę. Dorastające samce opuszczają więc miejsce swego urodzenia i wyruszają w poszukiwaniu nowych terenów, które zajmują. Nie bez znaczenia może być też fakt, że ofiary kotowatych też często odbywają migracje. Kotowate zwykle dobrze przystosowują się do nowych miejsc, a zdarzało się nawet, że wypierały miejscowych mięsożerców.
Pierwszą migracją było skolonizowanie Afryki przez przodków dzisiejszych karakali i serwali 10-8 MLT. Umożliwiło im to ochłodzenie klimatu skutkujące obniżeniem się poziomu mórz o około 60 m. Odsłoniły się połacie lądowe na obu krańcach Morza Czerwonego i zwierzęta wykorzystały szerszą drogę inwazji pomiędzy Afryką i Półwyspem Arabskim.
W tym samym czasie kotowate rozeszły się po całej Azji i Europie, a przodkowie dzisiejszych pum, rysiów, ocelotów i gepardów przeszły suchą nogą przez Cieśninę Beringa, dostając się do Ameryki Południowej. Gdy poziom mórz podniósł się, zwierzęta zostały uwięzione na różnych kontynentach, co zaowocowało specjacją.
Rysie oraz oceloty.
Już w Nowym Świecie oddzieliły się odrębne linie rysi (obecnie 4 gatunki) i ocelotów (obecnie 7 gatunków), a było to odpowiednio przed 8 i 7,2 milionami lat.
Pumy i gepard.
6,7 MLT od pozostałych oddzieliła się kolejna linia, której dzisiejszymi przedstawicielami są puma, zwana także lwem górskim lub kuguarem, znacznie mniej od niej znany jaguarundi i umieszczany niejednokrotnie w osobnej podrodzinie gepard. Gatunki te powstały na półkuli zachodniej, o czym świadczą skamieliny. Warto nadmienić, że puma była także uważana za bliską krewną kota domowego i zaliczana do rodzaju "Felis".
Wielka wymiana południowoamerykańska.
W historii naturalnej ssaków niezmiernie ważną rolę odegrało połączenie się obu Ameryk po powstaniu Przesmyku Panamskiego, co zaowocowało wielką wymianą – zwierzęta zamieszkujący jeden z kontynentów mogły teraz przejść na drugi. Kotowate odbyły podróż na kolejny, dawniej odosobniony kontynent. Działo się to 3-2 MLT. Odniosły tam duży sukces, albowiem Ameryka Południowa pozbawiona była dużych mięsożernych ssaków łożyskowych, a królowały w niej torbacze. Zajmowały one nisze ekologiczne przypominające te należące do łożyskowców na innych lądach, np. "Thylacosmilus" był należącym do torbaczy odpowiednikiem szablozębnego kota. Sposób rozmnażania się łożyskowców, a być może i inne ich cechy dały im jednak sporą przewagę. Koty Ameryki Północnej wyparły duże drapieżne torbacze. Nowe warunki pociągnęły za sobą specjację. Powstało m.in. dużo nowych gatunków ocelotów, co najmniej 7, gdyż tyle żyje do tej pory.
Wymarcie w Ameryce Północnej.
Sukces ewolucyjny wielkich kotów w Ameryce Północnej nie okazał się długotrwały. Koniec ostatniego zlodowacenia 12 000 lat temu spowodował znaczną zmianę klimatu, powstawały lasy i prerie. Wyginęło co najmniej 40 gatunków ssaków, a 75% – dużych stworzeń (megafauna). Razem z mamutami czy megateriami wymarły przystosowane do starych warunków koty szablozębne, a także lwy, pumy i gepardy. Część z tych stworzeń zdążyła wcześniej opuścić nieprzyjazny im kontynent. Gepardy np. dostały się przez Azję do Afryki, gdzie żyją po dziś dzień.
Pumy z kolei przetrwały w Ameryce Południowej, dzięki czemu później ponownie zasiedliły Amerykę Północną.
"Prionailurus" i "Otocolobus".
Gepardy nie były w swej podróży osamotnione. Towarzyszyły im w przekraczaniu Cieśniny Beringa członkowie 2 ostatnich linii kotów. Pierwsza z nich podzieliła się na rodzaje "Priolaurus" i "Otocolobus". Rozwijała się ona w Azji, czym doprowadziła do powstania takich gatunków, jak kot bengalski, taraj, kot kusy i kot rdzawy, a także umieszczany w osobnym rodzaju manul. Kot rdzawy zamieszkuje dziś Indie, manul – Mongolię, kot kusy – Indonezję, a taraj większą część kontynentu.
Sukcesy i porażki wielkich kotów.
W tym samym czasie największy w swej historii zasięg występowania osiągnęły wielkie koty. Tygrysy zamieszkiwały w całej południowej i wschodniej Azji, podczas gdy Azję Środkową zajęła pantera śnieżna, żyjąca w Himalajach i Ałtaju. Wtedy w Azji żyły także lamparty, które rozprzestrzeniły się również w Afryce i do czasów dzisiejszych dotrwały tylko na tym drugim kontynencie.
Co prawda opanowanie Ameryki Północnej dla jaguarów i lwów 4-3 MLt nie zakończyło się powodzeniem, gdyż już w tamtych rejonach nie występują, ale jaguary skolonizowały za to Amerykę Południową, gdzie żyją do dzisiaj w Amazońskiej selwie, lwy zaś opanowały także Afrykę i tam też znalazły najlepsze warunki do życia. W Azji natomiast lwy prawie całkowicie już wymarły. Zachowała się tylko jedna niewielka populacja licząca około 300 osobników, w związku z czym zaznaczają się już w niej efekty chowu wsobnego. Żyje ona w stanie Gudźarat w zachodnich Indiach.
Tygrysy też znalazły się na skraju wyginięcia. Przyczynił się do tego wybuch wulkanu Toba na wyspie Borneo, który zagroził także wielu innym gatunkom. Przetrwała bardzo mała grupka osobników, która odnowiła gatunek, liczący wiele podgatunków.
Kot – "Felis".
Przodkowie kotów domowych przebyli Cieśninę Beringa wraz z gepardami. Występowały tu 4 gatunki: żbik, kot arabski, kot czarnołapy i kot błotny (chaus). W obrębie pierwszego z tych rodzajów pojawiły się 4 podgatunki: europejski, środkowoazjatycki, chiński i nubijski. Jeden z nich dał początek nowemu, blisko związanemu z człowiekiem, gatunkowi – kotu domowemu, udomowionemu prawdopodobnie kilkakrotnie w obszarze Żyznego Półksiężyca. Dziś oficjalnie uznaje się 41 ras tego kota, a liczbę osobników szacuje się na 600 mln.
Przyszłość.
Kotowate bez wątpienia odniosły duży sukces ewolucyjny, ale dziś spośród wszystkich gatunków tej rodziny tylko jeden z nich, ten udomowiony przez człowieka, nie jest w żaden sposób zagrożony wyginięciem. Nie można więc wykluczyć, że czas większości gatunków tej rodziny ssaków w niedalekiej przyszłości dobiegnie końca. Z drugiej strony powstaje coraz więcej rezerwatów kotów, więc sytuacja nie jest przesądzona.

</doc>
<doc id="1402486" url="https://pl.wikipedia.org/wiki?curid=1402486" title="Muzeum Zoologiczne Uniwersytetu Jagiellońskiego">
Muzeum Zoologiczne Uniwersytetu Jagiellońskiego

Muzeum Zoologiczne Uniwersytetu Jagiellońskiego – do 2014 roku muzeum mieściło się w budynku Instytutu Zoologii UJ przy ul. Ingardena 6 w Krakowie, a jego filia w Collegium Iuridicum przy ul. Grodzkiej 53. Obecnie wszystkie zbiory są przeniesione do Centrum Edukacji Przyrodniczej, ul. Gronostajowa 5.

</doc>
<doc id="1402487" url="https://pl.wikipedia.org/wiki?curid=1402487" title="(8338) Ralhan">
(8338) Ralhan

(8338) Ralhan – planetoida z pasa głównego asteroid okrążająca Słońce w ciągu 3 lat i 142 dni w średniej odległości 2,26 au. Została odkryta 27 marca 1985 roku w Obserwatorium Brorfelde przez zespół Copenhagen Observatory. Nazwa planetoidy pochodzi od Philipa Ralhana Bidstrupa (ur. 1979), duńskiego fizyka, który uzyskał doktorat na Uniwersytecie Kopenhaskim w 2008 roku w oparciu o studium wykrywania i obserwacji małych ciał przez statek kosmiczny w głębokiej przestrzeni kosmicznej. Nazwa została zasugerowana przez A.C. Andersena. Przed nadaniem nazwy planetoida nosiła oznaczenie tymczasowe (8338) 1985 FE3.

</doc>
<doc id="1402490" url="https://pl.wikipedia.org/wiki?curid=1402490" title="Port lotniczy Czedżu">
Port lotniczy Czedżu

Port lotniczy Czedżu (IATA: CJU, ICAO: RKPC) – międzynarodowy port lotniczy położony w Czedżu, na wyspie Czedżu, w Korei Południowej.

</doc>
<doc id="1402492" url="https://pl.wikipedia.org/wiki?curid=1402492" title="The New Order">
The New Order

The New Order – drugi album studyjny amerykańskiej grupy muzycznej Testament wydany 10 maja, 1988 roku. Do piosenki "Trial by Fire" został nagrany wideoklip. Nagrania dotarły do 136. miejsca listy Billboard 200 w USA.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1402493" url="https://pl.wikipedia.org/wiki?curid=1402493" title="Kabab">
Kabab



</doc>
<doc id="1402494" url="https://pl.wikipedia.org/wiki?curid=1402494" title="Kabob">
Kabob



</doc>
<doc id="1402495" url="https://pl.wikipedia.org/wiki?curid=1402495" title="Kibob">
Kibob



</doc>
<doc id="1402496" url="https://pl.wikipedia.org/wiki?curid=1402496" title="Kebhav">
Kebhav



</doc>
<doc id="1402498" url="https://pl.wikipedia.org/wiki?curid=1402498" title="Kephav">
Kephav



</doc>
<doc id="1402501" url="https://pl.wikipedia.org/wiki?curid=1402501" title="Portrait of Ray">
Portrait of Ray

Portrait of Ray – album amerykańskiego muzyka Raya Charlesa, wydany w 1968 roku.

</doc>
<doc id="1402502" url="https://pl.wikipedia.org/wiki?curid=1402502" title="Wojna miast w Niemczech">
Wojna miast w Niemczech

Wojna miast – konflikt pomiędzy Związkiem Miast Szwabskich a książętami bawarskimi w latach 1387–1389.
Powodem wybuchu konfliktu było porozumienie pomiędzy Związkiem Miast Szwabskich a arcybiskupstwem salzburskim w 1387 skierowane przeciwko książętom bawarskim. Książę Fryderyk Bawarski w odpowiedzi na to uwięził arcybiskupa Salzburga, żądając w zamian za jego uwolnienie zerwania podpisanej umowy ze Związkiem Szwabskim. 
8 stycznia 1388 król Wacław IV Luksemburski wypowiedział Bawarii wojnę, co było konsekwencją działań Związku Szwabskiego, który już 15 grudnia 1387 wystąpił przeciwko Bawarii. Próba zapobieżenia wojnie podjęta przez hrabiego Palatynatu Ruprechta, który wystąpił do sądu w Neumarkt in der Oberpfalz, zakończyła się 15 marca 1388 zawarciem porozumienia odpowiadającego po części żądaniom Związku Miast. 
Problem arcybiskupstwa Salzburga postanowiono omówić 12 kwietnia 1388 w Heidelbergu, po wizycie samego biskupa w sądzie. Pomimo faktu, że miasta szwabskie zaakceptowały warunki umowy, rycerstwo bawarskie nadal podejmowało wrogie kroki militarne przeciwko miastom Szwabii.
W tych warunkach obie strony spotkały się w Heidelbergu w celu zawarcie ostatecznego porozumienia. Związek miast reprezentowała delegacja złożona głównie z najbardziej poszkodowanych miast m.in. Norymbergi. Jednak ostatecznemu podpisaniu układu zapobiegł przedwczesny wyjazd delegacji szwabskiej z Heidelbergu. Jej członkowie początkowo żądali spełnienia postanowień z Neumarkt in der Oberpfalz, jednak z innymi punktami umowy wystąpił hrabia Palatynatu Ruprecht. Delegaci nie znający wcześniej postanowień nowej umowy odrzucili ostatecznie ten dokument. 
Wyjazd delegacji szwabskiej spotkał się z gniewną reakcją szlachty, która (w tym Ruprecht) opowiedziała się po stronie książąt bawarskich w konflikcie z miastami szwabskimi, co groziło wybuchem wojny we Frankonii. Co prawda Rada Norymbergi próbowała uregulować konflikt na drodze dyplomatycznej, wkrótce jednak sama zarządziła mobilizację sił i werbunek żołnierzy. Najazdowi sił szwabskich na granicę z Frankonią zapobiegł król francuski Karol VI, który ostrzegł mieszkańców Strasburga i innych miast należących do jego strefy wpływów, przed wystąpieniem przeciwko książętom bawarskim oraz swojemu szwagrowi Stefanowi III. 
Podczas działań militarnych na ziemiach Frankonii Rada Norymbergi podjęła się ponownej próby rozwiązania konfliktu. Doszło do rozmów pokojowych, które zakończyły się w 5 maja 1389 podpisaniem pokoju w mieście Eger. Traktat był porażką dla Związku Miast Szwabskich, któremu odmówiono wypłaty odszkodowań. Zminimalizowano także wpływ Związku na politykę całej Rzeszy. 

</doc>
<doc id="1402504" url="https://pl.wikipedia.org/wiki?curid=1402504" title="Władiwostok Awia">
Władiwostok Awia

Władiwostok Awia – zlikwidowane rosyjskie linie lotnicze z siedzibą w Władywostoku. Głównym węzłem był port lotniczy Władywostok. W 2014 zostały połączone z przewoźnikiem Sachalińskie Linie Lotnicze w nowe linie lotnicze Aurora. 

</doc>
<doc id="1402509" url="https://pl.wikipedia.org/wiki?curid=1402509" title="Beata Zielińska">
Beata Zielińska

Beata Zielińska, z d. Mól (ur. 26 stycznia 1970 w Oświęcimiu) – polska łyżwiarka figurowa, mistrzyni i reprezentantka Polski.
Kariera sportowa.
Była zawodniczką Unii Oświęcim. W 1990 została indywidualną mistrzynią Polski, w 1992 i 1993 zwyciężyła na mistrzostwach Polski w konkurencji par sportowych (w obu startach z Mariuszem Siudkiem), z tym, że w 1992 nie przyznano w tej konkurencji tytułu mistrza Polski. Była też wicemistrzynią Polski indywidualnie (1991) oraz mistrzynią Polski juniorek indywidualnie (1986),
Na mistrzostwach świata w 1993 zajęła 17. miejsce w konkurencji par sportowych (z Mariuszem Siudkiem). Na mistrzostwach Europy w 1990 zajęła indywidualnie 26. miejsce, w 1992 była dziesiąta, a w 1993 - dziewiąta w konkurencji par sportowych (w obu startach z Mariuszem Siudkiem).

</doc>
<doc id="1402510" url="https://pl.wikipedia.org/wiki?curid=1402510" title="Laranjeiras">
Laranjeiras

Laranjeiras – stacja metra w Lizbonie, na linii Azul. Została otwarta 14 października 1988 wraz ze stacjami Colégio Militar/Luz i Alto dos Moinhos, w ramach rozbudowy tej linii do strefy Benfica.
Stacja znajduje się na "Estrada das Laranjeiras", w pobliżu skrzyżowania z "Rua Xavier Araújo". Projekt architektoniczny jest autorstwa António J. Mendesa i malarza Rolando Sá Nogueira we współpracy z rzeźbiarzem Fernando Conduit.

</doc>
<doc id="1402513" url="https://pl.wikipedia.org/wiki?curid=1402513" title="George Foreman">
George Foreman

George Edward Foreman (ur. 10 stycznia 1949 w Marshall) – amerykański pięściarz i pastor. Dwukrotny zawodowy mistrz świata wagi ciężkiej (w tym drugi, zaraz po Bernardzie Hopkinsie najstarszy mistrz świata, miał 45 lat kiedy zdobył tytuł) i mistrz olimpijski z 1968 roku z Meksyku. W swojej karierze pokonał 5 zawodników o tytuł mistrza świata wagi ciężkiej.
Kariera sportowa.
Już pierwszą oficjalną walkę w ringu, 26 stycznia 1967, wygrał przed czasem, nokautując przeciwnika w pierwszej rundzie. Wyjeżdżając na Igrzyska Olimpijskie miał bilans 16-4 w amatorskim boksie.
W wieku niecałych 20 lat zdobył tytuł Mistrza Olimpijskiego na Igrzyskach Olimpijskich w Meksyku w 1968 w wadze ciężkiej (+81 kg) pokonując w finale przez techniczny nokaut w 2. rundzie litewskiego boksera walczącego w barwach ZSRR Jonasa Čepulisa. Wcześniej, w pierwszej walce na Igrzyskach wygrał na punkty 4:1 z polskim mistrzem wagi ciężkiej, Lucjanem Trelą, była to jedyna walka, której Foreman nie skończył przed czasem.
Rok później przeszedł na zawodowstwo. W pierwszych dwóch latach walk na zawodowym ringu, 1969-1970, stoczył 25 pojedynków wszystkie rozstrzygając przed czasem. W dwóch kolejnych, 1971-1972 wygrał 12 walk, w tym 9 przed czasem.
22 stycznia 1973 roku zdobył swój pierwszy tytuł mistrza świata, pokonując w Kingston na Jamajce ówczesnego mistrza Joe Fraziera, po sześciu knock-downach w pierwszych dwóch rundach. Następnie obronił tytuł po walkach z José Romanem, Kenem Nortonem i ponownie Joe Frazierem.
W 1970 po trzyletniej dyskwalifikacji do ringu wrócił najgłośniejszy pięściarz owych czasów, Muhammad Ali. Po kilku walkach na przetarcie dostał szansę na odzyskanie tytułu. Walka o mistrzostwo świata Foreman – Ali została zorganizowana 30 października 1974 przez Dona Kinga w stolicy Zairu, Kinszasie. Nazwano ją „The Rumble in the Jungle” (pol. "Bijatyka w dżungli"). Ali przyjął niezwykłą taktykę. Wiedząc, że Foreman zwykle wygrywał przez nokaut w pierwszych rundach, przez siedem pierwszych odsłon pozostawał w defensywie. Opierał się o liny i przyjmował uderzenia na gardę, odpowiadając z rzadka ciosami prostymi. W ósmej rundzie Foreman był już krańcowo zmęczony, wtedy zupełnie nieoczekiwanie Ali błyskawicznie zaatakował, nokautując mistrza.
Po walce obaj zawodnicy zaprzyjaźnili się. Film dokumentalny "When We Were Kings" (pol. "Gdy byliśmy królami") autorstwa Leona Gasta, zdobył w 1996 Oscara w kategorii Film Dokumentalny. Podczas wręczenia nagrody na scenie pojawili się obaj dawni adwersarze, przy czym Foreman pomógł wchodzić po schodach cierpiącemu na chorobę Parkinsona Alemu, ilustrując przyjaźń między sportowcami. Norman Mailer, który był wśród dziennikarzy obsługujących spotkanie, napisał w 1975 książkę pt. "The Fight" (pol. "Walka"). Grupa Jethro Tull nagrała w 1974 piosenkę „Bungle in the Jungle”, podobnie jak The Fugees (wraz z A Tribe Called Quest, Busta Rhymes i Johnem Forté) – „Rumble in the Jungle”. W 2002 walka ta została uznana za 7. największe wydarzenie sportowe w rankingu Channel 4's „100 Greatest Sporting Moments”.
5 listopada 1994 Foreman w wieku 45 lat niespodziewanie odzyskał tytuł mistrza świata federacji IBF i WBA, pokonując Michaela Moorera. Pomimo że Moorer kontrolował cały pojedynek, to w 10. rundzie znalazł się na deskach po potężnym prawym prostym Foremana i został wyliczony. Cios ten został okrzyknięty przez magazyn The Ring nokautem roku.
Życie prywatne.
Ma dziesięcioro dzieci, w tym pięciu synów o imieniu George i jedną córkę, która uprawia boks.
Jest propagatorem zdrowego żywienia. Reklamuje specjalną linię grillów, które pozwalają na przygotowywanie posiłków o mniejszej ilości tłuszczu.
George Foreman w filmie.
W 2001 odbyła się premiera filmu "Ali" w reżyserii Michaela Manna. Rolę Foremana zagrał w nim Charles Shufford.

</doc>
<doc id="1402514" url="https://pl.wikipedia.org/wiki?curid=1402514" title="Jardim Zoológico">
Jardim Zoológico

Jardim Zoológico - stacja metra w Lizbonie, na linii Azul. Jest to jedna z jedenastu stacji należących do pierwotnej sieci metra, zainaugurowanej 29 grudnia 1959.
Stacja ta znajduje się na "Praça General Humberto Delgado", powszechnie znanej jako "Sete Rios". Stacja zapewnia dostęp do lizbońskiego zoo, stacji kolejowe Sete Rios i dworca autobusowego (dawniej PMO I), który znajduje się na placu. Oryginalny projekt architektoniczny (1959) jest autorstwem Falcão e Cunha oraz malarki Marii Keil. Dnia 25 lipca 1995 roku zakończono modernizację pełnej stacji w oparciu o projekt architektoniczny Benoliel de Carvalho i malarza Júlio Resende. Remont dworca został zintegrowany w pracach z rozbudową peronów i budową stacji kolejowej Sete Rios REFER.

</doc>
<doc id="1402517" url="https://pl.wikipedia.org/wiki?curid=1402517" title="The Carphone Warehouse">
The Carphone Warehouse

Carphone Warehouse Group PLC – jedna z największych (licząca 2400 oddziałów w 9 krajach) niezależnych sieci sprzedaży telefonów komórkowych w Europie. W Wielkiej Brytanii i Irlandii działa pod nazwą The Carphone Warehouse, a w pozostałych krajach jako The Phone House.
Przez ponad pięć lat The Carphone Warehouse zbudował i rozwinął własną sieć usług telekomunikacyjnych, która już teraz stanowi połowę wkładu w zysk firmy.
Firma została założona w 1989 roku w czasach, gdy telefony komórkowe były dość pokaźnych rozmiarów i były zbyt duże by je nosić. Dlatego też taka nazwa firmy, co tłumacząc na język polski stanowi odpowiednik - Magazyn telefonów samochodowych.
Założycielem firmy był obecny prezes Charles Dunstone wraz z Davidem Rossem, którzy na rozpoczęcie działalności posiadali 6000 £.
Obroty firmy za rok 2006/07 wynosiły 3991 mln £, a przychód 67 mln £.

</doc>
<doc id="1402518" url="https://pl.wikipedia.org/wiki?curid=1402518" title="Chór polifoniczny „Sonante”">
Chór polifoniczny „Sonante”

Chór polifoniczny Sonante – chór działający w latach 1996–2012 przy parafii Matki Bożej Królowej Aniołów i Ośrodku Wychowawczo-Profilaktycznym "MICHAEL" na warszawskim Bemowie. Należy do chórów niezawodowych.
"Sonante" jest chórem wielogłosowym (alty, basy, tenory, soprany), zrzeszającym ludzi w różnym wieku (od 15 do 35 lat).
Historia i działalność chóru.
"Sonante" powstał w 1996 roku, został założony przez Michała Białeckiego, absolwenta Akademii Muzycznej. Pierwszy koncert dał 9 grudnia 1996 roku podczas uroczystości konsekracji świątyni w Parafii Matki Bożej Królowej Aniołów na Bemowie.
"Sonante" koncertował m.in. podczas:
Chór odbył również dwie trasy koncertowe na terenie Niemiec w latach 1999 i 2000, koncertował między innymi w Buschhoven, Ludendorf, Bonn i Kolonii.

</doc>
<doc id="1402519" url="https://pl.wikipedia.org/wiki?curid=1402519" title="Droga ekspresowa 13 (Izrael)">
Droga ekspresowa 13 (Izrael)

Droga ekspresowa 13 (hebr.: כביש 13) – droga ekspresowa położona na pustyni Negew, na południu Izraela. Łączy ona drogi ekspresowe nr 40 i nr 90 .

</doc>
<doc id="1402520" url="https://pl.wikipedia.org/wiki?curid=1402520" title="Poręczowanie">
Poręczowanie

Poręczowanie – jeden z elementów wykonywanych podczas zdobywania szczytu taktyką oblężniczą (wyprawową), głównie gór najwyższych. Polega na zabezpieczaniu trudniejszych odcinków prowadzonej drogi przy użyciu lin (głównie 7–9 mm) w celu ułatwienia dalszych transportów żywności, sprzętu itp. Były przypadki używania także lin stalowych.

</doc>
<doc id="1402522" url="https://pl.wikipedia.org/wiki?curid=1402522" title="Hotelik spóźnionych miłości">
Hotelik spóźnionych miłości

Hotelik spóźnionych miłości – trzeci album zespołu Małżeństwo z Rozsądku grającego poezję śpiewaną.
Twórcy.
Zespół Małżeństwo z Rozsądku w składzie:
Gościnnie:

</doc>
<doc id="1402524" url="https://pl.wikipedia.org/wiki?curid=1402524" title="Australian Broadcasting Corporation">
Australian Broadcasting Corporation

Australian Broadcasting Corporation (ABC) – australijski publiczny nadawca radiowy i telewizyjny, dostarczający kanały telewizyjne, radiowe, portal internetowy i usługi mobilne mieszkańcom Australii, a także serwisy dla zagranicy: Australia Network and Radio Australia.
Radio.
Nadawca oferuje 46 lokalnych stacji radiowych, cztery ogólnonarodowe oraz stację przeznaczoną dla zagranicy (głównie dla wschodniej Azji i wysp Pacyfiku, nadającą w językach tych regionów). Dodatkowo oferowane są trzy stacje dostępne poprzez platformy cyfrowe (od 2002 r.).
Telewizja.
ABC nadaje dwa kanały telewizyjne: ABC1 i ABC2. Dodatkowo nadawany jest anglojęzyczny kanał skierowany dla zagranicy. Finansowany jest on z reklam i subwencji państwowych.
Internet.
Rozwojem usług internetowych zajmuje się specjalnie powołany do tego celu oddział nadawcy: ABC Innovation.
Oddział komercyjny.
Działalnością komercyjną zajmuje się oddział ABC Commercial.
Orkiestry.
Działa sześć stanowych orkiestr symfonicznych należących do ABC.

</doc>
<doc id="1402528" url="https://pl.wikipedia.org/wiki?curid=1402528" title="Synagoga w Szpitalu Żydowskim w Krakowie">
Synagoga w Szpitalu Żydowskim w Krakowie

Synagoga w Szpitalu Żydowskim w Krakowie – synagoga znajdująca się na Kazimierzu w Krakowie, przy ulicy Skawińskiej 8, wchodząca w skład kompleksu dawnego Szpitala Żydowskiego.
Historia.
Synagoga została zbudowana w latach 1937–1938, według projektu Ferdynanda Lieblinga. Fundatorką budowy synagogi i wyposażenia jej wnętrza była Fany Schenker, której postanowienie było ziszczeniem wieloletnich próśb i życzeń chorych przebywających w szpitalu. Uroczyste otwarcie nastąpiło 18 września 1938 roku. Była ostatnią synagogą zbudowaną w Krakowie. Podczas II wojny światowej hitlerowcy zdewastowali wnętrze synagogi.
Architektura.
Murowany, jednopiętrowy budynek synagogi wzniesiono na planie prostokąta w stylu modernistycznym, zbliżonym do charakteru elewacji ambulatorium oraz elewacji wschodniego skrzydła. Budynek był dobudowany do południowego skrzydła szpitala, od strony jego ogrodu. Posiadał użytkowe sutereny. Wejście do synagogi prowadziło bezpośrednio z głównej klatki schodowej i znajdowało się w strefie półpiętra. Część przeznaczoną dla kobiet umieszczono w części korytarza.

</doc>
<doc id="1402530" url="https://pl.wikipedia.org/wiki?curid=1402530" title="Mieczysław Kawalec">
Mieczysław Kawalec

Mieczysław Marian Kawalec ps. "Iza, Żbik, Psarski, Stanisławski" (ur. 5 lipca 1916 w Trzcianie, zm. 1 marca 1951 w Warszawie) – major Wojska Polskiego, żołnierz Armii Krajowej, pełniący obowiązki ostatniego prezesa IV Zarządu Głównego Zrzeszenia Wolność i Niezawisłość.
Życiorys.
Absolwent i asystent na Wydziale Prawa Uniwersytetu Jana Kazimierza we Lwowie. Został awansowany do stopnia podporucznika ze starszeństwem z dniem 1 stycznia 1937 i 13. lokatą korpusie oficerów rezerwy piechoty. W 1939 walczył w obronie Lwowa. Od 1940 w stopniu majora w ZWZ-AK: oficer wywiadu, zastępca komendanta i komendant w Obwodzie Rzeszów.
Od 1945 był kierownikiem wywiadu Okręgu Rzeszowskiego WiN; zastępca kierownika Okręgu Krakowskiego. Kierował Wydziałem Informacji i Propagandy IV Zarządu Głównego WiN. Po aresztowaniu ppłk. Łukasza Cieplińskiego i mjr. Adama Lazarowicza działał jako p.o. (ostatniego) prezesa IV Zarządu Głównego WiN.
Aresztowany 1 lutego 1948 w Poroninie, podobnie jak wcześniej reszta Zarządu, wskutek zdrady Stefana Sieńki „Wiktora” (alias Andrzej Kazimierowicz), szefa Biura Studiów IV ZG WiN.
Wraz z pozostałymi członkami Zarządu Głównego WiN został poddany nadzorowanemu przez NKWD śledztwu. Jednym z przesłuchujących go był Jerzy Kędziora.
Wojskowy Sąd Rejonowy w Warszawie po procesie pokazowym 5–14 października 1950 skazał go na czterokrotną karę śmierci. Został zabity strzałem w tył głowy 1 marca 1951. Jego symboliczny grób znajduje się na Cmentarzu Wojskowym na Powązkach w Warszawie w Kwaterze „Na Łączce”.
Ordery i odznaczenia.
W 2010, wraz z trójką innych „Żołnierzy Wyklętych” straconych tego samego dnia co on, Józefem Batorym, Franciszkiem Błażejem i Adamem Lazarowiczem, został pośmiertnie odznaczony przez prezydenta Lecha Kaczyńskiego "za wybitne zasługi dla niepodległości Rzeczypospolitej Polskiej" Krzyżem Wielkim Orderu Odrodzenia Polski.
Upamiętnienie.
1 marca 2013 z okazji obchodów Narodowego Dnia Pamięci Żołnierzy Wyklętych Minister Obrony Narodowej Tomasz Siemoniak awansował go pośmiertnie do stopnia pułkownika.
Jednym z elementów odsłoniętego 17 listopada 2013 Pomnika Żołnierzy Wyklętych w Rzeszowie jest popiersie Mieczysława Kawalca.

</doc>
<doc id="1402534" url="https://pl.wikipedia.org/wiki?curid=1402534" title="Osiedle Ogrody (Siedlce)">
Osiedle Ogrody (Siedlce)

Osiedle Ogrody – osiedle w Siedlcach, leży w centralno-wschodniej części miasta. Osiedle zajmuje obszar ok. 5 ha i w całości zabudowane jest blokami (4-piętrowymi). Osiedle powstało w latach 1970–1975 kiedy to kilka małych spółdzielni mieszkaniowych połączyło się z Siedlecką Spółdzielnię Mieszkaniową (SSM).
Do połowy 2017 r. ma powstać pod torami kolejowymi tunel łączący ul. Kilińskiego i ul. Składową.
Położenie.
Osiedle znajduje się pomiędzy ulicami:
Osiedle graniczy z:

</doc>
<doc id="1402538" url="https://pl.wikipedia.org/wiki?curid=1402538" title="Freemasons">
Freemasons

Freemasons – angielski duet didżejski wykonujący muzykę elektroniczną, w którego skład wchodzą Russell Small i James Wiltshire. Do ich najbardziej znanych piosenek należą „Love on My Mind” z Amandą Wilson, „Rain Down Love” z Siedah Garrett, „Uninvited” z Bailey Tzuke oraz „Heartbreak (Make Me a Dancer)” z Sophie Ellis-Bextor. Poza twórczością własną, formacja słynie z tworzenia remiksów.

</doc>
<doc id="1402541" url="https://pl.wikipedia.org/wiki?curid=1402541" title="Sugran">
Sugran

Sugran – pasza dla zwierząt hodowlanych, opracowana przez czteroosobowy zespół z Białegostoku w latach 70. XX wieku.
Sugran był nową, wysokowartościową paszą powstałą ze zmieszania serwatki i złej jakości suszu. Zawierał różne dodatki mineralne.
Na skutek ówczesnej sytuacji politycznej i braku współpracy pomiędzy ministerstwami sugran, pomimo dobrych ocen i opłacalności produkcji, nigdy nie wszedł do masowej produkcji.

</doc>
<doc id="1402545" url="https://pl.wikipedia.org/wiki?curid=1402545" title="Dagan">
Dagan



</doc>
<doc id="1402546" url="https://pl.wikipedia.org/wiki?curid=1402546" title="Antoni Kuczyński">
Antoni Kuczyński

Antoni Kuczyński (ur. 1935) – polski historyk i etnolog.
Życiorys.
Profesor Uniwersytetu Wrocławskiego. Głównym tematem badawczym A. Kuczyńskiego jest historia Syberii, historia Polaków na Syberii i zesłania w ten rejon.
Sekretarz generalny Polskiego Towarzystwa Ludoznawczego (1980–1989) i twórca w 1991 Oficyny Wydawniczej "Biblioteka Zesłańca", która publikuje prace o zesłaniach do Rosji i ZSRR. Redaktor naczelny kwartalnika "Zesłaniec", działacz Związku Sybiraków. Obecnie wykładowca WZNPiE KUL w Tomaszowie Lubelskim.

</doc>
<doc id="1402553" url="https://pl.wikipedia.org/wiki?curid=1402553" title="Moritz Jastrowitz">
Moritz Jastrowitz

Moritz (Moses) Jastrowitz (ur. 20 grudnia 1839 w Löbau, zm. 25 stycznia 1912 w Berlinie-Schönebergu) – niemiecki lekarz neurolog, internista, psychiatra. 
Życiorys.
Urodził się 20 grudnia 1839 roku w Lubawie (Löbau) w Prusach Zachodnich, jako syn kupca i właściciela kamienicy Hermanna (Hirscha) i jego żony Ernestine z domu Cohn. Uczył się początkowo w rodzinnym mieście, a potem w Gymnasium zum Grauen Kloster w Berlinie. Studiował na Uniwersytecie w Zurychu i Uniwersytecie Fryderyka Wilhelma w Berlinie, w 1865 roku został doktorem medycyny na podstawie dysertacji "De fistula vesico-vaginali", Następnie był asystentem w berlińskiej klinice chorób wewnętrznych Charité u Ludwiga Traubego, a od 1868 do 1874 asystentem w klinice dla chorych psychicznie i nerwowo u Wilhelma Griesingera i Carla Westphala. Od 1874 roku prowadził własną praktykę w Berlinie. Od 1882 roku kierował prywatnym zakładem dla psychicznie chorych „Maison de santé” w Schönebergu pod Berlinem. Miał tytuł tajnego radcy sanitarnego ("geheimer Sanitätsrat").
Zmarł w 1912 roku. Wspomnienia o nim napisali Fürbringer i Fraenkel.
Jego żoną była Henriette Mendelsohn (1853–1928). Syn Hermann Jastrowitz (1882–1943) był również lekarzem, zginął w obozie koncentracyjnym Auschwitz-Birkenau.
Wyznawał religię mojżeszową. Odznaczony Orderem św. Anny 3 klasy.
Dorobek naukowy.
Jastrowitz opisał odruch mosznowy w 1875 roku, na cztery lata przed Mitchellem. Wprowadził też do medycyny termin morii, oznaczający typowe dla guzów płata czołowego zachowanie, cechujące się głupkowatymi żartami i euforią.
Jako jeden z pierwszych zapoznał się z wynalazkiem Wilhelma Röntgena i zreferował je na dwóch spotkaniach berlińskiego Towarzystwa Medycyny Wewnętrznej ("Verein für innere Medicin"), 6 i 20 stycznia 1896.

</doc>
<doc id="1402558" url="https://pl.wikipedia.org/wiki?curid=1402558" title="CFC Chemnitz">
CFC Chemnitz



</doc>
<doc id="1402559" url="https://pl.wikipedia.org/wiki?curid=1402559" title="I’m All Yours Baby!">
I’m All Yours Baby!

I’m All Yours Baby! – album amerykańskiego muzyka Raya Charlesa, wydany w 1968 roku. Płyta złożona z ballad.
Lista utworów.
strona A:
strona B:

</doc>
<doc id="1402562" url="https://pl.wikipedia.org/wiki?curid=1402562" title="Max Lewandowsky">
Max Lewandowsky

Max Heinrich Lewandowsky (ur. 28 czerwca 1876 w Berlinie, zm. 4 kwietnia 1918 w Berlinie) – niemiecki lekarz neurolog żydowskiego pochodzenia. W jego dorobku naukowym znajdują się istotne prace dotyczące neurofizjologii oddychania, płynu mózgowo-rdzeniowego, neuroanatomii ośrodkowego układu nerwowego, funkcji układu sympatycznego i móżdżku, dyskalkulii i nerwic wojennych. Wprowadził do medycyny termin bariery krew-mózg. Działał w berlińskim środowisku neurologów. Wspólnie z Aloisem Alzheimerem założył i wydawał czasopismo „Zeitschrift für die gesamte Neurologie und Psychiatrie” oraz serię „Monographien aus dem Gesamtgebiete der Neurologie und Psychiatrie”. Zredagował pięciotomowy podręcznik neurologii, będący wspólną pracą ponad osiemdziesięciu specjalistów w tej dziedzinie. Był też autorem podręcznika neurologii praktycznej. Zmarł w 1918 roku w sanatorium w Berlinie śmiercią samobójczą.
Życiorys.
Urodził się 28 czerwca 1876 roku w Berlinie, jako syn praktykującego lekarza Hermanna Lewandowsky’ego (1844–1900). Hermann Lewandowsky, również syn lekarza, był przyjacielem z lat młodości filozofa Hermanna Cohena (1842–1918). Przez Hermanna Lewandowsky’ego Cohen poznał rodzinę jego wuja, znanego kompozytora i kantora Louisa Lewandowskiego (1821–1894), i ożenił się z jego córką Marthą (1860–1942).
Max Lewandowsky uczęszczał do "Friedrichsgymnasium" w Berlinie, świadectwo dojrzałości uzyskał w 1893 roku. Następnie studiował na Uniwersytecie w Marburgu, Uniwersytecie w Berlinie i w Halle; jego nauczycielami byli Theodor Wilhelm Engelmann i Hermann Munk. W 1902 roku habilitował się i został Privatdozentem. Od 1904 roku asystent w Heidelbergu u Bonhoeffera i Nissla, zimę 1904/1905 roku spędził w paryskiej klinice Bicêtre u Pierre’a Mariego. Od 1905 roku pracował w szpitalu miejskim w Berlinie-Friedrichshain jako lekarz konsultant. W 1908 roku został profesorem zwyczajnym. Jego karierę akademicką utrudniało żydowskie pochodzenie.
Zmarł 4 kwietnia 1918 roku w sanatorium w Berlinie. We wspomnieniach pośmiertnych pisano, że śmierć była spowodowana durem brzusznym, którym zaraził się na froncie, niosąc pomoc żołnierzom w szpitalach wojskowych. Według Sterna Lewandowsky zachorował na tyfus na Bałkanach, cierpiał na „podurową depresję” („posttyphöse Depression”) i popełnił samobójstwo w prywatnym sanatorium w Berlinie. Wspomnienia o Lewandowskym napisali Kalischer, Henneberg, Bonhoeffer, Gaupp i Jelliffe. Wspominany był jako niezwykle aktywny i przenikliwy uczony, zdecydowany i skłonny do polemik w obszarach wiedzy, w których się specjalizował, ale skromny i niepewny w mniej znanych mu zagadnieniach. Rzadko pozwalał sobie na żartobliwe uwagi, ale podobno nie był pozbawiony poczucia humoru. Jego styl opisywany był jako prosty, zwięzły, pozbawiony ozdobników i klarowny; gdy chciał coś dobitnie i obrazowo opisać, używał stosowanych przez rodowitych berlińczyków wyrażeń. Pochowany jest obok żony na cmentarzu żydowskim w Berlinie-Weißensee.
Dorobek naukowy.
Pierwsze prace uczonego, rozpoczęte jeszcze w piątym semestrze studiów, dotyczyły neurofizjologii oddychania. Prace Lewandowsky’ego, w których dokonał rzetelnego i krytycznego przeglądu literatury oraz zaprezentował wyniki własnych badań, zostały wysoko ocenione. Przed Lewandowskym uważano, że za regulację oddechu odpowiada cykliczne pobudzenie zakończeń nerwowych w płucach przez krew (Volkmann), a później, że odruch oddechowy wywoływany jest przez mechaniczne działanie rozprężanego płuca na nerwy błędne. Herig i Breuer sądzili, że nerwy błędne wiodą dwa rodzaje włókien nerwowych, pobudzane przy wdechu i wydechu, odpowiadające za autoregulację czynności oddechowej. Gad przypisywał niewielkie znaczenie pobudzaniu nerwów błędnych przy wdechu. Lewandowsky udowodnił, że wydech nie jest pobudzany przez nerwy błędne, ale że nerwy błędne hamują czynność oddechową narzucaną przez ośrodek oddechowy znajdujący się w pniu mózgu.
Zajmował się fizjologią także później, badając m.in. wpływ różnych substancji chemicznych, takich jak heroina, na regulację oddychania. W 1899 roku przedstawił pracę na temat niedawno odkrytej przez Szymonowicza i Cybulskiego oraz Olivera i Sharpeya-Shafera substancji uzyskanej z rdzenia nadnerczy (później nazwanej adrenaliną), w której opisywał jej działanie na mięśnie gładkie.
W 1900 roku rozpoczął badania nad przepływem płynu mózgowo-rdzeniowego. Lewandowsky wprowadził do medycyny termin bariery krew-mózg ("Bluthirnschranke"), po przeprowadzeniu doświadczeń, w których wstrzykiwał błękit pruski do przestrzeni podpajęczynówkowej. Po Lewandowskym koncepcję bariery krew-mózg rozwinęli Ehrlich (1908) i Goldmann (1913). Prowadził pionierskie prace nad podawaniem różnych substancji do płynu mózgowo-rdzeniowego, ustalając dawki i różnice w działaniu między podaniem leku podskórnie a podaniem pod oponę twardą. Wśród innych substancji, których działanie Lewandowsky badał, były strychnina, morfina, kokaina, bromek potasu, bromek sodu, roztwory soli jodu. Stał na stanowisku, że płyn mózgowo-rdzeniowy nie krąży, a substancje rozprzestrzeniają się w nim wyłącznie drogą osmozy. Badania nad farmakoterapią ośrodkowego układu nerwowego kontynuował z Aleksandrą Bass w latach 1913–1914, ale jak sam twierdził, wyniki były dalece niekompletne.
Podczas pobytu u Vogta, na przełomie 1902 i 1903 roku, Lewandowsky sporządził pracę na temat szlaków pnia mózgu i ich połączeń z rdzeniem kręgowym i korą mózgową. Ustalił m.in., że "tractus fasciculorum tegmenti" opisany przez Forela jest tożsamy ze szlakiem Wallenberga. W 1903 roku opublikował też pracę na temat funkcji móżdżku. W 1905 roku, przebywając w Paryżu, przedstawił wczesną (jedną z pierwszych, obok prac Hammonda, Déjerine’a i Solliera) i bardzo dokładną pracę na temat pląsawicy. W 1907 roku zaproponował, że spoidło wielkie mózgu jest zaangażowane w mechanizm powstawania drgawek uogólnionych.
W 1908 roku Lewandowsky i Stadelmann przedstawili pierwszy szczegółowy opis dyskalkulii u pacjenta z ogniskowym uszkodzeniem mózgu i tożstronnym niedowidzeniem połowiczym. Praca uważana jest za przełomową w historii badań nad akalkulią i dyskalkulią (pojęcie akalkulii wprowadził dopiero Henschen w 1925 roku), ponieważ autorzy pracy wyraźnie odgraniczyli zaburzenia mowy od zaburzeń zdolności arytmetycznych.
Lewandowsky ostro przeciwstawiał się koncepcji patologii komórkowej Virchowa. Pytał retorycznie, „czy pojmowanie wątroby jako sumy jednostkowych komórek przyczyniło się w jakikolwiek sposób do poznania jej funkcji?”.
Max Lewandowsky był współredaktorem, razem z Alzheimerem, Zeitschrift für die gesamte Neurologie und Psychiatrie, wydawanego od 1910 roku: Lewandowsky odpowiadał za kształt neurologicznej części czasopisma, Alzheimer za psychiatryczną. Był też redaktorem podręcznika "Handbuch der Neurologie" wydawanego w latach 1910–1914.
Opowiadał się za zaprzestaniem elektroterapii „histerii wojennej” (tzw. metoda Kaufmanna), po tym, jak jeden z jego pacjentów zmarł. Ostatecznie, Pruskie Ministerstwo Wojny zabroniło stosowania metody Kaufmanna w 1917 roku, a w Austrii zabroniono jej rok później.
W latach 1910-1914 ukazało się pięć tomów redagowanego przez Lewandowsky'ego podręcznika neurologii ogólnej i szczegółowej, "Handbuch der Neurologie". Lewandowsky napisał sam część rozdziałów, zaprosił też do współpracy współczesnych mu europejskich neurologów. Autorami rozdziałów byli m.in. (w kolejności alfabetycznej):
Podręcznik pozostał nieukończony z powodu przedwczesnej śmierci Lewandowsky'ego, jednak już pierwsze tomy dostały pozytywne recenzje. W latach 1924 i 1929 ukazały się dwa tomy suplementów zredagowane przez Bumkego i Foerstera. Do oryginalnej serii pięciu tomów nawiązywał podręcznik Bumkego i Foerstera, wydany w latach 1935–1937, jednak nazwisko Lewandowsky′ego nie zostało w nim wymienione, prawdopodobnie w związku z wejściem w życie ustaw norymberskich i polityką przemilczania udziału Żydów w życiu naukowym i kulturalnym Niemiec.

</doc>
<doc id="1402564" url="https://pl.wikipedia.org/wiki?curid=1402564" title="Nikardypina">
Nikardypina

Nikardypina () – organiczny związek chemiczny, lek stosowany w terapii nadciśnienia tętniczego, choroby niedokrwiennej serca i choroby Raynauda. Należy do antagonistów kanału wapniowego z grupy pochodnych dihydropirydynowych. Jest dostępny w formie doustnej i dożylnej. Mechanizm działania jest podobny do nifedypiny i innych pochodnych dihydropirydynowych (amlodypiny, felodypiny), jednak nikardypina jest bardziej specyficzna w stosunku do naczyń mózgowych i wieńcowych. Dodatkowo nie upośledza kurczliwości mięśnia sercowego i może być użyteczna w terapii zastoinowej niewydolności serca. Nikardypina posiada również dłuższy okres półtrwania niż nifedypina.
Nikardypina została zaaprobowana do stosowania przez amerykańską Agencję Żywności i Leków w grudniu 1988 roku. Na rynku funkcjonowała pod nazwą handlową "Cardene" i "Cardene SR". Patent wygasł w październiku 1995 roku.

</doc>
<doc id="1402565" url="https://pl.wikipedia.org/wiki?curid=1402565" title="Irena Kutyłowska">
Irena Kutyłowska

Irena Kutyłowska (ur. 16 marca 1942 w Puchaczowie) – polska archeolog, specjalizująca się w archeologii średniowiecza.
Życiorys.
W 1965 ukończyła studia na Uniwersytecie Marii Curie-Skłodowskiej w Lublinie, w latach 1965-1966 pracowała w dziale oświatowym Muzeum Okręgowego w Lublinie, w latach 1966-1969 jako asystent w Katedrze Historii Architektury Politechniki Krakowskiej, w latach 1970-1974 w PP Pracownie Konserwacji Zabytków, Oddział w Lublinie.
W latach 1974-1998 była pracownikiem Katedry Archeologii Uniwersytetu Marii Curie-Skłodowskiej w Lublinie, w 1980 obroniła pracę doktorską "Badania archeologiczno-architektoniczne zespołu wczesnośredniowiecznego w Stołpiu-Nowosiółkach, woj. chełmskie" napisaną pod kierunkiem Jana Gurby. W 1991 otrzymała na Uniwersytecie Warszawskim stopień doktora habilitowanego na podstawie pracy "Rozwój Lublina w VI–XIV wieku na tle urbanizacji międzyrzecza środkowej Wisły i Bugu". W pracy habilitacyjnej postawiła tezę, że architektura lubelskiego kościoła św. Michała nawiązywała do wczesnośredniowiecznych bazylik bułgarskich lub najstarszej architektury sakralnej Małopolski, zaś fundacja kościoła mogła nastąpić z "inicjatywy greko-słowiańskiego duchowieństwa związanego z lokalnymi małopolskimi grododzierżcami i bułgarskim państwem". Od 1998 pracowała w Wyższej Szkole Pedagogicznej w Rzeszowie, od 2001 w Instytucie Archeologii Uniwersytetu Rzeszowskiego.
Poczynając od 1966 uczestniczyła w kilkudziesięciu badaniach terenowych na terenie województwa lubelskiego.
Jest członkiem Rady Naukowej Centrum Archeologii Średniowiecza i Nowożytności UMK.

</doc>
<doc id="1402567" url="https://pl.wikipedia.org/wiki?curid=1402567" title="Baron Alness">
Baron Alness



</doc>
<doc id="1402569" url="https://pl.wikipedia.org/wiki?curid=1402569" title="Dziurczak">
Dziurczak

Dziurczak (797 m) – niewysoka, ale dość wybitna góra w Beskidzie Wyspowym w miejscowości Łętowe. Znajduje się w zakończeniu długiego, północno-zachodniego grzbietu Jasienia. Sąsiaduje z Cyrkową Górą i Kiczorą (Kobylicą). Cała górna partia jest zalesiona, tylko od południowo-wschodniej strony wcinają się w nią dość wysoko pola uprawne i są tam też dwie polany. Stoki Dziurczaka opadają do potoków Wierzbienica i Łętówka. Przez Dziurczaka nie prowadzą żadne znakowane szlaki turystyczne.
Na starszych mapach jest oznaczona jako Marczakowa Skała z wysokością 791 mZarówno nazwa Dziurczak, jak i Marczakowa Skała pochodzą od nazwiska (niedaleko znajduje się osiedle "Marczaki").

</doc>
<doc id="1402572" url="https://pl.wikipedia.org/wiki?curid=1402572" title="Korona Eryka XIV">
Korona Eryka XIV

Korona Eryka XIV – korona koronacyjna królów Szwecji.
Korona powstała w 1561 roku na koronację Eryka XIV Wazy. Obecnie jest przechowywana w skarbcu Pałacu Królewskiego w Sztokholmie.

</doc>
<doc id="1402573" url="https://pl.wikipedia.org/wiki?curid=1402573" title="Doing His Thing">
Doing His Thing

Doing His Thing – album amerykańskiego muzyka Raya Charlesa, wydany w 1969 roku. Charles powrócił na nim do soulowej muzyki. Duży wkład w pracę nad albumem miał Jimmy Lewis.
Album jest obecnie niedostępny w sklepach, dlatego jego oryginalne wydania mają dużą wartość kolekcjonerską.

</doc>
<doc id="1402577" url="https://pl.wikipedia.org/wiki?curid=1402577" title="Wenus i Mars (obraz Sandra Botticellego)">
Wenus i Mars (obraz Sandra Botticellego)

Wenus i Mars () – jeden z nielicznych obrazów mitologicznych włoskiego malarza szkoły florenckiej Sandra Botticellego.
Proweniencja.
Obraz "Wenus i Mars" został namalowany w 1485 roku. W 1869 znalazł się w kolekcji Aleksandra Berkera, który dzieło wypożyczył do South Kensington Museum (obecnie Muzeum Wiktorii i Alberta). W 1874 roku dzieło zostało zakupione do zbiorów National Gallery w Londynie.
Tematyka obrazu.
Obraz przedstawia boginię miłości Wenus i boga wojny Marsa po akcie miłosnym. Bóg wyczerpany miłością zapada w drzemkę, a satyrowie zabawiają się jego zbroją. Obraz został namalowany prawdopodobnie w celu przyozdobienia komnaty ślubnej. Malarz przedstawił Wenus w szacie ze swojej epoki. Również jej uczesanie, biżuteria i zbroja Marsa pochodzą z czasów, w których żył. Erotyczny wydźwięk sceny wzmacniają twarze satyrów w wyraźnie lubieżnych grymasach. Obraz ma dwa przesłania, pierwszy bardziej widoczny, mówi o miłości, która wyczerpuje mężczyznę, a dodaje siły kobiecie. Drugie przesłanie, bardziej ukryte, określane jest jako "Omnia vincit Amor" ("Miłość wszystko zwycięża") i symbolizuje pokojowe działanie miłości w życiu małżeńskim.
Symbolika obrazu.
Kontrastujące alegorie miłości i wojny były szeroko omawiane przez humanistów z kręgu Wawrzyńca Wspaniałego oraz były tematem filozoficznych rozważań Giovanniego Pico della Mirandola, renesansowego przedstawiciela studiów nad harmonią sprzeczności. Scena z satyrami mogła być zainspirowana utworem greckiego poety Lukiana z Samosat opisującego słynny klasyczny obraz "Wesele Aleksandra Wielkiego i księżniczki perskiej Roksany". Lukian pisał o kupidynach bawiących się zbroją Aleksandra, których Botticelli zastąpił satyrami mającymi symbolizować pożądanie.
Z prawej strony obrazu przy głowie Marsa brzęczą osy. Były one kalamburowym godłem rodziny Vespucci – "vespa" po włosku znaczy osa, a Botticelli często pracował na zlecenie Vespuccich. Osy mogą również symbolizować miłosne użądlenia.

</doc>
<doc id="1402578" url="https://pl.wikipedia.org/wiki?curid=1402578" title="Autostrada 20 (Izrael)">
Autostrada 20 (Izrael)

Autostrada 20 (hebr.: כביש 10) – autostrada położona w aglomeracji miejskiej Gusz Dan, w Izraelu. Jest ona powszechnie znana jako "Autostrada Ajjalon" (hebr.: נתיבי איילון). Przechodzi ona przez obszar centrum Tel Awiwu i łączy wszystkie główne autostrady przechodzące przez ten rejon: nr 1 , nr 2 , nr 4 i nr 5 .
Autostrada jest bardzo mocno obciążona ruchem samochodowym (około 750 tys. samochodów dziennie). Pomiędzy jej wielojezdniowymi trasami biegnie linia kolejowa Rakewet Jisra’el z kilkoma stacjami.
Historia budowy.
Przed wybudowaniem autostrady "Ajjalon", wszystkie główne autostrady i drogi ekspresowe kończyły się na przedmieściach Tel Awiwu. W wyniku tego, na wjazdach do miasta powstawały wielkie korki uliczne i przejazd przez miasto był bardzo ciężki. Dodatkowo, Tel Awiw posiadał dwie stacje kolejowe - jedną na północy, a drugą na południu. Nie były one ze sobą połączone i pasażerowie musieli przejeżdżać pomiędzy stacjami korzystając z autobusów publicznego transportu miejskiego. Kolejnym problemem była rzeka Ajjalon, która okresowo wylewała powodując powodzie na przedmieściach Tel Awiwu.
Aby rozwiązać te wszystkie problemy, w latach 50. XX wieku pojawił się pomysł budowy ciągu komunikacyjnego położonego wzdłuż koryta rzeki Ajjalon. Rządowy projekt budowy powstał na początku lat 60. Do budowy nowej autostrady powołano w latach 70. przedsiębiorstwo rządowe "Ajjalon Highways Ltd".
W pierwszej kolejności przeprowadzono regulację koryta rzeki Ajjalon, aby przeciwdziałać jej wylewom w przyszłości. W 1982 otworzono pierwszy odcinek autostrady. Pośrodku autostrady wybudowano linię kolejową z czterema stacjami, które połączyły północną z południową siecią kolejową Izraela. Na początku lat 90. rozpoczęto budowę południowego odcinka autostrady.
Wpływ drogi.
Nowa autostrada razem z nową linią kolejową wywarły wielki wpływ na rozwój całego regionu Tel Awiwu, a nawet całej aglomeracji miejskiej Gusz Dan. Zwiększyła się przepustowość dróg i zmalała liczba korków ulicznych. Wzdłuż autostrady powstały liczne biurowce, centra handlowe i biznesowe. Rakewet Jisra’el odnotowuje olbrzymi wzrost ilości pasażerów poruszających się pomiędzy kluczowymi stacjami Tel Awiwu. Autostrada odgrywa zasadniczą rolę w komunikacji miasta.
Plany budowy.
Obecnie trwają prace budowlane przy budowie węzłów drogowych na południowym i północnym odcinku autostrady. Planuje się w przyszłości wydłużenie autostrady na północ, do kibucu Szefajim.
Długoterminowe plany przewidują wydłużenie autostrady aż do miasta Hadera na północy.

</doc>
<doc id="1402579" url="https://pl.wikipedia.org/wiki?curid=1402579" title="Tadeusz Michałowski (astronom)">
Tadeusz Michałowski (astronom)

Tadeusz Michałowski (ur. 1954) – polski astronom, profesor zwyczajny nauk fizycznych. Specjalizuje się w astrofizyce. Nauczyciel akademicki Uniwersytetu im. Adama Mickiewicza w Poznaniu.
Życiorys.
Studia z astronomii ukończył na Uniwersytecie Mikołaja Kopernika w Toruniu (1978). Od 1979 pracuje w Obserwatorium Astronomicznym UAM (Wydział Fizyki UAM). Rozprawę doktorską obronił w 1986 na Uniwersytecie im. Adama Mickiewicza, a habilitował się w 1997 na UMK na podstawie oceny dorobku naukowego i rozprawy pt. "Wyznaczanie orientacji osi obrotu oraz kształtu małych planet w oparciu o obserwacje fotometryczne". Tytuł profesora uzyskał w 2009. Prowadzi zajęcia m.in. z astronomii, fizyki planetoid oraz astronomii pozagalaktycznej i kosmologii.
W pracy badawczej zajmuje się badaniem fizycznej budowy planetoid na podstawie zmian ich jasności określając kształt planetoid, właściwości ich powierzchni oraz oś i czas rotacji. W uznaniu jego dorobku decyzją Międzynarodowej Unii Astronomicznej jedną z planetoid nazwano (7747) Michałowski.
Swoje prace publikował m.in. w "Astronomy and Astrophysics".

</doc>
<doc id="1402582" url="https://pl.wikipedia.org/wiki?curid=1402582" title="Cmentarz żydowski w Debrznie Wsi">
Cmentarz żydowski w Debrznie Wsi

Cmentarz żydowski w Debrznie Wsi – został założony w XVII wieku jako miejsce pochówków Żydów z Debrzna-Wsi i Lipki, zajmuje powierzchnię 0,2 ha na której zachowało się około dwudziestu nagrobków z których najstarszy pochodzi z 1715 roku. Macewy są wykonane z granitu i piaskowca z napisami w języku niemieckim i hebrajskim.

</doc>
<doc id="1402584" url="https://pl.wikipedia.org/wiki?curid=1402584" title="Victor Velasquez">
Victor Velasquez

Victor Manuel Velasquez (ur. 12 kwietnia 1976 w Salwadorze) - salwadorski piłkarz, grający na pozycji obrońcy w Alianza San Salvador. Reprezentant kraju, m.in. w eliminacjach do Mistrzostw Świata 2006.

</doc>
<doc id="1402587" url="https://pl.wikipedia.org/wiki?curid=1402587" title="Oswald Bumke">
Oswald Bumke

Oswald Conrad Eduard Bumke (ur. 25 września 1877 w Słupsku, zm. 5 stycznia 1950 w Monachium) – niemiecki lekarz psychiatra i neurolog, profesor Uniwersytetu w Rostocku, Uniwersytetu Wrocławskiego oraz Uniwersytetu Ludwika i Maksymiliana w Monachium.
Życiorys.
Ojciec, Albert Bumke (1843–1892), był lekarzem, asystentem Virchowa. Matka Emma (1850–1914) była córką słupskiego fabrykanta Karla Westphala. Starszymi braćmi Oswalda byli prawnicy, Erwin i Siegfried Bumke.
Studiował medycynę na Uniwersytecie we Fryburgu, Lipsku, Monachium i Halle. W 1901 roku otrzymał tytuł doktora medycyny na Uniwersytecie w Kilonii, w 1904 roku habilitował się pod kierunkiem Alfreda Hoche i został Privatdozentem na Uniwersytecie we Fryburgu. W 1910 roku mianowany profesorem nadzwyczajnym. W 1914 powołany na katedrę psychiatrii na Uniwersytecie w Rostocku, w 1916 roku został profesorem na Uniwersytecie we Wrocławiu. W 1918 roku zaoferowano mu katedrę Uniwersytetu w Heidelbergu, ale odmówił z powodu rozdziału kliniki neurologicznej i psychiatrycznej w tym ośrodku. W 1921 roku zastąpił Paula Flechsiga na katedrze psychiatrii Uniwersytetu w Lipsku. W 1924 zastąpił Emila Kraepelina na stanowisku dyrektora Instytutu Psychiatrycznego w Monachium. W latach 1928–1929 był rektorem Uniwersytetu w Monachium, przez 22 lata prowadził monachijską klinikę psychiatryczną.

</doc>
<doc id="1402591" url="https://pl.wikipedia.org/wiki?curid=1402591" title="Muzeum Kolekcji im. Jana Pawła II Fundacji Carroll-Porczyńskich w Warszawie">
Muzeum Kolekcji im. Jana Pawła II Fundacji Carroll-Porczyńskich w Warszawie

Muzeum Kolekcji im. Jana Pawła II Fundacji Carroll-Porczyńskich – prywatna kolekcja obrazów, zgromadzonych przez Zbigniewa Carroll-Porczyńskiego i Janinę Porczyńską. Kolekcja początkowo była eksponowana w budynku dawnej Giełdy i Banku Polskiego przy placu Bankowym nr 1 w Warszawie, obecnie miejsce jej przechowywania nie jest znane.
Opis.
Według Państwowego Rejestru Muzeuów podmiotami tworzącymi Muzeum są (2019 r.) prywatna Fundacja „Arteks” oraz Konferencja Episkopatu Polski. Oficjalna strona internetowa nie podawała, kto jest właścicielem kolekcji (obrazów) i budynku, ani formy własności. 
Nazwa „Muzeum Kolekcji im. Jana Pawła II” jest myląca, bowiem podmioty tworzące Muzeum oraz właściciel kolekcji nie spełniają warunków formalnych określonych dla placówek muzealnych w przepisach ustawy z 21 listopada 1996 r. o muzeach: nie podają informacji o miejscu przechowywania obrazów, nie zezwalają na katalogowanie i badania naukowe zbiorów, nie wiadomo też, jakie obrazy lub inne dzieła wchodzą aktualnie w skład kolekcji.
Historia kolekcji.
Porczyńscy gromadzili obrazy od roku 1981. W Warszawie ich zbiory zostały pokazane po raz pierwszy w Muzeum Archidiecezji Warszawskiej 5 listopada 1987. Pod koniec 1989 władze miasta przekazały na stałą siedzibę Kolekcji gmach Giełdy i Banku Polskiego przy placu Bankowym 1, zajmowany w czasach PRL przez Muzeum Ruchu Rewolucyjnego.
W skład kolekcji wchodziło kilkaset obrazów nazywanych dziełami malarstwa europejskiego, będących w rzeczywistości kopiami dzieł takich autorów jak Pablo Picasso, Vincent van Gogh, Rubens, Rembrandt, Caravaggio, Nicolas Poussin, Tycjan, Albrecht Dürer czy Paolo Veronese lub też pochodzącymi z pracowni malarzy, których nazwiskami obrazy są sygnowane. Wśród obrazów znajdowały się również falsyfikaty. Był też jeden oryginalny obraz van Gogha z cyklu "Wiejskie chaty".
Ujawnienie mistyfikacji.
Po udostępnieniu publiczności tzw. Kolekcja Porczyńskich początkowo wzbudziła zachwyt ze względu na nazwiska najsławniejszych malarzy europejskich. Z upływem czasu pojawiły się wątpliwości historyków sztuki, przede wszystkim doktora Mieczysława Morki z Instytutu Sztuki PAN, co do autentyczności tych dzieł. Właściciel kolekcji Zygmunt Carroll-Porczyński, obawiając się demistyfikacji, nie zezwolił na specjalistyczne badania autentyczności obrazów. Takie badania nie zostały również przeprowadzone po śmierci Zbigniewa i Janiny Porczyńskich. 
Kontrowersje budził także statut prawny fundacji, która była wówczas właścicielem obrazów, jak i kwestie majątkowe, w tym m.in. przejęcie prawa własności do zabytkowego budynku, w którym były eksponowane obrazy.
Znaczki pocztowe.
Poczta Polska wydała 16 stycznia 1992 serię 6 znaczków pod tytułem „Arcydzieła z kolekcji im. Jana Pawła II”, na których widniały – jak się później okazało – reprodukcje kopii obrazów przedstawiające m.in. portrety Murilla, Rubensa i Velázqueza.

</doc>
<doc id="1402592" url="https://pl.wikipedia.org/wiki?curid=1402592" title="Pedro Damián">
Pedro Damián

Pedro Damián (ur. 29 listopada 1952 w mieście Meksyk) – meksykański aktor, reżyser i producent filmowy.

</doc>
<doc id="1402594" url="https://pl.wikipedia.org/wiki?curid=1402594" title="Pedro Damian">
Pedro Damian



</doc>
<doc id="1402595" url="https://pl.wikipedia.org/wiki?curid=1402595" title="Ford Probe">
Ford Probe

Ford Probe – samochód sportowy klasy kompaktowej, następnie klasy średniej produkowany pod amerykańską marką Ford w latach 1988 – 1997.
Pierwsza generacja.
Ford Probe I produkowany był w latach 1988 - 1992. Łącznie wyprodukowano 502 599 egzemplarzy pierwszej generacji. 
W 1988 roku Ford przedstawił nowy, kompaktowych wymiarów samochód sportowy oparty na platformie "Mazda GD platform" opracowanej we współpracy z japońską marką. Probe stał się modelem światowym, opracowanym z myślą zarówno o rynku północnoamerykańskim, jak i europejskim. 
Na rynku rodzimym samochód zastąpił coupe EXP, z kolei w Europie pojawił się na miejscu modelu Capri. Charakterystycznym elementem stylistyki Forda Probe I była aerodynamiczna sylwetka z chowanymi reflektorami, chowane klamki, a także podłużne tylne lampy składającymi się z dwóch pasów. W ciągu trwającej 4 lata produkcji powstało 502 599 sztuk modelu.
Lifting.
W 1991 roku Ford zaprezentował Probe I po gruntownej modernizacji. Zmodyfikowano wygląd przednich zderzaków, gdzie pojawiły się podłużne paski kierunkowskazów, a także zmieniono formę tylnych lamp, które przyjęły jednoczęściowy kształt.
Druga generacja.
Ford Probe II został zaprezentowany po raz pierwszy w 1992 roku.
Prace nad projektem drugiej generacji auta ruszyły w 1991 roku przy udziale inżynierów Forda i Mazdy. Japońscy inżynierowie pracowali nad jednostką napędową, skrzynią biegów oraz podwoziem natomiast Amerykanie skonstruowali bryłę nadwozia i zawieszenie oraz wnętrze.
Podobnie jak w przypadku poprzednika, Ford Probe II był samochodem o światowym zasięgu. Ponadto, poza rynkiem północnoamerykańskim i europejskim oferowany był także w Australii i Nowej Zelandii.
Lifting.
W 1994 roku we wnętrzu pojazdu zrezygnowano z listwy ozdobnej oraz dodano dwie poduszki powietrzne. W 1995 roku auto przeszło delikatną modernizację. Wersja GT otrzymała spojler, w który można było doposażyć także Forda Probe BASE i SE. Na drzwiach odświeżono tapicerkę oraz boczne lusterka, a na maskę po raz kolejny powróciło logo Forda.
W latach kolejnych poprawiono zawieszenie, zamontowano nowe pasy bezpieczeństwa oraz wygodniejsze tylne fotele. Podczas trwającej 4 lata produkcji powstały 334 674 sztuki modelu.

</doc>
<doc id="1402596" url="https://pl.wikipedia.org/wiki?curid=1402596" title="Cmentarz żydowski w Lędyczku">
Cmentarz żydowski w Lędyczku

Cmentarz żydowski w Lędyczku – został założony na początku XIX wieku i zajmuje powierzchnię 0,7 ha na której zachowało się dziesięć nagrobków z piaskowca zawierających inskrypcje w języku hebrajskim i niemieckim spośród których najstarszy pochodzi z 1897 roku.

</doc>
<doc id="1402598" url="https://pl.wikipedia.org/wiki?curid=1402598" title="Pionierzy">
Pionierzy



</doc>
<doc id="1402599" url="https://pl.wikipedia.org/wiki?curid=1402599" title="Raúl Fernández Valverde">
Raúl Fernández Valverde

Raúl Fernández Valverde (ur. 6 października 1985 roku w Limie) - peruwiański piłkarz grający na pozycji bramkarza. Od 2015 roku jest zawodnikiem klubu Universitario de Deportes.
Kariera klubowa.
Jest on wychowankiem Universitario de Deportes, gdzie występował w podstawowym składzie od 2007 roku do 2010 roku. W 2010 przeszedł do OGC Nice, a w 2011 roku wrócił do Universitario na zasadzie wypożyczenia.
Kariera reprezentacja.
W reprezentacji Peru zadebiutował w 2008 roku w towarzyskim meczu z Kostaryką.

</doc>
<doc id="1402601" url="https://pl.wikipedia.org/wiki?curid=1402601" title="Herb Borku Wielkopolskiego">
Herb Borku Wielkopolskiego

Herb Borku Wielkopolskiego – jeden z symboli miasta Borek Wielkopolski i gminy Borek Wielkopolski w postaci herbu.
Wygląd i symbolika.
Herb Blazonowanie|przedstawia w polu czerwonym nad złotą łodzią dwie wieże prostokątne z kamienia barwy naturalnej. Każda o trzech blankach. Dachy wież błękitne, zakończone złotymi kulami na złotych żerdziach. W każdej wieży po dwa okna prostokątne, otwory okienne czarne. Między wieżami podkowa srebrna barkiem do góry, na niej krzyżyk złoty. Poniżej podkowy podwójna lilia srebrna.
Historia.
W 1423 roku Borek był już miastem, a olejnymi właścicielami Borku byli: Mikołaj ze Zdzieża, po nim Tumigrał herbu Wczele, od roku 1469 przez 130 lat właścicielem miasta była rodzina Bnińskich herbu Łódź, później ks. Mateusz Borzewski i Andrzej Borzewski herbu "Lubicz", Stanisław Przyjewski, kolejni właściciele wywodzili się z rodziny Rozdrażewskich, od roku 1726 Kazimierz Sapieha herbu "Gozdawa". Późniejszy herb miasta zawierał elementy herbów poszczególnych właścicieli miasta.

</doc>
<doc id="1402602" url="https://pl.wikipedia.org/wiki?curid=1402602" title="Jan Pakulski">
Jan Pakulski

Jan Pakulski (ur. 21 października 1941 w Stoku, zm. 28 stycznia 2008) – polski historyk specjalizujący się w historii średniowiecza.
W 1959 roku ukończył Liceum Ogólnokształcące w Lubrańcu. W 1966 roku ukończył studia historyczne na Uniwersytecie Mikołaja Kopernika i podjął pracę na uczelni. W 1970 roku uzyskał stopień doktora, tematem jego rozprawy był "Ród Nałęczów w Wielkopolsce do końca XIV w.", a promotorem Kazimierz Jasiński. Stopień doktora habilitowanego nauk humanistycznych w zakresie historii (o specjalności archiwistyka) uzyskał w 1992 roku na podstawie rozprawy "Siły polityczno-społeczne w Wielkopolsce w pierwszej połowie XIV wieku". Tytuł profesora nauk humanistycznych otrzymał 14 listopada 2006.
Od 1998 roku kierował Zakładem Nauk Pomocniczych Historii UMK. Współredagował Zapiski Historyczne oraz Rocznik Grudziądzki.

</doc>
<doc id="1402604" url="https://pl.wikipedia.org/wiki?curid=1402604" title="Władysław Bejnar">
Władysław Bejnar

Władysław Bejnar (ur. 2 stycznia 1868 w majątku Smołwy na Wileńszczyźnie, zm. 23 kwietnia 1934 w Wilnie) – pułkownik piechoty armii Imperium Rosyjskiego, tytularny generał dywizji Wojska Polskiego.
Życiorys.
Od 1889 zawodowy oficer piechoty armii carskiej. Walczył w wojnie rosyjsko-japońskiej 1904-1905 jako dowódca batalionu. W I wojnie światowej dowódca pułku i brygady piechoty na froncie niemieckim.
W Wojsku Polskim od stycznia 1919. 4 kwietnia 1919 mianowany został dowódcą 24 pułku piechoty. dowódca I Brygady Litewsko-Białoruskiej. Walczył w wojnie polsko-bolszewickiej. 31 stycznia 1921 objął dowództwo 1 Dywizji Litewsko-Białoruskiej. Listopad 1922 zastępca dowódcy Okręgu Korpusu Nr II w Lublinie. 26 listopada 1923 – 28 maja 1926 dowódca 26 Dywizji Piechoty. W czasie przewrotu majowego opowiedział się po stronie legalnych władz RP, a przeciwko Józefowi Piłsudskiemu. Po zamachu stanu zwolniony został ze stanowiska dowódcy dywizji i mianowany członkiem Oficerskiego Trybunału Orzekającego, a po dziewięciu miesiącach zwolniony z czynnej służby.
4 stycznia 1927 roku Prezydent RP Ignacy Mościcki nadał mu stopień generała dywizji, wyłącznie z prawem do tytułu, z dniem przeniesienia w stan spoczynku – 28 lutego 1927 roku. Osiadł w Wilnie, gdzie zmarł. Pochowany w Wilnie – cmentarz Antokol.

</doc>
<doc id="1402606" url="https://pl.wikipedia.org/wiki?curid=1402606" title="Konkurs Piosenki Eurowizji 1986">
Konkurs Piosenki Eurowizji 1986

31. Konkurs Piosenki Eurowizji 1986 został zorganizowany 3 maja 1986 roku w Grieghallen w Bergen przez norweskiego nadawcę publicznego NRK, dzięki zwycięstwu reprezentantów Norwegii - duetu Bobbysocks podczas konkursu w 1985 roku.
Koncert finałowy prowadziła Åse Kleveland, norweska gitarzystka folkowa, Prezydent Stowarzyszenia Muzyków oraz reprezentantka kraju podczas konkursu w 1966 roku. Finał konkursu wygrała reprezentantka Belgii - Sandra Kim, która za utwór "J’aime la vie" otrzymała 176 punktów. Zwycięstwo wywołało kontrowersje z powodu wieku uczestniczki, która w dniu wygranej miała trzynaście lat. O unieważnienie wyniku apelowała reprezentacja Szwajcarii, która ostatecznie zdobyła drugie miejsce.
Kraje uczestniczące.
W finale 31. Konkursu Piosenki Eurowizji wzięło udział 20 krajów, w tym debiutujący nadawca publiczny z Islandii oraz powracająca Jugosławia i Holandia. Z uczestnictwa wycofały się Włochy oraz Grecja, która zrezygnowała z udziału z powodu obchodów Świętej Soboty wypadającej na 3 maja.
Powracający artyści.
Podczas finału konkursu w barwach Cypru wystąpiła Elpida, która po raz drugi wzięła udział w konkursie, poprzednio reprezentując Grecję podczas finału w 1979 roku.
Tabela punktacyjna finału.
Zwycięski utwór, belgijska propozycja "J’aime la vie", zdobył punkty od każdego kraju (w tym pięć najwyższych not, tzw. "dwunastek"). Kraj prowadził w klasyfikacji ogólnej już od przyznania głosów od drugiego państwa, osiągając tym samym rekord najdłuższego okresu prowadzenia w głosowaniu, po wprowadzeniu nowych zasad głosowania w 1974 roku.

</doc>
<doc id="1402608" url="https://pl.wikipedia.org/wiki?curid=1402608" title="Codex Petropolitanus">
Codex Petropolitanus

Codex Petropolitanus, łacińska nazwa dla Sankt Petersburg Kodeks i odnosi się do kilku rękopisów przechowywanych w Rosyjskiej Bibliotece Narodowej, Sankt Petersburg:

</doc>
<doc id="1402610" url="https://pl.wikipedia.org/wiki?curid=1402610" title="Miguel Cevasco">
Miguel Cevasco

Miguel Cevasco (ur. 27 grudnia 1981 roku w Limie) - peruwiański piłkarz grający na pozycji pomocnika w Universitario de Deportes. W kadrze narodowej rozegrał dotąd 8 spotkań zdobywając jedną bramkę 6 lutego 2008 roku w meczu z Boliwią.

</doc>
<doc id="1402611" url="https://pl.wikipedia.org/wiki?curid=1402611" title="Jurij Kruppa">
Jurij Kruppa

Jurij Kruppa, ukr. Юрий Круппа (ur. 21 czerwca 1964) – ukraiński szachista, arcymistrz od 1995 roku.
Kariera szachowa.
Wielokrotnie startował w finałach indywidualnych mistrzostw USRR oraz Ukrainy, największy sukces odnosząc w 1994 r. w Ałuszcie, gdzie zdobył złoty medal. Poza tym zdobył również medal srebrny (1986) oraz dwa brązowe (1988, 1990). W 1994 r. jedyny raz w swojej karierze wziął udział w szachowej olimpiadzie.
W latach 1985, 1990 i 1991 wystąpił w finałach młodzieżowych (do 26 lat) mistrzostw ZSRR, a w 1991 również w rozegranym w Moskwie ostatnim finale mistrzostw Związku Radzieckiego seniorów.
Odniósł szereg sukcesów w turniejach indywidualnych, m.in.:
Najwyższy ranking w karierze osiągnął 1 lipca 1999 r., z wynikiem 2603 punktów dzielił wówczas 77-78 m. na liście światowej FIDE, jednocześnie zajmując 5. wśród ukraińskich szachistów.

</doc>
<doc id="1402612" url="https://pl.wikipedia.org/wiki?curid=1402612" title="Silnik bezżłobkowy">
Silnik bezżłobkowy

Silnik bezżłobkowy - silnik prądu stałego z wirnikiem bezżłobkowym. Stosowany m.in. w robotyce.

</doc>
<doc id="1402613" url="https://pl.wikipedia.org/wiki?curid=1402613" title="Primer dimer">
Primer dimer



</doc>
<doc id="1402615" url="https://pl.wikipedia.org/wiki?curid=1402615" title="Alexa Glatch">
Alexa Glatch

Alexa Glatch (ur. 10 września 1989 w Newport Beach) – amerykańska tenisistka.
Kariera tenisowa.
Profesjonalny status posiada od 2005. Ten właśnie rok był dla niej najbardziej owocny, przynosząc jej półfinał turnieju WTA Tour w Forest Hills oraz drugą rundę wielkoszlemowego US Open. W listopadzie tego roku przeżyła wypadek samochodowy, którego konsekwencjami były złamania prawego nadgarstka i lewej ręki w łokciu, co wykluczyło ją z rozgrywek na kilka miesięcy.
W 2006 powróciła do zdrowia i do udziału w turniejach. Wygrała jedną imprezę z cyklu ITF w Fort Worth.
W 2007 zwyciężyła w finale turnieju w Southlake. Był to jej drugi triumf w turnieju seniorskim. W parze z Soraną Cîrsteą osiągnęła finał turnieju gry podwójnej dziewcząt podczas French Open, przegrywając z Ksieniją Mileuską i Urszulą Radwańską.

</doc>
<doc id="1402616" url="https://pl.wikipedia.org/wiki?curid=1402616" title="Kasztelania krakowska">
Kasztelania krakowska

Kasztelania krakowska – kasztelania mieszcząca się niegdyś w województwie krakowskim, z siedzibą (kasztelem) w Krakowie.

</doc>
<doc id="1402618" url="https://pl.wikipedia.org/wiki?curid=1402618" title="Héctor Hurtado">
Héctor Hurtado

Héctor Hurtado (ur. 21 września 1975 w Cali) – kolumbijski piłkarz występujący na pozycji napastnika. Obecnie gra w Club Sporting Cristal. Wcześniej był zawodnikiem kolejno takich zespołów jak América Cali, SC Internacional, Deportivo Tuluá, Atlético Nacional, Independiente Santa Fe i Universitario Lima. W latach 1999-2005 grał w reprezentacji Kolumbii.

</doc>
<doc id="1402619" url="https://pl.wikipedia.org/wiki?curid=1402619" title="John Nusum">
John Nusum

John Barry Nusum (ur. 18 marca 1981 w Devonshire na Bermudach) – bermudzki piłkarz grający jako napastnik dla klubu Bermuda Hogges (USL Second Division).
Nasum karierę piłkarską rozpoczął w akademickim klubie Furman University, gdzie trzykrotnie został wybierany do NSCAA All-American; obecnie jest także liderem wszech czasów w ilości strzelonych bramek (61) i zdobytych punktów (161).
Po ukończeniu college'u w 2001 roku, Nusum został wyselekcjonowany podczas MLS SuperDraft 2002 przez Columbus Crew. W klubie nie zagrał ani jednego meczu, przeszedł więc do Atlanty Silverbacks w A-League. Spędził w niej 2 lata, występując w 44 meczach; strzelił 10 bramek i zaliczył 3 asysty. W 2004 roku przeniósł się do Toronto Lynx (A-League), kończąc sezon z 4 bramkami na koncie w 25 meczach.
Rozegrał także jeden sezon w Major Indoor Soccer League z klubem Philadelphia Kixx. 
Nusum jest kapitanem reprezentacji Bermudów. Strzelił najwięcej bramek w drużynie podczas eliminacji do Mistrzostw Świata 2006. Zdobył dwie bramki w wygranym 2:1 meczu z Trynidadem i Tobago w drugiej rundzie eliminacji do Mundialu 2010.

</doc>
<doc id="1402622" url="https://pl.wikipedia.org/wiki?curid=1402622" title="Herb gminy Borek Wielkopolski">
Herb gminy Borek Wielkopolski



</doc>
<doc id="1402625" url="https://pl.wikipedia.org/wiki?curid=1402625" title="A (zespół muzyczny)">
A (zespół muzyczny)

A – brytyjski zespół rockowy aktywny w latach 1992–2005.
Historia.
Początki.
Grupa została założona w Leeds, na północno-wschodnim wybrzeżu Anglii na początku lat 90. XX wieku przez trzech braci o nazwisku Perry: Adam, Jason i Giles oraz ich dwóch przyjaciół, Marka Chapmana i Steve’a Swindona. Inspiracjami dla zespołu były takie zespoły jak: Rush, The Beach Boys, Van Halen i Beastie Boys.
Okres How Ace Are Buildings i A vs. Monkey Kong.
Po zmianie nazwy zespołu z „Grand Designs” na „A” i stylu granej muzyki z rocka progresywnego na bardziej punkowy, grupa podpisała w 1996 roku międzynarodowy kontrakt z wytwórnią płytową Warner Bros. Records i wydała rok później swój debiutancki longplay pt. "How Ace Are Buildings". W tym samym roku zespół wystąpił w teledysku do utworu „Anthem” zespołu The Wildhearts. Grupa w tym czasie wydała kilka singli, które odniosły sukces na rynku muzycznym w Wielkiej Brytanii.
Po nagraniu płyty How Ace Are Buildings basista Steve Swindon zdecydował się opuścić zespół. Zastąpił go Daniel Carter. Zespół wydał drugi album w roku 1999 pt. „'A' Vs. Monkey Kong” po raz pierwszy za pośrednictwem Mammoth Records na terenie USA i Kanady i za pośrednictwem Warner Music na terenie Europy. Zespół wyruszył w trasę koncertową po całym świecie. Wydali również album live pt. „Exit Stage Right” w roku 2000.
Okres Hi-Fi Serious i sukces komercyjny.
Zespół wydał swój trzeci longplay, „Hi-Fi Serious”, w roku 2002. Singiel „Nothing”. uplasował się na 9. miejscu listy UK Top Ten. Pod koniec 2002 roku grupa wygrała nagrodę Kerrang! dla najlepszego brytyjskiego zespołu.
Teen Dance Ordinance.
27 lipca 2005 roku zespół wydał swój czwarty longplay, Teen Dance Ordinance za pośrednictwem London Records. Materiał na album został nagrany dwa lata wcześniej, ale był przekładany w związku z chorobą Jasona Perry’ego i nieporozumieniami z wytwórnią płytową. Nie był wydany w USA.
Solowe projekty.
Teen Dance Ordinance był ostatnim projektem zespołu – po jego wydaniu i po jego porażce działalność zespołu została zawieszona. Jego członkowie jednak są zaangażowani we własne solowe projekty. Jason Perry pracuje z Mattem Willisem. Pisze również piosenki dla zespołu McFly. Adam Perry ma swój epizod w zespole Bloodhound Gang, w którym to zastąpił dotychczasowego perkusistę i pojechał z nim na przełomie 2005 i 2006 w trasę koncertową po Europie. Daniel P Carter pisze piosenki razem z Jasonem Perrym oraz m.in. dla McFly. Jest również gitarzystą i głównym wokalistą w zespole Hexes. Mark Chapman dołączył do zespołu Malpractice, którego singiel „Breathe” ukazał się w lutym 2007.
Wznowienie działalności.
Jason Perry powiedział w jednym z wywiadów, że ma nadzieję na to, że zespół znów skupi się w jedną całość i zacznie przygotowywanie materiału na nową płytę od początku 2008 roku. Nowy kontrakt z żadną wytwórnią płytową nie został podpisany po tym, jak Warner Bros. Records zerwał kontrakt w 2006 roku z powodu niskiej sprzedaży albumów zespołu. Zapytany o przyszłość zespołu Daniel P Carter powiedział, że zespół być może wróci, by zagrać ze sobą kilka wspólnych koncertów.

</doc>
<doc id="1402629" url="https://pl.wikipedia.org/wiki?curid=1402629" title="Two Hearts Beat As One">
Two Hearts Beat As One



</doc>
<doc id="1402632" url="https://pl.wikipedia.org/wiki?curid=1402632" title="Shou">
Shou

Shou (ur. 5 lipca 1981) – wokalista j-rockowych grup A9 oraz DIAWOLF. Jest także autorem tekstów. Wcześniej śpiewał w zespołach: LOST AGE i GIVUSS, do którego należał również Tora.

</doc>
<doc id="1402635" url="https://pl.wikipedia.org/wiki?curid=1402635" title="Amber Liu">
Amber Liu

Amber Liu (ur. 6 lipca 1984 w Santa Monica) – amerykańska tenisistka.
Ma na koncie dwa zwycięstwa w turniejach ITF: w Montemor-o-Novo i w Caracas. W rozgrywkach WTA nie osiągała znaczących sukcesów, jej najlepsze rezultaty to drugie rundy imprez w Stanford (2003) i Memphis (2008).

</doc>
<doc id="1402636" url="https://pl.wikipedia.org/wiki?curid=1402636" title="Ali Sami Yen">
Ali Sami Yen

Ali Sami Yen (ur. 20 maja 1886 w Üsküdar, zm. 29 lipca 1951 w Stambule) – turecki działacz sportowy, założyciel i wieloletni prezes klubu piłkarskiego Galatasaray SK.
Kariera.
W 1905 roku założył Galatasaray SK. Był także pierwszym prezesem tego klubu w latach 1905–1918 oraz w 1925. W latach 1916–1917 był również szkoleniowcem tego klubu. 26 października 1923 trenował reprezentację Turcji w jej pierwszym meczu w historii. W latach 1923–1930 był sekretarzem generalnym Tureckiego Komitetu Olimpijskiego, a w latach 1927–1930 pełnił funkcję prezesa tej organizacji.
Zmarł 29 lipca 1951 w Stambule, a pochowany został dwa dni później na cmentarzu Feriköy w tymże mieście.
Życie osobiste.
Był synem albańskiego pisarza Samiego Frashëri. Był żonaty z Fahriye Yen (1900–2002).
Upamiętnienie.
Jego imieniem nazwano stadion, na którym w latach 1964–2011 swoje mecze rozgrywał Galatasaray SK. W kwietniu 2011 rozpoczęto rozbiórkę stadionu pod budowę biurowców i budynków mieszkalnych.

</doc>
<doc id="1402637" url="https://pl.wikipedia.org/wiki?curid=1402637" title="Clemenceau (1957)">
Clemenceau (1957)

Clemenceau (R 98) – francuski lotniskowiec typu "Clemenceau", który służył w latach 1961 – 1997. Był drugim okrętem w historii Francuskiej Marynarki Wojennej nazwanym imieniem francuskiego polityka Georges’a Clemenceau.
Historia.
Na początku lat 50. XX wieku we Francji rozpoczęto prace nad nowym typem lotniskowców, które miały zastąpić jednostki tego typu pozyskane od sojuszniczych marynarek wojennych po zakończeniu II wojny światowej. Pod względem koncepcyjnym nowe okręty były zbliżone do amerykańskich lotniskowców. Budowa nowych lotniskowców była także wyrazem dążenia Francji do niezależności militarnej w ramach NATO. 
Zamówienie na „Clemenceau” (R 98), który był pierwszym okrętem typu, zostało złożone w 1954 roku w stoczni Arsenal de Brest. Rozpoczęcie budowy miało miejsce w listopadzie 1955 roku. Wodowanie nastąpiło 21 grudnia 1957 roku, a niecałe cztery lata później, 22 listopada 1961 roku, okręt wszedł do służby.
Pierwszą misją po wejściu do służby był rejs w rejon Dżibuti w 1974 roku. W latach 1982 – 1984 zapewniał wsparcie lotnicze francuskim oddziałom pokojowym w związku z wojną w Libanie. W latach 1987 – 1988 zabezpieczał francuską żeglugę w rejonie Zatoki Perskiej w związku z wojną iracko-irańską. W 1991 roku wziął udział w wojnie w Zatoce Perskiej. W latach 1993 – 1996 zapewniał wsparcie lotnicze dla wojska pokojowych zaangażowanych na terenach byłej Jugosławii.
Podczas swojej służby „Clemenceau” był systematycznie modernizowany. Pierwszy ponad roczny remont połączony z modernizacja zakończył się w listopadzie 1978 roku. W sierpniu 1987 roku na okręcie zakończyła się dwuletnia modernizacja, podczas której zamiast 4 dział kaliber 100 mm zainstalowano wyrzutnie pocisków przeciwlotniczych Crotale.
Okręt został wycofany ze służby 1 października 1997 roku i aż do 2005 roku czekał na ostateczną decyzję co do dalszych jego losów, kiedy to został sprzedany na złom do Indii. Z powodu protestów organizacji ekologicznej Greenpeace, która obawiała się skażenia środowiska szkodliwymi substancjami podczas złomowania, władze Indii odmówiły prawa wpłynięcia do stoczni złomowej. Po powrocie do Francji okręt przez dwa lata oczekiwał na podjęcie decyzji, gdzie ma być złomowany. 1 lipca 2008 roku podjęto decyzję o złomowaniu okrętu w brytyjskim Hartlepool, z początkiem 2009 roku. Prace przy demontażu zaczęły się 18 listopada 2009 roku i trwały do końca 2010 roku, kiedy to ostatecznie zakończono złomowanie okrętu.

</doc>
<doc id="1402639" url="https://pl.wikipedia.org/wiki?curid=1402639" title="Damon Ming">
Damon Ming

Damon Jason Ming (ur. 24 października 1978 w Paget) – bermudzki piłkarz grający na pozycji pomocnika w Bermuda Hogges (USL Second Division). Od 2003 jest również reprezentantem Bermudów. Występował w eliminacjach do Mistrzostw Świata 2006 i 2010.

</doc>
<doc id="1402644" url="https://pl.wikipedia.org/wiki?curid=1402644" title="The Legacy">
The Legacy

The Legacy – pierwszy album studyjny amerykańskiej grupy muzycznej Testament.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1402646" url="https://pl.wikipedia.org/wiki?curid=1402646" title="John McCrea">
John McCrea

John McCrea (ur. w 1965) – amerykański muzyk, autor tekstów, multiinstrumentalista, gitarzysta i główny wokalista zespołu Cake, aktywista społeczny. Napisał i zaśpiewał większość piosenek zespołu. Potrafi grać na gitarze, perkusji, wielu instrumentach perkusyjnych, harmonijce ustnej.
W latach 80. założył m.in. grupę John McCrea and the Roughousers, która grała w barach i klubach w Sacramento. Pierwsze wydane demo formacji miało tytuł "Rancho Seco" - było dostępne tylko na winylu i zawierało dwie wersje utworu - elektryczną i akustyczną. Zespół nagrał również wczesne wersje utworów "Love You Madly" i "Shadow Stabbing", które zostały później przerobione przez Cake.
Jest również aktywnym przeciwnikiem przemysłu atomowego, kilka jego piosenek i projektów było protestami przeciwko projektom atomowym i innym niszczącym środowisko naturalne w USA. Zwraca uwagę na pogłębiające się globalne ocieplenie i głód oraz biedę na świecie. Używa oficjalnej strony internetowej zespołu i koncertów celem manifestacji na rzecz poprawy warunków życia ludzi w Afryce.
McCrea reprezentuje charakterystyczny głęboki styl wokalu, podobny do tego, jaki reprezentuje np. Michael Stipe.

</doc>
<doc id="1402652" url="https://pl.wikipedia.org/wiki?curid=1402652" title="Ubangi-Szari">
Ubangi-Szari

Ubangi-Szari (fr. "Oubangui-Chari") – dawna francuska kolonia w środkowej Afryce.
Terenem późniejszego Ubangi-Szari Francuzi zainteresowali się w połowie lat 80. XIX wieku. Kolonizacja rozpoczęła się w 1889 roku wraz z założeniem osady Bangi.
W 1894 roku Francja oficjalnie ogłosiła utworzenie nowej kolonii Ubangi-Szari. Przez następną dekadę Francuzi toczyć musieli jednak wojnę z Egiptem, który zgłaszał roszczenia terytorialne wobec tego obszaru.
Po ostatecznym pokonaniu wojsk egipskich w 1903 roku Francuzi rozpoczęli tworzenie kolonialnej administracji. Miejscową ludność opodatkowano i narzucono jej prace przymusowe oraz obowiązek służby wojskowej.
W 1906 roku Ubangi-Szari połączono z kolonią Czad, jednak wraz z utworzeniem Francuskiej Afryki Równikowej w 1910 stało się ono na powrót odrębną kolonią.
Ubangi-Szari było nieustannie rozdzierane powstaniami miejscowej ludności, z których największymi były powstania ludów Baya i Mandża w latach 1909–1911 i 1928–1945.
W 1946 roku Ubangi-Szari otrzymało status terytorium zamorskiego Francji. Jego mieszkańcy otrzymali francuskie obywatelstwo i możliwość wyboru deputowanych do francuskiego Zgromadzenia Narodowego.
Po rozwiązaniu Francuskiej Afryki Równikowej, 1 grudnia 1958 roku Ubangi-Szari otrzymało autonomię.
13 sierpnia 1960 kolonia ogłosiła niepodległość jako Republika Środkowoafrykańska. 

</doc>
<doc id="1402655" url="https://pl.wikipedia.org/wiki?curid=1402655" title="Tsuki Amano">
Tsuki Amano

 – japońska piosenkarka rockowa. Najbardziej znana jest z utworów „Chō” i „Koe”, które zostały użyte do gier video "Fatal Frame".
Muzyką zainteresowała się w wieku 5 lat. Jej pierwszym instrumentem było pianino, a następnym, otrzymanym w szkole średniej, gitara.
Amano sama pisze teksty swoich utworów oraz projektuje stroje do swoich teledysków. Uwielbia także rysować, ma własny komiks publikowany w internecie. Styl jej prac to abstrakcja z domieszką groteski.

</doc>
<doc id="1402656" url="https://pl.wikipedia.org/wiki?curid=1402656" title="Vince DiFiore">
Vince DiFiore

Vince DiFiore (ur. 17 grudnia 1963 w Torrance) – amerykański muzyk, perkusista, autor tekstów, członek zespołu Cake od 1991. W zespole gra na trąbce, keyboardzie, sporadycznie na perkusji.
Zaczął grać na trąbce w wieku 9 lat. Jego pierwszą kompozycją solo było "The Star-Spangled Banner", następnie zagrał "Fiddler on the Roof" oraz "Chicago". Ukończył psychologię na UCLA w 1986. Obronił pracę doktorską na California State University Sacramento w 1991 i przystąpił do zespołu Cake.
Syn Vincenta Roberta DiFiore Sr. i Pauli Beverly Winkler DiFiore. Ma trzy siostry: Donnę, Diane, Denise i brata Deana, a także trzech synów.

</doc>
<doc id="1402661" url="https://pl.wikipedia.org/wiki?curid=1402661" title="Lwiw">
Lwiw



</doc>
<doc id="1402663" url="https://pl.wikipedia.org/wiki?curid=1402663" title="Portret Juliusza II">
Portret Juliusza II

Portret Juliusza II – obraz renesansowego malarza Rafaela Santiego namalowany w latach 1511–1512.
Historia obrazu.
Obraz został namalowany na zlecenie papieża Juliusza II. Po jego śmierci portret wraz z innym obrazem Rafaela przedstawiającym Madonnę, został wystawiony w kościele Santa Maria del Popolo w Rzymie. Tam widział go biograf Rafaela Giorgio Vasari. W 1591 roku obraz trafił do zbiorów Scipiona Borghesea, a następnie do kolekcji angielskiej Johna Juliusa Angersteina. W 1824 roku został zakupiony przez National Gallery w Londynie.
Opis obrazu.
Obraz przedstawia papieża Juliusza II siedzącego na fotelu. Na jego twarzy Santi wiernie odtworzył rysy starego, zmęczonego, i zamyślonego człowieka. Broda papieża została zapuszczona na znak upokorzenia w latach 1511–1512 po tym, jak podczas jednej z kampanii wojskowej utracił miasto Bolonię. Zarost zgolił w 1512 roku. Ten fakt z życia papieża pozwala na określenie daty powstania dzieła. Biała broda kontrastuje z czerwonym tłem i zieloną kotarą. W prawej ręce papież trzyma arystokratyczną batystową chustę, a jego ozdobiona dłoń jest zrelaksowana. Lewa dłoń silnie zaciska poręcz fotela. Juliusz II znany był ze zmienności charakteru, z wybuchowości i gwałtowności, a zarazem z umiłowania do sztuki i architektury. Zmienne cechy papieża Rafael ujął właśnie w symbolice dłoni. Juliusz II siedzi na fotelu wykończonym dwoma żołędziami z brązu, które były osobistym godłem papieża.
Santiemu przypisuje się trzy obrazy – portrety papieża Juliusza II. Prócz tego w londyńskiej galerii, dwa pozostałe znajdują się w Galerii Uffizi (wł. "Galleria degli Uffizi") i w Pałacu Pitti (wł. "Palazzo Pitti") we Florencji. Oryginalność tych dwóch obrazów jest kwestionowana. Obraz z Uffizi jest prawdopodobnie autorstwa Tycjana. Oryginalność dzieła z galerii londyńskiej została potwierdzona m.in. przez brytyjskiego historyka Cecila Goulda. W 1969 roku podczas prac oczyszczających, odkryto zmianę dokonaną przez malarza na zielonej zasłonie, na której znajdują się ledwo widoczne wzory z kluczy papieskich i potrójnych koron. Wzory te były pierwotnie pomalowane w kolorze złotym. Santi zamalował je, przez co uznaje się go dziś za oryginał.

</doc>
<doc id="1402666" url="https://pl.wikipedia.org/wiki?curid=1402666" title="Władimir Muratow">
Władimir Muratow

Władimir Aleksandrowicz Muratow (ros. Владимир Александрович Муратов, ur. 16 czerwca 1865 w Żelannom, zm. 27 sierpnia 1916) – rosyjski lekarz neurolog, profesor Uniwersytetu Tomskiego i Uniwersytetu Moskiewskiego.
Życiorys.
Urodził się 16 czerwca 1865 roku w Żelannom w szackim rejonie (dziś w obwodzie riazańskim) jako syn kupca drugiej gildii Aleksandra Aleksiejewicza Muratowa. Miał siostrę Sofię i dwóch braci, Aleksandra i Pawła; obaj bracia również zostali lekarzami. 
Władimir Muratow uczył się najpierw w 1. St. Petersburskim Gimnazjum, potem w gimnazjum w Tambowie, a ukończył je w 3. Moskiewskim Gimnazjum w 1884 roku, wyróżniony srebrnym medalem. W sierpniu 1884 roku rozpoczął studia medyczne na Uniwersytecie w Moskwie, gdzie był uczniem Kożewnikowa, Rotha, Korsakowa, Ostroumowa, Nowackiego, Kleina, Browna i Erismana. 
Pod koniec 1890 roku, gdy otwarto klinikę Chorób Nerwowych w Diewiczym Polu, Kożewnikow zaprosił Rotha, by ten pracował z nim jako asystent. Darkszewicz, Muratow i Pribytkow dostali propozycje zostania internami. Darkszewicz, a później Muratow i Pribytkow, zaczęli wykładać w klinice anatomię, fizjologię i patologię ośrodkowego układu nerwowego. W grudniu 1893 roku Muratow został doktorem medycyny po przedstawieniu swojej dysertacji poświęconej wtórnej degeneracji w ogniskowych zmianach w drogach ruchowych. 
W kwietniu 1894 roku został Privatdozentem na wydziale neurologii Uniwersytetu Moskiewskiego.
Od 1904 roku Muratow był zatrudniony w szpitalu psychiatrycznym w Tambowie, a sześć lat później został profesorem nadzwyczajnym na wydziale neurologicznym Uniwersytetu w Tomsku. Wykładał tam anatomię, fizjologię i patologię układu nerwowego. W marcu 1911, po rezygnacji Rotha, Katedra Chorób Nerwowych została oferowana Muratowowi. Roth zrezygnował z katedry w proteście przeciwko reformom Lwa Kosso, którym sprzeciwiała się większość środowiska akademickiego Rosji. W rezultacie, Muratow spotkał się z jego ostracyzmem, artykuły jego autorstwa przestały się ukazywać w prasie krajowej, a w dłuższej perspektywie sprawiło, że w dużej mierze jego osiągnięcia nie są dziś pamiętane.
7 maja 1913 Muratow został dyrektorem nowo powstałego Instytutu Neurologicznego, utworzonego z inicjatywy Kożewnikowa. Zmarł 27 sierpnia 1916 roku w swoim mieszkaniu na Arbacie.
Muratow zajmował się psychiatrią, neurologią dziecięcą, padaczką, chorobami obwodowego układu nerwowego, lokalizacją korową ośrodków czynnościowych, endokrynologią, paraliżem postępującym. Po jego śmierci, klinikę i instytut objął Grigorij Rossolimo.
Pochowany na Cmentarzu Nowodziewiczym w Moskwie.

</doc>
<doc id="1402668" url="https://pl.wikipedia.org/wiki?curid=1402668" title="Olli Jokinen">
Olli Jokinen

Olli Jokinen (ur. 5 grudnia 1978 w Kuopio) – fiński hokeista, reprezentant Finlandii, czterokrotny olimpijczyk, trener.
Jego brat Ville (ur. 1976) także był hokeistą.
Kariera zawodnicza.
Wychowanek klubu Kalevan Pallo. W rodzimych rozgrywkach Liiga rozegrał trzy sezony. W NHL grał od 1997, kiedy to został wybrany przez Los Angeles Kings w pierwszej rundzie draftu z numerem 3. W swoim pierwszym sezonie w NHL zagrał tylko w kilku meczach, po czym wrócił do ligi fińskiej. W kolejnym sezonie z powrotem grał w Los Angeles Kings, jednak w trakcie sezonu został oddany do drużyny filialnej. Wkrótce wrócił do NHL i sezon 1999/2000 spędził jako gracz New York Islanders. W 2000 przeszedł do drużyny Florida Panthers, gdzie grał do czasu lokautu w NHL. Podczas jego trwania grał w 3 klubach w Szwajcarii, Szwecji i Finlandii. Kiedy NHL ruszyła w sezonie 2005/2006 Olli Jokinen wrócił do zespołu Florida Panthers. W czasie kilku lat gry był jednym z najlepszych zawodników drużyny, a przez pewien okres jej kapitanem. W 2008 przeszedł do zespołu Phoenix Coyotes. W połowie sezonu 2008/2009 został zawodnikiem Calgary Flames. Na początku lutego 2010 został hokeistą New York Rangers, po czym po sezonie wrócił do swojej poprzedniej drużyny. Od lipca 2012 zawodnik Winnipeg Jets, związany dwuletnim kontraktem. Od lipca 2014 zawodnik Nashville Predators. Od połowy lutego 2015 zawodnik Toronto Maple Leafs, a od marca 2015 w klubie St. Louis Blues do końca sezonu NHL (2014/2015). Od tego czasu nie występował. W marcu 2017 władze klubu Florida Panthers podały do wiadomości, że zostanie podpisany honorowy kontrakt Jokinena z klubem, aby zawodnik w jego barwach oficjalnie zakończył karierę zawodniczą.
Uczestniczył w turniejach mistrzostw świata 1997, 1998, 1999, 2000, 2002, 2003, 2004, 2005, 2006, 2008, 2014, zimowych igrzysk olimpijskich 2002, 2006, 2010, 2014 oraz Pucharu Świata 2004.
Kariera trenerska.
Od 2015 do 2017 był asystentem trenera zespołu juniorskiego North Broward Prep Eagles 16U w lidze NJPHL do lat 16. Następnie, od 2017 do 2021 przez cztery sezony był głównym trenerem zespołu South Florida Hockey Academy 16U w rozgrywkach 16U AAA. W lutym 2021 został ogłoszony trenerem fińskiej drużyny Mikkelin Jukurit.

</doc>
<doc id="1402670" url="https://pl.wikipedia.org/wiki?curid=1402670" title="Synagoga Duża w Gorlicach">
Synagoga Duża w Gorlicach

Synagoga Duża w Gorlicach – synagoga znajdująca się w Gorlicach przy ulicy Piekarskiej 3, dawniej zwanej Bożniczą. Była największą z trzech ważniejszych synagog w mieście.
Historia.
Synagoga została zbudowana w XVIII wieku. W pierwszej połowie XIX wieku ze względu na gwałtowny wzrost liczby członków lokalnej gminy żydowskiej, do synagogi dostawiono płytką przybudówkę, mieszczącą na parterze babiniec, do którego prowadzi klatka schodowa umieszczona w skrajnym, jeszcze płytszym paśmie. W 1874 roku synagoga spłonęła, po czym została odbudowana. Wówczas wykonano nowe polichromie, prawdopodobnie ujednolicono wystrój obu elewacji oraz prawdopodobnie wprowadzono do głównej sali modlitewnej sklepienie kolebkowe na gurtach.
Podczas II wojny światowej wnętrze synagogi zostało zdewastowane przez hitlerowców i pod koniec września 1939 roku zamienione na stajnię. Po zakończeniu wojny budynek był użytkowany jako magazyn, natomiast w 1967 roku został adaptowany na piekarnię mechaniczną, która mieści się w nim nadal. Wówczas sala główna została wtórnie podzielona stropem oraz zniszczono całkowicie bardzo dobrze zachowaną dekorację zewnętrzną i cenne polichromie wewnątrz synagogi. Ocalało jedynie sklepienie kolebkowe na gurtach.
Na ścianie synagogi znajduje się tablica pamiątkowa upamiętniająca około 2500 Żydów zamordowanych podczas okupacji przez Niemców. Jej treść brzmi: "Dla upamiętnienia masowych egzekucji i eksterminacji Żydów w naszym powiecie w latach 1939-1945. Fundator PSS w Gorlicach".
Architektura.
Murowany budynek synagogi pierwotnie składał się z sali głównej na parterze, z przedsionka oraz babińca nad nim. Obecnie składa się z korpusu głównego, przybudówki mieszczącej salę dla kobiet oraz przybudówki mieszczącej klatkę schodową, które posiadają jedną, ujednoliconą fasadę.
Pierwotnie nad wejściem głównym znajdowała się mauretańska supraporta, w której znajdował się kwiat otoczony przez hebrajski napis: בית הכנסת (trl. "bejt ha-kneset"), co znaczy "synagoga". Nad wejściami bocznymi prowadzącymi na babiniec i klatkę schodową istniały półkoliste supraporty, we wnętrzu których znajdowały się tablice Dekalogu, otoczone wiciami roślinnymi. Fasada od strony północno-zachodniej posiadała delikatne boniowanie ściany parteru, ozdobną listwę rozdzielającą kondygnacje (taka sama znajdowała się w obramieniu supraporty głównego wejścia), wypukły ornament wypełniający powierzchnię ściany między oknami drugiej kondygnacji, ornamentyczne obramienia wszystkich otworów okiennych, po bokach których (a także drzwi) znajdowały się półkolumienki o roślinnych kapitelach. Fasada od strony południowo-zachodniej posiadała boniowanie parteru, skromne podziały elewacji przy użyciu delikatnych listew, roślinne obramienia okien, ornament wypełniający pola ponad oknami, a także obiegający obydwie elewacje fryz i gzyms.
W głównej sali modlitewnej znajdowały się pseudobarokowe ornamenty oraz kolorowe polichromie, które dr Eleonora Bergman w książce "Nurt mauretański w architekturze synagog Europy Środkowo-Wschodniej w XIX i na początku XX wieku" nazywa "dość naiwnymi", ze względu na ich popularność w wystroju malarskim synagog. Były to m.in. umieszczone na sklepieniu w kręgu znaki zodiaku, ujęte w roślinne obramienia, a także instrumenty muzyczne. W polach pomiędzy arkadami umieszczono imiona wszystkich pokoleń Izraela oraz widoki z Ziemi Świętej, w obramieniu uproszczonych malowanych dywaników. W podłuczach, na gurtach i w pseudokasetonach umieszczone były na przemian gwiazdy Dawida oraz pseudorenesansowe rozetki.

</doc>
<doc id="1402674" url="https://pl.wikipedia.org/wiki?curid=1402674" title="Gabe Nelson">
Gabe Nelson

Gabe Nelson (ur. w Sacramento, Kalifornia, USA)- amerykański muzyk, gitarzysta basowy zespołu Cake od 1998 roku, kiedy to z zespołu odszedł Greg Brown. 
Nelson na początku zastąpił Shon Meckfessela w roku 1994, który odszedł z zespołu, by iść na college. Nelson odszedł w czasie nagrywania i wydawania albumu "Motorcade of Generosity". Zastąpił go Victor Damiani, który odszedł w roku 1998. Wtedy Nelson wrócił do formacji i obecnie znowu jest wyjściowym basistą grupy. 
Gra na gitarze Fender Precision Bass. Muzyk daje lekcje gry na gitarze w szkole Kline Music w Sacramento.

</doc>
<doc id="1402676" url="https://pl.wikipedia.org/wiki?curid=1402676" title="Amfiprion">
Amfiprion

Amfiprion, ryba ukwiałowa, błazenek ("Amphiprion percula") – gatunek morskiej ryby z rodziny garbikowatych (Pomacentridae).
Środowisko.
Zamieszkuje ciepłe wody Pacyfiku, głównie wody w okolicach między Australią a Mikronezją. Spotykany w płytkich wodach, wśród rafy koralowej.
Budowa.
Zaokrąglone płetwy, charakterystyczne szerokie, białe pasy, ograniczone czarnymi paskami, na pomarańczowym ciele. Oczy stosunkowo duże o pomarańczowej tęczówce, źrenica duża, okrągła. Skóra pokryta śluzem. Amfiprion osiąga około 8 cm długości.
Zachowanie.
Ryba odżywia się planktonem (np. polipami chetoniki) pływającym nieopodal ukwiału, albo resztkami pokarmu pozostawionego przez gospodarza (ukwiał). "Amphiprion percula" nigdy nie oddala się zbytnio od schronienia, aby w razie zagrożenia schronić się wśród czułków gospodarza. Ryba ta posiada silny instynkt terytorialny, gdy napotka intruza za wszelką cenę próbuje go przepędzić ze swojego terenu.
"Amphiprion percula" chroniony jest śluzem, który umożliwia mu przebywanie wśród ukwiału, lecz umiejętność jego wytwarzania nie jest wrodzona, każdy osobnik nabywa ją poprzez stopniowo zwiększany kontakt z konkretnym ukwiałem. Co więcej umiejętność wytwarzania śluzu zanika w przypadku dłuższego braku kontaktu z konkretnym ukwiałem. Gdy ryba jest chora lub ranna, wówczas ukwiał zaatakuje rybę i się nią pożywi.
Rozmnażanie.
Amfiprion jest osobnikiem łączącym się w pary, które zasiedlają tylko jeden ukwiał, rzadziej łączy się w niewielkie stada. W okresie godowym ryby bronią swojego terytorium, zachowując się agresywnie wobec innych osobników.
Okres godowy wyznacza rytm księżycowy. Co 27 dni samica składa ikrę na podłożu w pobliżu stopy ukwiału, każdorazowo ok. 25.000 jajeczek, którymi opiekuje się samiec.
Młody narybek początkowo zasiedla ten sam ukwiał, co osobniki rodzicielskie, ale po ok. 7-10 dniach młode amfipriony opuszczają schronienie i unoszą się do powierzchniowych warstw wody. Z czasem wracają w pobliże dna, by zasiedlić nowe ukwiały – początkowo mniejsze, z czasem większe.
Ochrona.
Chociaż aktualnie amfipriony nie są chronione, zagrożeniem dla gatunku są degradacja środowiska oraz łowienie ryb w celach handlowych.
W kulturze popularnej.
Na tym gatunku wzorowany jest Nemo, tytułowy bohater filmu animowanego "Gdzie jest Nemo?".

</doc>
<doc id="1402679" url="https://pl.wikipedia.org/wiki?curid=1402679" title="Daniela Iraschko-Stolz">
Daniela Iraschko-Stolz

Daniela Iraschko-Stolz (ur. 21 listopada 1983 w Eisenerz) – austriacka skoczkini narciarska, reprezentantka WSV Eisenerz. Indywidualna wicemistrzyni olimpijska (2014). Zdobywczyni ośmiu medali mistrzostw świata – złotego (2011) i dwóch brązowych (2015 i 2019) w konkursach indywidualnych oraz złotego (2021), trzech srebrnych (jednego w 2017 i dwóch w 2019) i brązowego (2021) w konkursach drużynowych. Pierwsza złota medalistka w skokach narciarskich na olimpijskim festiwalu młodzieży Europy (2001) i dwukrotna mistrzyni zimowej uniwersjady (2005 i 2007). Zdobywczyni Pucharu Świata (w sezonie 2014/2015) i trzykrotna zwyciężczyni klasyfikacji generalnej Pucharu Kontynentalnego (w sezonach 2009/2010, 2010/2011 i 2011/2012). Pięciokrotna zwyciężczyni FIS Ladies Winter Tournee (2000, 2001, 2002, 2005 i 2010) i dwukrotna FIS Sommer Ladies Tournee (2001 i 2002). W trakcie kariery wygrała 16 konkursów Pucharu Świata i 51 konkursów Pucharu Kontynentalnego.
W latach 2003–2023 była rekordzistką świata w długości skoku narciarskiego. 29 stycznia 2003 na skoczni Kulm osiągnęła najpierw 188 m, a następnie 200 m. 18 marca 2023 nowy rekord ustanowiła Ema Klinec (203 m na skoczni Vikersundbakken).
Życie prywatne.
Ukończyła gimnazjum narciarskie w Stams. 31 sierpnia 2013 w Innsbrucku zawarła związek partnerski ze swoją wieloletnią partnerką Isabelą Stolz i przyjęła nazwisko Iraschko-Stolz.

</doc>
<doc id="1402681" url="https://pl.wikipedia.org/wiki?curid=1402681" title="Paulo Baldi">
Paulo Baldi

Paulo Baldi (ur. w San Francisco, Kalifornia, USA) – amerykański muzyk, perkusista, gra na różnych instrumentach perkusyjnych. Perkusista zespołu Cake od 2004 roku. Zagrał w utworach "No Phone" i "Carbon Monoxide", które zostały wydane na singlach i ukazały się na albumie "Pressure Chief" (2004).
Zaczynał swoją karierę muzyczną koncertując wraz z niemieckim piosenkarzem Ottmarem Liebertem; był członkiem grupy world music Ali Khan, z którą koncertował po Azji Mniejszej i Afryce. W ramach akustycznego zespołu Faraway Brothers współpracował z takimi muzykami jak Ed Ivey, Chip Roland i Eric McFadden.

</doc>
<doc id="1402684" url="https://pl.wikipedia.org/wiki?curid=1402684" title="Autostrada 22 (Izrael)">
Autostrada 22 (Izrael)

Autostrada 22 (hebr. כביש 22) – autostrada budowana w aglomeracji miejskiej Hajfy, w Izraelu. Po jej ukończeniu powstanie nowoczesna obwodnica centrum Hajfy, która odciąży zatłoczoną drogę ekspresową nr 4 . Dodatkowo powstanie bezpośrednie połączenie z nr 79 .
Plany budowy.
W latach 70. XX wieku powstał plan stworzenia alternatywnej drogi dla zatłoczonej nadmorskiej trasy z Hajfy do Akki. Jednakże problemy finansowe i kwestie biurokratyczne uniemożliwiły realizację tego planu. Obecnie autostrada jest budowana w ograniczonym zakresie, ze środków państwowych.

</doc>
<doc id="1402691" url="https://pl.wikipedia.org/wiki?curid=1402691" title="How Ace Are Buildings">
How Ace Are Buildings

How Ace Are Buildings – debiutancki album studyjny zespołu A wydany w roku 1997 za pośrednictwem Epic Records. Album został wznowiony w roku 1998 w formie kasety i winylu. Kaseta zawiera te same utwory, winyl zaś zawiera remiksy autorstwa zespołu „A”. Płyta gramofonowa została wydana w nakładzie 500 egzemplarzy. 

</doc>
<doc id="1402692" url="https://pl.wikipedia.org/wiki?curid=1402692" title="Front wschodni">
Front wschodni



</doc>
<doc id="1402696" url="https://pl.wikipedia.org/wiki?curid=1402696" title="Yuan Meng">
Yuan Meng

Yuan Meng (chin. upr. 袁梦, chin. trad. 袁夢, pinyin "Yuán Mèng"; ur. 9 maja 1986 w Hunan) – chińska tenisistka.
Ma na koncie 4 wygrane turnieje ITF w singlu oraz 1 w deblu. Jej pierwszym wygranym meczem w turnieju głównym imprezy WTA był pojedynek z Aiko Nakamurą w pierwszej rundzie rozgrywek w Guangzhou w 2005 roku. W tym turnieju zaszła do ćwierćfinału, po drodze pokonała jeszcze Sanię Mirzę (po kreczu Hinduski), by w końcu ulec Giseli Dulko w trzech setach. Najbardziej owocnym turniejem wielkoszlemowym był dla niej dotychczas Australian Open, gdyż zarówno w roku 2006, jak i 2008 zdołała osiągnąć drugą rundę. W pierwszym przypadku przegrała z ówczesną rakietą numer 2 na świecie, Kim Clijsters, natomiast w 2008 roku uległa rozstawioną z numerem 7 Sereną Williams.

</doc>
<doc id="1402697" url="https://pl.wikipedia.org/wiki?curid=1402697" title="'A' vs. Monkey Kong">
'A' vs. Monkey Kong

A vs. Monkey Kong – drugi album studyjny zespołu A wydany 9 września 1999 w Wielkiej Brytanii.
Lista utworów.
Wersja Amerykańska.
Na wersji amerykańskiej ukazały się 3 dodatkowe utwory :

</doc>
<doc id="1402703" url="https://pl.wikipedia.org/wiki?curid=1402703" title="Fale poprzeczne">
Fale poprzeczne



</doc>
<doc id="1402704" url="https://pl.wikipedia.org/wiki?curid=1402704" title="Hala Trzydniówka">
Hala Trzydniówka

Hala Trzydniówka – dawna hala pasterska w Tatrach Zachodnich. Znajdowała się na północnych zboczach Trzydniowiańskiego Wierchu, obejmując obszar pomiędzy jego dwoma ramionami: Kulawcem i Ropą. W dolnej, północnej części sięgała po Chochołowski Potok. Pierwotnie nazywała się Trąbową Dolinką, dopiero później zmieniła się jej nazwa. Hala w XVIII wieku należała do miejscowości Morawczyna i od występującego tu nazwiska Trąba wywodzi się jej dawna nazwa. Nazwa Trzydniówka istnieje na mapach dopiero od 1846 r., pochodzenie nazwy nie jest znane. W jej skład wchodziła polana Trzydniówka.
Hala przestała istnieć jeszcze na długo przed powstaniem Tatrzańskiego Parku Narodowego. W 1925 r. została bowiem wykupiona, a tereny pasterskie w dolnej jej części zalesiono.
Szlaki turystyczne.
Górna część hali jest niedostępna dla turystów. W dolnej części przez polanę Trzydniówkę przechodzą szlaki:

</doc>
<doc id="1402708" url="https://pl.wikipedia.org/wiki?curid=1402708" title="Synagoga w Wiśniowej">
Synagoga w Wiśniowej

Synagoga w Wiśniowej – drewniana synagoga z początku XX w. w Wiśniowej, w powiecie myślenickim, wpisana do rejestru zabytków nieruchomych województwa małopolskiego; jeden z trzech przykładów zachowanej żydowskiej drewnianej architektury sakralnej w Polsce. 
Synagoga została zbudowana na początku XX wieku, na działce należącej do rodziny Färberów. Podczas II wojny światowej wnętrze synagogi zostało zdewastowane przez hitlerowców, ale sam budynek ocalał. Po wojnie służyła jako magazyn mebli, później przemieniono ją w remizę, a następnie przez prawie ćwierć wieku stała opuszczona. Obecnie po częściowym remoncie (fundamenty, ściany i dach) budynek stoi pusty. W planach jest utworzenie ośrodka historyczno-kulturalnego.
Drewniany, parterowy budynek synagogi wzniesiono na planie prostokąta. Wnętrze jest podzielone na kwadratową główną salę modlitewną od południa oraz babiniec od północy. W sali męskiej zachowała się pierwotna boazeria. Całość jest nakryta dachem dwuspadowym krytym gontem. W 2020 częściowo odnowiona. Ściany zewnętrzne w kolorze drewna z zieloną stolarką. Podczas remontu odkryto zamalowane i pokryte wcześniej tynkiem polichromie przedstawiające motywy kwiatowe.

</doc>
<doc id="1402709" url="https://pl.wikipedia.org/wiki?curid=1402709" title="Syriusz (imię)">
Syriusz (imię)

Syriusz – imię męskie pochodzenia greckiego, odpowiednik łacińskiego "Sirius", nazwa najjaśniejszej gwiazdy w gwiazdozbiorze Wielkiego Psa. Nazwa ta wywodzi się od greckiego słowa "σειριος (seirios)" "płonący, gorący, roziskrzony". Imię w niektórych źródłach bywa utożsamiane z imieniem Syrus (łac., ang., niem. "Syrus", gr. "Syros", wł. "Siro") – "Syryjczyk", które nosiło w historii Kościoła katolickiego trzech świętych. 

</doc>
<doc id="1402710" url="https://pl.wikipedia.org/wiki?curid=1402710" title="Oliwia z Palermo">
Oliwia z Palermo



</doc>
<doc id="1402713" url="https://pl.wikipedia.org/wiki?curid=1402713" title="Fenoldopam">
Fenoldopam

Fenoldopam (łac. "Fenoldopamum") – organiczny związek chemiczny, syntetyczny lek będący obwodowym agonistą receptorów dopaminowych D1A. 
Stosowany jest w terapii nadciśnienia tętniczego. Obniża ciśnienie krwi poprzez wazodylatację tętniczek, zmniejszając obciążenie następcze. Powoduje również zwiększone wydalanie sodu przez nerki. Możliwymi efektami ubocznymi jego stosowania mogą być hipotonia oraz zwiększone ciśnienie śródgałkowe.

</doc>
<doc id="1402714" url="https://pl.wikipedia.org/wiki?curid=1402714" title="Pawia Wyspa">
Pawia Wyspa

Pawia Wyspa () – wyspa na Haweli w południowo-zachodnim Berlinie (dzielnica Steglitz-Zehlendorf). W XVIII w. Fryderyk Wilhelm II wzniósł na wyspie romantyczny pałac (maison de plaisance) otoczony parkiem (ok. 67 ha) projektu Petera Josepha Lennégo.
W 1990 Pawia Wyspa, jako jeden z kompleksów parkowo-pałacowych w Berlinie została wpisana na listę światowego dziedzictwa UNESCO.
Obecnie o pielęgnację i restaurację historycznych budowli oraz parku na wyspie troszczy się Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Historia.
Pierwsze osadnictwo.
W maju 1843 w trakcie prac budowlanych na wyspie odkryto ozdoby z epoki brązu (bransolety oraz zapinki do włosów). Na jej północnym krańcu odnaleziono ślady osady słowiańskiej.
Nazwa.
W drugiej poł. XVII w. założono na wyspie hodowlę królików (tzw. "Canienengarten"), a w miejscu obecnego pałacu stanął dom łowczego. 800 królików zapewniało wpływy do kasy książęcej w wysokości 200 talarów rocznie. Z tego okresu pochodzi nazwa Ostrów Króliczy (niem. "Kaninchenwerder"), jedna z nieoficjalnych nazw wyspy. Inne nazwy występujące w dokumentach to: Ostrów Pawi (niem. "Pauwerder" lub "Pfau-Werder") oraz Pod Pawiami (niem. "Zu den Pfauen"), chociaż wtedy na wyspie nie było jeszcze żadnych pawi, które sprowadzono w okresie późniejszym. Nazwa Pawia Wyspa (niem. "Pfauinsel") jest w użyciu od 1795.
Działalność alchemiczna.
W 1685 Fryderyk Wilhelm I zwany Wielkim Elektorem podarował wyspę Johannowi Kunckelowi, alchemikowi i producentowi szkła. Kunckel, pracując na zlecenie władcy, poprawił konkurencyjność brandenburskiego przemysłu szklarskiego. Elektor ufał, że Kunckelowi uda się postawić na nogi gospodarkę kraju, która znacznie ucierpiała podczas wojny trzydziestoletniej. Ponadto władca był zainteresowany eksperymentami z ogniem i szkłem, a także produkcją eliksirów. Wprowadził zakaz wstępu na wyspę pod groźbą kary. Sam często tu bywał obserwując postępy Kunckela i nawet przeprowadzał eksperymenty. Efekty ich działalności alchemicznej w postaci ostrych zapachów i ciemnych oparów unoszących się znad wyspy, przyczyniły się do rozprzestrzeniania plotek na temat uprawianej tam czarnej magii i produkcji złota.
W 1689 budynki huty szkła oraz laboratorium doszczętnie spłonęły, co doprowadziło Kunckela do bankructwa. Wcześniej syn Wielkiego Elektora, Fryderyk III (późniejszy król Fryderyk I), zaprzestał finansowania prac Kunckela, a nawet nakazał spłatę 8000 talarów, z powodu niewykonania zobowiązań. W 1692 Kunckel udał się do Szwecji, gdzie doceniono jego umiejętności i gdzie cieszył się tak wielkim uznaniem, że król Karol XI nadał mu tytuł szlachecki.
Lata 1689–1840.
Fryderyk Wilhelm II.
Wyspa przez ok. 100 lat pozostawała niezagospodarowana. Ponownie terenem tym zainteresował się król Fryderyk Wilhelm II, bratanek i następca Fryderyka Wielkiego. Już jako dwudziestotrzyletni młodzieniec (Fryderyk poznał Wilhelminę w 1764 roku) wybierał się na romantyczne wypady na wyspę z Wilhelminą Encke, córką nadwornego trębacza. Wilhelmina stała się później oficjalną metresą króla. Urodziła Fryderykowi pięcioro dzieci, pierwsze w wieku piętnastu lat. Ich związek przetrwał wiele innych miłostek króla oraz jego dwa małżeństwa zawarte z powodów politycznych i trwał aż do jego śmierci w 1797. W 1796 Fryderyk zdążył nadać kochance tytuł hrabiny von Lichtenau.
W 1793 r. król planował rozbudowanie Nowego Ogrodu. Stąd powstał pomysł zagospodarowania Pawiej Wyspy, która była dobrze widoczna z Poczdamu. 12 listopada 1793 król wydał rozkaz, w którym pisał: Szybko ułożono się z dotychczasowym właścicielem wyspy, która została przekazana królowi 24 listopada 1793, a prace budowlane rozpoczęto z początkiem 1794 r.
Na zachodnim krańcu wyspy wzniesiono pałac, który otoczył romantyczny park, a w części wschodniej postawiono budynek mleczarni (niem. "Meierei"). Mały, biały pałac umiejscowiono tak, by był jak najlepiej widoczny z brzegów Poczdamu. Pałac pełnił funkcję prywatnej rezydencji Fryderyka i Wilhelminy, która była bezpośrednio zaangażowana w urządzanie pałacowych wnętrz. W swojej pracy, Wilhelmina nie była wierna jednemu stylowi – powstały tak różne stylowo pokoje jak pokój w wieży udekorowany greckimi brązami czy pokój tahitański nawiązujący do krajobrazów mórz południowych. Pałac pozostawał nie zamieszkany od 1840. Oryginalne wyposażenie pałacu zachowało się do dziś.
Pawia Wyspa była idealnym miejscem do stworzenia odosobnionego romantycznego parku krajobrazowego – oferowała doskonałe warunki naturalne: oddzielona wodą, okolona pasem trzcin, miała bogaty drzewostan (m.in. 400 kilkusetletnich dębów). Projekt parku autorstwa Johanna Augusta Eyserbecka (1762–1801) koncentrował się na odpowiednim wykorzystaniu zalet wyspy i nadaniu bardziej romantycznego charakteru poprzez zabiegi architektoniczne, m.in. pałac oraz mleczarnia otrzymały formę ruin, jednocześnie były jednak zaprojektowane tak, by spełniać swoje pierwotne funkcje użytkowe. Pałac wzorowany był na “zrujnowanym domu rzymskim” a mleczarnia została wystylizowana na ruinę gotyckiego klasztoru. Po dziś dzień, na pierwszym piętrze mleczarni zachowała się bogato dekorowana sala w stylu gotyckim.
Do budowy drewnianego pałacu nie zatrudniono żadnego architekta, a i prace nie były nadzorowane ani przez dworski urząd budowlany w Poczdamie, ani też przez główny dworski urząd budowlany w Berlinie. Budową kierował Johann Gottlieb Brendel z Poczdamu, sprawujący funkcję nadwornego mistrza ciesielskiego. Pałac powstał na bazie szkiców króla Fryderyka Wilhelma II, otrzymał dwie wieże, pomiędzy którymi rozpięto charakterystyczny pomost. Nie wiadomo jednak co było inspiracją dla projektów królewskich. Jednakże w jednym z magazynów popularnych w owym czasie zamieszczono ilustrację przedstawiającą tzw. angielską tablicę, dekorację ścienną, na której widniał obraz pałacu z zegarem, podobny do tego na Pawiej Wyspie. Ponadto w bibliotece królewskiej znajdował się obraz włoskiej wyspy Capri z podobnym motywem architektonicznym.
Na wyspie wybudowano dwie przystanie, jedną dla rodziny królewskiej, a drugą dla gości i ruchu towarowego. W pobliżu pałacu i mleczarni postawiono również budynek kuchni, spiżarnię w formie piramidy dla produktów łatwo się psujących, dom kasztelana i kręgielnię. Ponadto założono hodowlę pawi, które sprowadzono z posiadłości Sacrow.
Kiedy w 1797 budowa została ukończona, schorowany król zmarł. Wilhelmina została oskarżona o nieuzasadnione wzbogacenie się, później uniewinniona, jednak przez długi czas musiała zmagać się z ostracyzmem społecznym.
Fryderyk Wilhelm III.
Król Fryderyk Wilhelm III wraz ze swoją uwielbianą przez społeczeństwo małżonką królową Luizą przebywali na Pawiej Wyspie w okresach letnich. Jednak Luizie pałac nie przypadł do gustu – mówiła o: Królowa preferowała położony w pobliżu pałac Paretz.
W 1810 Luiza zmarła wskutek powikłań po przebytym tyfusie. Fryderyk Wilhelm III po trudach wojen z Napoleonem i wyczerpujących obradach kongresu wiedeńskiego powrócił na Pawią Wyspę, która przypominała mu o szczęśliwych czasach sprzed wojen.
Od 1804 ogrodnikiem dworskim na wyspie był Ferdinand Fintelmann, który w okresie okupacji Prus przez wojska napoleońskie, kiedy to zaczęło brakować produktów żywnościowych, zagospodarował znaczne obszary wyspy pod uprawę zbóż i warzyw. Nie usuwał przy tym starych dębów, lecz wkomponował je w powierzchnie użytkowane rolniczo. Był to przykład realizacji angielskiej idei „pięknego gospodarstwa” (tzw. "ferme ornée"), harmonijnego kształtowania krajobrazu gospodarstwa rolnego.
W latach 1824–1826 Karl Friedrich Schinkel rozbudował postawiony w 1803–1804 neogotycki dom rycerski (niem. "Kavaliershaus"). Dom otrzymał wtedy nowe skrzydło utworzone z późnogotyckiej fasady gdańskiego Domu Schlieffów. W 1822 ówczesny właściciel kamienicy zdecydował się na rozbiórkę domu, przy czym fasada została po dokładnej inwentaryzacji osobno zdemontowana i za 300 talarów odprzedana anonimowemu nabywcy. Później okazało się, że był nim król pruski Fryderyk Wilhelm III. 287 elementów kamieniarki o łącznej wadze 3700 kg zostało przewiezionych barkami do Poczdamu.
W 1829 zbudowano portyk z piaskowca ku czci królowej Luizy, zaprojektowany najprawdopodobniej również przez Schinkela. Portyk ten stanowił oryginalnie fasadę mauzoleum królowej wzniesionego w 1810 w parku pałacu Charlottenburg. Mauzoleum otrzymało nową fasadę z bardziej trwałego materiału – granitu.
Menażeria.
Już w trakcie letnich pobytów pary królewskiej, sprowadzono na wyspę kilka egzotycznych zwierząt. Zainteresowanie Fryderyka Wilhelma III egzotycznymi zwierzętami stopniowo rosło. W 1815 król zobaczył w Paryżu "Jardin des Plantes" (pol. ogród roślinny), który wbrew swojej nazwie miał więcej wspólnego z ogrodem zoologicznym niż botanicznym, i zażyczył sobie urządzenie podobnego ogrodu na Pawiej Wyspie.
W 1821 r. rozpoczęła się gruntowna przebudowa Pawiej Wyspy przez architekta krajobrazu Petera Josepha Lennégo. Koncept Lennégo przewidywał utworzenie dwóch sekcji architektoniczno-ogrodowych: zachodniej, złożonej z pałacu, rozarium i palmiarni oraz wschodniej z mleczarnią wtopioną w krajobraz typowo wiejski, przy czym zredukowano powierzchnię upraw na korzyść łąk. Ponieważ nowy ogród potrzebował systemu nawadniania, od 1822 zaczęto pompować wodę z Haweli do najwyższego punktu wyspy, by stamtąd rozprowadzać ją poprzez system glinianych rur.
Lenné skoncentrował zabudowania menażerii w środkowej części wyspy. W 1826 król otrzymał w prezencie od szwedzkiego monarchy stado reniferów, które przybyły do Brandenburgii pod opieką dwóch Lapończyków. W 1842 dokonano spisu inwentarza, w którym jednak nie ma śladu po reniferach. Wkrótce na wyspę przeniesiono bażantarnię z Nowego Ogrodu. Kolejno powstawały zagrody i zabudowania dla lam, małp, lwów oraz kangurów. Wzniesiono woliery dla ptaków, zagrodę dla jeleni oraz wybieg dla bizonów. Urządzono także zatokę dla bobrów i wybieg dla niedźwiedzi brunatnych. W 1832 powołano do życia administrację menażerii, która otrzymała pod opiekę 847 zwierząt.
Następca tronu Fryderyk Wilhelm IV nie podzielał zoologicznych zainteresowań ojca i w 1842 przekazał większość zwierząt nowo powstałemu Towarzystwu Zoologicznemu Berlin; zwierzęta trafiły do otwartego w 1844 ogrodu zoologicznego w Berlinie – pierwszego zoo na terenie Niemiec. Obecnie w środkowej części wyspy znajduje się jeszcze jedna woliera i staw dla ptactwa wodnego.
Związki z Rosją.
Walka z Napoleonem zbliżyła Prusy do Rosji. Bliższe związki z Petersburgiem zostały przypieczętowane małżeństwem córki Fryderyka Wilhelma III Charlotty z późniejszym carem Rosji Mikołajem I w 1817. Na cześć księcia Mikołaja wybudowano w 1819 osiedle Nikolskoe na brzegu Haweli na wysokości Pawiej Wyspy, a w latach 1834–1837 wzniesiono cerkiew (obecnie ewangelicki kościół św. Piotra i Pawła). Architektura świątyni nie oddawała jednak stylu rosyjskiego, ponieważ jej budowniczowie: Friedrich August Stüler i Albert Dietrich Schadow czerpali inspiracje z ceglanej pruskiej architektury sakralnej Schinkela. Kopułę pokrytą dachem cebulastym, jedyny akcent rosyjski, wprowadzono na życzenie Schinkela.
Podczas odwiedzin rodziny carskiej w Prusach żeglowano na fregacie królewskiej, która cumowała przy Pawiej Wyspie. Dzieci zaś bawiły się na ogromnej zjeżdżalni wzorowanej na podobnym urządzeniu z Petersburga.
Palmiarnia.
W latach 1829–1831 wybudowano na wyspie palmiarnię, do której zakupiono prywatną kolekcję palm z Paryża. Przeszklony budynek palmiarni ze126 indywidualnymi oknami zaprojektował Schinkel. Palmiarnia miała 34,5 m szerokości i 14 m wysokości. Wnętrza urządzono z wielkim rozmachem w stylu indyjskim. Palmiarnia otrzymała małą marmurową pagodę z Bengalu wraz z fontanną i stawem dla złotych rybek. Wewnątrz wystawiono m.in. palmy daktylowe, wachlarzowe palmy japońskie, liany, palmy sagowe, drzewa butelkowe, ananasy i bananowce, draceny, liczi chińskie oraz rozmaite egzotyczne rośliny użytkowe. Pośrodku budowli stanęła ogromna palma wachlarzowa, która rosła tak szybko, że wkrótce sięgnęła dachu. Żeby wygospodarować dla niej miejsce wybudowano najpierw kopułę w stylu indyjskim, co jednak nie wystarczyło na długo, więc później obniżono podłogę w miejscu gdzie stała donica z palmą.
W sąsiedztwie palmiarni posadzono wiele egzotycznych roślin, które nie wymagały ścisłych warunków cieplarnianych. Gustav Adolph Fintelmann pisał: 
Po przeniesieniu menażerii do Berlina, palmiarnia stała się główną atrakcją wyspy. Już w 1821 pod nieobecność rodziny królewskiej wyspa była trzy razy w tygodniu udostępniania zwiedzającym (we wtorki, środy i czwartki).
W nocy z 18 na 19 maja 1880 w palmiarni wybuchł pożar. Pomimo szybkiej akcji straży pożarnej, drewniana konstrukcja budynku doszczętnie spłonęła. Płomienie pochłonęły też wszystkie rośliny. Niedługo potem planowano odbudowę, jednak nigdy do tego nie doszło. W 1882 teren po spalonym budynku wyrównano. Obecnie o dawnej palmiarni przypominają kamienne oznaczenia oraz rabaty obsadzone historycznymi roślinami doniczkowymi.
Ogród użytkowy.
W 1821 r., wraz z początkiem prac Lennégo, zakupiono za 5000 talarów bogatą prywatną kolekcję róż. Pomiędzy pałacem a domem kasztelana urządzono rozarium, pierwszy ogród tego typu na terenie Prus. Po wielu latach intensywnej pielęgnacji w ogrodzie rosło 2000 krzewów róż reprezentujących 140 rozmaitych gatunków. Wraz z upływem czasu ogród został zapuszczony, odtworzono go dopiero w 1989.
Już w XIX w. Ferdinand Fintelmann, a później jego bratanek Gustav Adolph Fintelmann przeprowadzali pierwsze próby upraw roślin użytkowych, które opisywali w publikacjach Stowarzyszenia Promocji Sztuki Ogrodowej w Krajach Prus Królewskich (niem. "Vereins zur Beförderung des Gartenbaus in den königlich preußischen Staaten"). Ferdinand kultywował dwie, wtedy jeszcze rzadkie rośliny: hortensje i dalie (nazywane wówczas georginiami). Gustav Adolph Fintelmann pisał: Polecał je również jako rośliny paszowe: 
Drugi Fintelmann poświęcił się hodowli rabarbaru. W jednym ze swoich artykułów przedstawił pięć różnych rodzajów rabarbaru jako mniej lub bardziej przydatne rośliny użytkowe. Opublikował również tekst o uprawie rabarbaru i jego zastosowaniu w gospodarce zamiast świeżych owoców (niem. „Die Kultur des Rhabarbers und seine Anwendung statt frischen Obstes in der Wirtschaft“), co było wtedy nowością.
Żaglowiec „Royal Louise”.
W 1833 r. Albert Dietrich Schadow wybudował na wschodnim brzegu wyspy pomieszczenie, tzw. "Fregattenschuppen", dla królewskiej łodzi żaglowej – „Royal Louise”. Fregata była pomniejszoną kopią pełnomorskiego żaglowca. Nadano jej nazwę Louise – na cześć zmarłej w 1810 królowej Luizy. Łódź była prezentem dla króla Fryderyka Wilhelma III od monarchy angielskiego Wilhelma IV z okazji wspólnego zwycięstwa nad Napoleonem. Zbudowano ją w 1831 w Stoczni Królewskiej (ang. "Royal Dockyards") w Woolwich. W 1832 łódź znalazła się u wybrzeży Pawiej Wyspy. Od 1841 w okresie letnim cumowała w Matrosenstation Kongsnæs na jeziorze Jungfern pod Poczdamem, niedaleko mostu Glienicker, a zimą w szopie na Pawiej Wyspie, gdzie przetrwała I wojną światową.
Po abdykacji cesarza Wilhelma II przeszła na własność stowarzyszenia żeglarskiego Verein Seglerhaus am Wannsee na jeziorze Großer Wann. W 1926 kadłub łodzi przejęła szkoła rybołówstwa w Sacrowie i wystawiła go jako pomnik w Kilonii. Po zakończeniu II wojny światowej kadłub będący już w bardzo złym stanie technicznym został zniszczony na podstawie decyzji podjętej przez Sojuszniczą Radę Kontroli Niemiec.
Żaglowiec odtworzono w latach 1997–1999. Od 2004 pływa po wodach dolnej Haweli na odcinku pomiędzy Scharfe Lanke w Spandau a jeziorem Lehnitz koło Fahrland. Nowa fregata, podobnie jak jej poprzedniczka, zimuje w szopie dla łodzi na Pawiej Wyspie.
Po 1840 roku.
Fryderyk Wilhelm IV.
Następca Fryderyka Wilhelma III, Fryderyk Wilhelm IV, gościł na wyspie, przypływając tu latem na spacery.
W 1848 r. brat Fryderyka, książę Prus Wilhelm (późniejszy cesarz Niemiec), ukrywał się przez dwa dni na wyspie po bezwzględnym stłumieniu powstania w Berlinie (marzec 1848) poprzez ostrzelanie miasta kartaczami. Po czym za namową brata wyjechał do Londynu.
13 lipca 1852 w Poczdamie gościł car Mikołaj I. Na jego cześć król pragnął zorganizować na Pawiej Wyspie specjalny występ sławnej wówczas aktorki francuskiej Racheli Félix, która przebywała właśnie w Berlinie. Artystka długo nie była skłonna zgodzić się na występ na świeżym powietrzu, lecz wystąpiła w końcu z programem tekstów francuskiego dramaturga Jeana Racine. Argumentem, który ją ostatecznie przekonał, była możliwość otrzymania carskiego zaproszenia na występy do Rosji. Rachela nie była tam mile widziana, po tym jak w 1848 odśpiewała publicznie pieśń Marsylianki – hymn rewolucji francuskiej. Po udanym przedstawieniu Mikołaj I zaprosił aktorkę do Petersburga. Na pamiątkę występów na Pawiej Wyspie uczeń rzeźbiarza Christiana Daniela Raucha wykonał z marmuru posąg artystki, który stanął na wyspie w miejscu jej występów przed carem.
Do 1945 roku.
W II poł. XIX w. coraz mniej środków przeznaczano na utrzymanie wyspy, drastyczne cięcia objęły w szczególności te części ogrodu, które wymagały intensywnej pracy. Jeszcze w 1870 odnowiono rozarium, jednak inne obszary powoli ulegały degradacji.
Po I wojnie światowej wyspą zainteresował się sektor prywatny – planowano tu budowę osiedla willowego, szkoły z internatem, a nawet luksusowego sanatorium dla seniorów. Jednak żaden z tych planów nie został zrealizowany. Autorzy analizy flory i fauny na wyspie, przeprowadzonej w 1922, zarekomendowali objęcie tego miejsca ochroną. 28 lutego 1924 Pawia Wyspa stała się obszarem chronionym.
15 sierpnia 1936 narodowi socjaliści zorganizowali na wyspie tzw. włoską noc, by uczcić zakończenie letnich igrzysk olimpijskich w Berlinie. Za organizację uroczystości odpowiadał Goebbels, który zaprosił tysiąc prominentnych gości: członków rodów królewskich, dyplomatów, wysokich urzędników państwowych, członków Międzynarodowego Komitetu Olimpijskiego.
29 kwietnia 1945 na wyspie miały czekać w gotowości do startu dwa samoloty, którymi zamierzano wywieźć z oblężonego Berlina ważne dokumenty, m.in. testament Adolfa Hitlera oraz rozkazy dla armii generała Walthera Wencka, by przyszła na pomoc stolicy. Dokumenty zostały wyniesione z bunkra Hitlera i łodziami przewiezione na wyspę. Jednak dalsza próba wydostania ich poza strefę frontu nie powiodła się.
Po 1945 roku.
W 1990 r. Pawia Wyspa, jako jeden z kompleksów parkowo-pałacowych w Berlinie została wpisana na listę światowego dziedzictwa UNESCO.
Obecnie o pielęgnację i restaurację historycznych budowli oraz parku na wyspie troszczy się Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").

</doc>
<doc id="1402718" url="https://pl.wikipedia.org/wiki?curid=1402718" title="Goran Bunjevčević">
Goran Bunjevčević

Goran Bunjevčević, cyr. Горан Буњевчевић (ur. 17 lutego 1973 w Karlovacu, zm. 28 czerwca 2018 w Belgradzie) – serbski piłkarz grający na pozycji środkowego obrońcy.
Kariera klubowa.
Bunjevčević urodził się w Karlovacu, leżącym w obecnej Chorwacji. Wychowywał się w Splicie i tam też rozpoczął karierę piłkarską, dokładnie w klubie Hajduk Split. Po występach w młodzieżowej drużynie przeniósł się do Zagrzebia i tam trenował w juniorach Dinama Zagrzeb. Po wybuchu wojny domowej w Jugosławii przeniósł się do Belgradu i tam zaczął grać w trzecioligowym BASK Belgrad. W 1992 roku został piłkarzem innego klubu z tego miasta, Grafičaru, a w 1993 odszedł do Radu Belgrad i w jego barwach zadebiutował w pierwszej lidze jugosłowiańskiej. W Radzie występował głównie jako defensywny pomocnik, ale przez cztery lata gry w tym klubie nie osiągnął większych sukcesów.
W 1997 roku Goran został zawodnikiem jednego z czołowych klubów w kraju, Crvenej zvezdy Belgrad. Od początku pobytu w tym klubie grał w pierwszym składzie, a w swoim pierwszym sezonie wywalczył wicemistrzostwo kraju. Jesienią 1998 wystąpił w Pucharze UEFA, a w 1999 roku zajął z "Czerwoną Gwiazdą" 3. miejsce w lidze i zdobył swój pierwszy Puchar Jugosławii. W 2000 roku został pierwszy raz w karierze mistrzem kraju. Wywalczył także drugi krajowy puchar. W 2001 roku obronił ze Crveną Zvezdą tytuł mistrzowski. Ogółem przez cztery lata rozegrał dla belgradzkiego klubu 138 spotkań, w których strzelił 18 bramek.
Latem 2001 roku Bunjevčević za 1,4 miliona funtów przeszedł do angielskiego Tottenhamu Hotspur by zastąpić odchodzącego do Arsenalu Sola Campbella. 18 sierpnia zadebiutował w Premiership w zremisowanym 0:0 domowym spotkaniu z Aston Villą. Jednak w meczu z Chelsea F.C. doznał złamania kości policzkowej i pauzował prawie przez cały sezon. W sezonie 2002/03 miał pewne miejsce w składzie drużyny prowadzonej przez Glenna Hoddle'a i rozegrał 35 spotkań w lidze. Jednak po odejściu Hoddle'a i przybyciu Martina Jola Serb stracił miejsce w składzie i przez trzy lata wystąpił jedynie w 10 meczach ligowych i w kilku Pucharu Anglii.
26 maja 2006 Goran odszedł z klubu i przeszedł do holenderskiego ADO Den Haag. W Eredivisie wystąpił w 24 spotkaniach zdobywając jednego gola. Po sezonie zdecydował się zakończyć karierę. W marcu 2008 roku został dyrektorem Crveny zvezdy.
Kariera reprezentacyjna.
W reprezentacji Jugosławii Bunjevčević zadebiutował 23 grudnia 1998 roku w przegranym 0:2 towarzyskim spotkaniu z Izraelem. W 1998 roku został powołany przez selekcjonera Vujadina Boškova do kadry na Euro 2000. Tam był rezerwowym i nie wystąpił w żadnym spotkaniu Jugosłowian. Swoje ostatnie spotkanie w kadrze narodowej rozegrał w 2003 roku, a łącznie wystąpił w niej 16 razy.

</doc>
<doc id="1402719" url="https://pl.wikipedia.org/wiki?curid=1402719" title="Love Country Style">
Love Country Style

Love Country Style – album amerykańskiego muzyka Raya Charlesa, wydany w 1970 roku. Podczas gdy początki Charlesa w muzyce country i western były bardzo udane, przynosząc takie hity jak „If You Were Mine” oraz „Ring of Fire”, płyta ta nie odniosła równie dużego sukcesu.
Lista utworów.
strona A:
strona B:

</doc>
<doc id="1402720" url="https://pl.wikipedia.org/wiki?curid=1402720" title="Goran Bunjevcević">
Goran Bunjevcević



</doc>
<doc id="1402723" url="https://pl.wikipedia.org/wiki?curid=1402723" title="Retykulocyt">
Retykulocyt



</doc>
<doc id="1402724" url="https://pl.wikipedia.org/wiki?curid=1402724" title="Proerytrocyt">
Proerytrocyt



</doc>
<doc id="1402727" url="https://pl.wikipedia.org/wiki?curid=1402727" title="Synagoga Beth Israel w Oranjestadzie">
Synagoga Beth Israel w Oranjestadzie

Synagoga Beth Israel w Oranjestadzie – synagoga znajdująca się w Oranjestadzie, stolicy Aruby, otwarta 4 listopada 1962 roku. Jest jedynym czynnym żydowskim domem modlitwy na wyspie.
Niewielki budynek obsługuje kilkanaście sefardyjskich i aszkenazyjskich rodzin żydowskich, pochodzących głównie z Portugalii, a także z Holandii, Polski oraz Surinamu. Z powodu tej różnorodności kulturowej obrządek synagogi jest mieszany. Nurt tej społeczności określa się jak liberalny, bardzo zbliżony do reformowanego lub konserwatywnego.
Od września 2003 rabinem świątyni jest, pochodzący z Argentyny, Marcelo Bater, wyświęcony w Seminario Rabínico Latinoamericano.

</doc>
<doc id="1402738" url="https://pl.wikipedia.org/wiki?curid=1402738" title="Political fiction">
Political fiction



</doc>
<doc id="1402743" url="https://pl.wikipedia.org/wiki?curid=1402743" title="Rajska jabłoń (religia)">
Rajska jabłoń (religia)



</doc>
<doc id="1402745" url="https://pl.wikipedia.org/wiki?curid=1402745" title="Leyla Zana">
Leyla Zana

Leyla Zana (ur. 3 maja 1961 w Silvan) – kurdyjska polityk, która została uwięziona za mówienie w języku kurdyjskim w tureckim parlamencie po wygłoszeniu przysięgi, za co została oskarżona o występowanie przeciwko jedności Turcji.
W 1995 otrzymała Nagrodę Sacharowa nadawaną przez Parlament Europejski, jednak nie mogła jej odebrać do czasu jej wyjścia z więzienia w 2004. W 1995 została uhonorowana również nagrodę Brunona Kreiskiego. 
Życiorys.
Leyla Zana urodziła się 3 maja 1961 w Silvan w Turcji, niedaleko Diyarbakır, położonego w tureckiej części Kurdystanu. W wieku 14 lat poślubiła Mehdiego Zanę, który sprawował w Diyarbakır urząd burmistrza do czasu przewrotu wojskowego w 1980, po którym stał się więźniem politycznym.
W 1991 Leyla Zana została pierwszą Kurdyjką, która uzyskała mandat do Wielkiego Zgromadzenia Narodowego Turcji (tureckiego parlamentu). Wywołała skandal posługując się w parlamencie językiem kurdyjskim, którego publiczne używanie było w Turcji przestępstwem (na posługiwanie się nim zezwolono dopiero w grudniu 1990 / kwietniu 1991 roku). Kończąc swoją przemowę zaznaczyła:
Przysięgam na mój honor i godność przed wielkim narodem tureckim strzec integralności i niepodległości kraju, niepodzielnej jedności narodu i ojczyzny oraz niekwestionowanej i bezwarunkowej suwerenności narodu. Przyrzekam dochować wierności konstytucji. Składam tę przysięgę za braterstwo pomiędzy Turkami a Kurdami.
Tylko ostatnie zdanie – "Składam tę przysięgę za braterstwo pomiędzy Turkami a Kurdami" – wypowiedziała w języku kurdyjskim.
Początkowo przed konsekwencjami prawnymi chronił ją immunitet. Wstąpiła do Partii Demokratycznej, która została zdelegalizowana, zaś Leyla Zana została pozbawiona immunitetu. W grudniu 1994 z trzema innymi członkami parlamentu z ramienia Partii Demokratycznej (Hatipem Dicle, Selimem Sadakiem i Orhanem Doganem) została aresztowana i oskarżona o zdradę oraz przynależność do Partii Pracujących Kurdystanu (PKK). Oskarżenie o zdradę nie było przedstawione przed sądem, zaś Zana zaprzeczyła informacjom o przynależność do PKK. Jednak dalsze postępowanie miało opierać się na zeznaniach świadków, których zeznania miały być wymuszane pod wpływem tortur. Zana i inni oskarżeni zostali skazani na 15 lat pozbawienia wolności. Zgodnie z wyrokiem, została aresztowana.
To jest spisek. (...) Nie zgadzam się z żadnym ze stawianych mi oskarżeń. Jeśli byłyby one prawdziwe, wzięła bym całkowitą odpowiedzialność za nie, nawet gdyby kosztowałoby mnie to utratę życia. Bronię demokracji, praw człowieka i braterstwa pomiędzy ludźmi. I będę to robić tak długo, jak długo będę żyć.
Leyla Zana została uznana przez Amnesty International za więźnia sumienia. W 1994 została uhonorowana nagrodą pamięci Thorolfa Rafto (przyznawaną przez Fundację Rafto), zaś w 1995 Nagrodą Sacharowa (przyznawaną przez Parlament Europejski). W tym samym roku otrzymała również nagrodę Brunona Kreiskiego. W 1998 ciążący na niej wyrok został przedłużony z powodu listu, który napisała i który to został opublikowany w kurdyjskiej prasie. Miała w nim wyrażać zabronione w Turcji, pro separatystyczne poglądy. Podczas jej pobytu w więzieniu opublikowano jej książkę "Zapiski z więzienia" (maj 1999). 
Sprawa Leyli Zany oraz przestrzegania praw człowieka przez władze tureckie stały się elementem ograniczającym tureckie aspiracje do bycia członkiem Unii Europejskiej. Członkowie UE potwierdzili swoje stanowisko w tej sprawie przyznając Leyli Zanie Nagrodę Sacharowa w 1995.
W 2001 Europejski Trybunał Praw Człowieka orzekał w sprawie przeciwko Turcji, dotyczącej procesu Leyli Zany. W 2003 w ramach dostosowywania prawa do wymogów europejskich, w Turcji wprowadzono przepisy, zgodnie z którymi w przypadku uznania przez Europejski Trybunał wyroku wydanego przez sąd turecki za niezgodny z postanowieniami zawartymi w Europejskiej Konwencji Praw Człowieka, będzie stanowiło to podstawę do rozpoczęcia nowego procesu.
9 czerwca 2004 decyzją tureckiego sądu apelacyjnego unieważniono 15-letnie wyroki ciążące na Leyli Zanie, Hatipie Dicle, Selimie Sadaku oraz Orhanie Doganie, wydane przez turecki Sąd Bezpieczeństwa Stanu.
W styczniu 2005 Europejski Trybunał Praw Człowieka przyznał Leyli Zanie oraz jej uwięzionym towarzyszom odszkodowania w wysokości 9000 € od rządu tureckiego, jako rekompensatę za naruszenie jej prawa do wolności słowa.
Zana oraz pozostali więźniowie utworzyli w Turcji nową formację polityczną Ruch Społeczny na Rzecz Demokracji (DTH). 17 sierpnia 2005 Partia Demokratyczno-Społeczna (DTP) połączyła się z Partią Ludowo-Demokratyczną (DEHAP) i DTH.
Aktualna aktywność polityczna.
Od 2007 Zana jest aktywną działaczką na rzecz praw człowieka w Turcji, działa także w nowej partii, którą była współzałożycielką w 2005. Wiele kontrowersji wzbudziła jej propozycja reorganizacji Turcji z państwa unitarnego w federację; jednym z członów tej federacji miałby być Kurdystan.
W kwietniu 2008 Zana została skazana przez tureckie władze na dwa lata więzienia za rzekome „szerzenie propagandy terrorystycznej”. Oskarżenie to dotyczyło jej wypowiedzi, w której stwierdziła, że „Kurdowie mają trzech liderów, mianowicie Masuda Barzaniego, Dżalala Talabaniego oraz Abdullaha Öcalana”. Masud Barzani jest prezydentem Kurdyjskiego Okręgu Autonomicznego W Iraku, Dżalal Talabani - etnicznym Kurdem, prezydentem Iraku, zaś Abdullah Öcalan liderem Partii Pracujących Kurdystanu, organizacji uznawanej za terrorystyczną.
Leya Zana w 2015 została wybrana z ramienia Ludowej Partii Demokratycznej do Wielkiego Wielkiego Zgromadzenia Narodowego Turcji.

</doc>
<doc id="1402746" url="https://pl.wikipedia.org/wiki?curid=1402746" title="Gmina Kamionka">
Gmina Kamionka

dawne gminy:

</doc>
<doc id="1402748" url="https://pl.wikipedia.org/wiki?curid=1402748" title="Franciszek Błażej">
Franciszek Błażej

Franciszek Błażej ps. „Tadeusz”, „Poleski”, „Roman”, „Bogusław” (ur. 27 października 1907 w Nosówce, zm. 1 marca 1951 w Warszawie) – porucznik piechoty Wojska Polskiego i Armii Krajowej oraz WiN.
Życiorys.
Syn z rodziny chłopskiej Łukasza i Marii z Kalandyków. Mieszkał w Krakowie. Był absolwentem Szkoły Podchorążych Piechoty w Komorowie. 7 sierpnia 1932 Prezydent RP Ignacy Mościcki mianował go podporucznikiem ze starszeństwem z 15 sierpnia 1932 i 35. lokatą w korpusie oficerów piechoty, a minister spraw wojskowych skierował do 84 pułku piechoty w Pińsku na stanowisko dowódcy plutonu. 1 marca 1935 został awansowany na porucznika ze starszeństwem z dniem 1 stycznia 1935 i 63. lokatą w korpusie oficerów piechoty. W marcu 1939 dowodził 4 kompanią strzelecką, a w czasie kampanii wrześniowej 1 kompanią ckm w macierzystym pułku. 
Od 1939 w konspiracji, początkowo jako oficer szkoleniowy, potem jako oficer operacyjny Inspektoratu Rzeszów Armii Krajowej. W nocy z 7 na 8 października 1944 wziął udział w akcji odbijania więźniów z Zamku Lubomirskich w Rzeszowie. W 1945 roku działał w Zrzeszeniu Wolność i Niezawisłość, kierował działem propagandy Obszaru Południowego WiN, a od grudnia 1946 do aresztowania w październiku 1948 jego prezesem. Wydawał konspiracyjne ulotki i broszury, współredagował „Orła Białego”.
Aresztowany przez funkcjonariuszy Ministerstwa Bezpieczeństwa Publicznego 2 września 1947. Poddany wraz z pozostałymi członkami IV ZG (Józef Batory, Karol Chmiel, Łukasz Ciepliński, Mieczysław Kawalec, Adam Lazarowicz i Józef Rzepka) okrutnemu trzyletniemu, śledztwu nadzorowanemu przez NKWD, w którym był torturowany. 14 października 1950 Wojskowy Sąd Rejonowy pod przewodnictwem płk. Aleksandra Wareckiego skazał go po dziewięciodniowym pokazowym procesie (nr spr. R.Warszawa Sr. 1099/50) na podstawie art. 86 § 2 KKWP 7 Dekr. na czterokrotną karę śmierci. Został zabity strzałem w tył głowy 1 marca 1951. Wyrok śmierci wykonał kat UB Aleksander Drej. Grób symboliczny znajduje się na Cmentarzu Wojskowym w Kwaterze „Na Łączce”.
Odznaczenia, upamiętnienia.
1 marca 2010 roku, wraz z trójką innych „Żołnierzy Wyklętych” straconych tego samego dnia co on, Józefem Batorym, Mieczysławem Kawalcem i Adamem Lazarowiczem, został pośmiertnie odznaczony przez prezydenta RP Lecha Kaczyńskiego "za wybitne zasługi dla niepodległości Rzeczypospolitej Polskiej" Krzyżem Wielkim Orderu Odrodzenia Polski.
1 marca 2013 roku z okazji obchodów Narodowego Dnia Pamięci Żołnierzy Wyklętych minister obrony narodowej Tomasz Siemoniak awansował go pośmiertnie na stopień majora.
W ramach odsłoniętego 17 listopada 2013 Pomnika Żołnierzy Wyklętych w Rzeszowie zostało ustanowione popiersie Franciszka Błażeja.

</doc>
<doc id="1402751" url="https://pl.wikipedia.org/wiki?curid=1402751" title="Mineko Iwasaki">
Mineko Iwasaki

, wcześniej – najbardziej znana geiko (gejsza) w Japonii, autorka autobiografii Gejsza z Gion. Sławą okryła ją książka Arthura Goldena "Wyznania gejszy".
Życiorys.
W wieku 3 lat została zauważona przez panią Iwasaki, matkę ("okāsan") Iwasaki oki-ya. Wcześniej jej siostra nieoczekiwanie wyszła za mąż, nie spłacając długów. "Okāsan" Iwasaki nalegała, aby Masako wprowadziła się jako dziecko do okiya, zaczęła edukację jako gejsza i stała się jej zastępczynią.
Masako przeprowadziła się do okiya i w wieku 6 lat, 6 miesięcy i 6 dni (według liczenia japońskiego; w zachodnim liczeniu jest to wiek pięciu lat, sześciu miesięcy i sześciu dni) zaczęła naukę w szkole gejsz. Zapałała wielką miłością do tańca. Trzy lata później została adoptowana i zmieniła imię na Mineko Iwasaki.
Szybko wspięła się po szczeblach kariery i wzbudziła zachwyt jeszcze jako minarai – praktykantka, która odwiedzała herbaciarnie w celu obserwacji starszych koleżanek. Zdała egzamin na maiko najlepiej w swoim roczniku. Miała przepełniony terminarz i na niektórych przyjęciach pojawiała się tylko na 5-10 minut.
W latach 60. jej zdjęcie pojawiło się na plakatach i gadżetach promujących Kioto. W latach 70. wzięła udział w telewizyjnej reklamie whiskey marki Suntory.
Mineko odeszła z zawodu u szczytu kariery, w wieku 29 lat. Chciała zaprotestować przeciwko zasadom obowiązującym w Gion i dzisiejszemu rozumieniu słowa "gejsza".
Aktualnie ma męża, Satō Jin'ichirō.
Sława.
Mineko poznała osobiście takie osobistości jak Elia Kazan, Henry Kissinger, Gucci, Książę Karol, Elżbieta II.

</doc>
<doc id="1402754" url="https://pl.wikipedia.org/wiki?curid=1402754" title="Oubangui-Chari">
Oubangui-Chari



</doc>
<doc id="1402756" url="https://pl.wikipedia.org/wiki?curid=1402756" title="William Thomas Hamilton">
William Thomas Hamilton

William Thomas Hamilton (ur. 8 września 1820 w Boonsboro, Maryland, zm. 26 października 1888 w Hagerstown, Maryland) – amerykański prawnik, rolnik, podróżnik i polityk.
W latach 1849–1855 przez trzy dwuletnie kadencje Kongresu Stanów Zjednoczonych był przedstawicielem stanu Maryland w Izbie Reprezentantów Stanów Zjednoczonych. Przez pierwsze dwie kadencje, w latach 1849–1853, reprezentował drugi okręg wyborczy, a w latach 1853–1855 był wybrany w czwartym okręgu wyborczym.
Następnie powrócił do Hagerstown i zajął się praktyką adwokacką i działalnością rolniczą.
Po wojnie secesyjnej ponownie został wybrany do Kongresu, tym razem do Senatu Stanów Zjednoczonych, gdzie reprezentował stan Maryland w latach 1869–1875.
W latach 1879–1883 piastował stanowisko gubernatora stanu Maryland.

</doc>
<doc id="1402757" url="https://pl.wikipedia.org/wiki?curid=1402757" title="Wasps R.F.C.">
Wasps R.F.C.

Wasps – angielski męski zespół rugby utworzony w 1867, przekształcony w klub zawodowy w 1999. Stadionem domowym tego zespołu jest Coventry Building Society Arena w Coventry (poprzednio Adams Park, zlokalizowany w miejscowości High Wycombe, w hrabstwie Buckinghamshire).
Historia.
Klub powstał w 1867 poprzez odejście części zawodników z klubu Hampstead F.C. Reszta klubu przekształciła się w Harlequin F.C. 
Klub Wasps trzykrotnie zmieniał nazwę: w roku 1996 z Wasps F. C. na Wasps R.F.C., w 1999 roku z Wasps R.F.C. na London Wasps oraz w roku 2014 powrót do nazwy Wasps R.F.C., ostatnia zmiana nazwy była związana z przeprowadzką drużyny do Coventry.

</doc>
<doc id="1402759" url="https://pl.wikipedia.org/wiki?curid=1402759" title="Nexx">
Nexx

NEXX – szwedzka grupa grająca mieszankę muzyki pop i dance. Pierwotnie zespół nazywał się "Natural Ex".
Historia.
Początki zespołu przypadły na koniec 2001 roku, kiedy Robert i Sebastian zaczęli pracę nad projektem pop. Z tym repertuarem pojechali w trasę koncertową na przełomie lat 2002/2003. Po jej ukończeniu, postanowili kontynuować współpracę. Pod koniec 2004 roku zaczęli pisać teksty do nowych piosenek w swoim studiu w Sztokholmie. Mieli kontakt ze szwedzkimi producentami, którzy pomogli im znaleźć piosenkę i powoli formowali nową grupę. Robert występował w musicalach i był artystą, który tańczył i śpiewał. Sebastian był zaś DJ-em znanym na całym świecie, który grał w sztokholmskich klubach. Inspiracją do tworzenia utworów były lata 70. i 80. oraz tacy artyści jak: Madonna, Basement Jaxx, Kylie Minogue. W grudniu 2004 Robert zaczął przygotowania do sławnego na cały świat musicalu ABBY MAMMA MIA!. Do Sztokholmu przybyła wówczas, Johanna "Jo" Eriksson, która była częścią obsady musicalu. Poznali się tam i stali dobrymi przyjaciółmi. W tym czasie on i Sebastian szukali kobiety, która byłaby wokalistką w ich nowym zespole. Krótko po premierze musicalu "Jo" przesłuchała materiał i odpowiedziała Robertowi, że chciałaby go zaśpiewać, w tym momencie oficjalnie powstał zespół. Grupa kontynuowała pracę przy pisaniu i nagrywaniu utworów przez następne 2 lata i w 2006 roku podróżowali przez Szwecję, Finlandię i Łotwę, promując swoje single. W 2007 roku zaczęli współpracować z producentem Jonasem Von Der Bergiem i razem z nim i Ivarem Lisinskim wspólnymi siłami nagrali "Synchronize Lips", która stała się znana w całej Europie. W tym samym czasie zmienili nazwę zespołu na obecną.
13 lipca 2008 roku wystąpili na "Hitach Na Czasie" w Płocku, zaśpiewali "Syncronize Lips". 9 sierpnia 2008 r. wzięli udział w "Sopot Hit Festiwal", zajęli 3 miejsce w konkursie na "Zagraniczny Hit Lata". 24 kwietnia 2009 r. zdobyli nagrodę w konkursie Eska Music Awards w kategorii "ImprEskowy Hit Roku" za piosenkę "Syncronize Lips".

</doc>
<doc id="1402760" url="https://pl.wikipedia.org/wiki?curid=1402760" title="Hathor (Gwiezdne wrota)">
Hathor (Gwiezdne wrota)



</doc>
<doc id="1402761" url="https://pl.wikipedia.org/wiki?curid=1402761" title="A340">
A340



</doc>
<doc id="1402762" url="https://pl.wikipedia.org/wiki?curid=1402762" title="Adams Park">
Adams Park

Adams Park – stadion sportowy zlokalizowany w miejscowości High Wycombe w hrabstwie Buckinghamshire, na którym swoje mecze domowe rozgrywa zespół Wycombe Wanderers.

</doc>
<doc id="1402765" url="https://pl.wikipedia.org/wiki?curid=1402765" title="Tużurek">
Tużurek

 
Tużurek (z fr.:" tout jour", co znaczy: "każdy dzień"), anglez – rodzaj okrycia męskiego podobnego do żakietu, o wyciętych i zaokrąglonych połach, z jednorzędowym zapięciem i wykładanym, często aksamitnym kołnierzem, kieszonką na lewej piersi oraz kieszeniami z patkami. Miał wąskie mankiety przy rękawach, zapinany był na pięć guzików. Kołnierz sięgał górnego guzika na piersiach. 
Ten noszony na co dzień rodzaj surduta pojawił się w męskiej garderobie w latach 40. XIX wieku, w tzw. okresie biedermeieru. Widywany był jeszcze na początku XX wieku, jednak w latach 30. uważany był już za ubiór staroświecki.
Tużurek był noszony ze spodniami oraz kamizelką z tej samej tkaniny – najczęściej wełny, a także z filcowym melonikiem.
Czarny kolor tużurka był tradycyjnie zarezerwowany dla lekarzy udających się z wizytą do chorych.
Był on ulubionym ubiorem Stanisława Wyspiańskiego.

</doc>
<doc id="1402771" url="https://pl.wikipedia.org/wiki?curid=1402771" title="Zespół Appelta-Gerkena-Lenza">
Zespół Appelta-Gerkena-Lenza



</doc>
<doc id="1402773" url="https://pl.wikipedia.org/wiki?curid=1402773" title="Wadym Szyszkin">
Wadym Szyszkin

Wadym Szyszkin, ukr. Вадим Шишкін (ur. 4 marca 1969) – ukraiński szachista, arcymistrz od 2007 roku.
Kariera szachowa.
Na arenie międzynarodowej pojawił się po rozpadzie Związku Radzieckiego, wielokrotnie startując w turniejach organizowanych m.in. w Polsce. W 1994 r. zwyciężył w otwartym turnieju w Warszawie, natomiast w 1998 r. zajął I m. w otwartych mistrzostwach tego miasta. W kolejnych latach zwyciężył bądź podzielił I miejsca m.in. w:
"Uwaga: Lista sukcesów niekompletna (do uzupełnienia od 2009 roku)."
Najwyższy ranking w dotychczasowej karierze osiągnął 1 stycznia 2006 r., z wynikiem 2545 punktów dzielił wówczas 25-26. miejsce wśród ukraińskich szachistów.

</doc>
<doc id="1402775" url="https://pl.wikipedia.org/wiki?curid=1402775" title="Nóż introligatorski">
Nóż introligatorski

Nóż introligatorski – osadzony w rękojeści nóż z wysokogatunkowej stali. Służy do cięcia (krojenia) papieru, kartonów, tektury, skóry, złotej folii itp.

</doc>
<doc id="1402779" url="https://pl.wikipedia.org/wiki?curid=1402779" title="Barbara Czyż (działaczka opozycyjna)">
Barbara Czyż (działaczka opozycyjna)

Barbara Zdzisława Czyż (ur. 28 listopada 1947 w Mysłowicach) – polska polityk, związkowiec, posłanka na Sejm I kadencji.
Życiorys.
Ukończyła w 1965 liceum ogólnokształcące w Mysłowicach. Pracowała w Kopalni Węgla Kamiennego „Mysłowice”. Na początku lat 80. działała w „Solidarności”. W stanie wojennym była dwukrotnie internowana, łącznie na okres ponad siedmiu miesięcy. Pracowała jako bibliotekarka w Mysłowicach.
Związana z Konfederacją Polski Niepodległej. W latach 1991–1993 sprawowała mandat posła na Sejm I kadencji, wybranego z listy ogólnopolskiej kandydatów w okręgu katowickim z ramienia tej partii. Należała do Komisji Ochrony Środowiska, Zasobów Naturalnych i Leśnictwa oraz Komisji Polityki Gospodarczej, Budżetu i Finansów. W 1992 była wśród założycieli Związku Zawodowego „Kontra”. W 1993 bez powodzenia ubiegała się o reelekcję.
Po reaktywowaniu KPN w 2007 wchodziła w skład władz tego ugrupowania. W 2009 znalazła się początkowo na liście kandydatów komitetu Libertas w wyborach do Parlamentu Europejskiego, jednak zrezygnowała ze startu. Kilka lat później została działaczką Komitetu Obrony Demokracji.
Postanowieniem prezydenta Bronisława Komorowskiego z 23 listopada 2011 odznaczona Krzyżem Oficerskim Orderu Odrodzenia Polski. Ponadto otrzymała Krzyż Wolności i Solidarności (2015) oraz Srebrny Krzyż Zasługi (2002).

</doc>
<doc id="1402781" url="https://pl.wikipedia.org/wiki?curid=1402781" title="Zmiana pasa">
Zmiana pasa

Zmiana pasa (ang. "Changing lanes") – amerykański thriller z 2002 roku w reżyserii Rogera Michella.
Opis fabuły.
W Nowym Jorku ma miejsce kolizja drogowa. Młody adwokat Gavin Banek, śpieszący się do sądu dostarczyć upoważnienie potwierdzające, że pewien umierający człowiek przekazał fundację firmie adwokackiej Baneka, zderzył się z pośrednikiem ubezpieczeniowym Doyle’em Gipsonem, który z kolei również śpieszy się do sądu w celu walki o prawo do widywania swoich dzieci. Kolizja wynikła z winy Baneka, który chce wypisać Gipsonowi czek in blanco, na co ten się nie godzi, gdyż jest to niezgodne z prawem. Banek, poirytowany tym faktem, wsiada do swego mercedesa, odrzucając prośbę Gipsona o podwiezienie do sądu i mówiąc do niego: "powodzenia następnym razem" ("better luck next time").
Po przybyciu do sądu Banek zdaje sobie sprawę, że na miejscu stłuczki zostawił teczkę z dokumentami, bez których nie wygra rozprawy - sędzia dał mu czas na ich odnalezienie do końca dnia. Gipson natomiast spóźnił się 20 minut na rozprawę, na której sąd zakazał mu widywać się z dziećmi.
Banek chce za wszelką cenę odzyskać dokumenty, które są w posiadaniu Gipsona, ale ten, załamany decyzją sądu, nie chce ich oddać, gdyż za współwinnego swojej tragedii uważa on Baneka (uważa, że gdyby Banek podwiózł go do sądu, nie spóźniłby się na rozprawę i sąd wydałby inny wyrok). Banek próbuje więc zmusić Gipsona do oddania dokumentów, i w tym celu zleca wyłączenie jego kredytu (który Gipson chciał przeznaczyć na dom dla rodziny).
Obaj mężczyźni rozpoczynają działania mające na celu osiągnięcie przewagi nad drugim, a w końcu zaczynają kwestionować swoje postępowanie. Film kończy się typowym happy endem - obaj mężczyźni godzą się i próbują kontynuować życie z nowym, pozbawionym egoizmu i chęci zemsty punktem widzenia.

</doc>
<doc id="1402789" url="https://pl.wikipedia.org/wiki?curid=1402789" title="Peter Wittgenstein">
Peter Wittgenstein



</doc>
<doc id="1402801" url="https://pl.wikipedia.org/wiki?curid=1402801" title="Init">
Init

init (od ang. "initialize") – pierwszy program uruchamiany w systemach uniksowych i uniksopodobnych (np. Linux czy BSD) przez jądro w trakcie procesu uruchamiania systemu operacyjnego. Jest to pierwszy proces obecny w przestrzeni procesów systemu. 
Podstawowym zadaniem procesu "init" jest uruchomienie podstawowych serwisów systemu i przygotowanie środowiska do pracy. "Init" działa w oparciu o konfigurację zawartą w jednym lub więcej plikach konfiguracyjnych lub/i skryptach startowych. Na tej podstawie "init" uruchamia pozostałe procesy systemowe tworząc tzw. drzewo procesów.
Istnieje wiele różnych implementacji programu "init" wykorzystywanych przez różne systemy uniksowe, uniksopodobne (w tym dystrybucje Linuksa).
init w wersji Systemu V.
Ta wersja procesu "init" (zwana tu "SysVinit"em) to historycznie jedna z dwóch najstarszych implementacji programu init (drugą jest init zapoczątkowany w BSD). Działa przez wywołanie skryptu codice_1, który następnie uruchamia następne procesy systemowe (najczęściej w postaci demonów). Ten rodzaj programu inicjalizacyjnego jest wciąż stosowany w niektórych dystrybucjach Linuksa (np. Devuan, Gentoo, Slackware).
Działanie.
Gdy jakiś proces w systemie zostanie zduplikowany za pomocą wywołania systemowego fork(), proces pierwotny jest nazwany rodzicem (procesem macierzystym) nowego procesu – procesu potomnego.
Proces init jest pierwszym procesem uruchamianym po starcie systemu, dlatego zawsze ma PID=1 i jest na szczycie hierarchii, którą tworzą wszystkie inne procesy potomne. 
Jeżeli jakiś proces macierzysty zakończy działanie przed swoim procesem potomnym, potomek jest automatycznie przejmowany przez proces init (adoptowany).
Proces init steruje poziomami działania oraz określonymi skryptami powiązanymi z każdym z tych poziomów. Te skrypty, najczęściej nazywane skryptami startowymi, sprawdzają integralność systemu, a następnie uruchamiają usługi właściwe dla danego poziomu działania.
Skrypty uruchamiane przez init znajdują się w katalogu codice_2 lub codice_3 i są uporządkowane według poziomu działania. Zwykłe pliki, znajdujące się w katalogu codice_2 lub codice_3, są skryptami startowymi uruchamianymi podczas ładowania systemu. W zależności od dystrybucji nazwy mogą się różnić, ale zwykle są to któreś z poniższych:
Z kolei standardową lokalizacją, w której jądro Linux szuka pliku uruchamialnego init jest katalog codice_10.
W przeciwieństwie do innych procesów procesu init nie można zakończyć sygnałem SIGKILL.
Poziomy pracy.
Istnieje osiem poziomów pracy w których może być uruchomiony init: 0-6 oraz S lub s. Zarezerwowane są następujące poziomy:
Poziomy pracy 2-5 są trybami dla wielu użytkowników i jeden z nich (w zależności od dystrybucji) jest poziomem uruchamianym domyślnie.
Proces init może zostać uruchomiony przez superużytkownika w celu przełączenia systemu na inny poziom działania. Wtedy init uruchomi skrypty, które przełączą system na odpowiedni poziom działania.
W większości systemów użytkownik może sprawdzić poziom pracy poprzez polecenia:
Aktualny poziom pracy może być zmieniany przez superużytkownika poleceniem codice_13 lub codice_14. Domyślny poziom pracy zapisany jest w pliku codice_15 przy codice_16.
init w wersji BSD.
Inną popularną wersją procesu "init" jest wersja opracowana na potrzeby rodziny systemów BSD. W wersji 4.3BSD proces "init" działa według skryptu z pliku codice_17. Po przeprowadzeniu inicjacji systemu wczytywany jest plik codice_18 opisujący parametry terminali, które zostaną uruchomione w celu dostępu do systemu operacyjnego (UNIX jest systemem dla wielu użytkowników, stąd systemowe wsparcie dla inicjowania wielu terminali). Podobny system jest dostępny w otwartoźródłowych wersjach systemu BSD takich jak FreeBSD, NetBSD czy OpenBSD itp.
Inne warianty.
Do najpopularniejszych implementacji programu init należą:

</doc>
<doc id="1402803" url="https://pl.wikipedia.org/wiki?curid=1402803" title="Latte art">
Latte art

Latte art – sztuka tworzenia rysunków i wzorów z mleka na powierzchni kawy. Zarówno kawa jak i mleko są specjalnie przygotowywane. Mleko jest spieniane gorącą parą, do wykonywania wzorów używa się mlecznej pianki, którą nanosi się na powierzchnię kawy. 

</doc>
<doc id="1402811" url="https://pl.wikipedia.org/wiki?curid=1402811" title="Sud Aviation Caravelle">
Sud Aviation Caravelle

Sud Aviation Caravelle – pasażerski samolot średniego zasięgu produkowany przez firmę Sud Aviation. Był pierwszym francuskim odrzutowym samolotem pasażerskim, który był używany przez 35 towarzystw lotniczych. Był też pierwszym samolotem komunikacyjnym na świecie z silnikami umieszczonymi w tyle kadłuba. 
Historia.
Opublikowany przez francuskie ministerstwo lotnictwa w listopadzie 1951 roku opis osiągów turboodrzutowo napędzanego liniowca powietrznego dotyczył samolotu, który na międzynarodowym rynku konkurowałby z brytyjskimi i amerykańskimi modelami w tej kategorii. Spośród sześciu narodowych firm, biorących udział w przetargu, wygrała firma Sud Aviation. Firma ta, po fuzjach z innymi krajowymi przedsiębiorstwami, stała się w roku 1970 przedsiębiorstwem Société Nationale Industrielle Aérospatiale. Po dokonanych poprawkach pierwszego prototypu maszyny seryjne miały kadłub wydłużony o 141 cm i mieściły 64 pasażerów. Caravelle I był dolnopłatem o konstrukcji całkowicie metalowej. Jego następca – model Caravelle III – został wyprodukowany w liczbie 78 samolotów z silnikami o większym ciągu. Do dalszych udoskonaleń zalicza się poszerzenie oszklenia kokpitu, silniejsze hamulce kół podwozia i przerywacze do zmniejszania siły nośnej. Kontynuacja prac nad serią doprowadziła do powstania samolotu Super Caravelle, który po raz pierwszy oderwał się od ziemi 3 marca 1964 roku. Do konstrukcji wprowadzono aerodynamiczne zmiany i zwiększono ciąg silników. Ten model mógł transportować do 108 pasażerów. Serię Caravelle zamyka Mk 12, którego kadłub został dodatkowo wydłużony o 323 cm, aby przewozić 140 pasażerów. Z powodu dużej masy użytkowej konstrukcja nośna musiała zostać wzmocniona i należało zwiększyć ciąg silników.
Wypadki.
Samoloty tego typu brały udział w 82 wypadkach, z czego 65 zakończyło się całkowitym zniszczeniem maszyny.

</doc>
<doc id="1402812" url="https://pl.wikipedia.org/wiki?curid=1402812" title="Henry Isac Marcus">
Henry Isac Marcus



</doc>
<doc id="1402817" url="https://pl.wikipedia.org/wiki?curid=1402817" title="A330">
A330



</doc>
<doc id="1402818" url="https://pl.wikipedia.org/wiki?curid=1402818" title="A350">
A350



</doc>
<doc id="1402823" url="https://pl.wikipedia.org/wiki?curid=1402823" title="Sud est caravelle">
Sud est caravelle



</doc>
<doc id="1402825" url="https://pl.wikipedia.org/wiki?curid=1402825" title="Sudest caravelle">
Sudest caravelle



</doc>
<doc id="1402826" url="https://pl.wikipedia.org/wiki?curid=1402826" title="Cmentarz Mount Moriah">
Cmentarz Mount Moriah

Cmentarz Mount Moriah znajduje się na szczycie wysokiego wzgórza w mieście Deadwood w stanie Dakota Południowa założonym w latach siedemdziesiątych XIX wieku jako nielegalna osada poszukiwaczy złota na terytoriach indiańskich.
Opis ogólny.
Pierwszych zmarłych w Deadwood chowano na cmentarzu Ingleside u stóp i nieco na prawo od wzgórza, ale już w roku 1877 zaczęto pochówki na wzgórzu, które wówczas nosiło nazwę "Boot Hill". Większość zmarłych z cmentarza Ingleside ekshumowano i również przeniesiono na wzgórze. Do końca roku 1878 wszyscy zmarli (prócz nielicznych spoczywających na cmentarzu katolickim w innej części miasta) znaleźli się na Mt. Moriah, gdzie istnieje ponad 3400 grobów.
Mt. Moriah dzieli się na kilka sekcji. Największą w swoim czasie była sekcja chińska, jako że przy wydobyciu złota pracowało wielu imigrantów z Chin, ale w okresie późniejszym z przyczyn religijnych ciała zostały ekshumowane i ponownie pochowane w kraju ojczystym. Obecnie w sekcji tej znajduje się zaledwie kilka grobów. Sekcja żydowska, z nagrobkami opisanymi po hebrajsku, znajduje się w górnej części cmentarza. Wielu prominentnych mieszkańców Deadwood było masonami i stąd położona w centrum cmentarza sekcja masońska jest jedną z najpiękniejszych. Również alejki cmentarne w większości nawiązują do terminologii masońskiej. Na terenie cmentarza znajdują się trzy niewielkie sekcje, gdzie chowano wyrzutków społeczeństwa, w tym także prostytutki. Osobną sekcję stanowi cmentarz wojenny, gdzie spoczywają weterani wojny secesyjnej, przy czym władze federalne zadbały o jednakowe nagrobki.
Pochowani.
Najbardziej znaną osobą pochowaną na Mt. Moriah jest Dziki Bill Hickok, zamordowany w Deadwood 2 sierpnia 1876 roku. Dziki Bill przybył do Deadwood, jak wszyscy, w poszukiwaniu złota. Został zabity strzałem w tył głowy podczas gry w pokera przez lokalnego watażkę Jacka McCalla. Charlie Utter i inni przyjaciele pochowali Dzikiego Billa na cmentarzu Ingleside, ale już w dwa lata później przenieśli go na Mt. Moriah.
Tuż obok Hickoka została pochowana Martha Canary (1850-1903), bardziej znana jako Calamity Jane. W ciągu swych 53 lat żyła z pewnością bardzo intensywnie. Była poganiaczem bydła, występowała w słynnym "Wild West Show" Buffalo Billa, była nawet prostytutką, ale w tym fachu (ze względu na nieciekawą urodę) nie miała wzięcia. Opowiadała często - aż wreszcie przerodziło się to w obsesję - że była ukochaną Dzikiego Billa. Przed śmiercią, która była spowodowana m.in. alkoholizmem, wyraziła życzenie, by być pochowaną obok Billa, co zostało spełnione.
Kilka kroków dalej spoczywa John Perrett, czyli inaczej Potato Creek Johnny, postać niezwykle barwna, utożsamiana z Black Hills i okresem gorączki złota. Zgodnie z legendą miał on znaleźć w potoku w okolicy Tinton największy samorodek odkryty w Black Hills. Jego współcześni twierdzili jednak, że ową bryłę złota Potato Creek przetopił z kilkunastu mniejszych bryłek. W latach późniejszych widziano go zawsze na czele licznych parad i pochodów na głównej ulicy miasta. Szczególnie lubiły go dzieci. Zmarł 21 lutego 1943 roku.
W pobliskiej kwaterze spoczywa Dora DuFran, właścicielka domu publicznego. Poszukiwacze złota, którym nie powiodło się w górach czy przy pokerowym stoliku, zawsze mogli pocieszyć się u Dory, która, jak wiele ówczesnych prostytutek, miała złote serce. Jej biznes wykraczał daleko poza Deadwood. Miała swoje domy uciech w pobliskim Lead, a także w Rapid City i Belle Fourche. Przez jakiś czas zatrudniała u siebie Calamity Jane. Na cmentarzu spoczywa ze swą papugą imieniem Fred obok męża Josepha DuFrana.
Po drugiej stronie alejki "Jerusalem" pochowany został Henry Weston Smith znany w mieście jako "Kaznodzieja Smith". Był pierwszym pastorem metodystów, który w tygodniu pracował jako służący, a w niedziele nauczał. W Deadwood nie przebywał zbyt długo. W niedzielę 20 sierpnia 1876 roku, gdy udawał się z Deadwood do obozu poszukiwaczy złota Crook City, został zamordowany, przypuszczalnie przez Indian. Wstrząśnięte niedawnym zabójstwem Dzikiego Billa miasto wpadło we wściekłość. Wyznaczono cenę za głowy zabójców i zaczęto ścigać Indian.
W dolnej części cmentarza leżą niedaleko od siebie Freeman Knowles, kongresmen, adwokat, weteran wojny secesyjnej i wojujący socjalista, oraz Richard G. Anderson inżynier górnik i mierniczy. Knowles w Deadwood wydawał socjalistyczne pismo "The Lantern", w którym publikował artykuły broniące praw pracowniczych, za co wielokrotnie odsiadywał kary więzienia. W kwietniu roku 1910 przeszedł operację serca. Socjalizm w Deadwood wkrótce poszedł w zapomnienie. Anderson (1852-1898) był świetnym inżynierem, ale zapadł na chorobę umysłową i w popełnił samobójstwo w szpitalu.
W odległej części na północy Mt. Moriah spoczywa niejaki Prentis Bernard, znany w mieście jako "Octowy Bill", który podkochiwał się w prostytutce z domu publicznego "Mansion". 8 grudnia 1907 roku zastał ją w niedwuznacznej sytuacji z innym mężczyzną. Niewiele myśląc, Octowy Bill wyciągnął rewolwer i zranił rywala, który w odpowiedzi oddał celniejszy strzał i zabił Billa na miejscu. Po dziesięciu dniach, gdy w kostnicy nikt nie zgłosił się po jego ciało, pochowano go nago, w trumnie o kilkanaście centymetrów za krótkiej w kwaterze dla złoczyńców.
Najbardziej wyróżniający się grób ma Seth Bullock, pierwszy szeryf w Deadwood i przyjaciel Theodore'a Roosevelta. Bullock był uczestnikiem wojny z Hiszpanią, właścicielem kopalń i długoletnim promotorem Deadwood. Na szczycie Mount Roosevelt wzniósł pomnik prezydenta, a w testamencie zażyczył sobie, by jego grób znalazł się na szczycie wzgórza cmentarnego, tj. na tej samej wysokości, co pomnik prezydenta. Grób Bullocka znajduje się około 250 metrów wyżej niż główna część cmentarza, położona na wysokości 1601 metrów n.p.m.

</doc>
<doc id="1402837" url="https://pl.wikipedia.org/wiki?curid=1402837" title="Synagoga w Sławkowie (Morawy)">
Synagoga w Sławkowie (Morawy)

Synagoga w Sławkowie () – synagoga znajdująca się w Sławkowie w Czechach, w pobliżu centrum miejscowości.
Pierwsza synagoga powstała w XVI wieku. Obecna w stylu neoromańskim została wzniesiona w 1858 roku. Obecnie jest wykorzystywana jako świątynia Czechosłowackiego Kościoła Husyckiego.

</doc>
<doc id="1402843" url="https://pl.wikipedia.org/wiki?curid=1402843" title="Freeman Tulley Knowles">
Freeman Tulley Knowles

Freeman Tulley Knowles (ur. 10 października 1846, zm. 1 czerwca 1910) – amerykański żołnierz, prawnik, wydawca prasy i polityk.
Urodził się 10 października 1846 roku w stanie Maine, gdzie uczęszczał do szkół i wstąpił do armii. Od 1862 roku przez ponad trzy lata wraz z Armią Potomaku walczył podczas wojny secesyjnej.
Po wojnie przeprowadził się do Denison w stanie Iowa, gdzie studiował prawo i w kwietniu 1869 roku został przyjęty do palestry.
W 1886 roku porzucił praktykę adwokacką i przeprowadził się do Nebraski, gdzie zaczął wydawać gazetę "Ceresco Times". W 1888 roku ponownie przeprowadził się, tym razem w region Black Hills, gdzie zaczął wydawać najpierw "Meade County Times", później "Evening Independent", a w końcu socjalistyczny periodyk "The Lantern".
W latach 1897–1899 był przedstawicielem drugiego okręgu wyborczego w stanie Dakota Południowa w Izbie Reprezentantów Stanów Zjednoczonych.
Zmarł 1 czerwca 1910 roku. Jego ciało zostało pochowane na cmentarzu Mount Moriah w Deadwood w Dakocie Południowej.

</doc>
<doc id="1402845" url="https://pl.wikipedia.org/wiki?curid=1402845" title="Paradoks Russella">
Paradoks Russella



</doc>
<doc id="1402849" url="https://pl.wikipedia.org/wiki?curid=1402849" title="Stefan Oskierko">
Stefan Oskierko

Szczepan (Stefan) Oskierko (ur. w 1777? w Mińsku Litewskim, zm. 11 września 1812 pod Dyneburgiem), pułkownik piechoty armii Księstwa Warszawskiego
W armii Księstwa Warszawskiego:

</doc>
<doc id="1402851" url="https://pl.wikipedia.org/wiki?curid=1402851" title="Robert Jackson Gamble">
Robert Jackson Gamble

Robert Jackson Gamble (ur. 7 lutego 1851, zm. 22 września 1924) – amerykański prawnik i polityk związany z Partią Republikańską.
W dwóch różnych okresach, przez jedną dwuletnią kadencję Kongresu Stanów Zjednoczonych w latach 1895–1897 i ponownie w latach 1899–1901 był przedstawicielem drugiego okręgu wyborczego w stanie Dakota Południowa w Izbie Reprezentantów Stanów Zjednoczonych.
Później, w latach 1901–1913 reprezentował stan Dakota Południowa w Senacie Stanów Zjednoczonych.
Jego brat, John Rankin Gamble, także był przedstawicielem stanu Dakota Południowa w Izbie Reprezentantów Stanów Zjednoczonych, natomiast jego syn, Ralph Abernethy Gamble, zasiadał w Izbie Reprezentantów jako przedstawiciel stanu Nowy Jork.

</doc>
<doc id="1402855" url="https://pl.wikipedia.org/wiki?curid=1402855" title="Płaszczyzna rzutowa rzeczywista">
Płaszczyzna rzutowa rzeczywista

Płaszczyzna rzutowa rzeczywista – w matematyce: jednostronna powierzchnia (nieorientowalna rozmaitość dwuwymiarowa) bez brzegu. Nie da się jej włożyć w przestrzeń trójwymiarową bez pojawienia się samoprzecięć powierzchni, jest to jednak możliwe w przestrzeni czterowymiarowej.
Powierzchnię tę można uzyskać sklejając boki kwadratu w sposób pokazany na ilustracji po prawej.
Można też zakleić kołem brzeg wstęgi Möbiusa lub odwrotnie - wycięty w sferze otwór zakleić wstęgą Möbiusa. 
Charakterystyka Eulera tej powierzchni jest równa 1.
Bryły o topologii rzeczywistej płaszczyzny rzutowej:

</doc>
<doc id="1402856" url="https://pl.wikipedia.org/wiki?curid=1402856" title="Lancia Aprilia">
Lancia Aprilia

Lancia Aprilia – czterodrzwiowy sedan produkowany od 1936 do 1949 roku przez włoską firmę Lancia.
Historia modelu.
Samochód był dalszą wersją rozwojową Lancii Augusty będącej prekursorem Aprilii. Auto było nowatorskie jak na owe czasy ze względu na nowoczesną karoserię oraz nowe rozwiązania techniczne. Aprilia pozostała wierna tradycjom Lancii – została wyposażona w czterocylindrowy silnik w układzie V o ostrym kącie rozwidlenia, niezależne zawieszenie kół przednich z kolumnami teleskopowymi i sprężynami śrubowymi oraz niezależne zawieszenie kół tylnych (poprzeczne resory piórowe). Jej samonośne czterodrzwiowe nadwozie charakteryzowało się łagodnymi okrągłymi wykończeniami i opływową linią, która pozwoliła na rozpędzenie się do blisko 130 km/h przy niedużym zużyciu paliwa, co pozwoliło nazywać Aprilię samochodem sportowym. 
W Aprilii po raz pierwszy w silniku Lancii zastosowano półkuliste komory spalania z zaworami umieszczonymi po przeciwnych stronach, a napędzanymi wałkiem rozrządu w głowicy poprzez dźwignię zaworów. Samochód wyposażony był w hamulce bębnowe na wszystkie cztery koła.
Dzięki tym unowocześnieniom samochód bardzo dobrze sprzedawał się mimo kryzysu wojennego aż do końca lat 40., kiedy to został zastąpiony modelem Appia.

</doc>
<doc id="1402857" url="https://pl.wikipedia.org/wiki?curid=1402857" title="André Jung">
André Jung

André Jung (ur. 1793 w Strasburgu, zm. 1863 tamże) – francuski historyk, archeolog, publicysta, teolog, organizator publicznej biblioteki strasburskiej.
Życiorys.
W 1843 organizuje Bibliotekę Miejską wyposażając ją częściowo własnymi zbiorami. Bibliothèque Municipale de Strasbourg powstała w przeważającej większości z daru Jeana Daniela Schopflina, który złożył go miastu w 1771 (w jego skład wchodził renesansowy zespół Jacques'a Sturma. Jung zajął się wtedy inwentaryzacją ksiąg i wyznaczeniem miejsca pod działalność placówki, którą pierwotnie stanowił prywatny dom Jungów, miejsce częstych spotkań artystów i naukowców). Obecnie biblioteka liczy dziesięć oddziałów miejskich.
W 1855 Jung był również jednym z fundatorów Société pour la Conservation des Monuments Historiques d'Alsace (Towarzystwa Ochrony nad Zabytkami Alzacji z naukowcami i archiwistami tej miary co m. in: Louis Spach). Bogata kolekcja towarzystwa wzbogaciła później zasoby strasburskiego Musée historique, Musée archéologique oraz Musée de l’Oeuvre Notre-Dame.
Do największych osiągnięć naukowych Junga należy dwutomowe dzieło o reformacji napisane w języku niemieckim.
Publikował artykuły i biuletyny dla Société de l'histoire du protestantisme français. W rok po śmierci Junga Charles Schmidt wydał w Strasburgu polemiczną z tezami historyka rozprawę "Discours prononcé le 7 Janv. 1864 dans la grande salle des cours du séminaire protestant, pour rendre les derniers honneurs académiques à M. André Jung, professeur à la faculté de théologie protestante."
Jedna z ulic Strasburga dla uczczenia André Junga nosi jego imię.
Opublikował m.in..
Tom I: "Geschichte des Reichstags zu Speyer in dem Jahre 1529"
Tom II: "Geschichte der Reformation der Kirche in Strassburg und der Ausbreitung derselben in den Gemeinden des Elsasses" (Strassburg, Leipzig Wydawnictwo F.G. Levrault, 1830)

</doc>
<doc id="1402860" url="https://pl.wikipedia.org/wiki?curid=1402860" title="Lotus Excel">
Lotus Excel

Lotus Excel – brytyjski samochód sportowy z nadwoziem dwudrzwiowym, czteromiejscowym typu coupe.
Lotus Excel powstał na skutek unowocześnienia konstrukcji starego modelu Eclat z wykorzystaniem podzespołów Toyoty. Excel w porównaniu z Eclatem S2.2 miał zmodyfikowaną centralną ramę nośną, a także zmienione zawieszenie, wraz ze skrzynią biegów, tylna osią i innymi elementami pochodzącymi z Toyoty, silnik pozostawiono jednak niezmieniony. Samochód posiadał prawie równy rozkład mas na przednie i tylne koła (50/50). Zmieniono profile karoserii, stała się ona bardziej zaokrąglona i zmieniono profile szyb. Samochód jak na standardy Lotusa był skromnym sukcesem, z roczną sprzedażą na poziomie 250-300 sztuk, jednak przez cały okres produkcji był cały czas unowocześniany i modernizowany.

</doc>
<doc id="1402865" url="https://pl.wikipedia.org/wiki?curid=1402865" title="Kiro">
Kiro



</doc>
<doc id="1402866" url="https://pl.wikipedia.org/wiki?curid=1402866" title="Wierzchowiec">
Wierzchowiec



</doc>
<doc id="1402869" url="https://pl.wikipedia.org/wiki?curid=1402869" title="Tour de Pologne 1993">
Tour de Pologne 1993

Jubileuszowa 50. edycja Tour de Pologne została rozegrana w dniach 1–11 września 1993. Po raz pierwszy wyścig odbył się z udziałem kolarzy zawodowych. Wystartowało w nim 131 zawodników, z których ukończyło go 86. Łączna długość wyścigu – 1760 km.
Zwyciężył po raz trzeci Dariusz Baranowski (Pekaes Lang Rover Legia), który tym samym wyrównał osiągnięcie Mariana Więckowskiego i Andrzeja Mierzejewskiego. Drugie miejsce zajął Marek Leśniewski (Zibi Casio Częstochowa), a trzecie Ivanas Romanovas (Litwa).
Po raz pierwszy dyrektorem wyścigu został Czesław Lang, Główną nagrodą był Fiat Tipo. Sędzią głównym był Michel Villeval z Francji.

</doc>
<doc id="1402870" url="https://pl.wikipedia.org/wiki?curid=1402870" title="Pierina Morosini">
Pierina Morosini

Pierina Morosini (ur. 7 stycznia 1931 w Fiobbio di Albino w gminie Bergamo prowincji Lombardia we Włoszech, zm. 6 kwietnia 1957 Benewencie) – błogosławiona kościoła katolickiego.
Życiorys.
Zginęła broniąc się przed gwałtem. Beatyfikowana w Rzymie 4 października 1987 przez papieża Jana Pawła II. Jest patronką ofiar gwałtu i męczennicą czystości.

</doc>
<doc id="1402872" url="https://pl.wikipedia.org/wiki?curid=1402872" title="NARAS">
NARAS



</doc>
<doc id="1402875" url="https://pl.wikipedia.org/wiki?curid=1402875" title="Tour de Pologne 1994">
Tour de Pologne 1994

51. Tour de Pologne został rozegrany w dniach 4–11 września 1994. Do wyścigu wystartowało 150 kolarzy, ukończyło 127. Łączna długość wyścigu wynosiła 1110 km.
Pierwsze miejsce w klasyfikacji generalnej zajął Maurizio Fondriest (Lampre Animex), drugie miejsce Marco Lietti (Lampre Animex), a trzecie Tomasz Brożyna (DEK Meble-Cyclo Korona). Sędzią głównym był Paolo Ramazza (Włochy).

</doc>
<doc id="1402876" url="https://pl.wikipedia.org/wiki?curid=1402876" title="Güiro">
Güiro

Güiro (guiro, guero) – instrument perkusyjny używany w muzyce latynoamerykańskiej.
Jest pochodzenia indiańskiego. Zbudowany z wysuszonego owocu tykwy, na powierzchni którego wyżłobiono poprzeczne rowki. Dźwięki były wydobywane za pomocą stalowego pręta pocieranego o wyżłobienia w kształcie tarki. Obecnie instrument ten wyrabia się z różnych materiałów (np. z plastiku, z metalu, z włókien szklanych, z kości, również z tworzywa ceramicznego.

</doc>
<doc id="1402877" url="https://pl.wikipedia.org/wiki?curid=1402877" title="Guiro">
Guiro



</doc>
<doc id="1402879" url="https://pl.wikipedia.org/wiki?curid=1402879" title="(8574) Makotoirie">
(8574) Makotoirie

(8574) Makotoirie – planetoida z pasa głównego asteroid okrążająca Słońce w ciągu 3 lat i 51 dni w średniej odległości 2,15 au. Została odkryta 6 listopada 1996 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Makoto Irie (ur. 1939), zajmującego się obserwacjami korony słonecznej w "Norikura Solar Observatory". Przed nadaniem nazwy planetoida nosiła oznaczenie tymczasowe (8574) 1996 VC2.

</doc>
<doc id="1402882" url="https://pl.wikipedia.org/wiki?curid=1402882" title="(8578) Shojikato">
(8578) Shojikato

(8578) Shojikato – planetoida z pasa głównego asteroid okrążająca Słońce w ciągu 5 lat i 73 dni w średniej odległości 3,01 au. Została odkryta 19 listopada 1996 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Shoji Kato (ur. 1935), emerytowanego profesora Uniwersytetu w Kioto, zajmującego się badaniami teorii dotyczących drgań i fal w akrecji dysków osadzonych w galaktycznych aktywnych jądach oraz dyskami proto-planetarnymi. Przed nadaniem nazwy planetoida nosiła oznaczenie tymczasowe (8578) 1996 WZ.

</doc>
<doc id="1402884" url="https://pl.wikipedia.org/wiki?curid=1402884" title="Boczne drogi">
Boczne drogi

Boczne drogi – pierwsza powieść Joanny Chmielewskiej napisana dla rodziny. Wydana po raz pierwszy w roku 1976, jest dziesiątą powieścią autorki.
Fabuła powieści.
Akcja powieści rozpoczyna się od dostarczenia listu od Teresy (ciotki głównej bohaterki, Joanny, którą można uznawać za alter ego autorki), w którym mieszkająca w Kanadzie kobieta precyzuje termin swojego przyjazdu do kraju i zgłasza chęć zwiedzenia miejsc, w których jeszcze nie była. Od pierwszego momentu na lotnisku rodzinę prześladują dziwne przypadki i sploty wydarzeń.
Zgodnie z życzeniem Teresy Joanna wraz z innymi ciotkami oraz później dodatkowo z ojcem jeździ tytułowymi bocznymi drogami. Bohaterowie zwiedzają Sopot, Kołobrzeg, Władysławowo, Ustkę, Cieszyn, Polanicę i Kudowę. W Górach Stołowych Teresa nagle znika i nikt nie wie, co się z nią stało. Trwają poszukania opierające się na dedukcji i pytaniu różnych ludzi, co widzieli. Teresa nagle się znajduje, ale okazuje się, że wie jeszcze mniej niż pozostali bohaterowie. Tu wkracza ukochany Joanny - Marek, "blondyn jej życia" o niezwykłych umiejętnościach, znany już z Romansu wszech czasów.
Na tajemniczej mapce była miejscowość Tończa, w której wychowała się starsza część pokolenia. Dzięki Joannie udaje się odkryć, że Teresę, a później Janka, porwała dawna przedwojenna przyjaciółka Teresy, która miała swoje niezbyt czyste interesy i powiązania z Niemcami podczas okupacji. Wszystkie jadą do Tończy, gdzie odkrywają zakopany „skarb” i rozszyfrowują skomplikowaną zagadkę.

</doc>
<doc id="1402886" url="https://pl.wikipedia.org/wiki?curid=1402886" title="(8579) Hieizan">
(8579) Hieizan

(8579) Hieizan – planetoida z pasa głównego asteroid okrążająca Słońce w ciągu 3 lat i 332 dni w średniej odległości 2,48 au. Została odkryta 11 grudnia 1996 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Hieizan, słynnego górskiego pasma położonego na północny wschód od Kioto i na zachód od jeziora Biwa, gdzie w VIII wieku powstała świątynia Enryaku-ji odgrywająca ważną rolę w buddyzmie a także w historii i kulturze Japonii. Przed nadaniem nazwy planetoida nosiła oznaczenie tymczasowe (8579) 1996 XV19.

</doc>
<doc id="1402889" url="https://pl.wikipedia.org/wiki?curid=1402889" title="Gmina Kłodnica">
Gmina Kłodnica

dawne gminy:

</doc>
<doc id="1402890" url="https://pl.wikipedia.org/wiki?curid=1402890" title="(8582) Kazuhisa">
(8582) Kazuhisa

(8582) Kazuhisa – planetoida z pasa głównego asteroid okrążająca Słońce w ciągu 5 lat i 193 dni w średniej odległości 3,13 au. Została odkryta 2 stycznia 1997 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Kazuhisy Mishimy (ur. 1970), kuratora astronomii w "Kurashiki Science Center", pracującego również w planetarium. Przed nadaniem nazwy planetoida nosiła oznaczenie tymczasowe (8582) 1997 AY.

</doc>
<doc id="1402891" url="https://pl.wikipedia.org/wiki?curid=1402891" title="Synagoga w Slavkovie u Brna">
Synagoga w Slavkovie u Brna



</doc>
<doc id="1402894" url="https://pl.wikipedia.org/wiki?curid=1402894" title="Tour de Pologne 1995">
Tour de Pologne 1995

52. edycja wyścigu kolarskiego Tour de Pologne odbyła się w dniach 2–10 września 1995. Wystartowało 131 kolarzy, ukończyło wyścig 70. Łączna długość trasy wyniosła 1235,8 km.
Pierwsze miejsce w klasyfikacji generalnej zajął Zbigniew Spruch (Lampre Panaria Animex), drugie Fabrizio Guidi (Navigare - Blue Storm), a trzecie Dariusz Baranowski (EB Victoria Rybnik).
Sędzią głównym był Giovanni Meriviglia (Włochy).

</doc>
<doc id="1402896" url="https://pl.wikipedia.org/wiki?curid=1402896" title="Zajęcie Wilna">
Zajęcie Wilna

Zajęcie Wilna ("ofensywa wileńska, wyprawa wileńska") – jedna z pierwszych polskich operacji wojskowych podczas wojny polsko-bolszewickiej, przeprowadzona w kwietniu 1919 roku. Jej zasadniczym celem było zajęcie Wilna i Wileńszczyzny oraz przyłączenie tych terenów do odrodzonego państwa polskiego.
Przed ofensywą.
W listopadzie 1918 RFSRR, po kapitulacji Cesarstwa Niemieckiego przed Ententą uznała traktat brzeski za nieistniejący, rozpoczęła natarcie na zachód siłami Armii Czerwonej, celem wprowadzenia rządów bolszewickich na terenie dawnego Imperium Rosyjskiego. Skutkiem natarcia bolszewickiego był upadek rządu białoruskiego i ewakuacja Litwinów z Wilna. 15 grudnia 1918 powołano tam Radę Delegatów Robotniczych, która zapoczątkowała dyktaturę proletariatu, choć miasto było wówczas niemal zupełnie pozbawione przemysłu i klasy robotniczej. 1 stycznia 1919 w Mińsku utworzono Białoruską Socjalistyczną Republikę Radziecką. Reakcję społeczności polskiej na powyższe wydarzenia było zorganizowanie Komitetu Obrony Kresów oraz utworzenie Samoobrony Wileńszczyzny. Wilno przejściowo trafiło w ręce polskie, jednak już 5 stycznia przejęła je Armia Czerwona. Siły Samoobrony wycofały się na Grodzieńszczyznę, a w mieście utworzona została Litewska Rada Komisarzy Ludowych, na czele której stanął Vincas Mickevičius-Kapsukas. 5 lutego w Białymstoku doszło do porozumienia polsko-niemieckiego dotyczącego przemarszu wojsk polskich przez tereny objęte ewakuacją niemiecką na Wileńszczyznę i Białoruś.
7 lutego 1919 Piłsudski powiedział do swego współpracownika, Władysława Baranowskiego, jak widzi obecne możliwości ustanowienia granic:
"W tej chwili Polska jest właściwie bez granic i wszystko co możemy w tej mierze zdobyć na zachodzie, to zależy od Ententy i o ile zechce mniej lub więcej ścisnąć Niemcy. Na wschodzie to inna sprawa; tu są drzwi, które się otwierają i zamykają, i zależy, kto i jak szeroko siłą je otworzy..."
27 lutego bolszewickie władze Litwy i Białorusi połączyły się tworząc Litewsko-Białoruską Socjalistyczną Republikę Rad. Kontrolowane przez nią obszary obejmował terror klasowy oraz szczegółowe regulacje prawne w duchu bolszewickim. Ofiarą reżimu padali głównie ziemianie, inteligencja, działacze niepodległościowi i duchowieństwo. Zniszczeniu uległa też część dorobku kulturalnego. Krwawo stłumiono także wystąpienia polskie w rejonie nieświeskim w marcu 1919.
W połowie lutego zgrupowane pod wodzą gen. Stanisława Szeptyckiego wojska polskie podjęły kontrofensywę i starły się w boju z Armią Czerwoną. W marcu w wyniku natarcia grupy gen. Antoniego Listowskiego Polacy przejęli kontrolę nad Pińskiem.
Ofensywa.
16 kwietnia 1919 wojska polskie rozpoczęły ofensywę. Główne zadanie, jakim było zajęcie Wilna, realizowała grupa jazdy pułkownika Władysława Beliny-Prażmowskiego "(9 szwadronów kawalerii i pluton artylerii konnej)" oraz grupa piechoty generała Rydza-Śmigłego "(3 bataliony piechoty)".
Równocześnie na Lidę uderzyły oddziały generała Zygmunta Lasockiego, na Baranowicze i Nowogródek grupa generała Stefana Mokrzeckiego, a na Łuniniec generała Antoniego Listowskiego. 17 kwietnia opanowano Lidę, 18 kwietnia Nowogródek, 19 kwietnia Baranowicze.
Wojska polskie dotarły do Wilna 19 kwietnia rankiem i jeszcze tego samego dnia, korzystając z wydatnego wsparcia mieszkańców miasta, zwłaszcza robotników ze Stowarzyszenia św. Kazimierza („kaziuków”), objęły kontrolę nad większością miasta . Jedynie w niektórych miejscach bolszewicy utrzymali się do 21 kwietnia. Wyparcie bolszewików, którzy zwłaszcza w początkowej fazie polskiego ataku mieli przewagę liczebną, było możliwe również dzięki ofiarności kolejarzy węzła wileńskiego, którym pomimo bolszewickiego ostrzału udało się uruchomić pociąg do Lidy, co umożliwiło szybsze wsparcie piechoty. Fakt ten upamiętniono w dwudziestoleciu międzywojennym tablicą pamiątkową na budynku dworca.
Po ofensywie.
Po zajęciu Wilna Józef Piłsudski wydał 22 kwietnia 1919 odezwę do mieszkańców byłego Wielkiego Księstwa Litewskiego deklarując samostanowienie wszystkich narodowości przedrozbiorowej Rzeczypospolitej Obojga Narodów. Krok ten spotkał się, co prawda, z entuzjazmem polskojęzycznej części mieszkańców obszaru, jednak strona białoruska pozostała zupełnie bierna, a Litwinów pomysł ten głęboko zaniepokoił. Ówczesny rząd, rezydujący w Kownie zdecydowanie zaprotestował.
Zajęcie Wilna było silnie krytykowane m.in. przez endecję, przedstawiciele której oskarżyli Piłsudskiego (głównego inicjatora planu tej ofensywy) o zdradę przed Sejmem (endecy byli przeciwni koncepcji Międzymorza, którą próbował realizować Piłsudski). Operacja ta także została skrytykowana przez Litwę, która widziała siły polskie jako siły okupacyjne (mimo iż większość mieszkańców Wilna stanowili Polacy, a Litwini - tylko 2%; zob. wojna litewska).
Radziecka kontrofensywa na Wilno pod koniec kwietnia 1919 zakończyła się klęską; Sowieci jednak zajęli Wilno w 1920, później przekazali je będącym z nimi w sojuszu Litwinom, Polska odzyskała je w wyniku tzw. buntu Żeligowskiego.
Po zajęciu Wilna w mieście zorganizowano stosowne ceremonie, w tym defiladę wojsk i uroczyste dziękczynienie w Ostrej Bramie. Tak moment ten opisał naoczny świadek, Tadeusz Święcicki:
"Wielki szloch tego tłumu, klęczącego na ulicy. Spojrzałem na Komendanta. Stał twarzą zwrócony do obrazu, oparty na szabli, nasrożony i... spod nasrożonych brwi ciężka łza spływała mu na wąsy. Śmigły za nim miał jakiś nerwowy tick na twarzy. Twarz drgała i też łzy ciekły mu po twarzy. A Belina beczał po prostu jak smarkacz..."
Sam Piłsudski później zapisał:
"Do żadnego miasta zdobytego przeze mnie nie wjeżdżałem z takim uczuciem, jak do Wilna"
Tak z kolei zajęcie Wilna skomentował krakowski "Czas":
"Po 120 latach przerwy powraca Wilno znowu do łączności z Koroną - a wraz z nim, miejmy nadzieję, cała Litwa. [...] Wprawdzie bowiem na drodze ku odzyskaniu dawnej historycznej granicy na wschodzie jest zajęcie Wilna dopiero pierwszym krokiem, ale mamy wszyscy świadomość, że poprzestać na nim nie można"

</doc>
<doc id="1402897" url="https://pl.wikipedia.org/wiki?curid=1402897" title="(8706) Takeyama">
(8706) Takeyama

(8706) Takeyama – planetoida z pasa głównego asteroid okrążająca Słońce w ciągu 4 lat i 296 dni w średniej odległości 2,85 au. Została odkryta 3 lutego 1994 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Haruo Takeyamy (ur. 1915), japońskiego fizyka, rektora uniwersytetu w Hiroszimie w latach 1977-1981. Przed nadaniem nazwy planetoida nosiła oznaczenie tymczasowe (8706) 1994 CM.

</doc>
<doc id="1402904" url="https://pl.wikipedia.org/wiki?curid=1402904" title="(8707) Arakihiroshi">
(8707) Arakihiroshi

(8707) Arakihiroshi – planetoida z pasa głównego asteroid okrążająca Słońce w ciągu 3 lat i 237 dni w średniej odległości 2,37 au. Została odkryta 12 lutego 1994 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Hiroshiego Araki (ur. 1935), japońskiego astronoma amatora. Przed nadaniem nazwy planetoida nosiła oznaczenie tymczasowe (8707) 1994 CE2.

</doc>
<doc id="1402907" url="https://pl.wikipedia.org/wiki?curid=1402907" title="Seamus">
Seamus

Seamus – piosenka grupy Pink Floyd, pochodząca z albumu "Meddle". Również nazwa psa jednego z przyjaciół Davida Gilmoura. Po latach, piosenka została wykorzystana w filmie Toma Stopparda "Rosenkrantz i Guildenstern nie żyją". Na sesji "" utwór nosi tytuł „Mademoiselle Nobs”.
Geneza utworu.
Piosenka, zagrana w formie tradycyjnego bluesa, powstała podczas nagrywania materiału na płytę "Meddle". Inspiracją był pies przyjaciela grupy, który zaczął wyć na dźwięk harmonijki ustnej. Słowa napisano naprędce, a ciężar utworu spoczywa na głosie psa. Piosenkę śpiewa David Gilmour, a wycie psa zajmuje w utworze minutę. Utwór wywołał spore kontrowersje, choć zasadniczo odbierany jest w charakterze żartu muzycznego.

</doc>
<doc id="1402909" url="https://pl.wikipedia.org/wiki?curid=1402909" title="FreeCol">
FreeCol

FreeCol – wzorowana na Colonization komputerowa gra strategiczna, rozgrywana w turach. Objęta jest licencją GPL i należy do grupy wolnego oprogramowania. Gra dzięki technologii Java jest dostępna na różne platformy, min. Unix (X Window System oraz OS X), a także Microsoft Windows.
Rozgrywka.
W grze "FreeCol" gracz dostaje pod dowództwo grupę zaokrętowanych osadników jednego z ośmiu europejskich państw (Anglia, Francja, Hiszpania, Niderlandy, Portugalia, Szwecja, Dania bądź Rosja), po czym zostaje wysłany w świat w poszukiwaniu nowego lądu. Celem gry jest stworzenie sieci kolonii, a następnie obrona jej przed siłami kraju macierzystego, po uprzednim podpisaniu deklaracji niepodległości. Rozgrywka trwa od 1492 roku, czyli od wyprawy Krzysztof Kolumba, do czasu wojen o niepodległość kolonii.

</doc>
<doc id="1402911" url="https://pl.wikipedia.org/wiki?curid=1402911" title="(8726) Masamotonasu">
(8726) Masamotonasu

(8726) Masamotonasu – planetoida z pasa głównego asteroid okrążająca Słońce w ciągu 5 lat i 237 dni w średniej odległości 3,17 au. Została odkryta 14 listopada 1996 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Masamoto Nasu (ur. 1942), prezesa Związku Pisarzy Japońskich dla dzieci. Przed nadaniem nazwy planetoida nosiła oznaczenie tymczasowe (8726) 1996 VP5.

</doc>
<doc id="1402915" url="https://pl.wikipedia.org/wiki?curid=1402915" title="Joseph Gredt">
Joseph Gredt

Joseph Auguste Gredt (ur. 13 lipca 1863, Luksemburg, zm. 20 stycznia 1940, Rzym) – luksemburski uczony i filozof z zakonu benedyktynów, reprezentant nurtu tradycyjnego w ramach neotomizmu.
Joseph Gredt urodził się w mieście Luksemburg jako syn dyrektora gimnazjum. Początkowo studiował filozofię i teologię w Luksemburgu, w 1886 został wyświęcony na kapłana. W 1891 wstąpił do zgromadzenia benedyktynów w Seckau (Styria). Po studiach doktoranckich w Rzymie pod kierunkiem znanych tomistów, takich jak Alberto Lepidi, Tommaso Zigliara, Francesco Satolli, Giuseppe Pecci, został mianowany w 1896 roku profesorem filozofii w Collegium Anselmianum, międzynarodowej akademii benedyktynów na Awentynie (obecnie Pontificio Ateneo Sant'Anselmo, Papieski Instytut Liturgiczny Świętego Anzelma w Rzymie). Zajmował się filozofią Arystotelesa i Tomasza z Akwinu, podejmując tradycyjne wątki tomizmu (dowody na istnienie Boga) oraz próbując stworzyć spójny wykład filozofii tomistycznej w konfrontacji z osiągnięciami współczesnej fizyki i biologii. Już podczas pontyfikatu Piusa X (1903-1914) został członkiem Papieskiej Akademii św. Tomasza z Akwinu. Zmarł nieoczekiwanie w kilka miesięcy po opracowaniu swojego głównego wykładu filozofii (podobnie jak jego wielki mistrz, Akwinata) 20 stycznia 1940 w Rzymie.
Joseph Gredt był znany w środowiskach katolickich, głównie dzięki swojemu wykładowi filozofii arystolesowsko-tomistycznej „Elementa philosophiae aristotelico-thomisticae” (wydany w 1899 i 1901).

</doc>
<doc id="1402918" url="https://pl.wikipedia.org/wiki?curid=1402918" title="Szczepan Oskierko">
Szczepan Oskierko



</doc>
<doc id="1402920" url="https://pl.wikipedia.org/wiki?curid=1402920" title="Pendalia">
Pendalia

Pendalia (gr. "Πενταλιά") – wieś w Republice Cypryjskiej, w dystrykcie Pafos. W 2011 roku liczyła 63 mieszkańców.
Miejscowość znajduje się w dolinie Kseros, przez którą w sezonie zimowym przepływa rzeka Kseropotamos.
W Pendalii znajduje się zabytkowy monastyr Sindi. Powstał prawdopodobnie podczas panowania Wenecjan. Był rzadko odwiedzany przez mnichów. Nazwa Sindi wywodzi się od pobliskiego strumyka i oznacza "silny", "mocny", "niszczący".

</doc>
<doc id="1402921" url="https://pl.wikipedia.org/wiki?curid=1402921" title="Hi-Fi Serious">
Hi-Fi Serious

Hi-Fi Serious – trzeci longplay wydany przez zespół A 4 marca 2002 roku za pośrednictwem London Records. Singiel "Nothing" dotarł do 9 miejsca list przebojów, zaś cały album – do 18. Album został wydany ponownie razem z dodatkowym DVD, które zawierało teledyski i inne dodatki. 
Lista utworów.
B-Sides

</doc>
<doc id="1402922" url="https://pl.wikipedia.org/wiki?curid=1402922" title="(8731) Tejima">
(8731) Tejima

(8731) Tejima – planetoida z pasa głównego asteroid okrążająca Słońce w ciągu 3 lat i 186 dni w średniej odległości 2,31 au. Została odkryta 19 listopada 1996 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Seiichi Tejimy (1849-1918), który przyczynił się do rozwoju Muzeum Narodowego Nauki Japonii, a założył szkołę zawodową dla dziewcząt. Przed nadaniem nazwy planetoida nosiła oznaczenie tymczasowe (8731) 1996 WY.

</doc>
<doc id="1402923" url="https://pl.wikipedia.org/wiki?curid=1402923" title="Paweł Wojciechowski (lekkoatleta)">
Paweł Wojciechowski (lekkoatleta)

Paweł Wojciechowski (ur. 6 czerwca 1989 w Bydgoszczy) – polski lekkoatleta specjalizujący się w skoku o tyczce.
Zawodnik bydgoskiego Zawiszy, wychowanek trenera Romana Dakiniewicza (1998-2011) (2013-2015), jest mistrzem świata seniorów z roku 2011 oraz medalistą juniorskich mistrzostw świata i młodzieżowym mistrzem Europy. Reprezentant Polski w meczach międzypaństwowych. Wojciechowski jest byłym rekordzistą Polski (5,91 m – 2011) oraz byłym halowym rekordzistą kraju (5,86 – 2011). W roku 2008 ustanowił nadal aktualny rekord Polski juniorów (5,51). Jest kapralem Sił Zbrojnych RP. Sportowiec choruje na chorobę Scheuermanna.
Kariera.
Początki.
Paweł Wojciechowski lekkoatletykę zaczął uprawiać jesienią 1998 roku, mając 9 lat, w klubie CWKS Zawisza Bydgoszcz w sekcji lekkoatletycznej w grupie tyczkarzy trenera Romana Dakiniewicza, który wcześniej m.in. wychował dwóch olimpijczyków: Mariusza Klimczyka (Moskwa 1980) i Mirosława Chmarę (Seul 1988).
Pierwsze znaczące sukcesy jako tyczkarz odniósł w 2006 roku zwyciężając w Halowych Mistrzostwach Polski oraz Letnich Mistrzostwach Polski Juniorów Młodszych. Jego talent tyczkarski rozbłysnął w 2008 roku poprawiając o 1 cm rekord Polski juniorów 5,50 m należący do rok starszego kolegi klubowego Łukasza Michalskiego również wychowanka trenera Romana Dakiniewicza.
Wprawdzie w 2007 roku odpadł w eliminacjach mistrzostw Europy juniorów, ale 12 lipca 2008 zajął drugie miejsce i zdobył srebrny medal w konkursie skoku o tyczce podczas juniorskich mistrzostw świata. 14 marca 2009 zajął trzecie miejsce podczas halowego pucharu świata wojskowych w Atenach. W maju tego samego roku przez miesiąc trenował razem z grupą polskich tyczkarzy i tyczkarek we włoskiej miejscowości Formia pod okiem Witalija Pietrowa – wychowawcy i twórcy sukcesów Serhija Bubki oraz Jeleny Isinbajewej. W sezonie 2010 był nękany przez kontuzje.
Lata 2011–2012.
13 lutego 2011 poprawił – podczas mityngu Flanders Indoor – 22-letni halowy rekord Polski Mirosława Chmary skacząc 5,86 m. Tydzień później zdobył pierwszy złoty medal seniorskich mistrzostw kraju, wygrywając krajowy czempionat w hali – po tym sukcesie debiutując w dużej seniorskiej imprezie zajął czwartą lokatę na halowych mistrzostwach Europy w Paryżu. W lipcu został młodzieżowym mistrzem Europy oraz zdobył złoto, ustanawiając rekord imprezy oraz rekord Polski młodzieżowców, igrzysk wojska. 15 sierpnia 2011 w Szczecinie podczas nocnego mityngu tyczkarzy wynikiem 5,91 m poprawił o 1 centymetr rekord Polski w skoku o tyczce, który od roku 1988 należał do Mirosława Chmary. Po tym sukcesie, 29 sierpnia w Daegu, wywalczył tytuł mistrza świata. Na koniec sezonu 2011 zajął drugie miejsce w plebiscycie na wschodzącą gwiazdą europejskiej lekkoatletyki organizowanym przez European Athletics, a w plebiscycie na lekkoatletę roku w Europie zajął 7. miejsce. Zwyciężył w plebiscycie dziennika „Sport” i Polskiego Związku Lekkiej Atletyki na najlepszego polskiego lekkoatletę sezonu 2011 zdobywając prestiżowe Złote Kolce. 7 grudnia 2011 podczas treningu w Bydgoszczy doznał kontuzji złamania kości jarzmowej. Dzień później zawodnik przeszedł operację, lekarze przewidują, że rekonwalescencja sportowca potrwa około miesiąca. Laureat (w kategorii Sportowiec Roku 2011) Wielkiej Honorowej Nagrody Sportowej imienia Piotra Nurowskiego przyznawanej przez Polski Komitet Olimpijski.
7 stycznia 2012 odebrał statuetkę za zajęcie szóstej lokaty w 77. Plebiscycie Przeglądu Sportowego. Podczas uroczystej gali Wojciechowski odebrał także nagrodę w kategorii "Nadzieja olimpijska" – wyróżnienie to przyznano pierwszy raz, a tyczkarzowi statuetkę wręczył mistrz olimpijski w pchnięciu kulą Tomasz Majewski. W sezonie letnim zawodnik borykał się z kontuzją, która uniemożliwiła mu start na mistrzostwach Polski w Bielsku-Białej oraz uzyskanie wskaźnika PZLA na igrzyska olimpijskie w Londynie. Polski Związek Lekkiej Atletyki wystąpił do Polskiego Komitetu Olimpijskiego z prośbą o uznanie międzynarodowego wskaźnika, który Wojciechowski uzyskał w sezonie 2011. 24 lipca 2012 potwierdzono, że tyczkarz wystąpi na londyńskich igrzyskach. Podczas igrzysk Wojciechowski nie zaliczył żadnej wysokości w rundzie eliminacyjnej i nie awansował do finału.
Lata 2013–2014.
Z powodu kontuzji nie wziął udziału w mistrzostwach świata w Moskwie (2013). Do sportu powrócił w 2014 roku – 5 stycznia w Leverkusen uzyskał rezultat 5,45, a dwa tygodnie później (19 stycznia) w Orleanie wynikiem 5,76 wypełnił wskaźnik PZLA na halowe mistrzostwa świata w Sopocie.
Osiągnięcia.
Mistrzostwa Polski.
Stadion.
Medalista mistrzostw Polski seniorów ma w dorobku pięć złotych (Kraków 2015, Bydgoszcz 2016, Lublin 2018, Radom 2019, Włocławek 2020), dwa srebrne (Szczecin 2014, Białystok 2017) oraz dwa brązowe medale (Bydgoszcz 2011, Poznań 2021). Stawał na podium juniorskich mistrzostw Polski oraz młodzieżowych mistrzostw Polski, jednak nigdy nie wygrał żadnej z tych imprez.
Hala.
Stawał na podium halowych mistrzostw Polski seniorów zdobywając trzy złote, trzy srebrne i dwa brązowe medale.

</doc>
<doc id="1402927" url="https://pl.wikipedia.org/wiki?curid=1402927" title="Linki (jezioro)">
Linki (jezioro)

Linki – jezioro w woj. warmińsko-mazurskim, w powiecie szczycieńskim, w gminie Jedwabno.
Opis.
Jest to jezioro hydrologicznie zamknięte. Ze względu na rybołówstwo zaklasyfikowano je jako linowo-szczupakowe.
Jezioro jest słabo dostępne, otoczone głównie lasem. Najbliższa miejscowość to Narty.
Dojazd ze Szczytna drogą krajową nr 58 w stronę Nidzicy, następnie w miejscowości Narty w lewo jedną z dróg gruntowych zwaną "Szeroką Drogą".
Dane morfometryczne.
Powierzchnia zwierciadła wody wynosi 3,1 ha.
Zwierciadło wody położone jest na wysokości 133,2 m n.p.m..

</doc>
<doc id="1402929" url="https://pl.wikipedia.org/wiki?curid=1402929" title="See Emily Play">
See Emily Play

See Emily Play – utwór brytyjskiej grupy Pink Floyd z 1967, napisany przez pierwszego frontmana formacji, Syda Barretta. Jest to drugi singiel w dyskografii zespołu, po „Arnold Layne”. Po raz pierwszy pojawił się na amerykańskiej wersji "The Piper at the Gates of Dawn", w wersji brytyjskiej na albumie składankowym "Relics". Na brytyjskiej liście UK Singles Chart zadebiutował 22 czerwca 1967 roku, będąc na niej 12 tygodni, najwyżej plasując się na miejscu 6. Następnym utworem na Top 20 był dopiero dwanaście lat później „Another Brick in the Wall”. Utwór „See Emily Play” uważany jest za wybitny w dziedzinie rocka psychodelicznego.
Początkowo utwór ten nosił tytuł „Games for May”.
Odbiór utworu.
Serwis internetowy "Ultimate Classic Rock" umieścił piosenkę na 3. miejscu najlepszych utworów autorstwa Syda Barretta, które wydane zostały pod szyldem Pink Floyd lub Barretta. Brytyjski tygodnik "New Musical Express" uznał kompozycję za jedną ze 100. najlepszych dzieł lat 60., lokując ją na pozycji 40.
Inne wersje.
W lipcu 1973 r. brytyjski muzyk David Bowie nagrał cover „See Emily Play”, który umieszczono na jego albumie "Pin Ups", zawierającym aranżacje piosenek nagranych wcześniej przez różnych wykonawców.

</doc>
<doc id="1402931" url="https://pl.wikipedia.org/wiki?curid=1402931" title="Teen Dance Ordinance">
Teen Dance Ordinance

Teen Dance Ordinance – czwarty album studyjny zespołu A wydanego za pośrednictwem Warner Music w Wielkiej Brytanii i Hollywood Records w USA w 2005 roku. Album przynosi nieco nowe brzmienie – więcej czystego dźwięku gitary oraz prawie zero keyboardu.
Data wydana albumu była przekładana przez niemal dwa lata z powodu najpierw choroby Jasona Perry'ego a następnie z powodu nieporozumień z wytwórnią płytową. Materiał na album był gotowy w połowie roku 2003. Album okazał się wielkim komercyjnym rozczarowaniem i obniżył popularność zespołu, co z kolei spowodowało zerwanie kontraktu z zespołem przez Warner Music w 2006 roku z powodu niskich wyników sprzedaży.
Od wydania tego albumu działalność zespołu została zawieszona.

</doc>
<doc id="1402932" url="https://pl.wikipedia.org/wiki?curid=1402932" title="Biały grosz goleniowski">
Biały grosz goleniowski



</doc>
<doc id="1402933" url="https://pl.wikipedia.org/wiki?curid=1402933" title="Tour de Pologne 1996">
Tour de Pologne 1996

53. edycja wyścigu kolarskiego Tour de Pologne odbyła się w dniach 8–15 września 1996. Wystartowało 141 kolarzy, ukończyło wyścig 67. Łączna długość trasy wyniosła 1186 km.
Pierwsze miejsce w klasyfikacji generalnej zajął Wiaczesław Dżawanian (Roslotto - ZG Mobili), drugie Maurizio Fondriest (Roslotto - ZG Mobili), a trzecie Andrea Noé (Mapei).
Sędzią głównym był Borys Baczenko (Ukraina).

</doc>
<doc id="1402934" url="https://pl.wikipedia.org/wiki?curid=1402934" title="Rockin' Like Dokken">
Rockin' Like Dokken

Rockin' Like Dokken – album koncertowy wydany przez zespół A za pośrednictwem Warner Music wyłącznie w Japonii w roku 2001. 

</doc>
<doc id="1402935" url="https://pl.wikipedia.org/wiki?curid=1402935" title="(8733) Ohsugi">
(8733) Ohsugi

(8733) Ohsugi – planetoida z pasa głównego asteroid okrążająca Słońce w ciągu 4 lat i 245 dni w średniej odległości 2,79 au. Została odkryta 20 grudnia 1996 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Takashiego Ohsugi (ur. 1944), dyrektora "Hiroshima Astrophysical Science Center", eksperta w sprawie rozwoju detektorów półprzewodnikowych dla astrofizyki wysokich energii. Przed nadaniem nazwy planetoida nosiła oznaczenie tymczasowe (8733) 1996 YB1.

</doc>
<doc id="1402936" url="https://pl.wikipedia.org/wiki?curid=1402936" title="Exit Stage Right">
Exit Stage Right

Exit Stage Right – album live zespołu A wydany za pośrednictwem London Records w 2000 roku.

</doc>
<doc id="1402941" url="https://pl.wikipedia.org/wiki?curid=1402941" title="(8735) Yoshiosakai">
(8735) Yoshiosakai

(8733) Ohsugi – planetoida należąca do zewnętrznej części pasa głównego asteroid okrążająca Słońce w ciągu 5 lat i 270 dni w średniej odległości 3,21 au. Została odkryta 2 stycznia 1997 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Sakai Yoshio (1923-2002), pioniera w budowaniu obserwatoriów astronomicznych. Przed nadaniem nazwy planetoida nosiła oznaczenie tymczasowe (8735) 1997 AA1.

</doc>
<doc id="1402942" url="https://pl.wikipedia.org/wiki?curid=1402942" title="Jane Darwell">
Jane Darwell

Jane Darwell, właśc. Patti Mary Woodward (ur. 15 października 1879 w Palmyrze, zm. 13 sierpnia 1967 w Los Angeles) − amerykańska aktorka teatralna, filmowa i telewizyjna, laureatka Oscara za rolę drugoplanową w filmie "Grona gniewu" (1941).
Życiorys.
Patti Woodward urodziła się w Palmyrze, w staie Missouri, jako córka Williama Roberta Woodarda, prezesa kolei i Ellen Booth. Aktorka pierwotnie miała zostać jeźdżcem w cyrku, później śpiewakiem operowym. Jej ojciec sprzeciwił się jednak tym pomysłom, a Jane coraz bardziej zafascynowana aktorstwem, postanowiła zmienić swoje nazwisko na Jane Darwell, aby uniknąć powiązań z rodziną.
Podjęła naukę głosu i gry na fortepianie. W pewnym momencie zdecydowała się pójść do klasztoru, ale natychmiast zmieniła zdanie i została aktorką. Darwell rozpoczęła swoją karierę w przedstawieniach teatralnych w Chicago, jej pierwsze pojawienie się w filmie nastąpiło w 1913 roku. Wystąpiła w kilkunastu filmach w ciągu najbliższych dwóch lat przed powrotem na scenę. Po 15 latach nieobecności w kinie, Darwell wznowiła swoją karierę filmową w 1930 roku, występem w filmie "Tom Sawyer", tym samym rozpoczynając karierę w Hollywood jako aktorka charakterystyczna. Aktorka zaczęła występować w rolach matek głównych bohaterów, gospodyń domowych lub babć. Pięciokrotnie występowała u boku Shirley Temple.
Została laureatką Oscara dla najlepszej aktorki drugoplanowej za rolę Ma Joad w filmie "Grona gniewu" (1940). Rolę w tym obrazie dostała pod naciskiem gwiazdy filmu, Henry’ego Fondy. Kontrakt z wytwórnią 20th Century Fox, pozwolił Darwell na występy w takich filmach jak: "Zdarzenie w Ox-Bow" czy "Przeminęło z wiatrem", czasami też zagrała w filmach klasy B. Kariera filmowa Darwell trwała prawie 51 lat, jej ostatnią rolą była postać kobiety karmiącej gołębie w musicalu "Mary Poppins".
Aktorka posiada swoją gwiazdę w Hollywood Walk of Fame przy 6735 Hollywood Boulevard. 
Darwell zmarła na atak serca w Woodland Hills, w Kalifornii w wieku 87 lat. Została pochowana w Glendale w Forest Lawn Memorial Park Cemetery.

</doc>
<doc id="1402943" url="https://pl.wikipedia.org/wiki?curid=1402943" title="Jason Perry">
Jason Perry

Jason Perry (ur. 29 grudnia 1969 w Leeds w Wielkiej Brytanii) – brytyjski muzyk, producent, autor tekstów, gitarzysta, główny wokalista i lider brytyjskiego zespołu rockowego A.
Życiorys.
Urodził się w Leeds, na północno-wschodnim wybrzeżu Anglii. Spędził tam swoje dzieciństwo. Gdy miał 13 lat, przeniósł się wraz z rodzicami do Suffolk. Ma brata bliźniaka, Adama. Jason był członkiem amatorskiego zespołu „Grand Designs”, który potem niejako przekształcił się w „A”. Zespół regularnie udzielał koncertów dookoła miasta i okręgu Lowestoft. W 1991 roku Jason przeniósł się do Londynu, gdzie wynajął mieszkanie z przyszłymi członkami zespołu „A”.
Collective.
W 2005 roku Jason Perry wszedł w skład zespołu produkcyjnego pod nazwą: „Collective”. Oprócz niego w skład zespołu wchodzili: jego brat Adam, jego kolega Julian Emery oraz basista zespołu „A” Daniel Carter. Ich pierwszym projektem była produkcja pierwszego albumu Matta Willisa pt. „Don’t Let It Go To Waste”. Album pokrył się złotem w Wielkiej Brytanii.
Zespół produkował i wspomagał produkcję projektów takich wykonawców jak: McFly, Sugababes, Andrea Corr, Cher.
Dyskografia.
Dyskografia wraz z zespołem A:

</doc>
<doc id="1402946" url="https://pl.wikipedia.org/wiki?curid=1402946" title="Manuel Beltrán">
Manuel Beltrán

Manuel Beltrán (ur. 28 maja 1971) – kolarz hiszpański. Startował w Tour de France 2008 (w zespole Liquigas), gdzie po 7. etapie został zdyskwalifikowany.

</doc>
<doc id="1402948" url="https://pl.wikipedia.org/wiki?curid=1402948" title="(8736) Shigehisa">
(8736) Shigehisa

(8736) Shigehisa – planetoida z pasa głównego asteroid okrążająca Słońce w ciągu 3 lat i 186 dni w średniej odległości 2,31 au. Została odkryta 9 stycznia 1997 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Osao Shigehisy (ur. 1936) aktywny obserwator gwiazd zmiennych od 1952 roku, zajmuje się też rejestrowaniem działalności japońskich astronomów amatorów. Przed nadaniem nazwy planetoida nosiła oznaczenie tymczasowe (8736) 1997 AD7.

</doc>
<doc id="1402949" url="https://pl.wikipedia.org/wiki?curid=1402949" title="Alessandro Faiolhe Amantino">
Alessandro Faiolhe Amantino



</doc>
<doc id="1402951" url="https://pl.wikipedia.org/wiki?curid=1402951" title="Amantino Mancini">
Amantino Mancini



</doc>
<doc id="1402954" url="https://pl.wikipedia.org/wiki?curid=1402954" title="Daniel P Carter">
Daniel P Carter

Daniel P Carter (ur. kwiecień 1974 r. w Leeds, Anglia) – brytyjski muzyk, basista brytyjskiego zespołu rockowego A w latach 1997 - 2005. Nagrał z zespołem trzy płyty oprócz pierwszej, choć uczestniczył przy końcowym etapie nagrywania pierwszej płyty, "How Ace Are Buildings". Przyszedł na miejsce Steve'a Swindona.
Obecnie pracuje w BBC Radio 1's Rock Show oraz jest gitarzystą, głównym wokalistą oraz liderem zespołu Hexes.
Od 2009 gitarzysta zespołu Bloodhound Gang.

</doc>
<doc id="1402956" url="https://pl.wikipedia.org/wiki?curid=1402956" title="Centrum Handlowe">
Centrum Handlowe



</doc>
<doc id="1402958" url="https://pl.wikipedia.org/wiki?curid=1402958" title="Tricykl">
Tricykl

Tricykl / Trycykl – rodzaj dawnego roweru trójkołowego o dwóch dużych kołach tylnych i małym przednim kole. Jest to jeden z welocypedów. Wynaleziono go w II połowie XIX wieku.

</doc>
<doc id="1402959" url="https://pl.wikipedia.org/wiki?curid=1402959" title="(8737) Takehiro">
(8737) Takehiro

(8737) Takehiro – planetoida z pasa głównego asteroid okrążająca Słońce w ciągu 5 lat i 190 dni w średniej odległości 3,12 au. Została odkryta 11 stycznia 1997 roku w obserwatorium astronomicznym w Ōizumi przez Takao Kobayashiego. Nazwa planetoidy pochodzi od Takehiro Hayashiego (ur. 1951), profesora Uniwersytetu w Hiroszimie zajmującego się edukacją astronomii i nauk o Ziemi. Przed nadaniem nazwy planetoida nosiła oznaczenie tymczasowe (8737) 1997 AL13.

</doc>
<doc id="1402960" url="https://pl.wikipedia.org/wiki?curid=1402960" title="Lębork Nowy Świat">
Lębork Nowy Świat

Lębork Nowy Świat – przystanek osobowy wraz z ładownią, który codziennie (w wakacje letnie) obsługuje połączenia Lębork-Łeba, oraz Łeba-Lębork, oraz Gdynia-Łeba, i Łeba-Gdynia. Kursuje tam autobus szynowy.
W roku 2017 przystanek obsługiwał 10–19 pasażerów na dobę.

</doc>
<doc id="1402961" url="https://pl.wikipedia.org/wiki?curid=1402961" title="Vergeze">
Vergeze



</doc>
<doc id="1402962" url="https://pl.wikipedia.org/wiki?curid=1402962" title="Lancia Lambda">
Lancia Lambda

Lancia Lambda – samochód osobowy produkowany w latach 1922–1931 przez włoską firmę Lancia.
Historia modelu.
Lancia Lambda przez wielu była określana mianem technicznego arcydzieła. Miano to zapewniły jej inteligentna konstrukcja czterocylindrowego silnika w układzie V o ostrym kącie rozwidlenia (co było charakterystyczne w silnikach Lancii) i to, że był to pierwszy samochód na świecie ze stalowym nadwoziem samonośnym konstrukcji skorupowej (monocoque). Nadwozie zostało wykonane w postaci otwartej od góry "rury" z otworami na drzwi oraz licznymi otworami zmniejszającymi jego masę. Nadwozie było zupełnie wyjątkowe, biorąc pod uwagę konstrukcje innych ówczesnych samochodów. Zastosowanie tej konstrukcji spowodowało, że wszystkie pierwsze egzemplarze miały drzwi o takim samym kształcie i niezależnie od rodzaju nadwozia miały jednakową pod względem układu i kształtu obniżoną kabinę pasażerską. Zewnętrzne elementy poszycia spawano lub nitowano do wewnętrznej struktury nadwozia. Sposób rozmieszczenia silnika i skrzyni biegów był tradycyjny. Lancia Lambda była samochodem, który pod względem technicznym wyprzedzał pojazdy konkurencyjne. Dość wysoka cena nie powodowała spadku sprzedaży, wręcz przeciwnie - nastąpił widoczny wzrost produkcji i sprzedaży Lancii, jakiego nigdy wcześniej nie notowano. Należy zaznaczyć, że był to pierwszy samochód Lancii budowany w oddzielnych seriach - co najmniej dziewięciu - przy czym każda z nich nieznacznie różniła się od poprzedniczki. W latach 30. XX wieku konstrukcja Lambdy okazała się już nieco przestarzała i zakończono montaż po wyprodukowaniu ponad 13 tysięcy sztuk.

</doc>
<doc id="1402963" url="https://pl.wikipedia.org/wiki?curid=1402963" title="Allplayer">
Allplayer



</doc>
<doc id="1402965" url="https://pl.wikipedia.org/wiki?curid=1402965" title="James Mason">
James Mason

James Neville Mason (ur. 15 maja 1909 w Huddersfield, zm. 27 lipca 1984 w Lozannie) − brytyjski aktor.
Za rolę w filmie "Narodziny gwiazdy" został w 1955 roku nagrodzony Złotym Globem. Za tę samą rolę był również nominowany do Oscara. Uzyskał ponadto dwie nominacje do Oscara za najlepszą rolę drugoplanową w filmach "Georgy Girl" (1966) i "Werdykt" (1982).

</doc>
<doc id="1402967" url="https://pl.wikipedia.org/wiki?curid=1402967" title="Siergiej Fedorczuk">
Siergiej Fedorczuk



</doc>
<doc id="1402970" url="https://pl.wikipedia.org/wiki?curid=1402970" title="George Kennedy">
George Kennedy

George Harris Kennedy Jr. (ur. 18 lutego 1925 w Nowym Jorku, zm. 28 lutego 2016 w Middleton) – amerykański aktor, laureat Oscara za rolę drugoplanową w filmie "Nieugięty Luke" (1967; reż. Stuart Rosenberg).
Kennedy grał w filmach nieprzerwanie od początku lat 60., pozostając jednym z najbardziej rozpoznawalnych aktorów amerykańskich. Zagrał przeszło 100 filmowych ról. Pojawił się także w kilkudziesięciu serialach telewizyjnych. Wśród szerokiej publiczności olbrzymią popularność przyniosła mu rola kpt. Eda Hockena w komediowym cyklu "Naga broń", gdzie stworzył duet z Lesliem Nielsenem.
Życie prywatne.
Na stałe mieszkał wraz z rodziną w miasteczku Eagle w stanie Idaho. Od 1978 jego żoną była Joan McCarthy, z którą miał córkę Shaunnę. Poprzednio związany był z Normą Wurman, którą poślubiał dwukrotnie i dwukrotnie się z nią rozwiódł.

</doc>
<doc id="1402972" url="https://pl.wikipedia.org/wiki?curid=1402972" title="Amfiprion pomidorowy">
Amfiprion pomidorowy

 ("Amphiprion frenatus") – gatunek ryby z rodziny garbikowatych.
Występowanie.
Zamieszkuje rafy koralowe w pobliżu Filipin.
Budowa i wygląd.
Długość od 7,5 cm do około 11 cm. Całe ciało ryby jest barwy pomarańczowej, jedyny biały pas opasany czarnymi paskami znajduje się za okiem, na granicy łuku skrzelowego.
Zachowanie.
Ryba odżywia się planktonem i glonami rosnącymi wokół ukwiału, gospodarza amfiprionów. "Amphiprion frenatus" żyje w rodzinach, jedna rodzina zamieszkuje jeden ukwiał. Rodzinę stanowią dominujący samiec i samica, tylko one się rozmnażają. Pozostałe osobniki rodziny to młode samce. Gdy zginie samica, jeden z samców zmienia płeć, stając się samicą i zajmuje miejsce swojej poprzedniczki.

</doc>
<doc id="1402977" url="https://pl.wikipedia.org/wiki?curid=1402977" title="BMW S65">
BMW S65

BMW S65 – silnik samochodowy o objętości skokowej 4 litrów V8 z 32 zaworami bazuje na konstrukcji znanego silnika S85 V10. Konstrukcja spełnia normy dotyczące spalin Euro V oraz CARB.
Silnik ten zastosowano w samochodzie M3 seri E90/E92/E93 w miejsce poprzedniego 6-cylindrowego silnika rzędowego S54.
Konstrukcja.
W silniku S65 zastosowano niektóre rozwiązania jednakowe z bazowym S85 V10, mianowicie średnica cylindra wynosi 92 mm, skok tłoka 75,2 mm, zachowano system "Double VANOS" (niem. "Variable Nocken-Steuerung") układ płynnej regulacji faz rozrządu. System ten znany jest z innych jednostek napędowych marki BMW i umożliwia osiąganie wysokiego momentu obrotowego zarówno przy niskich jak i wysokich prędkościach obrotowych silnika. Również zachowano niezmieniony stopień sprężania 12,0:1.
Jednak obydwa silniki wykazują znaczące różnice, a mianowicie:
Blok silnika wykonany z eutektycznego stopu aluminiowokrzemowego jest wytwarzany w odlewni "BMW Formel 1" w miejscowości Landshut, a głowice cylindrów z hydroaluminium są produkowane w Austrii. 
Inne rozwiązania konstrukcyjne:
Całkowita masa silnika S65 wynosi 202 kg, około 15 kg mniej niż poprzedni model.

</doc>
<doc id="1402978" url="https://pl.wikipedia.org/wiki?curid=1402978" title="Wieprze">
Wieprze

Wieprze (lit. "Vepriai") – miasteczko na Litwie, położone w okręgu wileńskim, w rejonie wiłkomierskim, usytuowane na południowy zachód od Wiłkomierza, mające około 1000 mieszkańców (2005).
Historia.
Wieprze zostały wzniesione na wzgórzu nieopodal jeziora Wieprze oraz na południe od rzeki Święty. Pierwszy raz o Wieprzach ("Weperen") wspomina się w opisie dróg przygotowanym w 1384 roku przez zakon krzyżacki. W średniowieczu Wieprze były grodem warownym, chroniącym ziemie litewskie przed napadami z zachodu, głównie ze strony Krzyżaków. Podczas konfliktu o władzę w Wielkim Księstwie litewskim, zjednoczone siły wielkiego księcia litewskiego Witolda Kiejstutowicza oraz Zakonu Krzyżackiego zaatakowały i zdobył zamek wieprzański w 1384. Gdy tylko zagrożenie znikło, zamek został przekształcony w dwór stanowiący własność kolejno wielu szlacheckich rodzin: Kieżgajłów, następnie ks. Ogińskich, od których drogą wiana przeszła do Szemiottów, od tych zaś, również jako wiano, do Tyzenhauzów. W 1808 Ignacy hr. Tyzenhauz sprzedaje Józefowi hr. Kossakowskiemu, łowczemu litew., po nim w dziale otrzymuje córka jego Pelagia, żona Aleksandra de Saint Clair, ci w 1855 sprzedają Ksaweremu i Annie z Roemerów Podbereskim, od których nabywa Adam hr. Plater.

</doc>
<doc id="1402980" url="https://pl.wikipedia.org/wiki?curid=1402980" title="Wawrzynki Słupeckie">
Wawrzynki Słupeckie

Wawrzynki Słupeckie – święto miasta; swoją nazwę zawdzięczają patronowi kościoła parafialnego pw. św. Wawrzyńca. Jest to cykl imprez odbywających się od 1990 roku w Słupcy w związku z odpustem w kościele farnym. Odpust ten przypada 10 sierpnia, w święto Wawrzyńca.
Koncerty.
Na "wawrzynkach" od ich powstania organizowane są koncerty dla szerokiej publiczności. Gośćmi imprezy byli dotychczas m.in. Big Cyc, Eleni, Danzel, Urszula, Doda, Kate Ryan, Dżem, Lombard oraz zespół Hey.
Spotkania Odpustowe.
Od 1999 roku Muzeum Regionalne w Słupcy w tym dniu zaprasza mieszkańców miasta Słupcy i regionu na Odpustowe Spotkanie przy muzeum. Rokrocznie prezentowane są ekspozycje muzealne, pokazy teatrów i grup ludowych, a także przedstawiciele sztuki rękodzielniczej i ginących zawodów. Tradycyjnie już "spotkania" rozpoczyna wystrzał armatni.
Koncerty organowe.
Od 2004 roku w słupeckiej farze odbywają się koncerty organowe. Koncertowali tu m.in. Wiktor Łyjak, Małgorzata Urbaniak, Bogna Nowowiejska, Ewa Murawska, Ewa Polska, Przemysław Wawrzyniak. a także Elżbieta Karolak.
Wawrzynkowy Turniej Tenisa Ziemnego o Puchar Burmistrza Miasta Słupcy.
Turniej odbywa się od 1996 roku na kortach STT. Biorą w nim udział zarówno zawodnicy z Słupcy, jak i goście.
Ogólnopolskie Zawody Strzeleckie z KBKS o Puchar Prezesa Spółdzielni Mieszkaniowej w Słupcy.
Jedna z najstarszych, towarzyszących odpustowi imprez sportowych. Zawody rozgrywane są na słupeckiej strzelnicy od 1984 roku.
Biegi Wawrzynkowe
Biegi dziecięce i młodzieżowe, bieg rodzinny, bieg na 10 km o Laur św. Wawrzyńca

</doc>
<doc id="1402982" url="https://pl.wikipedia.org/wiki?curid=1402982" title="Standard Hierarchii Systemu Plików">
Standard Hierarchii Systemu Plików



</doc>
<doc id="1402985" url="https://pl.wikipedia.org/wiki?curid=1402985" title="Suwerenność-Praca-Sprawiedliwość">
Suwerenność-Praca-Sprawiedliwość

Suwerenność-Praca-Sprawiedliwość (SPS) – polska partia polityczna o profilu konserwatywnym i socjalnym, działająca w latach 2003–2005.
Historia.
SPS została założona w 2003 z inicjatywy senatora niezależnego Zbigniewa Romaszewskiego, po jego odejściu z Ruchu Odbudowy Polski. W zamierzeniu miała być partią łączącą „konserwatyzm kulturowy” i „wrażliwość społeczną”. Zarejestrowana została 16 kwietnia 2004.
Na czele stronnictwa stanął Zbigniew Romaszewski, wiceprzewodniczącymi zostali byli parlamentarzyści i działacze opozycji solidarnościowej – Stefan Niesiołowski i Jan Rulewski. W grupie inicjatywnej znaleźli się także Benedykt Czuma, Krzysztof Kaleta, Jan Orgelbrand, Paweł Piekarczyk, Zofia Romaszewska i Ewa Bugno-Zaleska. Rozmowy na temat wspólnego działania prowadzono także z byłym liderem Unii Pracy Ryszardem Bugajem, który nie zdecydował się jednak przystąpić do tej partii.
SPS, zarejestrowana pod numerem EwP 186 w ewidencji partii politycznych, nie podjęła szerszej działalności. W styczniu 2005 wystawiła Ewę Zaleską w wyborach uzupełniających do Senatu w okręgu konińskim (zajęła ona przedostanie, 7. miejsce). Stefan Niesiołowski wycofał się z działalności w SPS, startując do Senatu we wrześniu tego samego roku z ramienia Platformy Obywatelskiej, podczas gdy Zbigniew Romaszewski opowiadał się za współpracą z Prawem i Sprawiedliwością, z ramienia którego także kandydował do Senatu i, podobnie jak Stefan Niesiołowski, uzyskał mandat. Do Sejmu w tych samych wyborach z listy Ruchu Patriotycznego (który nie uzyskał mandatów) wystartowała Ewa Zaleska. Ostatecznie SPS została 17 października 2005 wykreślona z ewidencji partii politycznych i potem postawiona w stan likwidacji, część jej liderów (poza m.in. małżeństwem Romaszewskich) związała się w różnych latach z PO.

</doc>
<doc id="1402987" url="https://pl.wikipedia.org/wiki?curid=1402987" title="Program do archiwizacji danych">
Program do archiwizacji danych



</doc>
<doc id="1402988" url="https://pl.wikipedia.org/wiki?curid=1402988" title="Józef Bremer">
Józef Bremer

Józef Bremer (ur. 8 marca 1953 w Glinicy) – polski jezuita, filozof, profesor nauk humanistycznych, nauczyciel akademicki Akademii Ignatianum w Krakowie i Uniwersytetu Jagiellońskiego, rektor a wcześniej dziekan Wydziału Filozoficznego Akademii Ignatianum w Krakowie.
Życiorys.
Uczył się w Liceum Ogólnokształcącym w Dobrodzieniu (1968–1972), a następnie studiował na Wydziale Mechanicznym i Energetycznym Politechniki Śląskiej w Gliwicach (1972–1977). Po ukończeniu studiów pracował zawodowo w Ośrodku Badawczo-Rozwojowym Kotłów i Urządzeń Energetycznych w Tarnowskich Górach oraz w Zakładzie „Lentex” w Lublińcu.
W 1981 wstąpił do nowicjatu Towarzystwa Jezusowego w Starej Wsi, a następnie w latach 1983–1987 odbył studia filozoficzne na Wydziale Filozoficznym Towarzystwa Jezusowego w Krakowie. Teologię studiował w Phil.-Theol. Hochschule – Sankt Georgen we Frankfurcie nad Menem (1987–1990). Również w Niemczech odbył studia doktoranckie w Hochschule für Philosophie w Monachium. Studia te zakończył obroną doktoratu z filozofii (1996). Był także zaimmatrykulowany na Ludwigs-Maximilians Universität (Monachium) (1990–1995) oraz na Uniwersytecie Bielefeld (1995/1996).
W 1991 przyjął święcenia kapłańskie w Krakowie. Formację zakonną kontynuował w latach 1996–1997, odbywając Trzecią Probację w Berlinie.
Od 1997 wykłada w Akademii Ignatianum w Krakowie. W 2001 przebywał jako "Visiting Scholar" na University of Arizona (Tucson) – The Center for Consciousness Studies. W 2006 odbyło się jego kolokwium habilitacyjne na Wydziale Filozoficznym Uniwersytetu Jagiellońskiego w Krakowie. Od 2004 należy do zarządu Fundacji Edukacji Technicznej. Od 2007/8 do 2014/15 prowadził zajęcia z filozofii umysłu (wykład i konwersatorium) na Wydziale Filozoficznym Uniwersytetu Jagiellońskiego. Pełnił również funkcję kierownika Zakładu Kognitywistyki na Instytucie Filozofii UJ. 11.06.2015 Prezydent RP nadał mu tytuł naukowy profesora nauk humanistycznych.

</doc>
<doc id="1402989" url="https://pl.wikipedia.org/wiki?curid=1402989" title="Dyskografia Ashley Tisdale">
Dyskografia Ashley Tisdale

Dyskografia Ashley Tisdale – amerykańskiej piosenkarki i aktorki składa się z trzech albumów studyjnych, jednej ścieżki dźwiękowej, dwóch EP oraz jedenastu singli. Przed rozpoczęciem kariery solowej, Tisdale zagrała jako Sharpay Evans w filmie Disney Channel "High School Musical" w 2006 roku. Na sile popularności, film stał się trylogią, tym samym wydając ścieżki dźwiękowe, w których Tisdale śpiewała. Ścieżka dźwiękowa do "High School Musical" z 2006 roku stała się najlepiej sprzedającym się albumem w Stanach Zjednoczonych tego roku. Z piosenkami „What I Been Looking For” i „Bop to the Top”, z obydwoma singlami z tej ścieżki dźwiękowej, stała się pierwszą artystką, która zadebiutowała dwoma utworami jednocześnie na amerykańskiej liście Billboard Hot 100.
W 2019 po dziesięciu latach premierę miał trzeci studyjny krążek zatytułowany "Symptoms" który jest całkowicie premierowym wydawnictwem od czasu płyty "Guilty Pleasure". Album został wydany jedynie cyfrowo. Promują go dwa single „Voices in My Head” oraz „Love Me &amp; Let Me Go”.

</doc>
<doc id="1402990" url="https://pl.wikipedia.org/wiki?curid=1402990" title="Anthony Modeste (grenadyjski piłkarz)">
Anthony Modeste (grenadyjski piłkarz)

Anthony Modeste (ur. 30 sierpnia 1975 w Saint George’s) – grenadyjski piłkarz, obecnie grający dla Portmore United F.C. w Jamaican National Premier League.
Kariera klubowa.
Modeste gra na pozycji defensywnego pomocnika bądź obrońcy, jest kapitanem Portmore United. Miał krótką przygodę z D.C. United (Major League Soccer). Stale gra w letniej lidze Grenady dla klubu Anchor's Queens Park Rangers.
Kariera reprezentacyjna.
Modeste był jednym z najskuteczniejszych zawodników reprezentacji Grenady, będąc jej kapitanem. W swojej karierze rozegrał 30 meczów, strzelając 10 bramek.
Kariera trenerska.
Po zakończeniu kariery piłkarskiej rozpoczął karierę szkoleniową. Od 2007 do 2008 prowadził narodową reprezentację Grenady.

</doc>
<doc id="1402995" url="https://pl.wikipedia.org/wiki?curid=1402995" title="PowerArchiver">
PowerArchiver

PowerArchiver – program do kompresji plików działający w środowisku Windows. Program został stworzony przez firmę ConeXware Inc. i jest rozpowszechniany na licencji shareware, obecnie kosztuje ok. 80 złotych. Obsługuje on najważniejsze formaty kompresji takie jak: zip, 7z, tar, bh, lha, cab. Program może otwierać także inne typy archiwów (m.in. rar), a także tworzyć szyfrowane archiwa chronione hasłem. W wydaniu PowerArchiver 2007 wprowadzono interfejs wzorowany na wstążce pakietu Microsoft Office, przy czym aplikacja zapewnia możliwość włączenia wyglądu klasycznego.

</doc>
<doc id="1402998" url="https://pl.wikipedia.org/wiki?curid=1402998" title="Fokker F27">
Fokker F27

Fokker F27 Friendship – samolot pasażerski krótkiego i średniego zasięgu, produkowany w latach 1955–1987 przez holenderskie przedsiębiorstwo Fokker.
Konstrukcja.
Dwusilnikowy górnopłat o konstrukcji całkowicie metalowej z usterzeniem klasycznym. Podwozie trójpodporowe, chowane w locie.

</doc>
<doc id="1402999" url="https://pl.wikipedia.org/wiki?curid=1402999" title="Sławomir Chrzanowski (kolarz)">
Sławomir Chrzanowski (kolarz)

Sławomir Chrzanowski (ur. 24 stycznia 1969 w Dzierżoniowie) – polski kolarz szosowy, olimpijczyk. 
Wychowanek KKS Sobótka. Startował w igrzyskach olimpijskich w 1996 w Atlancie, gdzie zajął 50. miejsce w wyścigu ze startu wspólnego. Czterokrotnie startował w Wyścigu Pokoju: w 1996 (wygrał klasyfikację najaktywniejszych, a w klasyfikacji generalnej by 65.), 1998 (nie ukończył), 2002 i 2003. Był mistrzem Polski w wyścigu górskim w 1999. W 1996 wygrał Wyścig Szlakiem Grodów Piastowskich. Wygrał poza tym 2 etapy w Tour de Pologne, 4 w Wyścigu Solidarności i Olimpijczyków oraz 2 w wyścigu dookoła Słowacji 1999. 27.09.2012 roku Rada Miejska w Sobótce nadała mu tytuł Honorowego Obywatela miasta Sobótki.

</doc>
<doc id="1403000" url="https://pl.wikipedia.org/wiki?curid=1403000" title="Fokker F27 Friendship">
Fokker F27 Friendship



</doc>
<doc id="1403001" url="https://pl.wikipedia.org/wiki?curid=1403001" title="Sławomir Chrzanowski">
Sławomir Chrzanowski

Imię i nazwisko to noszą m.in.:

</doc>
<doc id="1403005" url="https://pl.wikipedia.org/wiki?curid=1403005" title="Respect The Shooter">
Respect The Shooter



</doc>
<doc id="1403006" url="https://pl.wikipedia.org/wiki?curid=1403006" title="Once Upon A Time In Brooklyn">
Once Upon A Time In Brooklyn



</doc>
<doc id="1403007" url="https://pl.wikipedia.org/wiki?curid=1403007" title="Fokker F28">
Fokker F28

Fokker F28 Fellowship – odrzutowy samolot pasażerski krótkiego i średniego zasięgu, produkowany w latach 1967-1987 przez holenderską firmę Fokker.
Konstrukcja.
Dwusilnikowy dolnopłat o konstrukcji całkowicie metalowej z usterzeniem w układzie T. Silniki umieszczone w tylnej części kadłuba. Podwozie trójpodporowe, chowane w locie.

</doc>
<doc id="1403008" url="https://pl.wikipedia.org/wiki?curid=1403008" title="Fokker F28 Fellowship">
Fokker F28 Fellowship



</doc>
<doc id="1403010" url="https://pl.wikipedia.org/wiki?curid=1403010" title="Fokker F-28">
Fokker F-28



</doc>
<doc id="1403011" url="https://pl.wikipedia.org/wiki?curid=1403011" title="Fokker F-27">
Fokker F-27



</doc>
<doc id="1403014" url="https://pl.wikipedia.org/wiki?curid=1403014" title="Victor Damiani">
Victor Damiani

Victor Damiani – amerykański muzyk, gitarzysta akustyczny i basowy, członek zespołu Cake w latach 1994–1998. Ostatnio razem z byłymi członkami zespołu Cake: Gregiem Brownem i Toddem Roperem oraz liderem pochodzącego z Sacramento zespołu "Little Guilt Shrine", Dana Gumbiner założył zespół pod nazwą Deathray.
Występował w takich zespołach jak: "Saturday's Child" i "23".

</doc>
<doc id="1403020" url="https://pl.wikipedia.org/wiki?curid=1403020" title="Fabryka Wyrobów Włókienniczych Leonhardt, Woelker i Girbardt">
Fabryka Wyrobów Włókienniczych Leonhardt, Woelker i Girbardt

Fabryka Wyrobów Włókienniczych Leonhardt, Woelker i Girbardt (także "Towarzystwo Akcyjne Sukiennej Manufaktury", dziś "Arelan S.A.") – powstała w 1878 roku na terenie dawnej wsi Dąbrowa pod Łodzią w guberni piotrkowskiej. Położona jest przy ulicy Rzgowskiej 17a w Łodzi w dzielnicy Górna, osiedlu administracyjnym Górniak.
Historia.
Utworzenie przedsiębiorstwa "Leonhardt, Woelker i Girbardt", jak i innych uruchomionych w latach 80. XIX wieku, było m.in. spowodowane wprowadzeniem przez władze rosyjskie od 1877 roku wysokiej bariery celnej na importowane wyroby włókiennicze. Powodowało, to że część producentów tych wyrobów z krajów niemieckich i austriackich zdecydowała się na przeniesienie swoich struktur produkcyjnych do Rosji, najczęściej do Królestwa Polskiego.
Fabryka została założona w 1878 roku przez Ernsta Leonhardta – Saksończyka, który przybył do Łodzi w 1877 roku i wraz ze swoim szwagrem Wilhelmem Woelkerem oraz sprowadzonym do miasta Saksończykiem Hilamarem Girbardtem, zakupił w wówczas podłódzkiej wsi Dąbrowa ziemię i wybudował fabrykę produkującą przędzę czesankową, sukno i tkaniny.
Od 1905 roku – fabryka działała jako "Towarzystwo Akcyjne Sukiennej Manufaktury".
W czasie II wojny światowej fabryka została zajęta przez okupantów hitlerowskich, którzy w jej części utworzyli warsztaty lotnicze. Powstały tu zakłady Promotor, produkujące głównie silniki samolotowe. Pracownicy organizowali liczne akcje sabotażowe. Jedna z akcji została wykryta i jej uczestnicy zostali zamordowani 20 czerwca 1942 roku w murach fabryki (informuje o tym tablica pamiątkowa umieszczona dawniej na portierni zakładów, a obecnie przed wejściem w WSInf).
Po upaństwowieniu, od 1945 aż do 1950 roku, fabryka została oddziałem "Państwowych Zakładów Przemysłu Wełnianego nr. 6" przy ulicy Łąkowej 3/5.
W 1952 roku powstało samodzielne przedsiębiorstwo – "Łódzkie Zakłady Przemysłu Wełnianego nr 13".
W 1970 roku przyjęło ono nazwę – "Przędzalnia Czesankowa Arelan". Zatrudnienie w tym okresie osiągnęło 2800 osób. Przedsiębiorstwo produkuje z włókien wełnianych i wełnopodobnych przędzę stanowiącą półfabrykat dla tkactwa i dziewiarstwa, oraz wytwarza włóczkę dla indywidualnych odbiorców.
Po 1990 roku przedsiębiorstwo wytypowane zostaje do Narodowych Funduszy Inwestycyjnych stając się Spółką Akcyjną, z przewagą akcjonariatu pracowniczego.
Restrukturyzacja majątku w latach 1996 – 2001 doprowadziła do ograniczenia posiadanych nieruchomości do minimum niezbędnego dla potrzeb produkcji.
Obecnie część terenu zajmuje Wyższa Szkoła Informatyki.

</doc>
<doc id="1403021" url="https://pl.wikipedia.org/wiki?curid=1403021" title="Władysław Borowykow">
Władysław Borowykow

Władysław Borowykow, ukr. Владислав Боровиков (ur. 10 sierpnia 1973) – ukraiński szachista, arcymistrz od 2001 roku.
Kariera szachowa.
Na arenie międzynarodowej pojawił się po rozpadzie Związku Radzieckiego, od razu osiągając sukcesy. W 1992 r. zdobył w Sas van Gent tytuł wicemistrza Europy juniorów do lat 20 (za Aleksiejem Aleksandrowem) oraz złoty medal w pierwszych indywidualnych mistrzostwach Ukrainy. W 1993 r. zwyciężył w kolejnych mistrzostwach Europy do lat 20, rozegranych w Vejen. Do końca 1999 r. sporadycznie uczestniczył w sportowej rywalizacji, nie osiągając znaczących rezultatów. Do czynnej gry powrócił w 2000 r., dzieląc w Sewastopolu II m. w mistrzostwach kraju (za Władimirem Rogowskim, wspólnie z m.in. Ołeksandrem Nosenko) oraz zwyciężając w otwartym turnieju w Charkowie.
Sukcesy w kolejnych latach:
Najwyższy ranking w dotychczasowej karierze osiągnął 1 lipca 2010 r., z wynikiem 2601 punktów zajmował wówczas 17. miejsce wśród ukraińskich szachistów.

</doc>
<doc id="1403022" url="https://pl.wikipedia.org/wiki?curid=1403022" title="Fujioka">
Fujioka

 – miasto w prefekturze Gunma w Japonii na wyspie Honsiu. Ma powierzchnię 180,29 km2 . W 2020 r. mieszkało w nim 63 299 osób, w 25 271 gospodarstwach domowych (w 2010 r. 67 962 osoby, w 24 275 gospodarstwach domowych).

</doc>
<doc id="1403024" url="https://pl.wikipedia.org/wiki?curid=1403024" title="Loveless (komiks)">
Loveless (komiks)

Loveless – amerykańska seria komiksowa autorstwa scenarzysty Briana Azzarello oraz rysowników: Marcela Frusina, Danijela Zezelja i Werthera Dell'Edery, wydawana przez DC Comics w imprincie Vertigo w latach 2005–2008. W Polsce ukazała się nakładem wydawnictwa Mucha Comics w latach 2008–2010.
Fabuła.
"Loveless" (po polsku: "Bez miłości" lub "Niezdolny do miłości") opowiada historię Wesa Cuttera, żołnierza Konfederacji w czasie wojny secesyjnej w USA w latach 60. XIX wieku. Po uwolnieniu z obozu jenieckiego wraca do rodzinnej miejscowości Blackwater, znajdującej się pod kontrolą żołnierzy Unii. Cutter otrzymuje stanowisko szeryfa Blackwater i zaczyna odbudowywać relacje ze swoją żoną Ruth i mieszkańcami Blackwater.
Seria rozwinęła się w epopeję o amerykańskiej historii. Autorzy planowali wydłużyć jej akcję do lat 40. XX wieku, "Loveless" zakończono jednak w maju 2008, nie realizując tych planów.
Tomy.
Łącznie od grudnia 2005 roku do maja 2008 roku wydano 24 zeszyty z serii "Loveless", następnie gromadząc je w trzytomowe wydanie zbiorcze. W podobnej formie seria ukazała się w Polsce, przy czym ostatni, trzeci tom wydania oryginalnego ukazał się po polsku w dwóch częściach.

</doc>
<doc id="1403025" url="https://pl.wikipedia.org/wiki?curid=1403025" title="Short Singapore">
Short Singapore

Short Singapore – brytyjska rozpoznawcza łódź latająca z okresu II wojny światowej. 
Historia.
W 1926 roku Royal Air Force złożył w wytwórni Short Brothers zamówienie na nowy typ wodnosamolotu rozpoznawczego dalekiego zasięgu przeznaczonego do prowadzenia operacyjnego rozpoznania na rzecz sił morskich. Powstał wtedy prototyp dwusilnikowej łodzi latającej o konstrukcji mieszanej. Samolot ten otrzymał oznaczenie Singapore I, i został wyposażony w dwa silniki rzędowe Rolls-Royce H10, każdy o mocy 800 KM, napędzające dwa śmigła ciągnące. Samolot został poddany szeregowi prób i spełnił on wymagania RAF, lecz stwierdzono, że moc zespołu napędowego jest zbyt mała.
W związku z tym w 1930 roku zbudowano drugi prototyp oznaczony jako Singapore II, który wyposażono w dwa dodatkowe silniki, umieszczone w tandemie i napędzające śmigła pchające. Na bazie tego samolotu w ramach specyfikacji R.3/33 opracowano kolejny prototyp oznaczony jako Singapore III, został on oblatany 15 czerwca 1934 roku. 
Wersja ta weszła do produkcji seryjnej, która trwała do 1937 roku. Łącznie zbudowano 37 seryjnych samolotów Short Singapore i trzy prototypy. Ich produkcję wstrzymano wobec powstania nowego wodnosamolotu Short Sunderland o lepszych parametrach.
Użycie w lotnictwie.
Wodnosamolot Short Singapore po rozpoczęciu produkcji seryjnej weszły w skład 210 Dywizjonu RAF już w 1934 roku, a następnie otrzymały je kolejne dywizjony 228, 230, 209 i 240. Do ich zadań należało patrolowanie wód przybrzeżnych Wielkiej Brytanii oraz Morza Północnego. 
W związku z wprowadzaniem nowszych samolotów, wycofano je z dywizjonów stacjonujących w Wielkiej Brytanii i przekazano do dywizjonów stacjonujących w terytoriach zamorskich. Otrzymały je:
Od 1938 roku zaczęto wycofywać te samoloty z dywizjonów bojowych i kierować do szkół lotniczych. W chwili wybuchu II wojny światowej Singapore w liczbie 19 egzemplarzy znajdowały się w dwóch dywizjonach: 203 – stacjonującym na Bliskim Wschodzie i 205 – stacjonującym w Singapurze. Ostatecznie samoloty Short Singapore zostały wycofane z dywizjonów RAF w październiku 1941 roku. 
W tym czasie cztery samoloty zostały przekazane do nowo utworzonego nowozelandzkiego 5 Dywizjonu RNZAF, który patrolował rejon wysp Fidżi. Były one tam używane przez krótki czas.
Opis konstrukcji.
Wodnosamolot Short Singapore był dwupłatem o konstrukcji mieszanej. Miał kadłub typu łodziowego o konstrukcji metalowej. W kadłubie znajdowała się kabina pilotów, mieszcząca stanowiska dwóch pilotów i nawigatora oraz trzy odkryte stanowiska strzeleckie umieszczone na dziobie, na grzbiecie środkowej części kadłuba i w ogonie. 
Napęd samolotu stanowiły w cztery silniki rzędowe umieszczone w tandemie po dwa, w gondolach umocowanych na rozpórkach pomiędzy płatami. Przednie silniki napędzały śmigła ciągnące, tylne silniki – śmigła pchające.
Uzbrojenie samolotu stanowiły trzy ruchome karabiny maszynowe Lewis kalibru 7,7 mm, na stanowiskach na dziobie, grzbiecie i z tyłu kadłuba, obsługiwane przez strzelców pokładowych oraz bomby o łącznej masie do 907 kg 

</doc>
<doc id="1403027" url="https://pl.wikipedia.org/wiki?curid=1403027" title="Twierdzenie Mazura o domknięciach powłok wypukłych">
Twierdzenie Mazura o domknięciach powłok wypukłych

Twierdzenie Mazura – twierdzenie w analizie funkcjonalnej mówiące, że domknięcie otoczki wypukłej zwartego podzbioru przestrzeni Frécheta jest nadal zbiorem zwartym.

</doc>
<doc id="1403037" url="https://pl.wikipedia.org/wiki?curid=1403037" title="Twierdzenie Schaudera-Tichonowa">
Twierdzenie Schaudera-Tichonowa

Twierdzenie Schaudera-Tichonowa – twierdzenie mówiące, że każdy zwarty, wypukły i niepusty podzbiór lokalnie wypukłej przestrzeni liniowo-topologicznej ma własność punktu stałego. Dowód tego twierdzenia można przeprowadzić w oparciu o twierdzenie Brouwera o punkcie stałym.

</doc>
<doc id="1403043" url="https://pl.wikipedia.org/wiki?curid=1403043" title="Frank French">
Frank French

Frank French (ur. w Sacramento, Kalifornia, USA) – amerykański muzyk, współzałożyciel i perkusista zespołu Cake w latach 1991 - 1994. Odszedł w czasie nagrywania płyty "Motorcade of Generosity" (1994).
Był członkiem takich zespołów jak True West, TWR.

</doc>
<doc id="1403045" url="https://pl.wikipedia.org/wiki?curid=1403045" title="Ropień okołowierzchołkowy">
Ropień okołowierzchołkowy

Ropień okołowierzchołkowy (łac. "abscessus periapicalis", ang. "periapical abscess") – proces zapalny toczący się w tkankach okołowierzchołkowych zęba. Jest to pierwsza faza ostrego ropnego zapalenia tkanek okołowierzchołkowych. W odpowiedzi na infekcję bakteryjną do ozębnej migrują granulocyty obojętnochłonne. Masowo ginące w procesach fagocytozy patogennych mikrobów neutrofile są jednym z podstawowych składników gromadzącej się ropy. Powoduje to resorpcję blaszki kostnej zębodołu z jednej strony, a cementu korzeniowego z drugiej.
Objawy.
Chory uskarża się na silny ból odczuwany przy ucisku za ząb przyczynowy oraz na ból samoistny nasilający się po przyjęciu poziomego położenia ciała (np. w nocy). Ból opisywany jest jako pulsujący, ciągły i promieniujący. Zwykle ciepło wzmaga odczucia bólowe, zimno zaś je łagodzi. Niektórzy chorzy podają, że mają uczucie „wysadzania zęba z zębodołu”.
Diagnostyka.
Istotne znaczenie w rozpoznaniu ropnia okołowierzchołkowego stanowi prawidłowo przeprowadzony wywiad lekarski, dodatni objaw Owińskiego oraz badanie RTG. W przypadkach, w których zewnętrzna blaszka wyrostka zębodołowego uległa zniszczeniu przez toczący się proces zapalny obserwować możemy dodatni objaw Smrekera.
W okolicy zęba przyczynowego występuje zwykle bolesne zaczerwienienie błony śluzowej oraz nieznaczny obrzęk.
Analiza zdjęć RTG pokazuje jedynie poszerzenie szpary ozębnowej.
Leczenie.
Zdiagnozowanie ropnia okołowierzchołkowego pociąga za sobą konieczność trepanacji zęba (otwarcia komory). Następnie przeprowadza się leczenie kanałowe zęba, ewentualnie tzw. „leczenie otwarte” w połączeniu z zastosowaniem antybiotyku w odpowiedniej dawce. W przypadku mechanicznych przeszkód w leczeniu kanałowym konieczne może być leczenie chirurgiczne – ekstrakcja zęba, resekcja wierzchołka korzenia.
Powikłania.
Nieleczony ropień okołowierzchołkowy często przechodzi w ropień podokostnowy.
Wysięk ropny przebija się najczęściej: 1) przez komorę zęba, 2) przez kość wyrostka zębodołowego, 3) przez kieszonkę patologiczną.
W przebiegu ropnia okołowierzchołkowego potencjalnie możliwe jest wystąpienie wszystkich powikłań zapalenia tkanek okołowierzchołkowych. 

</doc>
<doc id="1403049" url="https://pl.wikipedia.org/wiki?curid=1403049" title="Kawanishi (ujednoznacznienie)">
Kawanishi (ujednoznacznienie)



</doc>
<doc id="1403052" url="https://pl.wikipedia.org/wiki?curid=1403052" title="Kofi Kingston">
Kofi Kingston

Kofi Kingston (właściwie: "Kofi Nahaje Sarkodie-Mensah"; ur. 14 sierpnia 1981) – zawodnik wrestlingu pochodzący z Ghany. Jego pierwszą federacją była Millenium Wrestling Federation. Występuje obecnie w World Wrestling Entertainment.
Życiorys.
Studiował w Boston College. Karierę we wrestlingu rozpoczął w 2005. Debiutował 4 czerwca 2006. We wrześniu 2006 podpisał kontrakt rozwojowy z World Wrestling Entertainment (WWE) i został przydzielony do Deep South Wrestling (dsw). W WWE zadebiutował 21 września 2006. Walczył również w Ohio Valley Wrestling oraz we Florida Championship Wrestling. Po raz pierwszy, w telewizyjnym programie ECW, pojawił się 7 grudnia 2007. Swój pierwszy pojedynek na ECW stoczył 22 stycznia 2008. Na gali Night of Champions 2008 zdobył swój pierwszy pas w karierze. Był to pas WWE Intercontinental Championship. 27 października, wraz z CM Punkiem, zdobył pas WWE World Tag Team Championship. 1 czerwca 2009 na RAW zdobył tytuł WWE United States Championship. Na gali Over The Limit w 2010 został WWE Intercontinental Championship. Na początku roku 2011 pokonał Dolpha Zigglera, który odebrał mu ten pas w sierpniu 2010 roku przez co został po raz trzeci mistrzem interkontynentalnym. Mistrzostwo interkontynentalne stracił w lutym na rzecz Wade'a Barretta. Na Extreme Rules 2011 pokonał ówczesnego mistrza Stanów Zjednoczonych Sheamusa i został po raz 2 mistrzem Stanów Zjednoczonych. 19 czerwca stracił pas WWE United States Championship na rzecz Dolpha Zigglera. Dnia 22 sierpnia 2011 Kofi wraz z Evanem Bournem zdobyli pasy WWE Tag Team Championship. Stracili je 15 stycznia 2012 na Raw Live Tour na rzecz Epico i Primo w Oakland. Po 104 dniach kolejny raz zdobył pasy mistrzowskie tym razem z R-Truthem. Na WWE Night of Champions 2012 stracił z R-Truthem pas tag teamu na rzecz Daniela Bryana i Kane'a. Na WWE Main Event 17 października 2012 roku przejął tytuł mistrza interkontynentalnego pokonując ówczesnego mistrza The Miza. Stracił WWE Intercontinental Championship 31 grudnia na WWE Raw na rzecz Wade Barretta. 16 kwietnia na Monday Night RAW pokonał Antonio Cesaro i zdobył WWE United States Championship, by stracić pas na gali Extreme Rules 2013 na rzecz Deana Ambrose'a. W listopadzie 2014 roku utworzył tag-team wraz z Xavierem Woodsem oraz Big E, tworząc grupę The New Day, z którymi zdobył mistrzostwo tag-team 7 razy. Podczas WrestleManii 35 zdobył WWE Championship pokonując Daniela Brayana. Tytuł stracił 4 października 2019 roku podczas SmackDown na rzecz Brocka Lesnara.
Osiągnięcia.
World Wrestling Entertainment

</doc>
<doc id="1403056" url="https://pl.wikipedia.org/wiki?curid=1403056" title="Max Tiegel">
Max Tiegel

Max Tiegel (ur. 1877, zm. 1952) – niemiecki chirurg, uczeń Jana Mikulicza-Radeckiego.
Max Tiegel studiował medycynę w Kilonii i we Wrocławiu. Pracę doktorską obronił w 1901 roku. Później był asystentem Henlego w Miejskim Szpitalu w Dortmundzie i ordynatorem (od 1919 roku) w "Marienkrankenhaus" w Trewirze.
Jego dorobkiem są: specjalna kaniula do leczenia odmy opłucnowej a także aparat do sztucznego oddychania.

</doc>
<doc id="1403057" url="https://pl.wikipedia.org/wiki?curid=1403057" title="Isesaki">
Isesaki

 – miasto w prefekturze Gunma w Japonii na wyspie Honsiu. Ma powierzchnię 139,44 km2 . W 2020 r. mieszkało w nim 211 975 osób, w 85 565 gospodarstwach domowych (w 2010 r. 207 199 osób, w 76 437 gospodarstwach domowych).
W mieście rozwinął się przemysł odzieżowy oraz maszynowy.

</doc>
<doc id="1403060" url="https://pl.wikipedia.org/wiki?curid=1403060" title="Przestrzeń liniowo-topologiczna lokalnie wypukła">
Przestrzeń liniowo-topologiczna lokalnie wypukła

Przestrzeń liniowo-topologiczna lokalnie wypukła – przestrzeń liniowo-topologiczna mająca bazę lokalną złożoną ze zbiorów wypukłych. Ze względu na "dobre" własności jest to ważna klasa przestrzeni liniowo-topologicznych rozważanych w analizie funkcjonalnej.
Twierdzenia wykorzystujące lokalną wypukłość przestrzeni.
Słabe domknięcie podzbiorów wypukłych przestrzeni liniowo-topologicznych lokalnie wypukłych pokrywa się z domknięciem (według wyjściowej topologii).

</doc>
<doc id="1403061" url="https://pl.wikipedia.org/wiki?curid=1403061" title="(8668) Satomimura">
(8668) Satomimura

(8668) Satomimura – planetoida z pasa głównego asteroid okrążająca Słońce w ciągu 3 lat i 281 dni w średniej odległości 2,42 au. Została odkryta 16 kwietnia 1991 roku w "Kiyosato" przez Satoru Ōtomo i Osamu Muramatsu. Nazwa planetoidy pochodzi od "Satomi", znanej wsi w prefekturze Ibaraki, 150 km na północ od Tokio. Przed nadaniem nazwy planetoida nosiła oznaczenie tymczasowe (8668) 1991 HM.

</doc>
<doc id="1403062" url="https://pl.wikipedia.org/wiki?curid=1403062" title="My Kind of Jazz">
My Kind of Jazz

My Kind of Jazz – album amerykańskiego muzyka Raya Charlesa, wydany w 1970 roku. Znajdują się na nim takie jazzowe standardy, jak m.in. „This Here”, „The Sidewinder”, „Bluesette” oraz „Senor Blues”. Wyjątkiem jest piosenka „Booty Butt”, utrzymana w klimacie soulowym i bluesowym. W 1997 roku "My Kind of Jazz" połączona została z wcześniejszą płytą muzyka, "Genius+Soul=Jazz", i wydana na jednym albumie.

</doc>
<doc id="1403065" url="https://pl.wikipedia.org/wiki?curid=1403065" title="Ozeaneum w Stralsundzie">
Ozeaneum w Stralsundzie

Ozeaneum w Stralsundzie – oceanarium stanowiące jedną z czterech placówek Niemieckiego Muzeum Morza w Stralsundzie. Jest to największa w północnej Europie placówka popularyzująca wiedzę o Bałtyku, morzach północnych i północnym Atlantyku, wybudowana w leżącym nad Morzem Bałtyckim, niemieckim mieście Stralsund, na terenie dawnego portu. 
Budowa obiektu została rozpoczęta w październiku 2005, dla publiczności został on udostępniony 12 lipca 2008. Koszt inwestycji szacowany jest na 60 mln euro, na które złożyły się dotacje federalne, landu Meklemburgia-Pomorze Przednie, miasta Stralsund i pieniądze pozyskane z funduszy unijnych przez Deutsches Meeresmuseum.
Oceanarium ma 8700 m² powierzchni użytkowej i 39 akwariów o łącznej pojemności ok. 6 mln litrów. Wielkością akwariów ustępuje w Europie jedynie Oceanarium w Lizbonie i Oceanarium w Walencji. W przygotowaniu liczącej ok. 7 tys. gatunków zwierząt i roślin morskich. Poza popularyzacją wiedzy o ekosystemie morskim, celem placówki jest też ochrona zwierząt i roślin zagrożonych wyginięciem i będących pod specjalną ochroną.

</doc>
<doc id="1403070" url="https://pl.wikipedia.org/wiki?curid=1403070" title="Świętopełk I Wielki (morawski)">
Świętopełk I Wielki (morawski)



</doc>
<doc id="1403073" url="https://pl.wikipedia.org/wiki?curid=1403073" title="Gustaf Cronhielm">
Gustaf Cronhielm

Gustaf Cronhielm (ur. 18 lipca 1664 w Sztokholmie, zm. 3 czerwca 1737 tamże) – szwedzki hrabia i polityk. 
Życiorys.
Ojcem Gustafa był Polycarpus Cronhielm, urodzony w Saksonii jako Polycarpus Krumbygel, który uzyskał w Szwecji szlachectwo i tytuł barona. Matka Gustafa Hebbla Standorph, pochodziła z Gdańska. W latach 1677–1682 Gustaf studiował na uniwersytecie w Uppsali, a potem w Królewskich Archiwach ("Riksarkivet"). Następnie przebywał trzy lata w Londynie a potem czas jakiś w Paryżu. W 1686 został Kammerjunkrem przy dworze Wirtemberskim (gdzie rządził wówczas Eberhard Ludwik Wirtemberski), a rok później przeniósł się na dwór Karola XI, gdzie pełnił analogiczną funkcję, by w końcu zostać członkiem dworu następcy tronu ("kronprins") Karola (przyszły Karol XII). 
W 1698 zmarł ojciec Cronhielma, po którym Gustaf odziedziczył dobra w Västmanlandii. Wówczas zaczął interesować się żywo polityką. W 1710 został posłem Riksdagu ("riksdagsman") i wicelandmarszałkiem (zastępcą Lantmarskalka – przewodniczącego riksdagu). Potem został kanclerzem dworu ("hovkansler" – szwedzki kanclerz nadworny), radca rady królewskiej (kungligt råd) i kancelarii ("kansliråd"). W latach 1713–1714 był też kanclerzem uniwersytetu w Lund, a od 1719 także uniwersytetu w Uppsali.
Karol XII uczynił w 1719 Cronhielma przewodniczącym Kolegium Handlu ("Kommerskollegium") i przewodniczącym Rady Królewskiej.
W 1712 Cronhielm otrzymał tytuł hrabiowski Cronhielm af Flosta. Jego żoną była Maria Wallenstedt, z którą miał jedenaścioro dzieci. Po raz drugi ożenił się z baronówną Henriettą Beatą Horn af Marienborg.

</doc>
<doc id="1403084" url="https://pl.wikipedia.org/wiki?curid=1403084" title="(8820) Anjandersen">
(8820) Anjandersen

(8820) Anjandersen – planetoida z pasa głównego asteroid okrążająca Słońce w ciągu 3 lat i 219 dni w średniej odległości 2,35 au. Została odkryta 14 listopada 1985 roku w Obserwatorium Brorfelde przez Poula Jensena. Nazwa planetoidy pochodzi od Anji C. Andersen (ur. 1965), duńskiej astrofizyk zajmującej się badaniami właściwości cząsteczek kosmicznego pyłu przy połączeniu elementów eksperymentalnych, teoretycznych i obserwacyjnych. Przed nadaniem nazwy planetoida nosiła oznaczenie tymczasowe (8820) 1985 VG.

</doc>
<doc id="1403089" url="https://pl.wikipedia.org/wiki?curid=1403089" title="Dimitar Makriew">
Dimitar Makriew



</doc>
<doc id="1403091" url="https://pl.wikipedia.org/wiki?curid=1403091" title="Alex Russo">
Alex Russo

Alexandra Margarita „Alex” Russo – główna bohaterka serialu „Czarodzieje z Waverly Place”, emitowanego na kanale telewizyjnym Disney Channel. Odtwórczynią tej roli jest Selena Gomez. Jest to leniwa dziewczyna, która bardzo często ma kłopoty w szkole. Nierozważnie używa swoich mocy, co często ma opłakane skutki. Ma talent do pakowania siebie (a także przy okazji innych) w kłopoty. Alex urodziła się na tylnym siedzeniu taksówki Cab 804. Zawsze trzyma swoją różdżkę w bucie. Dziewczyna jest piękna i bezpośrednia w kontaktach międzyludzkich. Zostaje czarodziejką rodziny Russo.

</doc>
<doc id="1403093" url="https://pl.wikipedia.org/wiki?curid=1403093" title="Choroba Vogta-Spielmeyera">
Choroba Vogta-Spielmeyera



</doc>
<doc id="1403094" url="https://pl.wikipedia.org/wiki?curid=1403094" title="Amphiprion frenatus">
Amphiprion frenatus



</doc>
<doc id="1403095" url="https://pl.wikipedia.org/wiki?curid=1403095" title="Izadora Bagienna">
Izadora Bagienna



</doc>
<doc id="1403096" url="https://pl.wikipedia.org/wiki?curid=1403096" title="Choroba Spielmeyera-Sjögrena">
Choroba Spielmeyera-Sjögrena



</doc>
<doc id="1403101" url="https://pl.wikipedia.org/wiki?curid=1403101" title="Entwicklung series">
Entwicklung series



</doc>
<doc id="1403106" url="https://pl.wikipedia.org/wiki?curid=1403106" title="Bantega">
Bantega

Bantega – wieś w Holandii na południu Fryzji. Leży około 6 kilometrów na wschód od Lemmer. Rozbudowana po drugiej wojnie światowej, wcześniej niewielka osada o nazwie "Echtenpolder". 

</doc>
<doc id="1403108" url="https://pl.wikipedia.org/wiki?curid=1403108" title="Volcanic Action of My Soul">
Volcanic Action of My Soul

Volcanic Action of My Soul – album amerykańskiego muzyka Raya Charlesa, wydany w 1971 roku.

</doc>
<doc id="1403110" url="https://pl.wikipedia.org/wiki?curid=1403110" title="Željko Cicović">
Željko Cicović

Željko Cicović (ur. 2 września 1970 w Belgradzie) – serbski piłkarz grający na pozycji bramkarza.
Kariera klubowa.
Przez całą swoją karierę Cicović związany był tylko z dwoma klubami: FK Rad oraz hiszpańskim UD Las Palmas. W barwach pierwszego z nich zadebiutował w sezonie 1989/1990 w rozgrywkach pierwszej lidze jugosłowiańskiej. W tym samym sezonie występował także w rozgrywkach Pucharu UEFA. W zespole Radu przez pełnych 8 sezonów, jednak nie zawsze pełnił rolę pierwszego bramkarza. W tym okresie rozegrał 108 ligowych spotkań. W 1997 roku został piłkarzem UD Las Palmas. Przez pierwsze trzy sezony miał pewne miejsce w podstawowym składzie, a w 2000 roku awansował z zespołem z Segunda División do Primera División. W La Liga zadebiutował 10 września 2000 roku w przegranym 0:3 spotkaniu z Deportivo Alavés. Od czasu awansu Las Palmas Serb stał się rezerwowym. W 2002 roku spadł z Las Palmas do Segunda División, a w 2004 do Segunda División B. W 2005 roku w barwach klubu z Gran Canarii zakończył piłkarską karierę.
Kariera reprezentacyjna.
W reprezentacji Jugosławii Cicović zadebiutował 23 lutego 2000 roku w wygranym 2:1 towarzyskim spotkaniu z Macedonią. W 1998 roku został powołany przez selekcjonera Vujadina Boškova do kadry na Euro 2000. Tam był rezerwowym dla Ivicy Kralja i nie wystąpił w żadnym spotkaniu Jugosłowian. Swoje ostatnie spotkanie w kadrze narodowej rozegrał w tym samym roku po Euro, a łącznie wystąpił w niej 6 razy.

</doc>
<doc id="1403111" url="https://pl.wikipedia.org/wiki?curid=1403111" title="Żeljko Cicović">
Żeljko Cicović



</doc>
<doc id="1403115" url="https://pl.wikipedia.org/wiki?curid=1403115" title="Cerkiew Najświętszej Bogurodzicy w Matkiwie">
Cerkiew Najświętszej Bogurodzicy w Matkiwie



</doc>
<doc id="1403119" url="https://pl.wikipedia.org/wiki?curid=1403119" title="James Hanley">
James Hanley

James Hanley (ur. 3 września 1897, zm. 11 listopada 1985) – brytyjski pisarz i dramaturg pochodzenia irlandzkiego.
Urodzony w rodzinie robotniczej w Liverpoolu, opuścił szkołę w 1910 roku. Początkowo pracował jako urzędnik, by w wieku 17 lat zatrudnić się na statku. W 1917 roku zaciągnął się do armii kanadyjskiej, jako członek której walczył we Francji. Swą pracę pisarską rozpoczął dopiero w 1930 roku powieścią "Drift". Druga powieść, "Boy" (1931), oparta głównie na własnych przeżyciach, zyskała uznanie Williama Faulknera, aczkolwiek w Wielkiej Brytanii uznana została za obsceniczną, a wydawca przegrał proces sądowy – jej pierwsze nieocenzurowane wydanie ukazało się dopiero w 1990 roku. Jego przedwojenne powieści osadzone są głęboko w nurcie realizmu. Do wojny pisał słuchowiska dla BBC. Swój pogląd na Blitzkrieg zawarł w powieści "No directions" (1943), do której wstęp napisał Henry Miller. Po wojnie wydał kilka znaczących powieści, m.in. "A Kingdom" (1978). Mieszkał w Walii, później w Londynie.

</doc>
<doc id="1403120" url="https://pl.wikipedia.org/wiki?curid=1403120" title="Boberfeld">
Boberfeld

Boberfeld − polski herb szlachecki z nobilitacji, nadany w Królestwie Kongresowym.
Opis herbu.
Na tarczy dwudzielnej w słup, w polu I czerwonym dwie sześcioramienne gwiazdy srebrne w słup, w polu II srebrnym na zielonym wzgórku drzewo wawrzynu.
Nad hełmem w koronie ze skrzydłami czerwono-białymi pomiędzy dwoma skrzydłami czerwonymi trzy pióra strusie, czerwone między białymi.
Najwcześniejsze wzmianki.
Nadany 23 kwietnia 1822 Teodorowi i Janowi Opitz przez Aleksandra I. Herb widoczny na dyplomie z 23 marca 1823 i w "Dzienniku Praw" z tegoż roku.
Herbowni.
Herb ten był herbem własnym, toteż do jego używania uprawniony jest tylko jeden ród herbownych:
Opitz

</doc>
<doc id="1403121" url="https://pl.wikipedia.org/wiki?curid=1403121" title="Ludlow (Shropshire)">
Ludlow (Shropshire)

Ludlow – miasto w zachodniej Anglii, w hrabstwie Shropshire, położone blisko granicy z Walią, nad rzeką Teme. W 2011 roku liczyło 10 515 mieszkańców.
Największą atrakcją miasta jest zamek (Ludlow Castle). Miasto zachowało swój średniowieczny urok w licznych zabytkach i budynkach. Głównym rzemiosłem miasta była niegdyś produkcja wełny, w tym celu powstało 11 młynów na brzegach rzeki Teme. Tkaniny eksportowano do całej Anglii.

</doc>
<doc id="1403123" url="https://pl.wikipedia.org/wiki?curid=1403123" title="Jurō Kobayashi">
Jurō Kobayashi

 – japoński astronom amator, obserwator komet. Odkrył 2 planetoidy.
W uznaniu jego pracy jedną z asteroid nazwano (6022) Jyuro.

</doc>
<doc id="1403127" url="https://pl.wikipedia.org/wiki?curid=1403127" title="Nova (superkomputer)">
Nova (superkomputer)

Nova – polski superkomputer (klaster) uruchomiony 10 lipca 2008 na Politechnice Wrocławskiej, zainstalowany we Wrocławskim Centrum Sieciowo-Superkomputerowym. Klaster był sukcesywnie rozbudowywany i jego obecna wydajność zmierzona benchmarkiem LINPACK wynosi 57 TFLOPS. W czerwcu 2011 klaster znalazł się na 194 pozycji na liście najszybszych superkomputerów świata TOP500.
Dane techniczne.
Klaster na procesorach Intel Xeon (quad-core) z siecią InfiniBand.

</doc>
<doc id="1403131" url="https://pl.wikipedia.org/wiki?curid=1403131" title="Cyberfeminizm">
Cyberfeminizm

Cyberfeminizm – zróżnicowany awangardowy ruch polityczny i artystyczny, inspirowany badaniami nad problematyką tożsamości, techniki i ciała, a zwłaszcza złożonej relacji między kobietami i maszynami. Brak ścisłej definicji terminu wiąże się z faktem, że pierwsze cyberfeministki celowo unikały sztywnej kategoryzacji.
Teoretyczne podstawy cyberfeminizmu odnaleźć można głównie w pracach Donny Haraway ("Simians, Cyborgs and Women"), Sadie Plant ("Zeros and Ones") oraz Sandy Stone ("The War of Desire and Technology").
W wymiarze praktycznym najbardziej znane są radykalne działania cyberfeministycznych pionierek z australijskiej grupy VNS Matrix, a w głównym nurcie – europejskiego konsorcjum cyberfeministek o nazwie Old Boys Network oraz społeczności e-mailowej FACES. OBN odegrało kluczową rolę we wprowadzeniu cyberfeminizmu do wydarzeń-instytucji w cyberprzestrzeni (m.in. odbywających się cyklicznie festiwali ISEA, DEAF czy Ars Electronica). Najbardziej spektakularnym przedsięwzięciem OBN była tzw. Pierwsza Międzynarodówka Cyberfeministyczna.

</doc>
<doc id="1403141" url="https://pl.wikipedia.org/wiki?curid=1403141" title="Tifosi">
Tifosi

Tifosi (wł. "kibice") – włoskie określenie na grupę kibiców.
Piłka nożna.
Określenie to jest używane głównie na włoskich kibiców piłki nożnej. W odróżnieniu od wielu lokalnych włoskich fanklubów, których główną rolą jest zapewnienie miejsca do spotkania fanów i przyjaciół czy organizowanie wyjazdów, od późnych lat 60. wielu włoskich fanów organizowało grupy stadionowe. Nazwali się oni ultrasami. Ich głównym celem jest organizowanie wsparcia dla swojej drużyny dzięki flagom, transparentom, racom, bębnom i wspólnemu śpiewaniu.
Formuła 1.
Tifosi to również określenie kibiców Ferrari w Formule 1. Są znani z miłości do tego teamu, co zasługuje na uwagę tym bardziej, że większość innych fanów kibicuje raczej pojedynczym kierowcom aniżeli drużynom.
Tifosi to ikona Formuły 1. Ich rzesze pojawiają się podczas Grand Prix Włoch, a do 2006 roku byli obecni również na Grand Prix San Marino. Ubierają się na czerwono, mają flagi Ferrari i zajmują przeważnie trybunę główną.
Kolarstwo.
Słowa "tifosi" można również użyć w stosunku do rzesz włoskich fanów kolarstwa, kibicującym na takich wyścigach, jak Giro d'Italia, Tirreno-Adriatico, Mediolan-San Remo czy Giro di Lombardia.

</doc>
<doc id="1403148" url="https://pl.wikipedia.org/wiki?curid=1403148" title="The Best of Ray Charles">
The Best of Ray Charles

The Best of Ray Charles – album wydany przez wytwórnię Atlantic w 1970 roku, złożony z utworów bez wokalu, nagranych przez Raya Charlesa między listopadem 1956 roku a listopadem 1958 roku. Płyta zawiera m.in. początkową wersję piosenki „Rockhouse”, której wersję z tekstem Jona Hendricksa, zatytułowaną „Ray’s Rockhouse”, nagrała w 1985 roku grupa The Manhattan Transfer.

</doc>
<doc id="1403150" url="https://pl.wikipedia.org/wiki?curid=1403150" title="Pałac na Pawiej Wyspie">
Pałac na Pawiej Wyspie

Pałac na Pawiej Wyspie (niem. "Schloss Pfaueninsel") – dawna rezydencja letnia królów pruskich na Pawiej Wyspie na Haweli w południowo-zachodnim Berlinie (dzielnica Steglitz-Zehlendorf). Zbudowana pod koniec XVIII w. przez Fryderyka Wilhelma II.
Pałac na Pawiej Wyspie należy do grupy pałaców i zespołów parkowych w Poczdamie i Berlinie wpisanych w 1990 na listę światowego dziedzictwa UNESCO. Obecnie (2008) o pielęgnację i restaurację pałacu troszczy się Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Historia.
Budowa.
W latach 1787–1792 Fryderyk Wilhelm II wybudował w Nowym Ogrodzie nad brzegiem Jeziora Świętego (niem. "Heiliger See") (północny Poczdam) Pałac Marmurowy, który otoczył parkiem krajobrazowym. Z pałacu była dobrze widoczna jedna z wysp na Haweli – Pawia Wyspa, wtedy zwana jeszcze Ostrowem Króliczym (niem. "Kaninchenwerder") – którą król postanowił zagospodarować i upiększyć.
Na wyspę można było łatwo się dostać łodzią wiosłową zarówno z Pałacu Marmurowego, jak i położonego nieco dalej pałacu Charlottenburg w Berlinie. By umożliwić wypoczynek po takiej przeprawie, król postanowił wybudować na wyspie niewielki pałac. Ponadto Fryderyk Wilhelm II pozostający w długoletnim intymnym związku z Wilhelminą Encke pragnął odosobnionego miejsca, gdzie mógłby bez przeszkód spędzać czas ze swoją faworytą. Z pewnością nie bez znaczenia pozostawał fakt, że król, już jako trzynastoletni młodzieniec wybierał się na romantyczne wypady z Wilhelminą, właśnie na Pawią Wyspę. Ich związek przetrwał wiele innych miłostek króla, a także jego dwa małżeństwa zawarte z powodów politycznych i trwał aż do jego śmierci w 1797. W 1796 Fryderyk zdążył nadać kochance tytuł hrabiny von Lichtenau. Zarówno król, jak i Wilhelmina byli bezpośrednio zaangażowani w projektowanie pałacu.
Do budowy drewnianego pałacu nie zatrudniono żadnego architekta, a i prace nie były nadzorowane ani przez dworski urząd budowlany w Poczdamie, ani też przez główny dworski urząd budowlany w Berlinie. Pałac wzniesiono w latach 1794–1797 pod kierunkiem Johanna Gottlieba Brendela z Poczdamu sprawującego funkcję nadwornego mistrza ciesielskiego. Pałac powstał na bazie szkiców króla Fryderyka Wilhelma II, otrzymał dwie wieże, pomiędzy którymi rozpięto charakterystyczny most. Nie wiadomo jednak co było inspiracją dla projektów królewskich. Jednakże w jednym z magazynów popularnych w owym czasie zamieszczono ilustrację przedstawiającą tzw. angielską tablicę – dekorację ścienną, na której widniał obraz pałacu z zegarem, niezmiernie podobny do tego na Pawiej Wyspie. Ponadto, w bibliotece królewskiej znajdował się obraz włoskiej wyspy Capri z podobnym motywem architektonicznym.
Wilhelmina zaaranżowała pałacowe wnętrza. W swojej pracy, nie była wierna jednemu stylowi – powstały tak różne stylowo pokoje jak pokój w wieży udekorowany greckimi brązami czy pokój tahitański nawiązujący do krajobrazów mórz południowych. Pałac pozostawał niezamieszkany od 1840. Oryginalne wyposażenie pałacu zachowało się po dziś.
Kiedy w 1797 budowa została ukończona schorowany król zmarł. Wilhelmina została oskarżona o nieuzasadnione wzbogacenie się, później uniewinniona, jednak przez długi czas musiała zmagać się z ostracyzmem społecznym.
W następnych latach w pałacu przebywali jeszcze w okresach letnich król Fryderyk Wilhelm III wraz ze swoją uwielbianą przez społeczeństwo małżonką, królową Luizą. Luizie pałac nie przypadł do gustu – mówiła o: Królowa preferowała położony w pobliżu pałac Paretz.
Obecnie.
Pałac na Pawiej Wyspie należy do grupy pałaców i zespołów parkowych w Poczdamie i Berlinie wpisanych w 1990 na listę światowego dziedzictwa UNESCO. Obecnie o pielęgnację i restaurację pałacu troszczy się Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Architektura.
Architektura zewnętrzna.
Dwupiętrowa, biała bryła pałacu – szczątkowe trzecie piętro zaznaczono jedynie nieukończonymi oknami, tak by oddawały charakter ruiny – wznosi się pomiędzy dwoma okrągłymi wieżami połączonymi mostem. Oryginalny most był wykonany z drewna, jednak już w 1807 został zastąpiony konstrukcją z kutego żelaza. Pośrodku fasady znajduje się łuk drzwiowy pokryty malowidłem przedstawiającym “włoski krajobraz”.
Struktura budowli nawiązuje do malarskiego projektu "Gondelhaus", który miał pierwotnie stanąć w ogrodzie pałacu Charlottenburg, lecz nigdy nie powstał. Pałac na Pawiej Wyspie miał przypominać “zrujnowany rzymski dom wiejski”, by się dobrze komponować w parku krajobrazowym wokół Pałacu Marmurowego.
Architektura wnętrz.
Wnętrza pałacu są skromne, obejmują dwie sypialnie, liczne gabinety oraz bogato zdobione drewnem: jadalnię i bawialnię (na drugim piętrze). Jedna z wież skrywa marmurową klatkę schodową; w drugiej urządzono małe, owalne saloniki, z których jeden, tzw. Gabinet Tahitański (niem. "Otaheitische Kabinett") zasługuje na szczególną uwagę. Gabinet ten wystylizowano na bambusową chatę, gdzie oprócz prawdziwych okien dodano iluzoryczne z widokiem na egzotyczny krajobraz. Wyższe piętra wieży zajmowały pokoje dla służby.

</doc>
<doc id="1403151" url="https://pl.wikipedia.org/wiki?curid=1403151" title="Histrion (ryba)">
Histrion (ryba)

Histrion, pterofryna, antenarius sargassowy ("Histrio histrio") – gatunek ryby z rodziny antenariusowatych (Antennariidae), jedyny przedstawiciel rodzaju "Histrio". W literaturze polskiej opisywany też pod formalnie niepoprawnymi nazwami „sargassowa rybka” i „antenarius sargasowy”.
Zasięg występowania.
Występuje w płytkich, tropikalnych morzach całego świata. Głównie w Morzu Sargassowym, u wybrzeży południowej Afryki, Madagaskaru, Azorów, Australii Północnej, Filipin. Zasiedla środowisko pokryte rozległymi polami gronorostów, niekiedy adaptuje się do życia na rafie koralowej. Nie występuje w otwartych i głębokich wodach oceanicznych. 
Charakterystyka.
Niewielkie ciało jest krępe, ubarwione w kolory zależne od otoczenia, posiada na ciele wiele plam i smug. Płetwy piersiowe i brzuszne dzięki osadzeniu na niewielkich trzonkach umożliwiają rybie poruszanie się po glonach (wspinaczka). Płetwa ogonowa zakończona jest promienistym wachlarzem z wystającymi i ostrymi końcami. Płetwa grzbietowa jest długa i oparta na promienistych wyrostkach. Pysk jest duży, ma możliwość szerokiego otwierania się. Blisko szczytu głowy umieszczone są oczy, ponadto nad pyskiem znajduje się mały wyrostek ("illicium") pełniący funkcję wabika. Całe ciało pokryte jest małymi, postrzępionymi, listkowatymi wypustkami skórnymi, umożliwiającymi rybie ukrywanie się wśród gronorostów, poprzez zamazanie dokładnego widoku ciała ryby. U ryb antenariusowatych dymorfizm płciowy jest mało wyraźny. Samce mają żywsze, jasne kolory, a samice ciemniejsze, nierzadko czarne.
Długość: 20 cm. Masa ciała: 400 g.
Opis.
Histrion jest rybą terytorialną. Dorosły osobnik zasiedla jedno wybrane obszarowo miejsce, pilnując swojego rewiru przed intruzami. Rybka sargassowa jest słabym pływakiem, dlatego przebywa głównie wśród gronorostów. Ryba ta jest drapieżnikiem, polującym z zasadzki. Podczas łowów tkwi nieruchomo, poruszając wabikiem, który przyciąga uwagę ofiary. Antenarius odżywia się rybami, skorupiakami, mięczakami. Gdy ofiara zbliża się do histriona, ten otwiera gwałtownie, szeroko pysk, jednocześnie wysuwając szczęki w kierunku ofiary. Zdobycz jest natychmiast wessana i połknięta. Antenarius ma elastyczne mięśnie szczęki, które pozwalają mu połknąć ofiary niemal jego wielkości. Gdy ryba czuje się zagrożona potrafi wyskoczyć ponad taflę wody i opaść na kępę sargasów. Histrion może przez pewien czas przebywać poza wodą. 
Rozmnażanie.
W okresie tarła spotykają się osobniki obu płci. Zaloty samca są agresywne, goni on i szczypie samicę, która stara się mu uciec. Potem samica wydala porcję ikry, zabezpieczonej galaretowatą osłoną. Cykl ten powtarza się kilka razy w czasie tarła. Liczba składanych jaj w tym czasie jest szacowana na ok. 40000-300000 ziaren w każdym złożeniu. Agresja samca zwiększa się z upływem czasu, zdarza się, że samiec zabija samicę pod koniec tarła. Złoża ikry są pelagiczne i wraz z prądami morskimi wędrują na otwarte wody. Okres inkubacji trwa 2–4 dni i jest uzależniony od temperatury. Larwy prowadzą pelagiczny tryb życia. Podczas pierwszej fazy egzystencji, larwy korzystają z zapasów w woreczkach żółtkowych; okres ten trwa od 1,5 do 2 miesięcy. Narybek odżywia się drobnymi zwierzętami planktonowymi (zooplankton). Starsze osobniki docierają do wybrzeży i zasiedlają tereny gronorostów lub raf koralowych.

</doc>
<doc id="1403153" url="https://pl.wikipedia.org/wiki?curid=1403153" title="One of These Days">
One of These Days

One of These Days – utwór instrumentalny z 1971 roku brytyjskiego zespołu Pink Floyd. Kompozycja pochodzi z albumu "Meddle" (1971), który rozpoczyna.
Struktura utworu.
Utwór rozpoczyna dźwięk wiejącego wiatru, z którego wyłania się gitara basowa przepuszczona przez kamerę pogłosową, potem dołącza do niej perkusja i organy grające powtarzające się pasaże i w końcu agresywne solo gitarowe. Utwór dzieli się na dwie części, z których druga jest o wiele bardziej melodyjna i dynamiczna. W codzie utworu muzyka zwija się znów do dźwięku wiejącego wiatru.
W połowie czwartej minuty perkusista Nick Mason wypowiada, głosem zniekształconym przez elektroniczny przetwornik, zdanie: „One of these days, I’m going to cut you into little pieces” (tłum. pewnego dnia potnę cię na małe kawałki).
Według powszechnej legendy utwór został zadedykowany znanemu londyńskiemu prezenterowi radiowemu Jimmy’emu Youngowi, który miał zaleźć członkom grupy Pink Floyd za skórę, często i niewybrednie miał krytykować ich dzieła muzyczne.

</doc>
<doc id="1403154" url="https://pl.wikipedia.org/wiki?curid=1403154" title="Tritonal">
Tritonal

Tritonal – kruszący materiał wybuchowy. Mieszanina 80% trotylu i 20% sproszkowanego aluminium.

</doc>
<doc id="1403157" url="https://pl.wikipedia.org/wiki?curid=1403157" title="(37736) Jandl">
(37736) Jandl

(37736) Jandl – planetoida z pasa głównego asteroid okrążająca Słońce w ciągu 4 lat i 33 dni w średniej odległości 2,56 j.a. Została odkryta 15 listopada 1996 roku w "Kleť Observatory" w pobliżu Czeskich Budziejowic przez Janę Tichą i Miloša Tichego. Nazwa planetoidy pochodzi od "Ivana Jandla" (1937-1987), czeskiego aktora dziecięcego, który jako pierwszy Czech otrzymał Oskara. Przed nadaniem nazwy planetoida nosiła oznaczenie tymczasowe (37736) 1996 VU6.

</doc>
<doc id="1403164" url="https://pl.wikipedia.org/wiki?curid=1403164" title="Milorad Korać">
Milorad Korać

Milorad Korać (cyr. Милорад Кораћ; ur. 10 marca 1969 w Požedze) – serbski piłkarz grający na pozycji bramkarza.
Kariera klubowa.
Pierwszym klubem Koraća w karierze był FK Bečej. W jego barwach zadebiutował w pierwszej lidze jugosłowiańskiej. W 1998 roku przeniósł się do stołecznego Obilicia Belgrad, ówczesnego mistrza Jugosławii. Nie zdołał awansować z Obiliciem do fazy grupowej Ligi Mistrzów. W 1999 roku został wicemistrzem Jugosławii, a w 2000 roku zajął 3. miejsce w lidze. Latem 2000 wyjechał do Turcji. Przez dwa sezony bronił w Erzurumsporze, z którym spadł z tureckiej Superligi w 2001 roku. W 2002 odszedł do Kocaelisporu i w 2003 przeżył z nim swoją drugą degradację w karierze. W 2004 roku Serb został piłkarzem azerskiego Xəzər Lenkoran, z którym został wicemistrzem Azerbejdżanu w 2005 roku. W 2006 roku zakończył piłkarską karierę.
Kariera reprezentacyjna.
W reprezentacji Jugosławii Korać nie zaliczył żadnego występu. W 1998 roku został powołany przez selekcjonera Vujadina Boškova do kadry na Euro 2000 w miejsce kontuzjowanego przed rozpoczęciem turnieju Aleksandara Kocicia. Na Euro był rezerwowym dla Ivicy Kralja i nie wystąpił w żadnym spotkaniu Jugosłowian.

</doc>
<doc id="1403166" url="https://pl.wikipedia.org/wiki?curid=1403166" title="Havelsee">
Havelsee

Havelsee – miasto w Niemczech w kraju związkowym Brandenburgia, w powiecie Potsdam-Mittelmark, wchodzi w skład urzędu Beetzsee.
Miasto powstało 1 lutego 2002 przez połączenie zniesionego miasta Pritzerbe z gminami Fohrde, Briest i Hohenferchesar. Havelsee przejęło status miasta po Pritzerbe, do czego doszło formalnie 1 maja 2002. 1 stycznia 2008 dołączono jeszcze miejscowość Marzahne.
Geografia.
Havelsee leży nad rzeką Hawelą, ok. 12 km na północ od miasta Brandenburg an der Havel.

</doc>
<doc id="1403168" url="https://pl.wikipedia.org/wiki?curid=1403168" title="Okrężnica (roślina)">
Okrężnica (roślina)

Okrężnica ("Hottonia" ) – rodzaj roślin wodnych z rodziny pierwiosnkowatych. Obejmuje dwa gatunki – okrężnicę bagienną "H. palustris" i "H. inflata". Pierwszy występuje w Europie, w tym także w Polsce, a drugi w centralnej i wschodniej części Ameryki Północnej. Naukowa nazwa rodzajowa upamiętnia holenderskiego botanika – Petrusa Hottona (1648-1709).
Systematyka.
Rodzaj należy do podrodziny "Primuloideae" w obrębie rodziny pierwiosnkowatych "Primulaceae". W obrębie podrodziny rodzaj ten tworzy monofiletyczny klad wspólnie z rodzajami: urdzik "Soldanella", "Bryocarpum" i "Omphalogramma".

</doc>
<doc id="1403169" url="https://pl.wikipedia.org/wiki?curid=1403169" title="Gronorosty">
Gronorosty

Gronorosty (morzypła, sargasy; "Sargassum") – rodzaj glonów z gromady brunatnic posiadających pęcherze pławne umożliwiające im unoszenie w wodzie (pleuston, megaplankton). Występują w ciepłych morzach.
Porastają głównie podwodne skały u wybrzeży ciepłych mórz, szczególnie na półkuli południowej. Silnie rozgałęzione plechy osiągają ponad metr długości; występują na nich pęcherze pławne. Owocniki groniaste. W zachodniej części północnego Atlantyku przedstawiciele "Sargassum" zajmują ogromne przestrzenie (Morze Sargassowe). Są to głównie "Sargassum natans" i "Sargassum fluitans", które rozmnażają się wegetatywnie (przez fragmentację plech). Swobodnie unosząc się w przypowierzchniowych warstwach wody utrudniają żeglugę. Ich masę szacuje się na kilka ton na milę kwadratową.

</doc>
<doc id="1403172" url="https://pl.wikipedia.org/wiki?curid=1403172" title="Passiflora quadrangularis">
Passiflora quadrangularis



</doc>
<doc id="1403177" url="https://pl.wikipedia.org/wiki?curid=1403177" title="Herb Cegłowa">
Herb Cegłowa

Herb Cegłowa - Cegłów uzyskał prawa miejskie 16 lutego 1621 roku. Razem z tym przywilejem miasto otrzymało swój herb. Herb nawiązuje do patrona miejscowości i lokalnego kościoła Jana Chrzciciela. Przedstawia on na czerwonej tarczy jego głowę na srebrnej misie na tle złotego snopa zboża. Motyw kłosów zboża został zapożyczony z herbu Wazów, na co król Zygmunt III wydał kapitule pozwolenie.
Do 1628 roku herbem Cegłowa była tarcza ze snopem zboża otoczonym liściem wawrzynu. Według miejscowej tradycji w herbie umieszczono 11 kłosów, co miało symbolizować dwunastu apostołów z wyjątkiem Judasza Iskarioty, a jednocześnie duża liczba kłosów miała świadczyć o dużym znaczeniu miasta. W momencie ostatecznego potwierdzenia przywilejów miejskich do herbu dodano misę z głową Jana Chrzciciela, a wieniec laurowy otaczał jedynie kłosy. Z czasem został całkowicie wyparty i w 1847 został wysłany do władz rządowych w obecnej postaci.
W 1869 Cegłów utracił prawa miejskie i zaprzestał oficjalnego posługiwania się symbolem herbowym. Powrócono do niego w momencie reformy administracyjnej kraju w 1991 roku, kiedy to na mocy uchwały Rady Gminy z 26 czerwca 1991 r. został on herbem gminy Cegłów.

</doc>
<doc id="1403179" url="https://pl.wikipedia.org/wiki?curid=1403179" title="Treuenbrietzen">
Treuenbrietzen

Treuenbrietzen − miasto w Niemczech w kraju związkowym Brandenburgia, w powiecie Potsdam-Mittelmark.
Historia.
W kwietniu 1945 r. miasto zostało zajęte przez Armię Czerwoną, ale na krótko zostało odbite przez Wehrmacht i Waffen-SS. Po powrocie Rosjanie w końcu kwietnia i na początku maja zamordowali około 1000 cywilnych mieszkańców w pobliskim lesie oraz dopuścili się masowych gwałtów wobec kobiet.
Współpraca.
Miejscowość partnerska:

</doc>
<doc id="1403181" url="https://pl.wikipedia.org/wiki?curid=1403181" title="Widzenie (więziennictwo)">
Widzenie (więziennictwo)

Widzenie – w zakładach karnych, jedyny sposób na bezpośredni kontakt z osadzonym.
Widzenie może odbywać się na dwa sposoby, w zależności od popełnionego przestępstwa i sprawowania w zakładzie karnym.
W przypadku osadzonych, którzy dobrze się sprawowali, widzenie może odbywać się przez bezpośrednią rozmowę twarzą w twarz, a w przypadku ciężkich przestępców widzenie odbywa się w specjalnych boksach, w których osadzony i odwiedzający są oddzieleni szybą, a rozmawiają ze sobą za pomocą słuchawki podobnej do słuchawki od telefonów stacjonarnych.
Wszystkie widzenia odbywają się w specjalnej sali do tego przeznaczonej, a rozmowy są podsłuchiwane przez strażników.

</doc>
<doc id="1403185" url="https://pl.wikipedia.org/wiki?curid=1403185" title="San Tropez">
San Tropez

„San Tropez” (prow. "San Tropetz") – utwór brytyjskiej formacji Pink Floyd, który znalazł się na ich płycie "Meddle". Jest to jedyny utwór z płyty, który nie jest koprodukcją całego zespołu, a solowym dziełem Rogera Watersa.
Odznacza się jazzowym tempem, nawiązuje klimatem do utworów The Kinks i The Beatles.
Przez wiele osób utwór ten uważany jest za nieudany eksperyment, jednak zdaniem innych ma w sobie pewien urok.

</doc>
<doc id="1403187" url="https://pl.wikipedia.org/wiki?curid=1403187" title="Zespół Nievergelta">
Zespół Nievergelta

Zespół Nievergelta (dysplazja mezomeliczna typu Nievergelta, ang. Nievergelt dysplasia) – rzadki zespół wad wrodzonych, charakteryzujący się malformacjami kości długich: promieniowej, łokciowej, piszczelowej i strzałkowej. Nazwa zespołu pochodzi od nazwiska szwedzkiego ortopedy i chirurga Kurta Nievergelta, który opisał przypadek choroby w 1944 roku. Urban i Kruger zasugerowali, że Alice Vance z Mount Pleasant w Teksasie, pokazywana jako atrakcja na wystawie światowej w Antwerpii w 1894 roku jako „Das Baerenweib” (niem. „niedźwiedzioręka”) cierpiała na zespół Nievergelta.

</doc>
<doc id="1403188" url="https://pl.wikipedia.org/wiki?curid=1403188" title="Okręty podwodne projektu 940">
Okręty podwodne projektu 940

Okręty podwodne projektu 940 – typ radzieckich okrętów podwodnych. W kryptonimie NATO znany pod nazwą India. Zbudowano dwa okręty tego typu. Jeden z nich znajdował się w służbie we Flocie Północnej, a drugi we Flocie Pacyfiku.
Okręt podwodny projektu 940 został zaprojektowany specjalnie do prowadzenia operacji ratowniczych. Jego kadłub został przystosowany do stosunkowo wysokich prędkości podwodnych, umożliwiając jednostce szybkie docieranie do miejsc zdarzeń. Na specjalnie obniżonym pokładzie rufowym może przewozić dwa pojazdy ratownicze, których załogi mogą zajmować miejsca podczas przebywania jednostki macierzystej w zanurzeniu. Okręt może działać pod pokrywą lodową. Jednostki projektu 940 są używane także do wspierania działań operacyjnych oddziałów rosyjskiego Specnazu. Na ich pokładach mogą być wtedy przenoszone po dwa desantowe pojazdy rozpoznawcze IRM, które mogą poruszać się zarówno po dnie, jak też po powierzchni morza. Jednostki te były wielokrotnie widziane podczas działań ratunkowych rosyjskich atomowych okrętów podwodnych, które uległy wypadkom.

</doc>
<doc id="1403189" url="https://pl.wikipedia.org/wiki?curid=1403189" title="(61208) Stonařov">
(61208) Stonařov

(61208) Stonařov – planetoida z pasa głównego okrążająca Słońce w ciągu 3 lat i 169 dni w średniej odległości 2,28 j.a. Została odkryta 30 lipca 2000 roku w Obserwatorium Kleť w pobliżu Czeskich Budziejowic przez Janę Tichą i Miloša Tichego. Nazwa planetoidy pochodzi od Stonařova, niewielkiej miejscowości na Morawach, gdzie 22 maja 1808 roku spadł meteoryt z grupy achondrytów związany z planetoidą (4) Westa. Nazwa została nadana z okazji 200. rocznicy upadku meteorytu oraz odkrycia 29 marca 1807 roku Westy. Przed nadaniem nazwy planetoida nosiła oznaczenie tymczasowe (61208) 2000 OD8.

</doc>
<doc id="1403191" url="https://pl.wikipedia.org/wiki?curid=1403191" title="Antenarius malabarski">
Antenarius malabarski

Antenarius malabarski, antenica malabarska ("Antennarius hispidus") – gatunek ryby z rodziny antenariusowatych (Antennariidae).
Występowanie.
Występuje w ciepłych morzach u wschodnich wybrzeży Afryki, wokół Madagaskaru, Indii, Indonezji i Australii. 
Budowa i wygląd.
Posiada na głowie i pysku liczne wyrostki. Ciało jest długości do 20 cm. 
Zachowanie.
Ryba żyje blisko dna, wśród roślin lub raf koralowych.

</doc>
<doc id="1403193" url="https://pl.wikipedia.org/wiki?curid=1403193" title="Małoposkie Towarzystwo Genealogiczne">
Małoposkie Towarzystwo Genealogiczne



</doc>
<doc id="1403194" url="https://pl.wikipedia.org/wiki?curid=1403194" title="Charles H. Joffe">
Charles H. Joffe

Charles H. Joffe (ur. 16 lipca 1929 w Nowym Jorku, zm. 9 lipca 2008 w Los Angeles) – amerykański producent filmowy.
Producent i producent wykonawczy trzydziestu ośmiu filmów Woody Allena. W czasie swojej kariery współpracował z innym producentem Jackiem Rollinsem. Laureat Oscara w 1978 w kategorii: najlepszy film za "Annie Hall".
Zmarł 9 lipca 2008 roku w szpitalu w Los Angeles po długiej chorobie.
Filmografia.
jako producent:

</doc>
<doc id="1403200" url="https://pl.wikipedia.org/wiki?curid=1403200" title="Antennarius maculatus">
Antennarius maculatus

Antennarius maculatus – gatunek ryby z rodziny antenariusowatych (Antennariidae).
Występowanie.
Żyje wśród raf koralowych u wschodnich wybrzeży Madagaskaru i wokół wysp między Azją, a Australią.
Budowa i wygląd.
Mierzy do 15 cm długości. Jej skóra pokryta jest wyraźnymi brodawkami.

</doc>
<doc id="1403201" url="https://pl.wikipedia.org/wiki?curid=1403201" title="Moritz Litten">
Moritz Litten

Moritz Litten (ur. 10 sierpnia 1845 w Elbing, zm. 31 maja 1907 w Liebensteinie) – niemiecki lekarz. 
Życiorys.
Studiował w Heidelbergu, Marburgu i Berlinie, doktoryzował się w 1868. Następnie przedsięwziął dwuletnią "Studienreise", odwiedzając kliniki w Wiedniu, Pradze, Paryżu, Londynie i Edynburgu. Od 1872 do 1876 roku w Szpitalu Wszystkich Świętych ("Allerheiligen-Hospital") we Wrocławiu, częściowo jako asystent Juliusa Friedricha Cohnheima, częściowo jako asystent na oddziale chorób wewnętrznych. Potem od 1876 do 1882 w berlińskiej Klinice Charité u Friedricha Theodora von Frerichsa jako "Oberarzt". W 1876 roku w Berlinie habilitował się i został "privatdozentem", od 1884 roku profesor tytularny.
Jego teściem był patolog Ludwig Traube (1818–1876).
Dorobek naukowy.
Jako pierwszy opisał krwotok do ciała szklistego w związku z krwawieniem podpajęczynówkowym. W 1881 roku opisał ten objaw. Kilka lat później został on opisany przez francuskiego lekarza Alberta Tersona, i znany jest dzisiaj jako zespół Tersona. W 1880 roku Litten przedstawił jeden z pierwszych opisów zatoru paradoksalnego, u pacjenta operowanego w znieczuleniu ogólnym. Wybroczyny siatkówki towarzyszące infekcyjnemu zapaleniu wsierdzia, znane jako plamki Rotha, dawniej były określane jako "objaw Littena".

</doc>
<doc id="1403204" url="https://pl.wikipedia.org/wiki?curid=1403204" title="Fregaty projektu 35">
Fregaty projektu 35

Fregaty projektu 35 – typ radzieckich fregat budowanych w latach 1964-1965, znanych także pod oznaczeniem kodowym NATO "Mirka". Zbudowano 18 jednostek tego typu (9 jednostek typu "Mirka I" i 9 jednostek typu "Mirka II").
Fregaty projektu 35 klasyfikowane były w ZSRR jako dozorowce ("storożewyj korabl", w skrócie SKR). Opracowano je jako rozwinięcie fregat projektu 159 (kod NATO: "Pietya") i na początkowym etapie miały nosić oznaczenie projektu 159AB. Przede wszystkim celem było ulepszenie napędu dla zwiększenia prędkości – zastosowano śruby w tunelach na rufie, do których przy wysokich prędkościach były tłoczone gazy turbiny gazowej. Napęd nie spełnił jednak oczekiwań i okręty nie mogły osiągać prędkości większej niż 35 węzłów, a praktycznie 31 węzłów, mimo przewidywanej prędkości 40 węzłów.
W latach 1961–1968 zbudowano dla marynarki ZSRR 18 okrętów projektu 35, wszystkie w stoczni nr 820 w Kaliningradzie. Początkowo nosiły oznaczenia PŁK ("protiwołodocznyj korabl") z numerami, a od 1966 roku: SKR z numerami. Między 1973 a 1978 dziewięć z nich zmodernizowano do projektu 35M.
Fregaty tych dwóch podtypów służyły jedynie w radzieckich Flotach Bałtyckiej i Czarnomorskiej. Ich głównym zadaniem było wykrywanie przeciwokrętowych pocisków rakietowych. W tym celu jednostki "Mirka I" zostały wyposażone w stacje radiolokacyjne "Slim Net", a "Mirka II" w stacje "Strut Curve". W celu zwiększenia możliwości poszukiwania okrętów podwodnych, na wszystkich jednostkach obydwu podtypów zamontowano ponadto, w miejsce wyrzutni bomb głębinowych prawej burty, hydrolokatory opuszczane. Głównym akwenem operacyjnym fregat były wody Bałtyku, którego warunki oceanograficzne czyniły wykrywanie okrętów podwodnych niezwykle trudnym zadaniem. W latach dziewięćdziesiątych liczba jednostek typu "Mirka" została zmniejszona do pięciu. Wszystkie one zostały złomowane do 1998 roku.

</doc>
<doc id="1403205" url="https://pl.wikipedia.org/wiki?curid=1403205" title="Jayson Gonzáles">
Jayson Gonzáles

Jayson Gonzáles (ur. 5 lutego 1969 w Quezon City) – filipiński szachista, arcymistrz od 2008 roku.
Kariera szachowa.
W 2001 r. zajął IV m. (za Eugenio Torre, Rogelio Antonio i Buenaventura Villamayorem) w finale indywidualnych mistrzostw Filipin, podzielił również IV m. (za Nguyễn Anh Dũngiem, Ututem Adianto i Đào Thiên Hải, wspólnie z Buenaventura Villamayorem, Dennym Juswanto i Markiem Paraguą) w turnieju strefowym (eliminacji mistrzostw świata) w Manili. W 2004 r. wystąpił w reprezentacji kraju na szachowej olimpiadzie w Calvii (zdobywając 8 pkt w 11 partiach, na IV szachownicy), a po zakończeniu turnieju olimpijskiego podzielił w Calvii III m. w turnieju otwartym (za Stuartem Conquestem i Rodrigo Vasquezem, wspólnie z Siergiejem Tiwiakowem).
Sukcesy w kolejnych latach:
Osiągnięty przez niego 1 lipca 2008 r. ranking 2524 punkty był najwyższym w jego dotychczasowej karierze (zajmował wówczas 2. miejsce wśród filipińskich szachistów, za Wesleyem So).

</doc>
<doc id="1403208" url="https://pl.wikipedia.org/wiki?curid=1403208" title="Prowincja Algier">
Prowincja Algier

Prowincja Algier (arab.: ولاية الجزائر) – jedna z 48 prowincji Algierii. Jej stolicą jest Algier.

</doc>
<doc id="1403212" url="https://pl.wikipedia.org/wiki?curid=1403212" title="Niša Saveljić">
Niša Saveljić

Niša Saveljić (cyryl. Ниша Савељић, wym. []; ur. 27 marca 1970 w Titogradzie) – czarnogórski piłkarz grający na pozycji środkowego obrońcy.
Kariera klubowa.
Saveljić urodził się w stolicy Czarnogóry Titogradze (zwanym obecnie Podgoricą). Karierę piłkarską rozpoczął w tamtejszym klubie OFK Titograd, ale w 1988 roku rozpoczął treningi w lokalnym rywalu Budućnosti Titograd. W sezonie 1988/1989 zadebiutował w pierwszej lidze jugosłowiańskiej i w barwach Budućnosti grał w niej do 1991 roku. Wtedy też przeszedł do Hajduka Kula, w którym spędził półtora roku. Na początku 1995 roku odszedł do jednego z najbardziej utytułowanych serbskich klubów, Partizana. W 1996 roku wywalczył z nim swoje pierwsze w karierze mistrzostwo Jugosławii, a w 1997 roku powtórzył to osiągnięcie.
Latem 1997 roku Niša został sprzedany do francuskiego Girondins Bordeaux. W Ligue 1 zadebiutował 1 sierpnia w wygranym 1:0 domowym spotkaniu z AS Monaco FC. Do końca sezonu grał w pierwszym składzie „Żyrondystów” i dotarł z nimi do finału Pucharu Ligi Francuskiej (Bordeaux przegrało po serii rzutów karnych z Paris Saint-Germain). W sezonie 1998/1999 leczył kontuzję i wystąpił tylko w 8 spotkaniach, a Bordeaux wywalczyło pierwsze od 1987 roku mistrzostwo Francji. W Girondins grał także w sezonie 1999/2000. Jesienią 2000 wrócił do Jugosławii i ponownie został zawodnikiem Partizana, wygrywając z nim Puchar Jugosławii oraz wywalczając wicemistrzostwo kraju.
W 2001 roku Czarnogórzec znów grał w Ligue 1. Został piłkarzem FC Sochaux-Montbéliard i miał w nim pewne miejsce w podstawowym składzie. W 2003 roku wystąpił w finale Pucharu Ligi i drugi raz w karierze przegrał go (1:4 z AS Monaco). W 2004 roku Saveljić ponownie zmienił barwy klubowe. Odszedł do SC Bastia, a 2 sierpnia zadebiutował w jej barwach w spotkaniu z Paris Saint-Germain. Pobyt na Korsyce trwał tylko pół roku i na początku 2005 obrońca odszedł do En Avant Guingamp (debiut: 17 stycznia w przegranym 0:2 meczu z Bordeaux). Z Guingamp spadł do Ligue 2, a po sezonie odszedł do FC Istres. Swoje pierwsze spotkanie dla tego klubu rozegrał 7 sierpnia przeciwko SM Caen (1:1). Na koniec sezonu, podobnie jak z Guingamp, spadł do Ligue 2. W 2005 roku wrócił do Partizana i został z nim wicemistrzem kraju, a jesienią 2006 zakończył piłkarską karierę.
Kariera reprezentacyjna.
W reprezentacji Jugosławii Saveljić zadebiutował 31 stycznia 1995 roku w wygranym 3:1 towarzyskim spotkaniu z Hongkongiem. W 1998 roku został powołany przez selekcjonera Slobodana Santrača do kadry na Mistrzostwa Świata we Francji. Tam był rezerwowym i wystąpił jedynie w przegranym 1:2 meczu 1/8 finału z Holandią. W 2000 roku był w kadrze Jugosłowian na Euro 2000, a jego dorobek to trzy spotkania: z Norwegią (1:0) i z Hiszpanią (3:4) oraz ćwierćfinałowe z Holandią (1:6). Mecz Holandią był jego ostatnim w kadrze narodowej, w której wystąpił 32 razy i zdobył jednego gola.

</doc>
<doc id="1403213" url="https://pl.wikipedia.org/wiki?curid=1403213" title="Ottyniowice">
Ottyniowice

Ottyniowice (ukr. Отиневичі) – wieś na Ukrainie w obwodzie lwowskim, w rejonie żydaczowskim na Podolu.
Wieś położona 16 km na północny wschód od Żydaczowa i 48 km na południowy wschód od Lwowa, 23 km na południe od Bóbrki.
Historia.
W 1837 w Ottyniowicach urodził się Artur Grottger.
Na stulecie tego wydarzenia w 1937 odbyły się uroczystości w Ottyniowicach, podczas których na frontowej ścianie szkoły powszechnej odsłonięto tablicę upamiętniającą Artura Grottgera z inskrypcją o treści „Genialnemu twórcy Malarzowi,
Arturowi Grottgerowi Synowi Ziemi Ottyniowickiej w setną rocznicę urodzin – Rodacy z Ottyniówic i Chodorowa”.
Do 1945 w województwie lwowskim, w powiecie bóbreckim.

</doc>
<doc id="1403214" url="https://pl.wikipedia.org/wiki?curid=1403214" title="Informacje">
Informacje

Programy telewizyjne:

</doc>
<doc id="1403216" url="https://pl.wikipedia.org/wiki?curid=1403216" title="Nisa Saveljić">
Nisa Saveljić



</doc>
<doc id="1403217" url="https://pl.wikipedia.org/wiki?curid=1403217" title="Herb Pelplina">
Herb Pelplina

Herb Pelplina – jeden z symboli miasta Pelplin i gminy Pelplin w postaci herbu ustanowiony 28 marca 2003 uchwałą nr VI/59//03 Rady Miejskiej.
Wygląd i symbolika.
Herb przedstawia w polu błękitnym srebrną infułę z wyhaftowanym złotym wzorem florystycznym.

</doc>
<doc id="1403218" url="https://pl.wikipedia.org/wiki?curid=1403218" title="New Balance">
New Balance

New Balance Athletic Shoe, Inc. – amerykańskie przedsiębiorstwo będące jednym z największych na świecie producentów obuwia, odzieży i akcesoriów sportowych. Swoją działalność rozpoczęło w 1906 roku, w Bostonie, w stanie Massachusetts.

</doc>
<doc id="1403219" url="https://pl.wikipedia.org/wiki?curid=1403219" title="Spanky G">
Spanky G

Spanky G, właśc. Michael Joseph Guthier (ur. 13 marca 1979 w Souderton, Pensylwania) – amerykański muzyk, perkusista zespołu Bloodhound Gang w latach 1995–1999.
Opuścił zespół w trakcie nagrywania materiału na trzeci album zespołu, "Hooray for Boobies". Oficjalnym powodem podanym przez samego perkusistę była chęć dokończenia nauki, pójścia na studia. W filmie "One Fierce Beer Run" zostały pokazane drastyczne sceny, w których członkowie zespołu (w szczególności Evil Jared Hasselhoff) znęcali się nad Spankym. Prawdopodobnie to było powodem jego odejścia z zespołu.
Przed przystąpieniem do Bloodhound Gang grał w zespole Bloodphart (gdzie w tym samym czasie grali również Skip O’Pot2Mus i Evil Jared Hasselhoff). Do zespołu dołączył w 1995. Pierwsza piosenka, jaką zagrał w zespole to „K.I.D.S. Incorporated” z albumu "Use Your Fingers".

</doc>
<doc id="1403220" url="https://pl.wikipedia.org/wiki?curid=1403220" title="Umbrina coroides">
Umbrina coroides



</doc>
<doc id="1403221" url="https://pl.wikipedia.org/wiki?curid=1403221" title="Droga ekspresowa 25 (Izrael)">
Droga ekspresowa 25 (Izrael)

Droga ekspresowa 25 (hebr.: כביש 25) – droga ekspresowa położona na pustyni Negew, w południowym Izraelu. Rozpoczyna się przy Nachal Oz przy granicy Strefy Gazy, przebiega przez Beer Szewę i Dimonę, kończąc się w rejonie Arawa na skrzyżowaniu z drogą ekspresową nr 90 .

</doc>
<doc id="1403222" url="https://pl.wikipedia.org/wiki?curid=1403222" title="Umbrina canosai">
Umbrina canosai



</doc>
<doc id="1403223" url="https://pl.wikipedia.org/wiki?curid=1403223" title="Umbrina cirrosa">
Umbrina cirrosa



</doc>
<doc id="1403224" url="https://pl.wikipedia.org/wiki?curid=1403224" title="(60000) Miminko">
(60000) Miminko

(60000) Miminko – planetoida z pasa głównego asteroid okrążająca Słońce w ciągu 5 lat i 190 dni w średniej odległości 3,12 j.a. Została odkryta 2 października 1999 roku w obserwatorium astronomicznym w Ondřejovie przez Lenkę Šarounovą. Nazwa planetoidy pochodzi od "miminko", czeskiego słowa wyrażającego niepowtarzalny etap niewinności na początku życia ludzkiego. Przed nadaniem nazwy planetoida nosiła oznaczenie tymczasowe (60000) 1999 TZ3.

</doc>
<doc id="1403225" url="https://pl.wikipedia.org/wiki?curid=1403225" title="Mattheos Makkas">
Mattheos Makkas

Mattheos Makkas ("Matheus Makkas", "Mathäus Makkas", gr. Μαθιός Μακκάς, ur. 1879, zm. 1965) – grecki chirurg, uczeń Jana Mikulicza-Radeckiego.
Pracował razem z Carlem Garré w Bonn, potem został profesorem chirurgii i dyrektorem Kliniki Chirurgicznej Czerwonego Krzyża w Atenach. Przypadkowe przecięcie przewodu żółciowego podczas jednej z operacji skłoniło go do napisania "Fehler und Gefahren bei chirurgischen Operationen", jednej z pierwszych monografii poświęconą błędom operacyjnym.

</doc>
<doc id="1403226" url="https://pl.wikipedia.org/wiki?curid=1403226" title="Franciszek Trzecieski">
Franciszek Trzecieski

Franciszek Kornel Cyprian Trzecieski herbu Strzemię (ur. 24 sierpnia 1807 w Polance, zm. 15 grudnia 1875 w Bogoniowicach) – powstaniec listopadowy, oficer, ziemianin, poseł na Sejm Ustawodawczy 1848 oraz na Sejm Krajowy Galicji, działacz społeczny, gospodarczy i polityczny.
Życiorys.
Ukończył gimnazjum we Lwowie, oraz wydział prawa na Uniwersytecie Wiedeńskim. Zamożny ziemianin, W latach 1848–1855 posiadał Gorajowice (dominium złożone z wsi: Brzyszczki, Glinik Niemiecki, Gorajowice, Hankówka i Kaczorowy) oraz dobra Ulaszowy i Kowalowy pod Jasłem,w pow. grybowskim. Był współwłaścicielem wraz z bratem Tytusem Ujścia Ruskiego (dominium złożonego ze wsi: Kwiatoń, Przysłup,Smerekowiec i Uście Ruskie. Od 1833 zarządzał w imieniu żony Bogoniowicami (dominium złożone z miasta Ciężkowice oraz wsi:Bogoniowice, Kipszna, Ostrusza i Tursko). 
Uczestnik powstania listopadowego. W roku 1831 odbył kampanię w Powstaniu listopadowym w korpusie gen. Girolamo Ramorino, odbierając z jego rąk Złoty Krzyż Orderu Virtuti Militari po bitwie pod Drobinką, Propagował zniesienie pańszczyzny oraz podniesienie poziomu oświaty wśród najuboższych. Uczestniczył w powstaniu galicyjskim 1846. Aktywny politycznie w okresie Wiosny Ludów. Był członkiem Rady Narodowej Lwowskiej (1848). Poseł do Sejmu Konstytucyjnego w Wiedniu i Kromieryżu (17 lipca 1848 – 7 marca 1849), wybrany w galicyjskim okręgu wyborczym Rozwadów. W parlamencie należał do „Stowarzyszenia” skupiającego demokratycznych posłów polskich.  
Brał udział w powstaniu styczniowym w organizacji krakowskiej. Za tę działalność został aresztowany i więziony. Był inicjatorem w 1842, po wieloletnich staraniach w 1860 współzałożycielem a następnie do 1875 kuratorem Towarzystwa Wzajemnych Ubezpieczeń w Krakowie. Od 1845 członek Galicyjskiego Towarzystwa Gospodarskiego we Lwowie. W 1866 zainicjował Bibliotekę Narodową, ponadto stworzył Wydawnictwo „Dzieła Tanie i Pożyteczne”. W 1868 założył Towarzystwo Przyjaciół Oświaty. Członek Rady Powiatu w Grybowie (1867-1875).
Był wybierany z I kurii w obwodzie sądeckim posłem na Sejm Krajowy Galicji I kadencji (trwająca 1861-1867, obrany 21 grudnia 1865 w miejsce Marceliego Drohojowskiego), II kadencji (trwająca 1867-1868), III kadencji (trwająca 1870-1876, zmarł w 1875).
Pochowany na cmentarzu parafialnym w Ciężkowicach.
Rodzina i życie prywatne..
Urodził się w rodzinie ziemiańskiej, był synem Jana Michała Trzecieskiego (1744-1842) i Magdaleny Franciszki z Wiktorów. Miał brata Tytusa (1811-1878), dziedzica Miejsca Piastowego, Polanki i Bóbrki oraz siostrę Maria. Jego bratankiem był Jan Wojciech, m.in. poseł. Ożenił się w 1833 z Anną Fihauser (1800-1891). Córka jego Ludwika Emilia (ur. 1837 r.) wyszła za mąż za Wincentego Ignacego Bobrowskiego (1832-1899) - komediopisarza, bankowca.

</doc>
<doc id="1403227" url="https://pl.wikipedia.org/wiki?curid=1403227" title="Matheus Makkas">
Matheus Makkas



</doc>
<doc id="1403229" url="https://pl.wikipedia.org/wiki?curid=1403229" title="Stanisław Mikołajczak">
Stanisław Mikołajczak

Stanisław Kazimierz Mikołajczak (ur. 7 czerwca 1944) – polski filolog, językoznawca, wykładowca akademicki, profesor nauk humanistycznych.
Życiorys.
Ukończył studia na Uniwersytecie im. Adama Mickiewicza w Poznaniu. Na tej samej uczelni uzyskał stopień naukowy doktora. Habilitował się również na UAM w 1988 na podstawie rozprawy zatytułowanej "Składnia tekstów naukowych. Dyscypliny humanistyczne". W 2004 otrzymał tytuł profesora nauk humanistycznych. Specjalizuje się w zakresie językoznawstwa polskiego.
Zawodowo związany z Uniwersytetem im. Adama Mickiewicza. Doszedł do stanowiska profesora zwyczajnego w Instytucie Filologii Polskiej na Wydziale Filologii Polskiej i Klasycznej. Obejmował funkcje prodziekana tego wydziału i kierownika Zakładu Gramatyki Współczesnego Języka Polskiego i Onomastyki. Został też członkiem Komitetu Językoznawstwa PAN i redaktorem serii językoznawczej "Poznańskie Studia Polonistyczne".
W okresie PRL był członkiem Stronnictwa Demokratycznego. W 1980 zaangażował się w działalność NSZZ „Solidarność”, był internowany w okresie stanu wojennego od 13 grudnia 1981 do 5 lipca 1982. Od lat 90. zasiadał we władzach krajowych Partii Chrześcijańskich Demokratów, PPChD i SKL-RNP. W okresie rządu Hanny Suchockiej był dyrektorem zespołu doradców wicepremiera Pawła Łączkowskiego. W kadencji 1998–2002 sprawował mandat radnego Poznania z ramienia Akcji Wyborczej Solidarność. W 2011 stanął na czele Akademickiego Klubu Obywatelskiego im. Prezydenta Lecha Kaczyńskiego. W 2015 był kandydatem Prawa i Sprawiedliwości w wyborach do Senatu z okręgu wyborczego nr 91 w Poznaniu, nie uzyskując mandatu. Objął również funkcję przewodniczącego Komitetu Odbudowy Pomnika Wdzięczności w Poznaniu.
Odznaczenia.
W 2017 odznaczony przez prezydenta Andrzeja Dudę Krzyżem Komandorskim Orderu Odrodzenia Polski. W 2011 otrzymał Krzyż Wolności i Solidarności.

</doc>
<doc id="1403233" url="https://pl.wikipedia.org/wiki?curid=1403233" title="Rowland Prothero">
Rowland Prothero

Rowland Edmund Prothero, 1. baron Ernle MVO (ur. 6 września 1851, zm. 1 lipca 1937) – brytyjski pisarz i polityk, członek Partii Konserwatywnej, minister w rządach Davida Lloyda George’a.
Był synem wielebnego Canona George’a Prothero i Emmy Money-Kyrle, córki wielebnego Williama Money-Kyrle'a. Wykształcenie odebrał w Marlborough College oraz w Balliol College na Uniwersytecie Oksfordzkim, gdzie uzyskał dyplom pierwszej klasy z historii nowożytnej w 1875 r. W latach 1875-1891 był członkiem All Souls College w Oksfordzie. W 1901 r. otrzymał Królewski Order Wiktoriański.
W 1888 r. opublikował "The Pioneers and Progress of English Farming". W latach 1893-1899 redagował magazyn "Quarterly Review". W latach 1898-1918 był głównym agentem 11. księcia Bedford. W 1893 r. wydał "Life and Correspondence of Arthur Penrhyn Stanley". Był również autorem "Letters and Journals of Lord Byron" oraz autobiografii "From Whippingham to Westminster".
Pierwszą próbę uzyskania mandatu parlamentarnego Prothero podjął w 1910 r., ale jego start w okręgu Biggleswade zakończył się niepowodzeniem. Dopiero w 1914 r. został wybrany do Izby Gmin w wyborach uzupełniających w okręgu Oxford University. W latach 1916-1919 był przewodniczącym Rady Rolnictwa. W 1919 r. otrzymał tytuł 1. barona Ernle i zasiadł w Izbie Lordów.
Zmarł w 1937 r. Jego jedyny syn zginął podczas I wojny światowej, więc tytuł barona wygasł wraz ze śmiercią Rowlanda.

</doc>
<doc id="1403234" url="https://pl.wikipedia.org/wiki?curid=1403234" title="Baron Ernle">
Baron Ernle



</doc>
<doc id="1403235" url="https://pl.wikipedia.org/wiki?curid=1403235" title="Bachus i Ariadna">
Bachus i Ariadna



</doc>
<doc id="1403238" url="https://pl.wikipedia.org/wiki?curid=1403238" title="Armia Przesmyku Karelskiego">
Armia Przesmyku Karelskiego

Armia Przesmyku Karelskiego ("Kannaksen Armeija", "Kan.A") – jedna z armii fińskich sił zbrojnych w czasie wojny zimowej 1939-1940.
Jej dowódcą był gen. por. Hugo Viktor Österman.

</doc>
<doc id="1403239" url="https://pl.wikipedia.org/wiki?curid=1403239" title="Wzór Kleina-Nishiny">
Wzór Kleina-Nishiny



</doc>
<doc id="1403240" url="https://pl.wikipedia.org/wiki?curid=1403240" title="Nei">
Nei

Osoby:
Zobacz też:

</doc>
<doc id="1403241" url="https://pl.wikipedia.org/wiki?curid=1403241" title="Nei (ur. 1980)">
Nei (ur. 1980)

Nei, właśc. Claudinei Alexandre Aparecido (ur. 2 maja 1980 w Avaré) – brazylijski napastnik obecnie grający w Changchun Yatai.
Karierę rozpoczął w klubie Guarani FC, grając tam do 2001 roku. Kolejnym jego klubem był portugalski AD Ovarense. W tym klubie rozegrał 88 spotkań i strzelił 23 gole. Dobre występny Nei'a zaowocowały w 2005 roku transferem do występującego wówczas w rozgrywkach portugalskiej SuperLigi Moreirense F.C. W 2006 Nei roku przeszedł do klubu Naval 1º de Maio, gdzie zdobył 10 bramek w 28 meczach. W czerwcu 2007 przeszedł do CSKA Sofia za sumę ok. 500 000 euro. W klubie tym w sezonie 2007/2008 rozegrał 27 meczów i strzelił 14 bramek, co pozwoliło mu zająć 2. miejsce w klasyfikacji najlepszych strzelców bułgarskiej A PFG.
Na początku sierpnia zawodnik miał przejść do Wisły Kraków, jednak do transferu nie doszło. Ostatecznie Nei podpisał kontrakt z klubem Asz-Szabab Rijad.

</doc>
<doc id="1403242" url="https://pl.wikipedia.org/wiki?curid=1403242" title="DC++">
DC++

DC++ – najbardziej popularny, darmowy program wymiany plików P2P – Direct Connect. Klient pod system operacyjny Windows.
Program służy do połączenia się z serwerem, zwanym "hubem", który umożliwia połączenie z innymi użytkownikami programu. Program autorstwa Jacka Sieki.
Główne cechy programu to:

</doc>
<doc id="1403244" url="https://pl.wikipedia.org/wiki?curid=1403244" title="Jakub Trzecieski">
Jakub Trzecieski

Jakub Piotr Ignacy Trzecieski herbu Strzemię (ur. 1766 w Ladzinie - zm. 19 października 1830 w Dynowie) – rotmistrz pułku pancernego, utworzył wśród mieszczan Dynowską Gwardię Narodową. 
Syn Stanisława Jana Trzecieskiego odziedziczył Dynów, Igiozê i Łubno. Kupił Olchowę i Sielec, a także Miejsce Piastowe i Lubatówkę. Zarządzał wiele lat Żohatynem. 
Ok. 1814 r. wzniósł w odziedziczonym Dynowie dwór o klasycyzujących formach, który zachował się do czasów II wojny światowej. Kilka lat przed wybudowaniem posiadłości ożenił się z Franciszką Głogowską i miał z nią sześcioro dzieci: Józef, Hieronim, Henryk, Stanisław, Katarzyna i Antonina. W 1817 został członkiem Stanów Galicyjskich.

</doc>
<doc id="1403248" url="https://pl.wikipedia.org/wiki?curid=1403248" title="Zespół Cheneya">
Zespół Cheneya



</doc>
<doc id="1403249" url="https://pl.wikipedia.org/wiki?curid=1403249" title="HFB 320 Hansa">
HFB 320 Hansa

HFB 320 Hansa – dwusilnikowy samolot transportowy i dyspozycyjny, produkowany w latach 1964-1973 przez niemiecką firmę Hamburger Flugzeugbau.
14 egzemplarzy tego samolotu było wykorzystywanych przez Bundeswehrę do transportu osobistości oraz do celów szkoleniowych.

</doc>
<doc id="1403250" url="https://pl.wikipedia.org/wiki?curid=1403250" title="Okręg wyborczy Oxford University">
Okręg wyborczy Oxford University

Okręg wyborczy Oxford University powstał w 1603 r. i wysyłał do angielskiej, a następnie brytyjskiej, Izby Gmin dwóch deputowanych. Prawo głosu w tym okręgu mieli wszyscy absolwenci Uniwersytetu Oksfordzkiego. Okręg został zlikwidowany w 1950 r.

</doc>
<doc id="1403251" url="https://pl.wikipedia.org/wiki?curid=1403251" title="MBB HFB 320 Hansa">
MBB HFB 320 Hansa



</doc>
<doc id="1403252" url="https://pl.wikipedia.org/wiki?curid=1403252" title="Salomon Isaac">
Salomon Isaac

Salomon Isaac, Salomon Isaac zu Pless (ur. ok. 1730, zm. po 1794) – żydowski kupiec, agent handlowy, przedsiębiorca górniczy działający w Brabancji i na Górnym Śląsku, od 1779 wyższy urzędnik nowo powstałego pruskiego urzędu górniczego w Tarnowskich Górach, jeden z twórców podwalin śląskiego górnictwa i hutnictwa.
Życiorys.
Prawdopodobnie pochodził z rodziny Izaak-Tietzow, która z Awinionu poprzez Holandię przywędrowała do Niemiec. Salomon Isaac podawany jest w różnych źródłach jako "Isaac z Brabant"u (bo najprawdopodobniej właśnie z Brabancji pochodziła jego rodzina i tam urodził się on sam), "Isaac zu Pless" (pol.: "Isaac pszczyński") – bowiem stamtąd pochodzą pierwsze szersze informacje o jego pobycie na ziemiach śląskich – w 1765 roku uzyskał, jako Żyd, zgodę na osiedlenie się w Pszczynie lub "Izaac bytomski" (co wiąże się z jego osiedleniem się w tym mieście pod koniec życia).
W latach 50. XVIII w. działał na pograniczu Belgii i Niderlandów, zarządzając tam kopalnią. W latach 1761–1765 był w Wieliczce agentem handlowym pośredniczącym w handlu solą. W 1765 r. dzięki interwencji króla Prus Fryderyka II Wielkiego (od 1678 r. w mieście obowiązywał zakaz osiedlania się Żydów), kupił dom i osiedlił się w Pszczynie. Dysponując królewskim "General-, Schutz- und Handels-Privilegium" (pol.: "Generalnym Przywilejem Ochrony i Handlu") zajął się handlem miejscowym suknem, eksportując je do Małopolski i dalej na wschód i południe, aż do Turcji.
W 1779 r. działał na ziemi bytomskiej. W tym roku rozpoczął współpracę z Friedrichem Antonem von Heynitzem w zakresie odnowienia wydobycia rud ołowiu i srebra w rejonie Tarnowskich Gór (Strzybnica) i Piekar Śląskich. W tym samym roku pruski minister do spraw Śląska, Karl Georg von Hoym, powołał go na stanowisko przysięgłego górniczego (niem. "Berggeschworener") w obejmującej cały Górny Śląsk deputacji górniczej (później urzędu górniczego) z Tarnowskich Gór, powierzając mu nadzór nad kopalniami ołowiu, srebra i żelaza. W latach 80. XVIII wieku odkrył złoża węgla kamiennego koło Niewiadomia, Czernicy i Czerwionki, za co otrzymał od barona Heinitza wynagrodzenie w wysokości 100 talarów.
Isaac współpracował z hrabią Fryderykiem Redenem. W marcu 1789 r. został mianowany przez Redena na górmistrza, ze stałą pensją, i został skierowany do pracy w Gliwicach, a w listopadzie tego roku otrzymał specjalny nadzór nad kopalniami węgla kamiennego. W 1790 roku zlokalizował płytko zalegające pokłady węgla kamiennego pomiędzy osadami Zaborze i Pawłów oraz wsiami Zabrze a Łagiewnikami, co zaowocowało powstaniem w 1791 kopalń Königin Luise oraz Prinz Karl von Hessen. Następnie w ciągu niespełna dwóch lat na terenie pomiędzy Bytomiem a Pszczyną i Czerwionką oraz między Gliwicami a późniejszą Królewską Hutą (wtedy "Königshütte") odkrył szereg płytko zalegających pokładów węgla kamiennego, które dały początek górnictwu węgla kamiennego na Górnym Śląsku. Po 1791 r. Salomon Isaac, już jako właściciel kilku kopalń i hut osiadł w Bytomiu. Później nie mamy już o nim żadnych pewnych informacji. Istnieje przypuszczenie, że w latach 1792–1794 (lub 1795) pełnił przez jakiś czas najwyższą funkcję w pruskiej państwowej hierarchii górniczej na Śląsku – starosty górniczego.
Jest jedną z ważniejszych, lecz wciąż słabo znaną postacią związaną z historią górnośląskiego górnictwa i hutnictwa. Jego działalność wywarła znaczący wpływ na uprzemysłowienie Pszczyny, okolic Rybnika, Piekar Śląskich, Tarnowskich Gór, na narodziny Królewskiej Huty, czyli dzisiejszego Chorzowa, rozwój górnictwa i hutnictwa Świętochłowic, Bytomia, Rudy Śląskiej oraz Zabrza, zwłaszcza zaś takich zakładów jak: kopalnia "Friedrich" (później ZGH "Orzeł Biały"), "Hoym" (obecnie "Rydułtowy-Anna"), "Königin Luise" (obecnie "Skansen Górniczy Królowa Luiza"), "Książę Karol Heski" (później "Król") i związanej z nią "Königshütte" (później "Huta Piłsudskiego", a potem "Huta Kościuszko"), a także "Friedenshütte" (później "Huta Pokój").

</doc>
<doc id="1403253" url="https://pl.wikipedia.org/wiki?curid=1403253" title="Ryavallen">
Ryavallen

Ryavallen – wielofunkcyjny stadion w mieście Borås w Szwecji. Od 1941 do 2004 był stadionem domowym klubu IF Elfsborg, który obecnie rozgrywa mecze nowym obiekcie Borås Arena. Podczas Mistrzostw Świata w Piłce Nożnej 1958 odbył się na nim mecz pomiędzy ZSRR a Austrią oraz Anglią i Austrią. Obiekt jest obecnie używany do lekkoatletyki.
W 1961 roku podczas meczu pomiędzy IF Elfsborg a IFK Norrköping na stadionie zasiadła rekordowa liczba kibiców – 22654.

</doc>
<doc id="1403254" url="https://pl.wikipedia.org/wiki?curid=1403254" title="Motocyklowe Grand Prix Stanów Zjednoczonych 2008">
Motocyklowe Grand Prix Stanów Zjednoczonych 2008

Wyścig o Motocyklowe Grand Prix Stanów Zjednoczonych 2008 odbył się 20 lipca 2008 na torze Raceway Laguna Seca. Była to jedenasta edycja zawodów o wielką nagrodę Stanów Zjednoczonych, a zarazem jedenasta eliminacja Motocyklowych Mistrzostw Świata w 2008 roku.
Zawody odbyły się tylko w klasie MotoGP.
Przebieg kwalifikacji.
Casey Stoner przez większość kwalifikacji miał najlepsze tempo jazdy, co spowodowało jego piąte z rzędu zwycięstwo w kwalifikacjach. Australijczyk zdetronizował rywali w rywalizacji o pole position. Zawodnik pochodzący z Kurri-Kurri wyprzedził drugiego Valentino Rossiego o 0,447 sekundy, przy czym jako jedyny zszedł poniżej bariery czasu 1 minuty i 21 sekund poprawiając dotychczasowy rekord kwalifikacji aż o 1,592 sekundy. Pierwszy rząd uzupełnił reprezentant gospodarzy Nicky Hayden z teamu Repsol Honda. Jego kolega z drużyny – Daniel Pedrosa nie wystartował w kwalifikacjach z powodu kontuzji nabytej po upadku podczas Grand Prix Niemiec. Drugą linię startową otworzył Jorge Lorenzo, który jako ostatni z zawodników startujących w kwalifikacjach stracił mniej niż jedną sekundę do zwycięzcy. Poza Hiszpanem w drugiej linii wystartowali Brytyjczyk James Toseland oraz Francuz Randy de Puniet.
Pierwsza linia startowa
Wyścig.
 Grand Prix Stanów Zjednoczonych w klasie MotoGp
Początek: 14:00 (czas miejscowy) / 23:00 (CET)
Uczestników: 18 (dojechało 17)
Nawierzchnia: sucha
Pogoda: 16'C słonecznie

</doc>
<doc id="1403256" url="https://pl.wikipedia.org/wiki?curid=1403256" title="MBB Bo 105">
MBB Bo 105



</doc>
<doc id="1403260" url="https://pl.wikipedia.org/wiki?curid=1403260" title="Siatka Amslera">
Siatka Amslera



</doc>
<doc id="1403262" url="https://pl.wikipedia.org/wiki?curid=1403262" title="Zim Zum">
Zim Zum

Zim Zum, właśc. Timothy Michael Linton (ur. 25 czerwca 1969 w Chicago) – amerykański muzyk rockowy, kompozytor, gitarzysta zespołów Life, Sex &amp; Death oraz Marilyn Manson (w latach 1996–1998). Jego obecne projekty to Pleistoscene oraz The Pop Culture Suicides. Pseudonim "Zim Zum" jest odpowiednikiem pojęcia "Tzimtzum" (Cimcum), wywodzącego się z nauki Kabały.
Życiorys.
Głównym etapem w jego karierze była współpraca z kapelą Marilyn Manson. Linton był jednym ze stu pięćdziesięciu gitarzystów ubiegających się o posadę w zespole i jednym z piętnastu wysłuchanych przez frontmana. Ostatecznie wypadł najlepiej i towarzyszył zespołowi w latach 1996–1997 na trasie "Dead to the World". Fani grupy Marilyn Manson zobaczyli go po raz pierwszy na koncercie zorganizowanym przez wytwórnię Nothing Records, podczas głośnego koncertu zatytułownaego "Night of Nothing", który miał miejsce 9 maja 1996 roku w Irving Centre w Nowym Jorku. Jego pierwszy teledysk nagrany wspólnie z grupą to "The Beautiful People". Używając scenicznego pseudonimu "Zim Zum", Linton stał się pierwszym członkiem kapeli, który nie używał pseudonimu będącego połączeniem imienia seks-symbolu z nazwiskiem seryjnego mordercy. Według Jeordiego White’a (Twiggy Ramirez), jego pseudonim pochodzi od postaci z gry komputerowej "Dungeons &amp; Dragons", natomiast Manson twierdzi, iż wywodzi się z koncepcji Kabały, określanej mianem Tzimtzum. Linton przyczynił się do powstania 12. z 14. kawałków wydawnictwa kapeli z 1998 roku pod tytułem "Mechanical Animals". Powód, dla którego odszedł z zespołu nie był do końca znany. Sam Marilyn Manson twierdzi, że Linton został wyrzucony za "nadmierne problemy i nie wystarczające zaangażowanie". Linton został zastąpiony przed rozpoczęciem trasy promującej "Mechancal Animals" przez Johna 5.

</doc>
<doc id="1403266" url="https://pl.wikipedia.org/wiki?curid=1403266" title="Timothy Michael Linton">
Timothy Michael Linton



</doc>
<doc id="1403268" url="https://pl.wikipedia.org/wiki?curid=1403268" title="George Coyne">
George Coyne

George V. Coyne SJ (ur. 19 stycznia 1933 w Baltimore, zm. 11 lutego 2020 w Syracuse) – amerykański duchowny katolicki (jezuita), astrofizyk, długoletni dyrektor Watykańskiego Obserwatorium Astronomicznego (1978–2006). 
Założyciel grupy badawczej VORG przy "Steward Observatory" na Uniwersytecie Arizony w Tucson (Arizona), przewodniczący "Vatican Observatory Foundation" (VOF) oraz "Society of Friends of the Vatican Observatory", członek Papieskiej Akademii Nauk i wielu towarzystw naukowych na świecie, członek "Komisji do Sprawy Galileusza".
G.V. Coyne był m.in. profesorem na Wydziale Astronomii Uniwersytetu Arizony w Tucson, dyrektorem "Catalina Observatory", zastępcą dyrektora "University of Arizona Observatoires" oraz "Lunar and Planetary Laboratory".
Życiorys.
G.V. Coyne studiował matematykę na "Fordham University" (Nowy Jork); tam też studiował filozofię, zaś teologię – w "Woodstock College" (Maryland). Kolejne studia – z astronomii – zwieńczył w 1962 doktoratem w "Georgetown University". Prowadził badania w "Harvard University", wykładał na "University of Scranton".
Został wyświęcony na kapłana w zakonie jezuitów (1965), gdzie otrzymał misję do pracy naukowej.
Pragnąc zostać astronautą, przeszedł pełen trening w Programie Apollo, nie poleciał jednak na Księżyc.
Jako członek "Komisji do Sprawy Galileusza", która powstała jako odpowiedź na wezwanie papieża Jana Pawła II ogłoszone w setną rocznicę urodzin Alberta Einsteina (1979), G.V. Coyne rozpoczął serię publikacji znanych jako "Studi Galileiani", dotyczących tzw. "przypadku Galileusza".
Od 1987, kiedy odbyło się w Krakowie sympozjum z racji jubileuszu 300-lecia wydania "Philosophie Naturalis Principia Mathematica" Izaaka Newtona, G.V. Coyne organizował kolejne konferencje związane z relacjami nauka-wiara.
W 1988 Jan Paweł II wystosował "Posłanie do Wielebnego Ojca George’a V. Coyne’a SJ, Dyrektora Obserwatorium Watykańskiego", będące swego rodzaju dokumentem Kościoła katolickiego dotyczącym dialogu nauka-wiara.
Ośrodek Badań Interdyscyplinarnych w Krakowie prowadził szereg wykładów zatytułowanych "Wykłady Coyne’a". 
Nagrody i wyróżnienia.
G.V. Coyne był doktorem honoris causa, m.in.:
Dedykowano mu planetoidę (14429) Coyne (1991 XC).

</doc>
<doc id="1403269" url="https://pl.wikipedia.org/wiki?curid=1403269" title="(14834) Isaev">
(14834) Isaev

(14834) Isaev – planetoida z pasa głównego asteroid okrążająca Słońce w ciągu 3 lat i 164 dni w średniej odległości 2,28 j.a. Została odkryta 17 września 1987 roku w Krymskim Obserwatorium Astrofizycznym w Naucznym na Półwyspie Krymskim przez Ludmiłę Czernych. Nazwa planetoidy pochodzi od "Aleksieja Michajłowicza Isajewa" (1908-1971), konstruktora zaangażowanego w stworzenie cieczy napędowej dla pojazdów kosmicznych. Przed nadaniem nazwy planetoida nosiła oznaczenie tymczasowe (14834) 1987 SR17.

</doc>
<doc id="1403274" url="https://pl.wikipedia.org/wiki?curid=1403274" title="Mike di Meglio">
Mike di Meglio

Mike di Meglio (ur. 17 stycznia 1988 w Tuluzie) – francuski motocyklista.
Kariera.
Pierwszy raz wystąpił na mistrzostwach świata 6 kwietnia 2003 roku w Grand Prix Japonii, zajmując 22. miejsce. Pierwszy raz na podium stanął podczas wyścigu o Grand Prix Wielkiej Brytanii w 2003 roku. Zajmując drugie miejsce, tracąc niecałe 2,5 sekundy. Po raz pierwszy wygrał 23 października tego samego roku w Grand Prix Turcji. Na kolejne zwycięstwo czekał prawie pięć lat kiedy to w swoim domowym wyścigu stanął na najwyższym stopniu podium w klasie 125 cm³. Po wyścigu o Grand Prix Australii zapewnił sobie pierwszy tytuł mistrzowski.
Będąc na fali od razu postanowił przenieść się do klasy 250 cm³, startował w barwach Aspar Racing Team u boku Alvaro Bautisty. W debiutanckim starcie, di Meglio ruszał z trzeciego pola startowego, lecz bardzo szybko, bo jeszcze na pierwszym okrążeniu, spadł i był 11, następnie przedzierał się przez stawkę, żeby pod sam koniec wyprzedzić Bautistę i Rafaela de Rosę, kończąc zmagania na najniższym stopniu podium. Kolejne wyniki nie były już tak imponujące, choć udało się zaliczyć jedno 2. miejsce w Portugalii.
2010 był kompletną klapą, Francuz nie dogadywał się ze swoim motocyklem i nie odegrał żadnej roli w mistrzostwach. Podobnie działo się w 2011, 2012 i 2013, szukając jak najlepszego dla siebie rozwiązania, di Meglio zmieniał zespoły, motocykle, jednak nigdy nie zbliżył się do dyspozycji z 2008, gdy wygrywał tytuł 125cm3.
Kolejna szansa przyszła w 2014, Mike otrzymał propozycję od Avintia Racing, żeby ścigać się w królewskiej klasie, lecz w stawce 27 motocyklistów zajął 3. miejsce..., ale od końca, 3-krotnie punktował (12, 13 i 14. miejsce). W następnym sezonie zebrał 8 punktów, zajmując 24. miejsce.

</doc>
<doc id="1403278" url="https://pl.wikipedia.org/wiki?curid=1403278" title="Afryka Reggae Festival w Toruniu">
Afryka Reggae Festival w Toruniu



</doc>
<doc id="1403280" url="https://pl.wikipedia.org/wiki?curid=1403280" title="Zespół pseudotalidomidowy">
Zespół pseudotalidomidowy



</doc>
<doc id="1403282" url="https://pl.wikipedia.org/wiki?curid=1403282" title="Gra losowa">
Gra losowa

Gra losowa – gra, której wynik jest w dużym stopniu uzależniony od czynników losowych. Do gier tych zwykle używa się kości, bąków, kart czy ruletki. Gry losowe odbywają się zazwyczaj na pieniądze.
Niektóre gry losowe mogą wymagać również pewnych umiejętności. Ma to miejsce w grach, w których uczestnik musi podejmować decyzje m.in. na podstawie decyzji i reakcji innych uczestników. Na przykład w pokerze czy blackjacku gracze czasami prowokują innych graczy (na przykład stwarzają pozory, jakoby mają dobre karty, podczas gdy nie jest to prawdą). Różnica pomiędzy „losem” a „umiejętnościami” jest istotna, jako że w niektórych krajach gry losowe są niedozwolone lub przynajmniej określono w prawie (np. w Polsce), czym one są lub nie są.
Przykłady gier losowych:

</doc>
<doc id="1403284" url="https://pl.wikipedia.org/wiki?curid=1403284" title="Life, Sex &amp; Death">
Life, Sex &amp; Death

Life, Sex &amp; Death - amerykański zespół hardrockowy działający w latach 1990-1996.

</doc>
<doc id="1403287" url="https://pl.wikipedia.org/wiki?curid=1403287" title="Szczecin Wzgórze Hetmańskie">
Szczecin Wzgórze Hetmańskie

Szczecin Wzgórze Hetmańskie – stacja kolejowa położona w szczecińskiej dzielnicy Pomorzany pomiędzy ulicami Białowieską, Milczańską oraz Orawską.
Informacje ogólne.
Do 2001 roku na stacji kończyły trasę niektóre pociągi osobowe. Obecnie przez stację przejeżdżają wyłącznie pociągi towarowe jadące w stronę Polic. Najbliższy przystanek komunikacji publicznej to "Dunikowskiego", obsługujący linie 53, 523 i 529.
Lokomotywownia.
Na terenie stacji znajduje się jedna z trzech czynnych (obok Portu Centralnego oraz Kołobrzegu) lokomotywowni w województwie. Należy ona do spółki Polregio, a wzniesiona została w latach 30. XX wieku. Stacjonują tu jednostki obsługujące ruch pociągów regionalnych, a także inne pojazdy trakcyjne potrzebne np. do wykonywania manewrów.
Centrum Szkolenia Maszynistów.
W 2018 r. na terenie lokomotywowni oddano do użytku Centrum Szkolenia Maszynistów, wyposażone m.in. w nowoczesny symulator do szkolenia maszynistów. Symulator, odzwierciedlający jazdę pociągiem Impuls, wykonały firmy Newag i Autocomp Menagement. Oprócz maszynistów w Centrum szkoleni będą także kierownicy pociągów, rewidenci taboru, ustawiacze, manewrowi, konduktorzy i kasjerzy biletowi. W budynku Centrum znajduje się także niewielkie muzeum kolejnictwa.

</doc>
<doc id="1403290" url="https://pl.wikipedia.org/wiki?curid=1403290" title="Jayson Gonzales">
Jayson Gonzales



</doc>
<doc id="1403294" url="https://pl.wikipedia.org/wiki?curid=1403294" title="Blue Ridge Mountains">
Blue Ridge Mountains



</doc>
<doc id="1403298" url="https://pl.wikipedia.org/wiki?curid=1403298" title="The Silent Majority">
The Silent Majority

The Silent Majority – jedyny album amerykańskiego zespołu hardrockowego Life, Sex &amp; Death, wydany w roku 1992.

</doc>
<doc id="1403307" url="https://pl.wikipedia.org/wiki?curid=1403307" title="Bogdan Gunia">
Bogdan Gunia

Bogdan Gunia (ur. 5 stycznia 1957 w Trzebini) – polski piłkarz, prawy obrońca Górnika Zabrze w latach 1980-1986, dwukrotny Mistrz Polski w latach 1985 i 1986, kapitan drużyny w latach 1984-1986. Wychowanek Hutnika Trzebinia, w latach 1976-1980 występował również w ROW Rybnik. W 1986 roku wyjechał do Szwajcarii, gdzie występował w klubie FC Grenchen. Obecnie pracuje tam jako trener.

</doc>
<doc id="1403308" url="https://pl.wikipedia.org/wiki?curid=1403308" title="Days of Darkness">
Days of Darkness

Days of Darkness – album kompilacyjny amerykańskiej grupy muzycznej Testament.
Lista utworów.
Opracowano na podstawie materiału źródłowego.

</doc>
<doc id="1403309" url="https://pl.wikipedia.org/wiki?curid=1403309" title="E121 (dokument)">
E121 (dokument)

E121 ("Zaświadczenie o zarejestrowaniu emeryta/rencisty lub członków jego rodziny i o aktualizacji wykazów") – dokument, na podstawie którego przysługuje prawo do korzystania ze świadczeń zdrowotnych w państwie zamieszkania w Europejskim Obszarze Gospodarczym (EOG).
Sytuacja w Polsce.
Osoby zamieszkałe w krajach EOG i pobierające świadczenia emerytalne lub rentowe z ZUS, KRUS lub Zakładu Emerytalno-Rentowego MSWiA, Wojskowego Biura Emerytalnego, Biura Emerytalnego Służby Więziennej lub z jednostki organizacyjnej Ministerstwa Sprawiedliwości wypłacającej uposażenia sędziom i prokuratorom w stanie spoczynku oraz członkom ich rodzin, mają możliwość uzyskania prawa do korzystania ze świadczeń medycznych na koszt Polski.
Narodowy Fundusz Zdrowia pokrywa koszty leczenia po spełnieniu poniższych warunków:

</doc>
