<doc id="1412816" url="https://pl.wikipedia.org/wiki?curid=1412816" title="Ostrożeń krótkołodygowy">
Ostrożeń krótkołodygowy

Ostrożeń krótkołodygowy, ostrożeń bezłodygowy ("Cirsium acaule" (L.) A.A.Weber ex Wigg.) – gatunek roślin z rodziny astrowatych. Jego zasięg obejmuje Europę Środkową i Zachodnią. Przez Polskę biegnie wschodnia granica zasięgu – roślina spotykana jest w północnej i zachodniej części kraju. Jest to niska bylina rosnąca na suchych łąkach, pastwiskach i obrzeżach lasów. Nie ma znaczenia użytkowego. W przypadku licznego występowania na pastwiskach uznawana jest na nich za chwast. Gatunek jest bardzo zmienny i tworzy szereg mieszańców z innymi przedstawicielami rodzaju ostrożeń.
Rozmieszczenie geograficzne.
Gatunek europejski. W południowej części kontynentu występuje na obszarach górskich w rozproszeniu we wschodniej Hiszpanii i liczniej w Pirenejach, na nielicznych stanowiskach w Apeninach, w północno-zachodniej części Gór Dynarskich i na pojedynczych stanowiskach w Karpatach w Rumunii. Zwarty zasięg obejmuje Francję (bez Normandii), południowo-wschodnią Anglię (z pojedynczymi stanowiskami w jej północnej części i Kornwalii, a poza tym w Walii), kraje alpejskie i Niemcy (gatunek rzadki jest jednak w północno-zachodniej ich części i sąsiedniej Holandii), Danię i południową Szwecję, kraje bałtyckie, północną i zachodnią część Polski oraz Czechy i Słowację.
W Polsce najliczniejsze stanowiska ma na Pojezierzach Południowobałtyckich i Dolnym Śląsku. Rzadki jest na Pobrzeżach Południowobałtyckich, w Sudetach, w zachodniej części Wyżyn Polskich i w Polsce północno-wschodniej. Nie przekracza na wschód i południe linii Wisły i Bugu.
Zasięg gatunku najwyraźniej na północy ograniczany jest przez niskie temperatury zimowe, a na południu wykazuje zbieżność z izotermami miesięcy letnich wskazując na nietolerancję zbyt wysokich temperatur na zasiedlanych suchych i przepuszczalnych siedliskach.
W południowej części zasięgu rośnie w górach sięgając 2350 m n.p.m. w szwajcarskiej Gryzonii i 2200 m n.p.m. w Tyrolu. Na Półwyspie Iberyjskim rośnie na rzędnych od 700 do 3000 m n.p.m.
Biologia.
Rozwój.
Ostrożeń krótkołodygowy to bylina – hemikryptofit.
Nasiona kiełkują zarówno jesienią, jak i wiosną. Liścienie rozwijają się po tym jak korzeń pierwotny osiągnie 2–3 cm długości. Siewka ma hipokotyl zielny i nagi długości od 1 do 3 cm. Dwa jajowate liścienie o nasadzie zbiegającej osadzone są na ogonkach długości 2–5 mm, z nieco pochwiastą nasadą. Blaszka liścieni osiąga 10–17 mm długości i 6–11 mm szerokości. Epikotylu brak. Kolejne liście wyrastają skrętolegle, na dłuższych ogonkach (do 20 mm), o blaszce eliptycznej, osiągającej od 1 do nieco ponad 3 cm, z nielicznymi drobnymi kolcami na brzegu i wielokomórkowymi włoskami. W optymalnych warunkach rozwoju (nasłonecznione stanowisko) rozwój korzenia pierwotnego jest bardzo szybki. W pierwszym roku pęd młodej rośliny wznosi się pionowo. W drugim sezonie rośliny już mogą zakwitnąć, a z ich bocznych pączków wyrasta od 4 do 6 kłączy, które przyrastają o 1–2,5 cm rocznie dzielą się systematycznie i rozwijając rozety potomne tworzą kolistego kształtu kolonię. Z corocznych przyrostów kłącza rozwija się latem po kilka silnie rosnących korzeni, z których pojedyncze zachowują się dłużej – przez co najmniej 5–6 lat. Jesienią liście zamierają i zimą roślina jest bezlistna. Po rozetach liściowych zostają na kłączu okrągłe blizny, dzięki czemu obliczono, że kłącza zachowują żywotność przez ok. 15–20 lat. Całe rośliny rozrastając się klonalnie u najbardziej rozległych okazów zajmują płaty o 2 m średnicy, co oznacza że osiągają ok. 60–80 lat.
Rozety liściowe rozwijają się w kwietniu, a kwiatostan rozwijać się zaczyna w czerwcu. Kwitnienie trwa od lipca do września, w cieplejszych regionach zaczyna się już w czerwcu. Do zakwitnienia rośliny muszą przejść okres chłodów – w przypadku uprawy w warunkach szklarniowych – pozostają w stanie wegetatywnym. Rozwój kwiatów inicjowany jest wydłużeniem się dnia do 15 godzin. Kwiaty rozwijają się sukcesywnie w koszyczku od zewnątrz do wewnątrz. Co noc kolejny okółek kwiatów w koszyczku wydłuża się, rano kwiaty się otwierają i między godziną 10 a 12 wydłużający się słupek wypycha pyłek z pylników i rurki korony, a następnie przez kilka godzin eksponowane jest znamię na przyjęcie pyłku z innych kwiatów. Kwiaty są samopłonne i owadopylne, przy czym najczęściej zapylane są przez pszczoły (rodzaje "Bombus", "Psithyrus", "Apis"), a poza tym bzygowate, chrząszcze i motyle. Owoce dojrzewają w ciągu 4–5 tygodniu po przekwitnieniu ostatnich kwiatów w koszyczku. Dojrzewa ich zawsze mniej niż wynosi liczba kwiatów i ogromny wpływ na ich rozwój ma pogoda – zacienienie (zachmurzenie) i częste opady w czasie dojrzewania owoców powodują znaczny spadek udziału owoców z rozwiniętym w pełni zarodkiem. Owoce są wiatrosiewne, w centrum zasięgu gatunku zawiązywane są regularnie co roku, a w populacjach na północnej granicy zasięgu – nieregularnie. Owoce rozprzestrzeniane są przez wiatr (anemochoria) – puch kielichowy rozpościerający się na nich w czasie słonecznej pogody działa jak aparat spadochronowo-lotny, znacznie zmniejszając tempo spadania owocu, wynoszące w efekcie 0,30 m/s. W przypadku utrzymywania się pogody deszczowej owoce się nie rozsiewają – pozostają otulone okrywą i cały kwiatostan może opaść na ziemię i zgnić. Po natychmiastowym wysianiu owoców kiełkuje od 40 do 70% z nich, a po przechowaniu ich i wysianiu wiosną – kiełkują wszystkie. Owoce zachowują długo zdolność do kiełkowania zagrzebane w glebie, ale przechowywane w suchym pomieszczeniu tracą ją po dwóch latach. 
Późnym latem silnie rosną na kłączu pąki boczne, z których rozwiną się kolejne odcinki kłącza zwieńczone w następnym sezonie nowymi rozetami liści.
Na stanowiskach zagęszczenie pędów jest zróżnicowane, choć zwykle skupiskowe ze względu na rozgałęzianie się kłącza – na 1 m2 może występować nawet do 50 rozet tego gatunku.
Rośliny z populacji przy północnej granicy zasięgu zawiązują liczniej owoce tylko w przypadku długiego i ciepłego lata (znaczące są temperatury w sierpniu i wrześniu). W przypadku nieodpowiednich warunków (mniejsze nasłonecznienie) tylko nieliczne owoce zawierają pełne nasiona. Dodatkowo w przypadku pogody deszczowej w okresie letnim często pędy są porażane przez gronkowca szarego "Botrytis cinerea" i w owocach rozwijają się jego sklerocja, co skutkuje obumieraniem zarodków.
Genetyka.
Liczba chromosomów 2n=34. Masa genomu wynosi średnio 2,62 pg. W wynikach wizualizacji DNA z wykorzystaniem DAPI u tego gatunku zarejestrowano dużą zmienność rezultatów, co tłumaczone jest częstym występowaniem chromosomów nadliczbowych (chromosomów B) – rzecz wyjątkowa wśród europejskich przedstawicieli rodzaju ostrożeń "Cirsium".
Ekologia.
Siedlisko.
Ostrożeń krótkołodygowy rośnie na suchych łąkach i pastwiskach oraz na obrzeżach lasów. Występuje na przepuszczalnych glebach bogatych w węglan wapnia, często na rędzinach, także na bardzo płytkich glebach powstających na skałach wapiennych, ale też na glebach powstających z glin i na piaskach zasobnych w węglan wapnia (w tym na nadmorskich wydmach w Belgii i Francji). Odczyn gleby ze względu na znaczną z reguły zawartość kationów wapnia jest alkaliczny. Wyjątkowo rośliny te zasiedlają lub utrzymują się na glebach, które w powierzchniowej warstwie są kwaśne (np. na wrzosowiskach powstających na skałach wapiennych). Podawany jest także z wysychających gleb torfowych. Jednak przy pH mniejszym od 4,5 siewki tego gatunku nie kiełkują. 
Interakcje międzygatunkowe.
W klasyfikacji zbiorowisk roślinnych Europy Środkowej jest to gatunek charakterystyczny dla rzędu "Brometalia erecti" i klasy (Cl.) "Festuco-Brometea". W Czechach wskazany jako charakterystyczny dla związku "Bromion erecti", rejestrowany zwłaszcza w zespole "Ononido spinosae-Cirsietum acaulis". Poza tym stwierdzany jest także w murawach bliźniczkowych i w zbiorowiskach na przesuszonym torfie z panującą trzęślicą modrą. Preferuje zbiorowiska, których luźna darń ma wysokość od 2 do 15 cm, w których silniej rosnące trawy pastewne są zgryzane przez zwierzęta lub brak ich w składzie gatunkowym. W miejscach, które porastają silniej rosnącymi trawami, np. w wyniku zaniku wypasu, ostrożeń ten może utrzymywać się przez szereg lat, jednak jego siewki nie kiełkują i w końcu populacja zanika. Siewki tego gatunku kiełkują tylko w lukach w darni trawiastej.
Liście są uszkadzane przez silne i późne przymrozki. Nie szkodzą roślinie okresy suszy – ze względu na bardzo głęboko sięgające korzenie liście nie więdną i pozostają zielone nawet podczas długotrwałej suszy. Gatunkowi temu sprzyja wykaszanie zasiedlanej murawy, ale źle znosi intensywne wydeptywanie. Bydło domowe nie zgryza tej rośliny, a unikając jej zostawia też trawy przerastające i otaczające jej rozety liściowe. W ograniczonym stopniu liście bywają zgryzane przez owce i króliki, przy czym nie powoduje to znaczącej szkody tej roślinie. Chętnie jest ona zjadana przez ślimaki, stanowiące istotne zagrożenie dla siewek, podczas gdy dorosłym roślinom nie wyrządzają znaczącej szkody. Liście minowane bywają przez larwy muchówki "Phytomyza affinis", a galasy tworzy na nich inna muchówka – "Jaapiella cirsiicola". W koszyczkach rzadko znajdowane są larwy motyli z rodzaju "Metzneria", a częściej muchówek z rodzaju "Dasyneura". Na roślinach stwierdzono także rozwój larw motyli "Jordanita globulariae" i "J. notata".
Na korzeniach roślin tego gatunku nie zarejestrowano mikoryzy.
Systematyka i zmienność.
Gatunek w obrębie rodzaju ostrożeń "Cirsium" należy do sekcji "Cirsium". W obrębie rodzaju jest łączony z kilkoma innymi euroazjatyckimi gatunkami o podobnych cechach morfologicznych (w tym zwłaszcza ze skróconą łodygą): "Cirsium esculentum" (od Ukrainy po północne Chiny), "Cirsium rhizocephalum" (od Turcji po Afganistan) i "Cirsium frickii" z Kaukazu. Podobieństwo między tymi gatunkami jest zresztą powodem do tworzenia różnych ujęć systematycznych łączących te taksony jako podgatunki jedne w obrębie drugich (np. "C. rhizocephalum" = "C. esculentum" subsp. "caucasicum", a "C. esculentum" = "C. acaule" subsp. "esculentum" ).
Opisany z Ameryki Północnej "Cirsium acaule" var. "americanum" jest synonimem "Cirsium scariosum" var. "americanum" .
Obok podgatunku typowego "Cirsium acaule" subsp. "acaule" wyróżnia się podgatunek "Cirsium acaule" subsp. "gregarium" występujący w Hiszpanii, w górach Sierra Nevada, Sierra de Cazorla i Sierra de Baza. Rośliny te mają gęste liście, owłosione od spodu na nerwach, i z końcami łatek uzbrojonymi w żółte kolce o długości ok. 1 cm (u formy typowej do 5 mm). Poza typowymi okazami z pojedynczym kwiatostanem, u podgatunku tego koszyczki rozwijają się często w liczbie od dwóch o pięciu.
Rośliny o łodygach wyższych niż zwykle – osiągających do 30 lub 40 cm, czasem rozgałęzionych i zawsze ulistnionych na całej wysokości – opisane zostały jako forma "caulescens" (też: odmiana "caulescens" ). Rośliny z różnych populacji w różnym stopniu mają tendencję do tworzenia form o wyższej łodydze w przypadku wzrostu w miejscu o większej wilgotności i zacienieniu. Część roślin o krótkiej łodydze po przesadzeniu w miejsce zacienione i wilgotniejsze tworzy wysoką łodygę. Poza tym rośliny o wyższej łodydze rosną często wraz z formą typową i obecne są między nimi stopniowe formy pośrednie. Formę o większej liczbie koszyczków niż jeden (zwykle od 2 do 8) opisano jako f. "multiflorum" (nie ma ona rangi taksonomicznej ze względu na wyraźną korelację między liczbą kwiatostanów a wilgotnością gleby – w miejscach o większej wilgotności jest ich więcej).
W obrębie gatunku występuje znaczna zmienność kształtu i wielkości kwiatostanów i owoców. Czasem spotykane są rośliny o kwiatach barwy białej lub jasnoróżowej.
Ostrożeń krótkołodygowy tworzy mieszańce z innymi gatunkami z rodzaju ostrożeń. Najczęściej miesza się w Europie Zachodniej z ostrożniem bulwiastym "C. tuberosum" ("C. × medium" (syn. "C. ×zizianum" )). W Europie Środkowej rozpowszechnione są mieszańce z ostrożniem warzywnym "C. oleraceum". Rzadziej tworzy mieszańce z innymi gatunkami: z ostrożniem błotnym "C. palustre" ("C. ×kirschlegeri" ), lancetowatym "C. vulgare" ("C. ×sabaudum" ), łąkowym "C. rivulare" ("C. ×heerianum" ), polnym "C. arvense" ("C. ×boulayi" lub "C. ×sextenum" ), siwym "C. canum" ("C. ×winklerianum" ), dwubarwnym "C. helenoides", lepkim "C. erisithales", pannońskim "C. pannonicum" ("C. ×freyerianum" ), ciernistym "C. spinosissimum", "Cirsium dissectum" ("C. ×woodwardii" ).
Nazewnictwo.
Naukowa nazwa rodzajowa jest adaptacją greckiej nazwy "kírsion" użytej przez Dioskurydesa w odniesieniu do jakiegoś gatunku ostu (w szerokim znaczeniu tego terminu) stosowanego w leczeniu żylaków (gr. "kírsós"). Nazwa gatunkowa "acaule" oznacza „bezłodygowy” i powstała ze złożenia greckiego "kaulós" – łodyga i "a-" znaczącego przeczenie.
W języku polskim kolczaste byliny z rodzaju "Cirsium" były przemiennie określane jako „ościenie, osty, ostrożnie, ostrzenie”. Krzysztof Kluk w 1805 określił ten gatunek mianem ostu bezprętowego (prętem zwano wówczas łodygę). W przewodniku z 1924 "Rośliny polskie" autorstwa Władysława Szafera, Stanisława Kulczyńskiego i Bogumiła Pawłowskiego gatunek nazwany został „ostrożniem krótkołodygowatym”. W kolejnych wydaniach ich przewodnika wznawianego w ciągu XX wieku ta nazwa została utrwalona w zmodyfikowanej postaci („ostrożeń krótkołodygowy”), stosowanej później i w innych publikacjach. W kluczu do oznaczania roślin naczyniowych Polski niżowej Lucjana Rutkowskiego użyta została nazwa „ostrożeń bezłodygowy”.
Znaczenie użytkowe.
Gatunek ten preferując pastwiska jest na nich uznawany za chwast – składnik bezwartościowy, a przy liczniejszym występowaniu pogarszającym jakość takiego użytku.
Jak w przypadku wszystkich gatunków z rodzaju ostrożeń – wszystkie części rośliny są mniej lub bardziej jadalne (po usunięciu kolców).

</doc>
<doc id="1412817" url="https://pl.wikipedia.org/wiki?curid=1412817" title="Cirsium acaule">
Cirsium acaule



</doc>
<doc id="1412818" url="https://pl.wikipedia.org/wiki?curid=1412818" title="Ostrożeń bezłodygowy">
Ostrożeń bezłodygowy



</doc>
<doc id="1412819" url="https://pl.wikipedia.org/wiki?curid=1412819" title="Studia z Dziejów Rosji i Europy Środkowo-Wschodniej">
Studia z Dziejów Rosji i Europy Środkowo-Wschodniej

Studia z Dziejów Rosji i Europy Środkowo-Wschodniej – wydawane są przez Instytut Historii im. Tadeusza Manteuffla PAN. Przez ostatnie pół wieku ukazywały się jako rocznik, od numeru XLIX wydawane są jako półrocznik, w całkowicie odmienionej szacie graficznej. To uznane w kraju i za granicą czasopismo naukowe poświęcone jest szeroko rozumianej historii Europy Środkowej i Wschodniej oraz Ukrainy, Białorusi, Państw Bałtyckich, ZSRR i Rosji w XIX i XX wieku. W Studiach publikowane są także artykuły i studia dotyczące związków tego regionu Europy z pozostałymi państwami na całym świecie oraz rozprawy poświęcone dziejom imperiów.
Studia założone zostały w 1963 r. Pierwszym redaktorem naczelnym był profesor Uniwersytetu Warszawskiego Rafał Gerber, kierownik Zakładu Historii Europejskich Krajów Socjalistycznych IH PAN. Zakład ten po latach przekształcił się w Zakład Dziejów Europy XIX i XX wieku, a w roku 2013 w Zakład Historii Europy Wschodniej i Studiów nad Imperiami XIX i XX wieku. Aktualnie jest pracownią funkcjonującą w strukturze Zakładu Historii XX wieku. Kolejnymi redaktorami Studiów byli prof. Jan Żarnowski, prof. Piotr Łossowski i prof. Marek Kazimierz Kamiński. Obecnie pismo redaguje zespół pod kierownictwem prof. Andrzeja Nowaka, a w Radzie Redakcyjnej zasiadają tak wybitni reprezentanci światowej nauki historycznej, jak Natalia Lebiediewa, Kimitaka Matsuzato, Timothy Snyder, Roman Szporluk, Jarosław Hrycak i Darius Staliunas. Członkiem tej Rady był Richard Pipes. Redaktorem prowadzącym Studiów jest prof. Daniel Boćkowski. 
Pierwszy numer ukazał się w 1965 r. i nosił tytuł „Studia z Dziejów ZSRR i Europy Środkowej”. W 1992 r. tytuł rocznika zmieniono na „Studia z Dziejów Rosji i Europy Środkowo-Wschodniej”. Studia wydawane są na zasadzie open acces (CC BY-ND) w wersji elektronicznej.
Studia z Dziejów Rosji i Europy Środkowo-Wschodniej znajdują się na liście ERIH (INT-3) i ERIH PLUS oraz Index Copernicus (ICV 2016 = 76.74). 
W ramach realizowanego przez IH PAN projektu DUN MNiSW tomy 51 (2016) i 52 (2017) Studiów ukazały się równolegle w języku angielskim. Analogicznie, w ramach projektu Index Plus MNiSW, po angielsku ukazały się tomy 47 (2012) i 48 (2013). W ramach realizowanego przez IH PAN grantu NPRH w latach 2017-2021 ukazywać się będą po angielsku dodatkowe numery specjalne.

</doc>
<doc id="1412820" url="https://pl.wikipedia.org/wiki?curid=1412820" title="Paleopsilopterus">
Paleopsilopterus

Paleopsilopterus – wymarły rodzaj dużych nielotnych drapieżnych ptaków z rodziny Phorusrhacidae. Żył na terenach współczesnej Brazylii w środkowym paleocenie około 60 milionów lat temu. Jest najstarszym znanym przedstawicielem Phorusrhacidae, choć niektórzy autorzy nie wymieniają go wśród Phorusrhacidae. Gatunek typowy rodzaju, "P. itaboraiensis", nazwany w 1985 roku przez Alvarengę, jest znany jedynie z dwóch niekompletnych "tarsometatarsi".

</doc>
<doc id="1412821" url="https://pl.wikipedia.org/wiki?curid=1412821" title="Zakon jačega">
Zakon jačega

Zakon jačega – dziesiąty album studyjny grupy Hari Mata Hari. Został wydany w 2004 roku przez wytwórnie płytowe: Hi-Fi Centar (Belgrad), Croatia Records (Zagrzeb) i Diskoton (Sarajewo). Piosenki nagrano i zmiksowano w studiu "Matrix", producenta muzycznego Samira Šestana "Droge". Na albumie znalazło się 10 kompozycji, m.in. tytułowa piosenka "Zakon jačega" z którą zespół, wraz z Kemalem Monteno wystąpił na festiwalu w Splicie. Teksty do piosenek napisał Fahrudin Pecikoza, z wyjątkiem ósmej kompozycji "Moj si porok", którą napisała Gordana Milutinović.

</doc>
<doc id="1412823" url="https://pl.wikipedia.org/wiki?curid=1412823" title="Duke Nukem (gra komputerowa)">
Duke Nukem (gra komputerowa)

Duke Nukem – gra komputerowa stworzona i wydana przez Apogee Software w 1991 roku. Głównym bohaterem produkcji jest tytułowa postać – Duke Nukem.
Fabuła.
Gra "Duke Nukem" jest osadzona w realiach 1997 roku, czyli niedalekiej przyszłości (gra została wydana w 1991). "Dr Proton" jest szaleńcem zdeterminowanym do przejęcia kontroli nad całym światem przy pomocy swojej armii robotów. "Duke Nukem", jako samozwańczy bohater, zostaje wynajęty przez CIA do powstrzymania naukowca. Pierwsze epizody rozgrywają się w zdewastowanej scenerii miasta Los Angeles. W drugim epizodzie Duke podąża za dr. Protonem do jego tajnej bazy na Księżycu. Natomiast w trzecim epizodzie dr Proton ucieka w przyszłość a w pościg za nim wyrusza Duke, by położyć kres szalonym planom doktora.

</doc>
<doc id="1412830" url="https://pl.wikipedia.org/wiki?curid=1412830" title="Arina">
Arina



</doc>
<doc id="1412838" url="https://pl.wikipedia.org/wiki?curid=1412838" title="Rachela (postać z Wesela)">
Rachela (postać z Wesela)

Rachela (także Rachel) – jedna z bohaterek dramatu Stanisława Wyspiańskiego "Wesele", a także jego ekranizacji. Pierwowzorem postaci była Józefa Singer.
Rachela to Żydówka, córka właściciela karczmy w Bronowicach, o poetyckim (chwilami wręcz mistycznym) usposobieniu. Jest zafascynowana całą młodopolską kulturą, a poezją w szczególności. Skłania to Poetę do flirtu z dziewczyną. To ona pierwsza dostrzegła Chochoła za oknem i namówiła państwa młodych, by zaprosili go na wesele.
Odtwórczynie postaci
Po raz pierwszy Rachelę zagrała Helena Sulima. Inne odtwórczynie tej roli w spektaklach teatralnych: Helena Arkawin, Marta Bizoń, Teresa Budzisz-Krzyżanowska, Stanisława Celińska, Antonina Choroszy, Aldona Grochal, Jadwiga Jankowska-Cieślak, Marta Klubowicz, Halina Kossobudzka, Mirosława Lombardo, Wiesława Mazurkiewicz, Anna Polony, Zofia Rysiówna, Dorota Segda, Irena Solska, Joanna Szczepkowska, Magda Umer. W filmie Andrzeja Wajdy zrealizowanym na podstawie "Wesela" rolę Racheli zagrała Maja Komorowska.

</doc>
<doc id="1412839" url="https://pl.wikipedia.org/wiki?curid=1412839" title="Ostrożeń różnolistny">
Ostrożeń różnolistny



</doc>
<doc id="1412842" url="https://pl.wikipedia.org/wiki?curid=1412842" title="Cirsium helenoides">
Cirsium helenoides



</doc>
<doc id="1412843" url="https://pl.wikipedia.org/wiki?curid=1412843" title="Cirsium heterophyllum">
Cirsium heterophyllum



</doc>
<doc id="1412845" url="https://pl.wikipedia.org/wiki?curid=1412845" title="Picoas">
Picoas

Picoas – stacja metra w Lizbonie, na linii Amarela. Jest to jedna z jedenastu stacji należących do sieci pierwotnej metra w Lizbonie, zainaugurowanej 29 grudnia 1959. 
Ta stacja znajduje się przy "Av. Fontes Pereira de Melo", w pobliżu skrzyżowania z "Rua Tomás Ribeiro".

</doc>
<doc id="1412849" url="https://pl.wikipedia.org/wiki?curid=1412849" title="Rato (stacja metra)">
Rato (stacja metra)

Rato – stacja końcowa metra w Lizbonie, na linii Amarela. Została otwarta w dniu 29 grudnia 1997 roku, w ramach rozbudowy tej linii do strefy Largo do Rato.
Stacja znajduje się na Largo do Rato, umożliwiając dostęp do Narodowego Muzeum Historii Naturalnej i Nauki, Ogrodu Botanicznego w Lizbonie, Teatro da Cornucópia i siedziby Sociedade Nacional de Belas Artes. Projekt architektoniczny jest autorstwem Jorge Sancheza i malarzy Marii Heleny Vieira da Silva, Árpáda Szenes i Manuela Cargaleiro. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.

</doc>
<doc id="1412853" url="https://pl.wikipedia.org/wiki?curid=1412853" title="West Side Story (film 1961)">
West Side Story (film 1961)

West Side Story – amerykańsko-brytyjski film muzyczny z 1961 roku w reżyserii Roberta Wise’a i Jerome’a Robbinsa. Film stanowi adaptację broadwayowskiego musicalu o tym samym tytule Arthura Laurentsa, który z kolei jest inspirowany dramatem Williama Szekspira "Romeo i Julia". Obraz nagrodzony Oscarem dla najlepszego filmu roku (1961) i Złotym Globem dla Najlepszego filmu komediowego lub musicalu (1962).
Fabuła.
Stany Zjednoczone, lata 50. XX wieku. Bernardo (George Chakiris) dowodzi gangiem Sharków – Portorykańczyków rywalizującym z grupą Jetsów – białych Amerykanów, na czele których stoi Riff (Russ Tamblyn). Wbrew obowiązującym zasadom jego przyjaciel Tony (Richard Beymer) zakochuje się w Marii (Natalie Wood), siostrze Bernarda. Chcą razem uciec. Tymczasem oba gangi szykują się do ostatecznego starcia.

</doc>
<doc id="1412855" url="https://pl.wikipedia.org/wiki?curid=1412855" title="Wawrzyniec Dunin">
Wawrzyniec Dunin

Wawrzyniec Dunin (1746-1824) – Jezuita urodzony w Wielkopolsce. Wydał drukiem "Kazania na niedziele całego roku", "Kazania wiejskie" itp.

</doc>
<doc id="1412859" url="https://pl.wikipedia.org/wiki?curid=1412859" title="Jo Cals">
Jo Cals

Jozef Maria Laurens Theo „Jo” Cals (ur. 18 lipca 1914 w Roermond, zm. 30 grudnia 1971 w Hadze) – holenderski polityk i prawnik, premier Holandii (1965–1966).
Życiorys.
W latach 1945–1948 był liderem Katolickiej Partii Ludowej w radzie miasta Nijmegen. W 1948 został wybrany do Tweede Kamer (niższej izby holenderskiego parlamentu). Od 1952 do 1963 zajmował stanowisko ministra edukacji. W latach 1965–1966 pełnił funkcję premiera Holandii.

</doc>
<doc id="1412860" url="https://pl.wikipedia.org/wiki?curid=1412860" title="Liczba Strouhala">
Liczba Strouhala

Liczba Strouhala – jedna z liczb podobieństwa stosowanych w mechanice płynów (hydrodynamice, aerodynamice i reologii). Liczba ta służy do ustalania podobieństwa przepływów niestacjonarnych o charakterze pulsacyjnym: dwa pulsacyjne przepływy niestacjonarne są podobne, jeśli charakteryzują się takimi samymi liczbami Reynoldsa i Strouhala.
Definicja.
Zgodnie ze standardem ISO 31-12:1992 ("Quantities and Units: Characteristic Numbers") liczbę Strouhala definiuje się wzorem:
gdzie:
Częstotliwość charakterystyczna formula_3 to pewna częstotliwość określająca zmienność ruchu płynu w czasie. Np. dla opływu ciała stałego wykonującego drgania (lub obroty), jako formula_3 przyjmuje się częstotliwość tych drgań (obrotów).
Znaczenia prędkości i długości charakterystycznej są takie same, jak dla liczby Reynoldsa.
Inne definicje.
W literaturze naukowej (np. Landau, Lifszic 1994) spotyka się też inną, "nierównoważną" definicją liczby Strouhala:
gdzie formula_4 i formula_2 mają takie samo znaczenie, jak powyżej, a
to czas charakterystyczny dla danego zagadnienia.
Liczby formula_11 i formula_12 wiąże zależność
Zastosowanie i znaczenie liczby Strouhala.
Wartość liczby Strouhala stosuje się jako kryterium charakteryzujące przepływy niestacjonarne o charakterze pulsacyjnym: dwa przepływy są podobne, jeśli charakteryzują się takimi samymi liczbami Reynoldsa i Strouhala.
Do zagadnień, w których wykorzystuje się liczbę Strouhala, należą m.in. opływ drgającej struny, teoria śmigła oraz opis wirów w ruchu turbulentnym (por. ścieżka von Karmana).
Pochodzenie nazwy.
Termin "liczba Strouhala" pochodzi od nazwiska czeskiego fizyka Vincenca Strouhala (1850–1922).

</doc>
<doc id="1412861" url="https://pl.wikipedia.org/wiki?curid=1412861" title="Hrabstwo Clark (Kansas)">
Hrabstwo Clark (Kansas)

Hrabstwo Clark – hrabstwo położone w Stanach Zjednoczonych, w stanie Kansas z siedzibą w mieście Ashland. Założone 26 lutego 1867 roku. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1412864" url="https://pl.wikipedia.org/wiki?curid=1412864" title="Konakry (region)">
Konakry (region)

Region Konakry – region położony w zachodniej Gwinei. Graniczy z innym gwinejskim regionem - Kindia.

</doc>
<doc id="1412865" url="https://pl.wikipedia.org/wiki?curid=1412865" title="Nemo - Wodny Świat">
Nemo - Wodny Świat



</doc>
<doc id="1412866" url="https://pl.wikipedia.org/wiki?curid=1412866" title="Cordovado-Sesto">
Cordovado-Sesto

Cordovado-Sesto (włoski: "Stazione di Cordovado-Sesto") – stacja kolejowa w Cordovado, w regionie Friuli-Wenecja Julijska, we Włoszech. Znajdują się tu 2 perony. Choć położona jest blisko Cordovado, stacja geograficznie znajduje się w miejscowości Sesto al Reghena, w Casette. Z tego powodu, pełna nazwa stacji to Cordovado-Sesto. Została otwarta w 1888.

</doc>
<doc id="1412867" url="https://pl.wikipedia.org/wiki?curid=1412867" title="Kevin Hooks">
Kevin Hooks

Kevin Hooks (ur. 19 września 1958 w Filadelfii) – amerykański aktor, reżyser oraz producent filmowy i telewizyjny.
Życiorys.
Urodził się w Filadelfii w stanie Pensylwania jako syn Yvonne, pracownika stanowego, i Roberta Hooksa, aktora, który zagrał w wielu filmach w latach 70., i reżysera. Ma brata Erica. Pseudonim Kevina wśród jego przyjaciół to „King Royal”. W późnych latach siedemdziesiątych mieszkał w południowo-zachodniej części stanu Waszyngton. Uczęszczał do Potomac High School w Glassmanor, w hrabstwie Prince George’s w Maryland.
W wieku dziesięciu lat pojawił się w jednym z odcinków serialu kryminalnego ABC "N.Y.P.D." (1968) pt. „Śmiertelny krąg przemocy” ("Deadly Circle of Violence") u boku swojego ojca w roli detektywa Jeffa Warda, Jacka Wardena i Ala Pacino. Mając jedenaście lat wystąpił jako J.T. Gamble w uznanym telewizyjnym dramacie familijnym CBS "J.T." (1969), uhonorowanym Peabody Awards, w reżyserii Roberta M. Younga, opowiadającym o troskliwym młodziku z Harlemu, który zaprzyjaźnia się z chorym kotem. Jako 14-latek zadebiutował na kinowym ekranie w roli Davida Lee Morgana w dramacie familijnym Martina Ritta "Sounder" (1972), za którą był nominowany do Złotego Globu jako najbardziej obiecujący nowy aktor. Od 27 listopada 1978 do 16 marca 1981 występował jako Morris Thorpe w serialu CBS "Biały cień" ("The White Shadow") z Kenem Howardem i Timothym Van Pattenem.
W 1984 trafił na nowojorską scenę Louis Abrons Arts for Living Center jako kapral Lance w spektaklu "The Hooch". W 1986 na Off-Broadwayu grał postać Nicka w przedstawieniu "Jonasz i cudowny pies" ("Jonah and the Wonder Dog") w reżyserii Douglasa Turnera Warda.
Za reżyserię telewizyjnego dramatu historycznego TNT "Fala przemocy" ("Heat Wave", 1990), gdzie obok Blaira Underwooda i Cicely Tyson także zagrał wielebnego Brooksa, zdobył nominację do CableACE Award. Był współreżyserem komedii romantycznej "Nic osobistego" ("Strictly Business", 1991) z udziałem Samuela L. Jacksona i Halle Berry. Następnie zrealizował telewizyjny dramat kryminalny NBC "Morderstwo bez motywu" ("Murder Without Motive: The Edmund Perry Story", 1992) z Carlą Gugino, Cubą Goodingiem Jr. i Georgiem Stanfordem Brownem. Wyreżyserował telewizyjny dreszczowiec CBS "Nie do pokonania" ("Irresistible Force", 1993), w którym występują Stacy Keach i Cynthia Rothrock jako para funkcjonariuszy policji. Za reżyserię telewizyjnego biograficznego dramatu familijnego Disney Channel "Kolor przyjaźni" ("The Color of Friendship", 2000) z Lindsey Haun, Shadią Simmons i Penny Johnson Jerald został uhonorowany nagrodą Primetime Emmy.
Był reżyserem odcinków seriali telewizyjnych takich jak "Klinika w Teksasie" ("Cutter to Houston", 1983), "Młodzi jeźdźcy" ("The Young Riders", 1989–1990), "Doogie Howser, lekarz medycyny" ("Doogie Howser, M.D.", 1990), "Sprawiedliwi" ("Equal Justice", 1990–1991), "Opowieści z krypty" ("Tales from the Crypt", 1993), "Portret zabójcy" ("Profiler", 1997), "Ostry dyżur" ("ER", 2000), "Wbrew regułom" ("Philly", 2001–2002), "Obława" ("L.A. Dragnet", 2003), "Las Vegas" (2003), "Puls miasta" ("Boomtown", 2003), "Bez śladu" ("Without a Trace", 2003–2004), "Dowody zbrodni" ("Cold Case", 2004), "Gorące Hawaje" ("North Shore", 2004), "Nowojorscy gliniarze" ("NYPD Blue", 2001, 2004), "Zagubieni" ("Lost", 2004–2005), "Agentka o stu twarzach" ("Alias", 2005), "24 godziny" ("24", 2004–2005), "Zaklinacz dusz" ("Ghost Whisperer", 2005), "Lincoln Heights" (2007), "Skazany na śmierć" ("Prison Break", 2006–2008), "Detektyw Monk" ("Monk", 2009), "Kości" ("Bones", 2009−2013), "Detroit 1-8-7" (2010–2011), "Alphas" (2011), "Jej Szerokość Afrodyta" ("Drop Dead Diva", 2011–2012), "Nie ma lekko" ("Necessary Roughness", 2011-2013), "The Finder" (2012), "Mentalista" ("The Mentalist", 2012), "Castle" (2012-2014), "Nie z tego świata" ("Supernatural", 2013), "Żona idealna" ("The Good Wife", 2013), "Impersonalni" ("Person of Interest", 2014), "Agenci T.A.R.C.Z.Y." ("Marvel’s Agents of S.H.I.E.L.D.", 2014, 2017), "Skorpion" ("Scorpion", 2015), "Backstrom" (2015), "Nocna zmiana" ("The Night Shift", 2015), "Mr. Mercedes" (2017), "Z Archiwum X" ("The X-Files", 2018), "Castle Rock" (2018), "The Good Cop" (2018), "9-1-1" (2018), "Preacher" (2018–2019), "Orville" ("The Orville", 2019) i "Tacy jesteśmy" ("This Is Us", 2019–2020).
Życie prywatne.
7 stycznia 1978 ożenił się z Reginą Brown. 24 lipca 1984 rozwiedli się. Poślubił Cheryl, z którą ma dwoje dzieci.

</doc>
<doc id="1412868" url="https://pl.wikipedia.org/wiki?curid=1412868" title="Henryk Kossowski (1815–1878)">
Henryk Kossowski (1815–1878)

Henryk Kossowski (ur. 17 lipca 1815 w Krakowie, zm. 19 września 1878 w Krakowie) – polski rzeźbiarz, członek „Berlińskiej szkoły rzeźby” oraz „szkoły monachijskiej”. Ojciec rzeźbiarza Henryka Kossowskiego (1855–1921). 
Życiorys.
Henryk Kossowski urodził się 17 lipca 1815 w Krakowie. W latach 1829–1831 studiował w Szkole Rysunku i Malarstwa w Krakowie pod kierunkiem Józefa Schmelzera. Od roku 1835 naukę kontynuował w Berlinie w Królewsko-Pruskiej Akademii Sztuk Pięknych (Königlich Preußische Akademie der Künste) pod kierunkiem Johanna Schadowa i Christiana Daniela Raucha. Po powrocie do Krakowa otworzył w tym mieście pracownię rzeźbiarską. Pod koniec 1845 roku, po uzyskaniu stypendium miasta Krakowa, wyjechał na kolejne studia do Akademii Sztuk Pięknych w Monachium. Tam kształcił się pod kierunkiem Ludwiga Schwanthalera oraz w pracowni Johanna von Halbiga. Następnie przebywał w Paryżu. W 1846 roku powrócił do Krakowa i powołany został na stanowisko profesora krakowskiej Szkoły Sztuk Pięknych, w której wykładał do 1875 roku. Jako pedagog, unowocześniając metody nauczania, wprowadził studium rzeźby z żywego modela.
Uczniami Kossowskiego byli: Tadeusz Barącz, Parys Filippi i Wojciech Grabowski (członkowie „szkoły monachijskiej”), Franciszek Wyspiański, Walery Gadomski, Antoni Kurzawa i Marceli Guyski.
Henryk Kossowski zmarł 19 września 1878 w Krakowie i pochowany został na Cmentarzu Rakowickim.
Twórczość.
Tworzył portrety i kompozycje religijne. Wykonał m.in.: popiersia portretowe Jana i Piotra Kochanowskich (Bazylika św. Franciszka z Asyżu w Krakowie), popiersie Juliana Ursyna Niemcewicza (Muzeum Narodowe w Krakowie) oraz popiersie Fryderyka Wilhelma III. Rzeźby wolnostojące to m.in.: „Parys i Helena” oraz „Chrystus uzdrawiający ślepego”. Jest również autorem późnoklasycystycznego relikwiarza w kształcie trumny bł. Bronisławy, znajdującego się w Kościele Najświętszego Salwatora w Krakowie.

</doc>
<doc id="1412869" url="https://pl.wikipedia.org/wiki?curid=1412869" title="Gemona del Friuli (stacja kolejowa)">
Gemona del Friuli (stacja kolejowa)

Gemona del Friuli (włoski: "Stazione di Gemona del Friuli") – stacja kolejowa w Gemona del Friuli, w regionie Friuli-Wenecja Julijska, we Włoszech. Znajdują się tu 3 perony. Znajduje się na Pontebbana.
Historia.
Stacja została otwarta w dniu 15 listopada 1875 roku, kiedy otwarto linię kolejową do Udine.
W dniu 18 grudnia 1876 została otwarta linia do Carni.

</doc>
<doc id="1412870" url="https://pl.wikipedia.org/wiki?curid=1412870" title="Faranah (region)">
Faranah (region)

Region Faranah – region położony w centralnej części Gwinei. Graniczy z dwoma innymi krajami – Sierra Leone i Mali, a także innymi gwinejskimi regionami – Kankan, Mamou, Nzérékoré oraz Labé.
Prefektury w regionie: 

</doc>
<doc id="1412872" url="https://pl.wikipedia.org/wiki?curid=1412872" title="Ełektrometałurh-NZF Nikopol">
Ełektrometałurh-NZF Nikopol

Ełektrometałurh-NZF Nikopol (ukr. Спортивний клуб «Електрометалург-НЗФ» Нікополь, "Sportywnyj Kłub „Ełektrometałurh-NZF” Nikopol") – ukraiński klub piłkarski z siedzibą w Nikopolu w obwodzie dniepropietrowskim. Założony w roku 1950.
W latach 1992–2002 występował w rozgrywkach ukraińskiej Pierwszej Lihi, a w latach 2002–2005 w rozgrywkach ukraińskiej Drugiej Lihi.
Historia.
Chronologia nazw:
Piłkarski zespół Trubnyk w Nikopolu był założony w 1950 roku. Od 1962 roku występował w rozgrywkach Mistrzostw ZSRR oraz Mistrzostw Ukraińskiej SRR. W 1970 roku zajął 21. miejsce w Klasie B, strefie ukraińskiej i pożegnał się z rozgrywkami na szczeblu profesjonalnym. Potem występował w rozgrywkach lokalnych i po 2-3 latach został rozformowany.
W tym że czasie z inicjatywy Pierwszego Sekretarza Nikopolskiego Rejonowego Komitetu Partii Komunistycznej Wołodymyra Ostapczenki powstał nowy klub. Na bazie zespołu "Silhosptechnika Nikopol", który w 1972 zdobył prawo uczestniczyć w rozgrywkach Mistrzostw Ukraińskiej SRR, w końcu 1972 został organizowany klub o nazwie Kołos Nikopol reprezentujący rolnicze towarzystwo sportowe „Kołos”. W 1976 klub ponownie startował w Drugiej Lidze, strefie 6. W 1979 zdobył awans do Pierwszej Ligi. Najwyższe osiągnięcie – III miejsce w rozgrywkach Pierwszej Ligi Mistrzostw ZSRR w latach 1982 i 1985.
Od początku rozrywek w niezależnej Ukrainie klub z nową nazwą Metałurh Nikopol występował w rozgrywkach Pierwszej Lihi.
W 2001 roku klub zmienił nazwę na Ełektrometałurh Nikopol, a w następnym roku 2002 na Ełektrometałurh-NZF Nikopol (NZF (Nikopolski Zakład Ferrytowych stopów) – jest głównym sponsorem klubu).
W sezonie 2001/02 Ełektrometałurh-NZF Nikopol zajął spadkowe 16. miejsce i od sezonu 2002/03 występował w Drugiej Lidze.
W sezonie 2004/05 klub zajął 9. miejsce, ale z przyczyn finansowych zrezygnował z dalszych występów w Drugiej Lidze. Klub został pozbawiony statusu profesjonalnego.
Jako klub amatorski nadal występuje w rozgrywkach Mistrzostw i Pucharu obwodu dniepropietrowskiego.

</doc>
<doc id="1412873" url="https://pl.wikipedia.org/wiki?curid=1412873" title="Latisana-Lignano-Bibione">
Latisana-Lignano-Bibione

Latisana-Lignano-Bibione (włoski: "Stazione di Latisana-Lignano-Bibione") – stacja kolejowa w Latisana, w regionie Friuli-Wenecja Julijska, we Włoszech. Znajdują się tu 2 perony. 
Oddalona jest od stacji Trieste Centrale o 55 minut jazdy pociągiem, a od stacji Venezia Santa Lucia 1 h i 10 min.
Stacja została otwarta w dniu 31 grudnia 1888 roku, kiedy otworto linię kolejową łączącą Portogruaro z Giorgio di Nogaro.
Połączenia.
Pociągi dalekobieżne:

</doc>
<doc id="1412874" url="https://pl.wikipedia.org/wiki?curid=1412874" title="Kankan (region)">
Kankan (region)

Region Kankan – region położony we wschodniej Gwinei. Graniczy z dwoma innymi krajami – Mali i Wybrzeżem Kości Słoniowej, a także innymi gwinejskimi regionami – Faranah oraz Nzérékoré.
Prefektury w regionie: 

</doc>
<doc id="1412876" url="https://pl.wikipedia.org/wiki?curid=1412876" title="Katarynka (nowela)">
Katarynka (nowela)

Katarynka – nowela napisana przez Bolesława Prusa w 1880 roku. Akcja utworu dzieje się w XIX-wiecznej Warszawie.
Opis fabuły.
Pan Tomasz – z zawodu prawnik – mieszkał w pięknym domu na ulicy Miodowej. Nie miał jednak szczęścia w miłości. Próbował nawiązywać znajomości z różnymi kobietami, lecz po kilku nieudanych próbach zalotnych, postanowił zostać sam.
Prawnik kochał cały świat – przyrodę, różne zjawiska, muzykę... Była jednak rzecz, która wprawiała w gniew uznawanego w świecie sądowym człowieka – katarynka. Nie mógł znieść dźwięku wydawanego przez tę maszynę i nigdy nie życzył sobie, aby jakikolwiek kataryniarz wchodził na jego podwórze.
Do posiadłości obok wprowadziły się dwie panie z małą, może ośmioletnią dziewczynką. Po jakimś czasie, pan Tomasz spostrzegł, iż dziewczynka jest niewidoma.
Pewnego dnia mecenas usłyszał dźwięki katarynki na podwórzu obok. Zbulwersował się, ponieważ musiał rozwiązać pewną poplątaną sprawę odnośnie do pracy. Gdy jednak zobaczył, że dziewczynka raduje się na dźwięk katarynki, która była jedyną atrakcją w jej życiu, zażyczył sobie, aby kataryniarz codziennie przygrywał tej małej dziewczynce z sąsiedztwa. Postanowił też pomóc jej w leczeniu.

</doc>
<doc id="1412877" url="https://pl.wikipedia.org/wiki?curid=1412877" title="Monfalcone (stacja kolejowa)">
Monfalcone (stacja kolejowa)

Monfalcone (włoski: "Stazione di Monfalcone") – stacja kolejowa w Monfalcone, w regionie Friuli-Wenecja Julijska, we Włoszech. Znajdują się tu 2 perony. Jest zarządzana przez Rete Ferroviaria Italiana i Centostazioni. Rocznie obsługuje około 1,7 mln pasażerów.
Stacja została otwarta w dniu 1 października 1860 roku, kiedy otwarto linię kolejową do Triestu i Gorycji. 

</doc>
<doc id="1412885" url="https://pl.wikipedia.org/wiki?curid=1412885" title="Kindia (region)">
Kindia (region)

Region Kindia – region położony w zachodniej Gwinei. Graniczy ze Sierra Leone, a także innymi gwinejskimi regionami Boké, Konakry, Mamou oraz Labé.
Prefektury w regionie: 

</doc>
<doc id="1412886" url="https://pl.wikipedia.org/wiki?curid=1412886" title="Bazylika kolegiacka Wniebowzięcia Najświętszej Maryi Panny w Środzie Wielkopolskiej">
Bazylika kolegiacka Wniebowzięcia Najświętszej Maryi Panny w Środzie Wielkopolskiej

Bazylika kolegiacka Wniebowzięcia Najświętszej Maryi Panny w Środzie Wielkopolskiej – kościół gotycki z początku XV wieku. Rozbudowany na przełomie XV/XVI wieku przez dobudowanie naw bocznych i wieży. W połowie XVI wieku zwieńczenie wieży attyką renesansową. 1598–1602 dobudowano od południa renesansową kaplicę grobową Gostomskich. W nawach sklepienia gwiaździste, w prezbiterium krzyżowo–żebrowe. 
Decyzją Kongregacji ds. Kultu Bożego i Dyscypliny Sakramentów 16 grudnia 2021 podniesiono rangę kościoła do bazyliki mniejszej.
Proboszczowie i prepozyci średzcy:

</doc>
<doc id="1412889" url="https://pl.wikipedia.org/wiki?curid=1412889" title="Palmanova (stacja kolejowa)">
Palmanova (stacja kolejowa)

Palmanova (włoski: "Stazione di Palmanova") – stacja kolejowa w Palmanovie, w regionie Friuli-Wenecja Julijska, we Włoszech. Znajdują się tu 2 perony.
Historia.
Stacja została otwarta 26 sierpnia 1888 roku, kiedy otworzyli linię kolejową do Udine i San Giorgio di Nogaro. Dnia 1 stycznia 1917 roku stacja zyskała połączenie kolejowe z Cervignano. W 1997 linia kolejowa do San Giorgio di Nogaro została zamknięta.

</doc>
<doc id="1412891" url="https://pl.wikipedia.org/wiki?curid=1412891" title="Borki (Kaskajmy)">
Borki (Kaskajmy)

Borki "(niem. Borken)" – przysiółek osady Kaskajmy w Polsce, położony w województwie warmińsko-mazurskim, w powiecie kętrzyńskim, w gminie Kętrzyn. Wchodzi w skład sołectwa Gałwuny.
W latach 1975–1998 przysiółek administracyjnie należał do województwa olsztyńskiego.
Historia.
Wieś jako majątek ziemski posiada średniowieczny rodowód. W 1699 Borki należały do luterańskiej parafii św. Jerzego w Kętrzynie.
W XVIII w. Borki były jedną z większych wsi w okolicy, a powierzchnia zabudowy była znacznie większa niż w wieku XX. W XIX w, do Borek należał też folwark.
W 1820 majątek (adl. Gut) liczył 9 domów i 68 mieszkańców, a właścicielem był rotmistrz von Stutterheim. Według danych z 1871 majątek o pow. 279 ha należał do rodziny Gervais. Po 1909 majątek i folwark zostały sprzedane, każde innemu nabywcy. Wtedy obszar majątku ustalony został na 197 ha. Borki nabył Hermann Kühl – syn Ottona, właściciela sąsiedniego majątku Kaskajmy/Gross Köskeim. Po I wojnie światowej H. Kühl obejmuje w spadku po ojcu majątek Kaskajmy, a Borki odkupił Walter Becker (ok. 1920). Na początku lat 30. XX wieku majątek ponownie zmienił właściciela, do 1945 był nim Hans Bricken.
W 1935 w Borkach wybudowano budynek nowej szkoły. Była to szkoła dwuklasowa.
W 1973 Borki były sołectwem do którego należały miejscowości: Borki, Kaskajmy (PGR), Katkajmy, Nowy Mikielnik (PGR), Olchowo, Ostry Róg, Stary Mikielnik i Żyłki.
Dwór.
Istniejący dwór w Borkach wybudowany został na początku XIX wieku. Budowla wzniesiona została na rzucie prostokąta z trójosiowym dwupozimowym ryzalitem od frontu. Do wejścia dworu prowadzą szerokie schody zakończone tarasem. Nad tym tarasem na poziomie I piętra wznosił się drugi taras wsparty na czterech kolumnach.
Przy dworze znajdował się park krajobrazowy ze stawem. Obecnie park jest bardzo zaniedbany. Z dawnych zabudowań gospodarczych zachował się budynek kuźni, chlewni i obory.
Od 1947 roku dwór zamieszkiwało siedem rodzin, przesiedlonych tu z województwa lubelskiego w ramach „akcji Wisła”.
Zespół dworski znajdował się w posiadaniu AWRSP, a obecnie osoby fizycznej. Dwór wymaga remontu ratunkowego.

</doc>
<doc id="1412895" url="https://pl.wikipedia.org/wiki?curid=1412895" title="Pinzano (stacja kolejowa)">
Pinzano (stacja kolejowa)

Pinzano (włoski: "Stazione di Pinzano") – stacja kolejowa w Pinzano al Tagliamento, w regionie Friuli-Wenecja Julijska, we Włoszech. Znajdują się tu 2 perony.
Historia.
Stacja została otwarta 16 stycznia 1912, kiedy otworto linię kolejową łączącą Spilimbergo z Casarsa. W dniu 1 listopada 1914 roku stacja zyskała połączenie z Gemona. 

</doc>
<doc id="1412896" url="https://pl.wikipedia.org/wiki?curid=1412896" title="Labé (region)">
Labé (region)

Region Labé – region położony w północnej Gwinei. Graniczy z dwoma innymi krajami Senegalem i Mali, a także innymi gwinejskimi regionami Boké, Faranah, Kindia oraz Mamou.
Prefektury w regionie: 

</doc>
<doc id="1412903" url="https://pl.wikipedia.org/wiki?curid=1412903" title="Komarowice">
Komarowice

Komarowice (ukr. Комаровичі) – wieś w rejonie starosamborskim obwodu lwowskiego Ukrainy. Wieś liczy około 350 mieszkańców. Leży nad rzeką Wyrwą. Podlega nowomiejskiej silskiej radzie.
W 1361 roku król Kazimierz Wielki zatwierdził przedłożone sobie przez Chodka Bybielskiego nadanie księcia Lwa Daniłowicza i innych książąt ruskich na kilka wsi dla nego i jego dzieci, a między niemi na Komarowice.
W połowie XIX wieku właścicielami posiadłości tabularnej w Komarowicach byli ALeksander i Albina Pragłowscy.
W 1921 r. liczyły około 723 mieszkańców. W II Rzeczypospolitej w powiecie dobromilskim.
W Komarowicach urodził się w 1942 roku Józef Kurylak - polski poeta i eseista.

</doc>
<doc id="1412904" url="https://pl.wikipedia.org/wiki?curid=1412904" title="Łotwa na Zimowych Igrzyskach Olimpijskich 1928">
Łotwa na Zimowych Igrzyskach Olimpijskich 1928

Łotwę na Zimowych Igrzyskach Olimpijskich 1928 reprezentował jeden zawodnik – panczenista Alberts Rumba, dla którego były to drugie zimowe igrzyska.
Wyniki.
500 m mężczyzn.
W wyścigu na pół kilometra wystartowało 33 zawodników. Rumba z czasem 46,3 s zajął 16. miejsce. Wygrali ex eaqu Norweg Bernt Evensen i Fin Clas Thunberg (43,4 s).
1500 m mężczyzn.
W wyścigu na trzykrotnie dłuższym dystansie Łotysz był 14. wśród 28 zawodników(czas: 2:28,9 min). Wygrał Thunberg, który osiągnął rezultat 2:21,1 min.
5000 m mężczyzn.
W wyścigu na 5 km tryumfował Norweg Ivar Ballangrud (8:50,5 min). Alberts Rumba był 15. (9:19,7 min) w stawce 33 panczenistów.
Wyścig na 10 000 m odwołano z powodu niekorzystnych warunków temperaturowych.

</doc>
<doc id="1412905" url="https://pl.wikipedia.org/wiki?curid=1412905" title="Sailor moon">
Sailor moon



</doc>
<doc id="1412907" url="https://pl.wikipedia.org/wiki?curid=1412907" title="Hrabstwo Cloud">
Hrabstwo Cloud

Hrabstwo – hrabstwo położone w USA w stanie Kansas z siedzibą w mieście Concordia. Założone 27 marca 1867 roku.

</doc>
<doc id="1412908" url="https://pl.wikipedia.org/wiki?curid=1412908" title="Anna Angelina">
Anna Angelina

Anna Angelina, gr.: Αννα Αγγελίνα, Anna Angelina (ur. ok. 1176, zm. 1212) – była córką cesarza bizantyńskiego Aleksego III Angelosa i Eufrozyny Dukainy Kamateriny, w latach 1205-1212 cesarzową nicejską.
Życie.
Anna wyszła po raz pierwszy za mąż za sebastokratora Izaaka Komnena krewnego cesarza Manuela I Komnena. Z tego małżeństwa urodziła się córka Teodora Angelina. Wkrótce po wstąpieniu na tron ojca Anny, w 1195 roku, Izaak Komnen poniósł klęskę w bitwie z dążącymi do uniezależnienia się od Bizancjum Bułgarami, w pobliżu twierdzy Seres. Dostał się do niewoli i wkrótce potem zmarł.
Na początku 1200 roku Aleksy III wyprawił podwójne wesele, wydając za mąż swoje dwie córki: Irenę za Aleksego Paleologa i Annę za Teodora Laskarysa. Po zdobyciu Konstantynopola przez krzyżowców w 1204 roku Teodor wraz z Anną i najbliższymi współpracownikami przeniósł się do Azji Mniejszej, gdzie w krótkim czasie zaczęły się wokół nich skupiać siły dążące do odbudowania cesarstwa bizantyńskiego. Teodor przyjął tytuł despotesa, w 1205 roku został proklamowany cesarzem, koronacji pary cesarskiej dokonał na wiosnę 1208 roku w Nicei patriarcha Michał Autoreianos.
Rodzina.
Izaakowi Komnenowi Anna urodziła córkę:
Z Teodorem Laskarysem miała dwóch synów i trzy córki:

</doc>
<doc id="1412913" url="https://pl.wikipedia.org/wiki?curid=1412913" title="Colgate-Palmolive">
Colgate-Palmolive

Colgate-Palmolive Company – amerykański międzynarodowy koncern produkujący artykuły gospodarstwa domowego, mydło, detergenty, pasty i szczoteczki do zębów. Jej siedziba mieści się w Nowym Jorku.
Przedsiębiorstwo powstało w 1928 roku z połączenia spółek Colgate (jej początki sięgają 1806 r.) i Palmolive-Peet. Początkowo nosiło nazwę Colgate-Palmolive-Peet Company, obecną (Colgate-Palmolive Company) przyjęło w 1953 roku.
W Polsce fabryka koncernu mieści się w Świdnicy. Do końca 2015 roku działała również fabryka w Halinowie.

</doc>
<doc id="1412914" url="https://pl.wikipedia.org/wiki?curid=1412914" title="Silene schafta">
Silene schafta



</doc>
<doc id="1412915" url="https://pl.wikipedia.org/wiki?curid=1412915" title="Mamou (region)">
Mamou (region)

Region Mamou – region położony w centralnej części Gwinei. Graniczy ze Sierra Leone, a także innymi gwinejskimi regionami Faranah, Kindia oraz Labé.
Prefektury w regionie: 

</doc>
<doc id="1412916" url="https://pl.wikipedia.org/wiki?curid=1412916" title="Swans">
Swans

Swans – amerykański zespół rocka awangardowego utworzony w 1982, wywodzący się z nowojorskiego ruchu no wave. Jego założycielem i liderem jest wokalista i gitarzysta Michael Gira, przez wiele lat drugim filarem grupy była życiowa partnerka Giry, wokalistka Jarboe. Po rozpadzie ich związku zespół został rozwiązany w 1997. W 2010 nastąpiła reaktywacja Swans w nowym składzie, czego wynikiem są kolejne albumy studyjne oraz intensywna działalność koncertowa.
Brzmienie zespołu charakteryzuje się eksperymentowaniem z dźwiękiem i ciągłym poszukiwaniem nowych rozwiązań muzycznych. Wielokrotna zmiana stylistyki skutkowała dużą różnorodnością nagrań. Wczesne płyty utrzymane były w klimacie noise rocka i rocka industrialnego, później zespół poruszał się w granicach takich gatunków jak: rock gotycki, folk rock, art rock, rock alternatywny, post rock, ambient.
Historia.
Grupę Swans założył w 1982 w Nowym Jorku kompozytor, basista i wokalista Michael Gira, potomek emigrantów z Hiszpanii, wcześniej członek grupy Circus Mort. Przez zespół przewinęło się kilku okazjonalnych muzyków, m.in. gitarzysta Thurston Moore z grupy Sonic Youth. Swans zagrali z nią wspólną trasę pod hasłem The Savage Blunder Tour. Nagrania z tych lat ukazały się po latach na płycie "Body to Body, Job to Job". Zespół zdobył sławę grającego maksymalnie wolno i głośno, oferując agresywną, kakofoniczną muzykę, określaną też jako performance czy muzyczne katharsis.
Pod koniec 1982 zespół wydał swą debiutancką płytę "Swans" z czterema utworami autorstwa Giry, który płytę też wyprodukował. Zamieścił na niej długie transowe kompozycje, częściowo improwizowane i nagrane w studiu metodą live. Nawiązywał tu m.in. do muzyki i koncepcji takich grup jak Can czy King Crimson, korzystał też z eksperymentów gitarowych Glenna Branki, do których dodał wokale i (w jednym utworze) saksofon.
Po zmianach personalnych w kwietniu 1983 zespół w pięcioosobowym składzie nagrał swą pierwszą płytę długogrającą "Filth", zawierającą całkowicie nowy materiał. Teksty napisał Gira, a muzykę wszyscy członkowie Swans. Utwory wyraźnie skrócono, a do dawnych brzmień nawiązują tu tylko najdłuższe na tej płycie kompozycje, jak „Stay Here” i „Power for Power”. Płytę wydała firma Neutral Records, dla której nagrywali też Sonic Youth.
Wkrótce od grupy odszedł perkusista Jonathan Kane, a pozostali muzycy w 1984 nagrali kolejną czwórkę oraz album "Cop", łącznie ponad godzinę muzyki. Powrócili do długich kompozycji, w których zaczęli wykorzystywać też nagrane na taśmie podkłady. Obie płyty dostrzeżono w Anglii, gdzie rozwijał się już wtedy nurt muzyki industrialnej, reprezentowany przez grupy Test Department oraz Psychic TV i Coil (powstałe na gruzach Throbbing Gristle), natomiast w Niemczech Einstürzende Neubauten i w byłej Jugosławii Laibach.
W 1985 z zespołem Swans oraz jego liderem związała się wokalistka i pianistka Jarboe, pochodząca z Atlanty. Rok później ukazały się płyty "Greed" i "Holy Money", ze zbliżonym materiałem, na których zaznaczył się jej udział. Zostały one zauważone w Anglii, gdzie zespół koncertował. Nadawał je w swych programach John Peel, prezenter BBC. Wtedy to zespół miał opinię następcy The Velvet Underground. W Anglii zespół zarejestrował też podwójny album "Children of God" (1987), na której od noise'u odszedł w stronę ciężkiego rocka. Wykorzystał na tej płycie także instrumenty klasyczne. W ramach promocji tej płyty grupa Swans zagrała trasę po Europie, w tym trzy koncerty w Polsce: 27 sierpnia 1987 w Teatrze Letnim w Sopocie (w skróconym programie), 29 sierpnia 1987 w klubie „Riviera-Remont” w Warszawie, a 30 sierpnia 1987 we Wrocławiu w klubie „Pałacyk” (pełny set). 2 września 1987 nieco zmieniony program zagrali w Brnie.
Jesienią 1986 Michael Gira i Jarboe nagrali w Londynie dwie płyty jako Skin, wydane w kolejnych latach: "Blood, Women, Roses" (1987) i "Shame, Humility, Revenge" (1988). Zamieścili na nich rockowe ballady, podparte orkiestrowymi i elektronicznymi brzmieniami, w tym kilka przeróbek.
W maju 1988 Swans znów koncertowali w Europie oraz wydali singla "Love Will Tear Us Apart" z akustyczną przeróbką utworu Joy Division. Wytwórnia MCA zaproponowała grupie kontrakt, w którego ramach ukazała się płyta "The Burning World" (1989). Zawierała ona utwory rockowe w klimacie popu, w tym piosenkę "Can’t Find My Way Home", przeróbkę utworu grupy Blind Faith. Jedynym dynamiczniejszym fragmentem płyty był monumentalny utwór „See No More”.
Płyta nie podbiła list przebojów, więc kontrakt rozwiązano i we wrześniu 1990 Swans założyli własną wytwórnią płytową Young God Records. Wznowili wcześniejsze płyty, wydali wiele nagrań archiwalnych i kompilacji oraz przygotowali nowe wydawnictwa: trzecią płytę duetu Gira-Jarboe i podwójny zestaw nagrań grupy "White Light from the Mouth of Infinity" (1991), kontynuujące ich dotychczasowe klimaty muzyczne mimo zmiany wytwórni.
W 1992 ukazały się dwie płyty grupy Swans: studyjna "Love of Life" i koncertowa "Omniscience", na których muzyka zespołu zaczęła odchodzić w stronę eksperymentów dźwiękowych. Równocześnie zmniejszał się wkład Jarboe, która skupiła się na własnych projektach. Utwór „Cries (For Spider)” z jej solowej płyty "13 Masks" (1991) znalazł się też w zestawie "Love of Life".
Wysiłek twórczy, koncertowy i wydawniczy nie przełożył się na sukces finansowy i zaczął wyczerpywać ówczesne możliwości zespołu. Po przerwie, w trakcie której Michael Gira napisał książkę "The Consumer", Swans wydali album "The Great Annihilator" (1995) – efekt ponadrocznej pracy w studiach Nowego Jorku.
Ostatni zryw poprzedniego wcielenia zespołu nastąpił w 1996, gdy ukazały się zestaw studyjno-koncertowy "Die Tür Ist Zu" oraz podwójny "Soundtracks for the Blind", zawierający więcej niż zwykle w przypadku tego zespołu materiału instrumentalnego. Trudna sytuacja finansowa grupy, jak i niekorzystne przemiany na rynku muzycznym skłoniły lidera do zawieszenia działalności Swans. Przyczyną pozamuzyczną było też rozstanie z Jarboe.
Przez kilkanaście lat Gira i Jarboe nagrywali na własne konto i koncertowali pod różnymi wcieleniami. W 2001 Jarboe wystąpiła w Gdańsku, zaś Gira grał w Warszawie z Angels of Light w 2005.
Na początku 2010 zespół Swans wznowił działalność, a jesienią wydał płytę "My Father Will Guide Me Up a Rope to the Sky". W składzie reaktywowanego zespołu zabrakło Jarobe, do współpracy z Girą powrócił natomiast długoletni gitarzysta Norman Westberg. Rozpoczął równocześnie wielkie światowe tournée. Jednym z krajów, będących częścią trasy grupy Swans była Polska, w której koncerty odbyły się: 9 grudnia we Wrocławiu w klubie „Firlej”, następnie 10 grudnia w warszawskiej „Stodole” (2010). Zaplanowany na 17 maja 2011 koncert w Gdańsku nie odbył się. W 2012 roku ukazał się kolejny album grupy, zatytułowany "The Seer." Swans ponownie wystąpił w Polsce 5 sierpnia 2012 w Katowicach na Off Festival, następnie w 2013, tj. 15 marca w Krakowie (Kwadrat), 16 marca w Warszawie (Stodoła). W 2014 roku ukazał się album "To Be Kind," a w 2016 "The Glowing Man." Po reaktywacji kierunek muzycznym poszukiwaniom Swans wciąż nadaje Michael Gira, jednak brzmienie stało się zdecydowanie bardziej zespołowe niż w okresie poprzedzającym rozwiązanie. Na nowych albumach znalazły się w większości długie, transowe kompozycje stworzone niejednokrotnie w drodze kolektywnej improwizacji.
Muzycy i zmiany personalne.
W pierwszym okresie istnienia zespołu dochodziło do wielu zmian personalnych, jedynym stałym członkiem od początku działalności formacji jest Michael Gira. W latach 90. grupa była właściwie duetem Gira / Jarboe nagrywającym i koncertującym razem z zaproszonymi i wynajętymi muzykami. Po reaktywacji Swans skład ustabilizował się i obecnie przedstawia się następująco:
Byli członkowie zespołu:
Dyskografia.
Albumy studyjne:

</doc>
<doc id="1412917" url="https://pl.wikipedia.org/wiki?curid=1412917" title="Colgate-Palmolive Company">
Colgate-Palmolive Company



</doc>
<doc id="1412922" url="https://pl.wikipedia.org/wiki?curid=1412922" title="Naltrekson">
Naltrekson

Naltrekson – organiczny związek chemiczny, analog kodeiny, odwrotny agonista receptorów opioidowych. Stosowany jest w leczeniu uzależnienia od opioidów i od alkoholu.
Mechanizm działania.
Naltrekson jest odwrotnym agonistą receptorów opioidowych o okresie półtrwania dłuższym niż nalokson. Wykazuje silne działania antagonistyczne na receptory μ, nieco słabsze działanie na receptory κ i znacznie słabsze działanie na receptor δ.
Metabolizm.
Naltrekson jest metabolizowany w wątrobie przy udziale dehydrogenazy dihydrodiolowej, bez udziału izoenzymów cytochromu P450.
Wskazania.
Używany w terapii odwykowej u pacjentów uzależnionych od opioidów (dawki przekraczające 50 mg). W uzależnieniu od alkoholu stosuje się dawkę 50 mg, 100 mg w dni większego ryzyka picia alkoholu. Standardowo leczenie uzależnienia od alkoholu trwa 3 miesiące.
W przypadku tzw. terapii naltreksonem w niskiej dawce () stosuje się ok. 3–5 mg substancji na dobę, jednakże skuteczność takich działań nie jest potwierdzona naukowo. Sam wpływ naltreksonu na skuteczność terapii uzależnień bywa kwestionowany.
Naltrekson został zsyntetyzowany w 1965 w przez koncern DuPont. W sprzedaży jest dostępny w postaci tabletek, implantów podskórnych oraz zastrzyków domięśniowych.
W badaniach pilotażowych potwierdzono skuteczność naltreksonu (podawanego dożylnie) na grupie osób z zaburzeniami osobowości typu "borderline" i z zaburzeniami depersonalizacyjnymi.

</doc>
<doc id="1412924" url="https://pl.wikipedia.org/wiki?curid=1412924" title="Nzérékoré (region)">
Nzérékoré (region)

Region Nzérékoré – region położony w południowo-wschodniej Gwinei. Graniczy z trzema innymi krajami Liberią, Wybrzeżem Kości Słoniowej oraz Sierra Leone, a także innymi gwinejskimi regionami Kankan oraz Faranah.
Prefektury w regionie: 

</doc>
<doc id="1412925" url="https://pl.wikipedia.org/wiki?curid=1412925" title="Colgate">
Colgate



</doc>
<doc id="1412926" url="https://pl.wikipedia.org/wiki?curid=1412926" title="Palmolive">
Palmolive

Palmolive – marka mydła oraz innych produktów kosmetycznych i środków czystości należąca do amerykańskiego koncernu Colgate-Palmolive Company. Produkty tej marki sprzedawane są w 88 krajach świata.
Marka stworzona została w czerwcu 1899 roku przez B. J. Johnson Soap Company (zał. 1864) z siedzibą w Milwaukee, w stanie Wisconsin. Pierwotnie pod marką sprzedawane były kostki mydła toaletowego, głównymi składnikami którego były olej palmowy i oliwa z oliwek (do nich nawiązuje nazwa marki); pomocniczym składnikiem było masło kakaowe. Mydło wyróżniało się od wielu konkurencyjnych produktów niższą zasadowością, przez co było łagodniejsze dla skóry. Charakterystyczną cechą mydła był jego oliwkowozielony kolor.
Przez pierwszych trzynaście lat marka Palmolive nie odnosiła sukcesów na mocno nasyconym amerykańskim rynku mydlanym; jej rozpoznawalność wśród konsumentów oraz dostępność w sklepach była znikoma. Sytuację odmieniła szeroko zakrojona kampania marketingowa zapoczątkowana w 1911 roku, w której podkreślano egzotyczność składników mydła oraz fakt, że były one wykorzystywane do higieny osobistej już w starożytności. Istotnym elementem reklamy były wykorzystane w nich motywy nawiązujące do starożytnego Egiptu, w tym m.in. wizerunek Kleopatry, korzystającej z preparatów o składzie podobnym do mydła Palmolive. W ciągu roku od rozpoczęcia kampanii, mydło Palmolive dostępne było w większości drogerii w Stanach Zjednoczonych. W 1913 roku marka wprowadzona została na rynek brytyjski.
Gama produktów marki Palmolive rozszerzona została o krem do oczyszczania twarzy (1910), szampon (1912), puder do twarzy, talk, krem pod makijaż (1915) i szminkę (1917). Od 1966 roku pod marką tą sprzedawany jest płyn do mycia naczyń.
Sukces komercyjny marki Palmolive był przyczyną zmiany nazwy produkującego go przedsiębiorstwa na Palmolive Company w 1917 roku. W wyniku połączenia ze spółkami Peet Brothers (1926) i Colgate (1928) utworzone zostało przedsiębiorstwo Colgate-Palmolive-Peet, od 1953 roku noszące nazwę Colgate-Palmolive Company. Pozostaje ono właścicielem marki Palmolive do dnia dzisiejszego. 
Początkowo całość produkcji odbywała się w fabryce w Milwaukee, która działała do 1934 roku. W 1916 roku otwarto drugi zakład produkcyjny w Berkeley, w Kalifornii. W 1917 roku produkcję podjęto także w Toronto (Kanada), a w 1923 roku w Sydney (Australia). Współcześnie Colgate-Palmolive Company prowadzi produkcję kosmetyków i środków czystości, m.in. tych sprzedawanych pod marką Palmolive, w kilkunastu lub kilkudziesięciu zakładach w różnych krajach świata.

</doc>
<doc id="1412928" url="https://pl.wikipedia.org/wiki?curid=1412928" title="Hrabstwo Coffey">
Hrabstwo Coffey

Hrabstwo Coffey – hrabstwo położone w USA w stanie Kansas z siedzibą w mieście Burlington. Założone 25 sierpnia 1855 roku. Nazwa Hrabstwa pochodzi od Asbury`a Coffey`a.

</doc>
<doc id="1412929" url="https://pl.wikipedia.org/wiki?curid=1412929" title="Francisco Miguel Narváez Machón">
Francisco Miguel Narváez Machón



</doc>
<doc id="1412931" url="https://pl.wikipedia.org/wiki?curid=1412931" title="Orlen Oil">
Orlen Oil

Orlen Oil (dawniej Petro-Oil) – spółka z ograniczoną odpowiedzialnością powstała w 1998 roku jako wspólne przedsięwzięcie polskich producentów środków smarnych: Petrochemii Płock, Rafinerii Trzebinia, Rafinerii Czechowice i Rafinerii Jedlicze. W 2003 roku wprowadziła do sprzedaży oleje marki Platinum.
Posiada własną sieć dystrybucji, a jej głównymi kanałami dystrybucji są warsztaty nieautoryzowane, bazy transportowe, stacje paliw wraz ze sklepami motoryzacyjnymi oraz przemysł. Orlen Oil szczególnie duże wzrosty sprzedaży odnotowuje w sektorze środków smarowych dla przemysłu. Podstawowymi i ugruntowanymi rynkami sprzedaży zagranicznej Orlen Oil są państwa Unii Europejskiej: Czechy, Słowacja, Węgry, Litwa, Łotwa, Austria, Niemcy, Holandia, Chorwacja oraz inne kraje europejskie: Białoruś, Ukraina, Serbia i Czarnogóra.
Spółka Orlen Oil została wyróżniona tytułem „Wybitny Eksporter roku 2008” i Pucharem Stowarzyszenia Eksporterów Polskich. Posiada również Certyfikat Zarządzania Jakością oparty na normie PN-EN ISO 9001, a także certyfikat spełniania wymagań AQAP 2110 w zakresie produkcji i sprzedaży artykułów chemicznych, środków smarowych i baz olejowych.

</doc>
<doc id="1412933" url="https://pl.wikipedia.org/wiki?curid=1412933" title="Wymiary (Muławki)">
Wymiary (Muławki)

Wymiary "(niem. Gut Georgenfelde)" – przysiółek wsi Muławki w Polsce, położony w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 przysiółek administracyjnie należał do województwa olsztyńskiego.

</doc>
<doc id="1412938" url="https://pl.wikipedia.org/wiki?curid=1412938" title="Hrabstwo Comanche (Kansas)">
Hrabstwo Comanche (Kansas)

Hrabstwo Comanche – hrabstwo położone w USA w stanie Kansas z siedzibą w mieście Coldwater. Założone 26 lutego 1867 roku.

</doc>
<doc id="1412939" url="https://pl.wikipedia.org/wiki?curid=1412939" title="Wymiary">
Wymiary



</doc>
<doc id="1412941" url="https://pl.wikipedia.org/wiki?curid=1412941" title="Monako na Letnich Igrzyskach Olimpijskich 1948">
Monako na Letnich Igrzyskach Olimpijskich 1948

Na Letnich Igrzyskach Olimpijskich w 1948 roku rozgrywanych w Londynie Monako reprezentowało czterech strzelców, którzy nie wywalczyli żadnego medalu.
Wyniki.
karabin małokalibrowy leżąc 50 m.
startowało 71 zawodników
pistolet dowolny 50 m.
startowało 50 zawodników

</doc>
<doc id="1412943" url="https://pl.wikipedia.org/wiki?curid=1412943" title="Andrzej Kaube">
Andrzej Kaube

Andrzej Kaube (ur. 14 czerwca 1945 w Wągrowcu, zm. 4 września 1992 w Tatrach) – polski archeolog. W latach 1968–1992 kustosz Muzeum Regionalnego w Wolinie. Inicjator tamtejszego Festiwalu Słowian i Wikingów. Zasłużony w badaniach i ochronie zabytków Ziemi Wolińskiej, zaangażowany w rozwój kulturalny miasta Wolin.
Życiorys i praca.
W 1963 roku skończył Liceum Ogólnokształcące w Wągrowcu, następnie studia na Wydziale Archeologii UAM w Poznaniu (1968). W okresie studiów brał udział w pracach wykopaliskowych na Wolinie. Obronił pracę magisterską pt. „Włókiennictwo wczesnośredniowiecznego Wolina”. 2 stycznia 1968 roku zostaje kierownikiem i późniejszym dyrektorem Muzeum Regionalnego w Wolinie, którą to funkcję piastuje do śmierci w 1992 roku. W tym czasie dba o zasoby muzeum gromadząc różnego rodzaju artefakty – zabytki archeologiczne, etnograficzne i historyczne dotyczące miasta, wyspy oraz okolic Wolina. Przyczynia się także do zwiększenia popularności samego muzeum, co skutkuje wielokrotnym zwiększeniem liczby odwiedzających. Prowadzi również bogatą dokumentację fotograficzną za którą otrzymuje nagrody (fotografia dokumentalna). W wolińskim muzeum organizowane są wystawy fotograficzne, powołuje także Młodzieżowe Koło Przyjaciół Muzeum. Dzięki jego pasji fotografowania, powstała jedna z najlepszych kolekcji fotograficznych obrazujących życie codzienne na Pomorzu Zachodnim po 1945 roku.
Dzięki jego działalności udaje się uratować wiele zabytków, m.in. wrak statku w Kamieniu Pomorskim (koryto rzeki Dziwny), czy ozdoby z V okresu epoki brązu.
Był autorem wielu popularnonaukowych przewodników, folderów i ulotek. Z jego inicjatywy opracowano projekt budowy pomnika Mieszka I połączony ze zbieraniem funduszy, zrekonstruowano fragmenty dawnej zabudowy miasta (port z X wieku, umocnienia miejskie). Dzięki jego staraniom miała szansę zaistnieć bliska współpraca wolińsko-duńska, która zaowocowała „Targami wikińskimi”.
Za swoją pracę otrzymał Nagrodę Wojewody Szczecińskiego oraz odznakę Zasłużonego Działacza Kultury (1984).
Obecnie jego imieniem (od 1993 r.) nazwane jest Muzeum Regionalne w Wolinie.
Zmarł 4 września 1992 roku w Tatrach. Pochowany na cmentarzu farnym w Wągrowcu.

</doc>
<doc id="1412946" url="https://pl.wikipedia.org/wiki?curid=1412946" title="Kutry rakietowe typu Rauma">
Kutry rakietowe typu Rauma

Kutry rakietowe typu Rauma – fińskie kutry rakietowe z końca XX wieku. W latach 1987–1992 w stoczni Finnyards w Rauma zbudowano cztery jednostki tego typu, które stanowią obecnie trzon lekkich sił uderzeniowych Fińskiej Marynarce Wojennej (stan na 2019 rok).
Projekt i budowa.
Po zakończeniu II wojny światowej w związku z umowami międzynarodowymi Finlandia nie mogła posiadać m.in. okrętów podwodnych i kutrów torpedowych. Ograniczenia nie obejmowały okrętów rakietowych, dlatego Finlandia zakupiła w ZSRR trzy okręty projektu "205" i rozpoczęła prace nad własnymi okrętami tej klasy. Efektem tych prac były kutry rakietowe typu "Helsinki", których zbudowano cztery jednostki. Ulepszona i podobnie uzbrojona wersja tych okrętów, którą początkowo nazywano "Helsinki II" i "Luokka", została zamówiona w lutym 1987 roku. W porównaniu do typu "Helsinki" nowe okręty miały mniejszą wyporność, były dłuższe i węższe. Zamówiono cztery okręty, które od pierwszej jednostki serii znane są jako typ "Rauma".
Okręty typu "Rauma" zostały zamówione w stoczni Finnyards w Rauma 27 sierpnia 1987 roku. Jednostki zostały zwodowane w latach 1989–1992. Nazwy kutrów pochodzą od fińskich miast portowych, mianowicie: Rauma, Raahe, Porvoo i Naantali.
Dane taktyczno-techniczne.
Okręty są kutrami rakietowymi o długości całkowitej 48 metrów (41 metrów między pionami), szerokości 8 metrów i zanurzeniu 0,87 metra. Gładkopokładowe kadłuby jednostek oraz nadbudówki zostały wykonane ze stopu aluminium i pokryte materiałem absorbującym i rozpraszającym fale radarowe (HPA-1). Wyporność standardowa wynosi 215 ton, zaś pełna 248 ton. Siłownię okrętów stanowią dwa silniki wysokoprężne MTU 16V538 TB93 o łącznej mocy 7510 KM, napędzające dwa pędniki strugowodne Riva Calzone IRC 115. Maksymalna prędkość jednostek wynosi 30 węzłów. Energię elektryczną zapewniają dwa generatory o mocy 262 KM każdy, składające się z prądnicy i silnika wysokoprężnego Saab-Scania DS11.
Główne uzbrojenie okrętów stanowią wyrzutnie przeciwokrętowych pocisków rakietowych RBS-15SF produkcji szwedzkiej, umieszczone na śródokręciu i w części rufowej (dwie podwójne i dwie pojedyncze). Pocisk rozwija prędkość 0,8 Ma, masa głowicy bojowej wynosi 200 kg, zaś maksymalny zasięg sięga 150 km. Na nadbudówce rufowej znajduje się uniwersalna podstawa, na której może być zainstalowana sześcioprowadnicowa wyrzutnia rakiet plot. Mistral (o zasięgu 5,5 km i masie głowicy bojowej 3 kg) lub, zamiennie, podwójne stanowisko działek plot. Sako kalibru 23 mm L/87 (licencyjna radziecka ZU-23-2). Na dziobie w wieży znajduje się pojedyncza armata przeciwlotnicza Bofors 600E kal. 40 mm L/70. Masa naboju wynosi 0,96 kg, donośność 12 200 metrów i szybkostrzelność teoretyczna 300 strz./min. Broń małokalibrową stanowią umieszczone na nadbudówce za masztem dwa pojedyncze stanowiska wkm kal. 12,7 mm.
Broń przeciwpodwodną stanowią cztery dziewięcioprowadnicowe dziobowe wyrzutnie pocisków POP Saab Elma LLS-920, z głowicą bojową o masie 4,2 kg i zasięgu 300 m. Na okrętach przewidziano też możliwość instalacji torów minowych, po demontażu wyrzutni rakiet RBS-15.
Wyposażenie radioelektroniczne obejmuje radar nawigacyjny Raytheon ARPA, radar wykrywania celów 9GA 208, radar kontroli ognia 9LV 225, system dowodzenia Celsiustech 9LV Mk 3, optoelektroniczny system kierowania ogniem 9LV 200 Mk 3, system walki radioelektronicznej 9EW 300 z odbiornikiem radioelektronicznym MEL Matilda-E, sonar Simrad Subdea Toadfish (opcjonalnie jest możliwość instalacji w miejscu rufowych wyrzutni pocisków RBS-15 holowanego sonaru Finnyards Sonac/PTA, z 78-metrową pasywną anteną składającą się z 24 hydrofonów), ostrzegacz o opromieniowaniu laserowym Daimler-Chrysler COLDS. Na pokładzie umieszczono też wyrzutnię flar Philips Philax, a po obu stronach wieży Boforsa zainstalowano dwie trójprowadnicowe wyrzutnie pocisków oświetlających kal. 103 mm.
Załoga pojedynczego okrętu składa się z 5 oficerów oraz 14 marynarzy.
Służba.
Okręty typu "Rauma" zostały wcielone do służby w Fińskiej Marynarce Wojennej w latach 1990–1992. Kutry otrzymały numery burtowe 70–73. Poza głównym zadaniem, jakim jest zwalczanie okrętów nawodnych, okręty mogą być wykorzystane do misji ZOP, a także w ograniczonym zakresie jako jednostki minowe.
W toku służby okrętów wyrzutnię flar Philax wymieniono na 32-prowadnicową wyrzutnię pocisków zakłóceń pasywnych Wallops Barricade, umieszczoną za wieżą działka Boforsa. W latach 2010–2014 okręty zostały poddane modernizacji, która objęła m.in. instalację nowszego wyposażenia radioelektronicznego, remont kadłubów, przebudowę nadbudówek i powiększenie zbiorników wody pitnej. Prace, których koszt wyniósł 70 mln euro, pozwolą na przedłużenie czasu służby kutrów co najmniej do 2020 roku. 
Okręty nadal służą w fińskiej flocie (stan na 2019 rok).

</doc>
<doc id="1412947" url="https://pl.wikipedia.org/wiki?curid=1412947" title="Grzegorz Kasdepke">
Grzegorz Kasdepke

Grzegorz Kasdepke (ur. 4 maja 1972 w Białymstoku) – polski pisarz dla dzieci i młodzieży, autor scenariuszy, dziennikarz.
Życiorys.
Ukończył studia na Wydziale Dziennikarstwa i Nauk Politycznych Uniwersytetu Warszawskiego. Były wieloletni redaktor naczelny magazynu dla dzieci „Świerszczyk”. Współpracuje z takimi wydawnictwami, jak: Literatura, Nasza Księgarnia, Egmont, Wydawnictwo Dwie Siostry, Wydawnictwo Literackie, Tamaryn, Agora i Muza.
Jest laureatem wielu nagród. W 2016 nie przyjął od ministra Piotra Glińskiego Brązowego Medalu „Zasłużony Kulturze Gloria Artis”. W 2019 roku Kapituła Orderu Uśmiechu rozpatrując złożony wniosek postanowiła dołączyć go do grona Kawalerów Orderu Uśmiechu.

</doc>
<doc id="1412948" url="https://pl.wikipedia.org/wiki?curid=1412948" title="Robert Crewe-Milnes">
Robert Crewe-Milnes

Robert Offley Ashburton Crewe-Milnes, 1. markiz Crewe KG (ur. 12 stycznia 1858 w Londynie, zm. 20 czerwca 1945) – brytyjski polityk, arystokrata i pisarz, członek Partii Liberalnej, minister w rządach Henry’ego Campbella-Bannermana i Herberta Henry’ego Asquitha.
Życiorys.
Był synem Richarda Moncktona Milnesa, 1. barona Houghton, i Annabel Crewe, córki 2. barona Crewe. Wykształcenie odebrał w Harrow School i w Trinity College na Uniwersytecie Cambridge. Po śmierci ojca w 1885 r. odziedziczył tytuł 2. barona Houghton i zasiadł w Izbie Lordów. W 1895 r., po śmierci macierzystego dziadka, został kreowany 1. hrabią Crewe. W 1911 r. otrzymał tytuły markiza Crewe i hrabiego Madeley. Wszystkie te tytuły wygasły wraz z jego śmiercią w 1945 r.
W 1890 r. opublikował "Stray Verses". W 1931 r. ukazała się książka "Lord Rosebery", biografia brytyjskiego premiera z lat 1894-1895.
Związany z Partią Liberalną Crewe-Milnes został w 1883 r. prywatnym sekretarzem lorda Granville'a, kiedy ten był ministrem spraw zagranicznych. Był nim do 1884 r. W 1886 r. został Lordem-in-Waiting. W latach 1892-1895 był Lordem Namiestnikiem Irlandii.
W 1905 r. został członkiem gabinetu jako Lord Przewodniczący Rady. W 1908 r. został przewodniczącym Izby Lordów, Lordem Tajnej Pieczęci i ministrem kolonii. W 1910 r. przestał być ministrem kolonii, a w 1911 r. Lordem Tajnej Pieczęci. W latach 1910-1915 był ministrem ds. Indii, a w latach 1912-1915 ponownie Lordem Tajnej Pieczęci. W latach 1915-1916 ponownie został Lordem Przewodniczącym Rady. W 1916 r. został na krótko przewodniczącym Rady Edukacji.
Lord Crewe był również przewodniczącym rady zarządzającej Imperial College w Londynie w latach 1907-1922 i kanclerzem Uniwersytetu w Sheffield w latach 1917-1944. W latach 1912-1944 był Lordem Namiestnikiem City of London. W 1917 r. został członkiem Rady Hrabstwa Londyn. W latach 1922-1928 był ambasadorem we Francji. Przyczynił się wówczas do założenia Brytyjskiego Instytutu w Paryżu. W 1931 r. został na krótko ministrem wojny. W 1908 r. otrzymał Order Podwiązki.
Rodzina.
3 czerwca 1880 r. poślubił Sybil Marcię Graham (zm. 19 września 1887), córkę sir Fredericka Grahama, 3. baroneta, i lady Jane Seymour, córki 12. księcia Somerset. Robert i Sybil mieli razem syna i trzy córki:
20 kwietnia 1899 r. poślubił Margaret Primrose (ur. 1881), córkę Archibalda Primrose’a, 5. hrabiego Rosebery, i Hannah Rothschild, córki Mayera Amschela de Rothschilda. Robert i Margaret mieli razem syna i córkę:

</doc>
<doc id="1412950" url="https://pl.wikipedia.org/wiki?curid=1412950" title="Hrabstwo Cowley">
Hrabstwo Cowley

Hrabstwo Cowley – hrabstwo położone w USA w stanie Kansas z siedzibą w mieście Winfield. Założone 26 lutego 1867 roku.

</doc>
<doc id="1412954" url="https://pl.wikipedia.org/wiki?curid=1412954" title="Pałac Książęcy w Mantui">
Pałac Książęcy w Mantui

Pałac Książęcy w Mantui (wł. "Palazzo Ducale") – kompleks zabytkowych budowli, dziedzińców i ogrodów położony w północno-wschodniej części starego miasta Mantui, między dawnym Piazza San Pietro (obecnym Piazza Sordello), a brzegiem jeziora "Lago di Mezzo". Pałac, początkowo złożony z rozrzuconych budowli, uzyskał jednolitą formę w pierwszej połowie XVI w., kiedy stał się całością architektoniczną. Obecnie zajmuje powierzchnię ok. 34 000 m² i znajduje się w nim ok. 500 pomieszczeń i 15 przestrzeni otwartych (dziedzińców, uliczek, ogrodów i placyków). Najbardziej znana sala w pałacu to Camera degli Sposi ("sala małżeńska"), której ściany ozdobione są cyklem fresków autorstwa Andrea Mantegni. Był rezydencją rodu Gonzagów od 1328 do 1707, kiedy to ostatni książę był zmuszony udać się na wygnanie. W XIX w. pałac był opuszczony, a na początku XX w. zostały w nim przeprowadzone prace renowacyjne i stał się siedzibą muzeum państwowego. Najważniejsze części budowli to "Corte Vecchia", "Corte Nuova" i "Castello di San Giorgio".
Historia budowy.
Od początków do XV w..
Najstarszymi budowlami pałacu są, wychodzące na Piazza Sordello, "Palazzo del Capitano" i "Magna Domus", założone przez rodzinę Bonacolsi, która rządziła Mantuą w latach 1271–1328. "Palazzo del Capitano" został zbudowany przez "Kapitana Ludu" Guido Buonacolsi pod koniec XIII w. Gdy Gonzagowie objęli władzę w mieście, zaczęli dobudowywać do istniejących części nowe, które tworzą "Corte Vecchia". W obszernym, czternastowiecznym wnętrzu Pisanello namalował dla pierwszego markiza z rodu Gonzagów – Jana Franciszka I – cykl fresków o tematyce rycerskiej. W latach 1395–1406 został wzniesiony według projektu Bartolino da Novara "Castello di San Giorgio", który od połowy XV w. na życzenie Ludwika III Gonzagi stał się rezydencją rodziny władającej Mantuą. W północno-wschodniej wieży w latach 1465-1475 Andrea Mantegna namalował freski w słynnej "Camera picta" (Komnata malowideł) zwanej "Camera degli Sposi" (Komnata małżonków).
Od XV w. do połowy XVI w..
Pod koniec XV w. wzniesiona została "Domus Nova", ukończona pod koniec XVI w. przez księcia Wincentego I (1587-1612). Niedaleko od "Castello di San Giorgio" na polecenie Fryderyka II wzniesiona została, według projektu Giulio Romano, "Corte Nuova". Ten sam architekt zaprojektował powstałe wkrótce potem budowle: "Galleria della Mostra" i "Galleria dei Mesi". Natomiast Giovan Battista Bertani wzniósł pomieszczenie zwane "Cavallerizza". Po śmierci Franciszka II (1519), wdowa po nim, Izabela d'Este przeniosła się do zamku w "Corte Vecchia", gdzie został wyodrębniony dla niej "apartament wdowi", w skład którego weszły: sale reprezentacyjne oraz prywatne (gabinet, grota i sekretny ogród). Później jej wnuk Wilhelm I Gonzaga (1550–1587) nakazał przekształcić "Corte Vecchia", wyodrębniając jadalnię wychodzącą na wiszący ogród i komnatę zwaną "Sala dello Specchio", przeznaczoną do słuchania muzyki. W pobliżu zamku Wilhelm wzniósł budowlę nazwaną "Appartamento grande di Castello" składającą się z sal poświęconych kapitanom, markizom i książętom, do których wchodziło się przez "Sala di Manto". W 1562 Bertani wzniósł kościół pałacowy św. Barbary.
Od połowy XVI w. do połowy XVII w..
W 1659 zamek został splądrowany przez Austriaków i do rezydencji Habsburgów zostało wywiezionych około 2000 dzieł sztuki. Pod koniec XVI w. Wincenty I przekształcił skrzydło "Domus Nova" na własną rezydencję i przy pomocy architekta Gian Maria Viani wybudował długą salę zwaną "Logion serrato", dziś "Galleria degli Specchi", przeznaczona do przechowywania książęcej kolekcji obrazów. W tej samej części pałacu książę Ferdynand I Gonzaga zbudował "appartamento del Paradiso" i "Scala Santa", która miała być nawiązaniem do Świętych Schodów z Lateranu w Rzymie. Na polecenie Ferdynanda I Viani zbudował też "Appartamento delle Metamorfosi".

</doc>
<doc id="1412955" url="https://pl.wikipedia.org/wiki?curid=1412955" title="Andrianjaka">
Andrianjaka

Andrianjaka – władca królestwa Merina na Madagaskarze, syn i następca Ralambo. Kontynuował ekspansywną politykę ojca. Zdobył Niebieski Las ("Analamanga"), jeden z ostatnich punktów oporu plemienia Vazimba; założył na jego miejscu miasto Antananarywa (1625).

</doc>
<doc id="1412956" url="https://pl.wikipedia.org/wiki?curid=1412956" title="Kirgistan na Zimowych Igrzyskach Olimpijskich 1994">
Kirgistan na Zimowych Igrzyskach Olimpijskich 1994

Kirgistan na Zimowych Igrzyskach Olimpijskich 1994 reprezentowała jedna zawodniczka.
Biathlon.
Kobiety

</doc>
<doc id="1412961" url="https://pl.wikipedia.org/wiki?curid=1412961" title="Ostrowica">
Ostrowica

Ostrowica (niem. Katten Graben) – uregulowana rzeka w zachodniej części Pojezierza Zachodniopomorskiego na Równinie Pyrzycko-Stargardzkiej, w powiecie pyrzyckim. 
Dawna rzeka nizinna zaczynająca swój bieg w rozlewiskach powyżej jeziora: Świdno i Świdzienko w gminie Kozielice, na południe od wsi Trzebórz. Odwadnia wschodnią część powiatu pyrzyckiego. W górnym biegu największym dopływem jest Kanał Wąski, a w dolnym przepływając przez jezioro Będgoszcz przyjmuje wody Krzekny i Bielicy. Uchodzi do Miedwia. 
Uregulowana, podobnie jak jej dopływy podczas melioracji przed 1945 rokiem. Obecnie nazywana Kanałem Ostrowicy lub Kanałem Nieborowskim, a w górnym biegu Kanałem Długim.
Górny bieg rzeki do jeziora Będgoszcz nosi nazwę Kanał Nieborowski.
Nazwę Ostrowica wprowadzono urzędowo w 1949 roku, zastępując poprzednią niemiecką nazwę rzeki – "Katten-Graben".

</doc>
<doc id="1412972" url="https://pl.wikipedia.org/wiki?curid=1412972" title="Stanisław Zaremba (biskup kijowski)">
Stanisław Zaremba (biskup kijowski)

Stanisław Zaremba z Kalinowy herbu własnego (ur. 1601, zm. zapewne 3 sierpnia 1653) – polski żołnierz i duchowny katolicki, starosta grabowski, opat cysterski w Sulejowie, od 1646 roku biskup kijowski.
Pochodził z Kalinowy. Studiował na Uniwersytetach w Ołomuńcu i Padwie. W młodości dowodził własną chorągwią w bitwie pod Chocimiem i w czasie wojny ze Szwecją. Następnie objął po ojcu starostwo grabowskie, a w 1632 roku otrzymał od króla opactwo sulejowskie, tymczasem jako koadiutor, gdyż żył jeszcze poprzedni opat, Otto Schenking. 
Urząd opata objął w 1637 roku, składając zapewne profesję zakonną, gdyż katalog opatów tytułuje go "abbas professum", a nie "abbas administrator". Musiał też przyjąć święcenia, choć ich data nie jest znana. Niewiele wiadomo o jego rządach w opactwie sulejowskim. Zapamiętany został głównie jako fundator nowego wystroju kościoła klasztornego, a przede wszystkim czterech marmurowych ołtarzy bocznych. W tym samym okresie powstały przedstawiające apostołów freski w prezbiterium, kilka obrazów (m.in. Matki Boskiej Pocieszenia umieszczony w jednym z bocznych ołtarzy) oraz prospekt organowy.
Zaremba został mianowany biskupem kijowskim 23 kwietnia 1646 roku. Zatrzymał w swoim ręku urząd opata, jednak wystarał się u papieża Innocentego X o potwierdzenie dokonanego za Schenkinga rozdziału majątku na część opacką i klasztorną, co miało być zabezpieczeniem utrzymania klasztoru i zakonników. 
Jako biskup kijowski 23 maja 1647 roku ogłosił cudownym obraz Matki Bożej Berdyczowskiej, za której wstawiennictwem miał być uzdrowiony. 
Był członkiem konfederacji generalnej zawiązanej 31 lipca 1648 roku. Podpisał "pacta conventa" Jana II Kazimierza Wazy w 1648 roku.
Diecezją kijowską rządził krótko, gdyż już w 1648 roku wybuchło powstanie Chmielnickiego. Doniesienia o dalszych losach Zaremby są sprzeczne. Według niektórych źródeł zmarł około tego czasu, według źródeł związanych z cystersami i Sulejowem wrócił do Sulejowa. Zamieszkał tamże, bądź też w otrzymanym w 1648 roku w komendę opactwie benedyktyńskim w Sieciechowie. Zmarł zapewne 3 sierpnia 1653 roku w Sulejowie i tam został pochowany.
Jako senator brał udział w sejmach: 1646, 1647 i 1648 (I), 1648 (II), 1649/1650 i 1650 roku.
Był darczyńcą kolegium jezuickiego w Krośnie.
Opublikował pracę "Okulary na rozchody w Koronie i z Korony, przez które jako w zwierciadle obaczyć każdy może fortele i nieznośne zyski, zdierstwa a łupiestwa kupieckie, przy tym śrzodki i sposoby różne jako temu zabieżeć i one pohamować. Roku pańskiego 1623". 
Kasper Niesiecki w swoim "Herbarzu" tak o nim napisał: 

</doc>
<doc id="1412975" url="https://pl.wikipedia.org/wiki?curid=1412975" title="Bazylika kolegiacka św. Jerzego w Kętrzynie">
Bazylika kolegiacka św. Jerzego w Kętrzynie

Bazylika kolegiacka św. Jerzego w Kętrzynie – kościół św. Jerzego budowany na miejscu dawnej strażnicy od 1359, rozbudowywany do pierwszych lat XVI wieku.
Najlepiej zachowany kościół obronny na Mazurach. Początkowo był to obiekt halowy, jednonawowy, zlokalizowany w południowo-zachodnim narożu miasta. W koronie murów wybudowano ganki obronne i wieżę zwieńczoną blankowaniem. Na początku XV wieku wzniesiono drugą wieżę (dzwonniczą), a pod koniec stulecia obiekt przebudowano na trójnawową pseudobazylikę (dobudowano nawę boczną północną, nawa środkowa i południowa mieści się w obrysie kościoła halowego). Po pożarze w 1500 r. podczas odbudowy powstało istniejące i charakterystyczne odchylenie osi kościoła (prezbiterium nie leży dokładnie na osi nawy środkowej, ze środka nawy głównej są widoczne tylko dwa okna: prawe i środkowe, trzecie jest niewidoczne). W kościele zasługują na uwagę: sklepienia kryształowe z 1515 r. (wykonał je mistrz Matz z Gdańska), XVI-wieczna ambona, organy z 1721 r. (Josue Mosengel twórca organów w Świętej Lipce) były przebudowywane – obecne z 1975 r. mają 43 głosy, płyta nagrobna (epitafium) Krzysztofa Schenka von Tautenburg z 1597 r. oraz karcer (wejście z kościoła) znajdujący się pod wieżą wysoką.
Do II wojny światowej nazywany „kościołem niemieckim” (w odróżnieniu od stojącego obok „kościoła polskiego”). Po wysiedleniu Niemców w 1945 r. kościół był używany przez kętrzyńską parafię ewangelicką. Już rok później, w 1946, budynek został zarekwirowany przez władze komunistyczne i natychmiast przekazany Kościołowi rzymskokatolickiemu.
Jako świątynia rzymskokatolicka, kościół św. Jerzego od 22 lipca 1999 posiada tytuł bazyliki mniejszej, a od 7 czerwca 1992 pełni także funkcję kolegiaty. W kościele dawna kaplica św. Jakuba po reformacji pełniła funkcję baptysterium, które po 1946 roku ukształtowano architektonicznie na wzór Ostrej Bramy w Wilnie. Z tego miejsca zawsze na początku lipca odbywają się piesze pielgrzymki do Wilna.
W obrębie zachowanych murów obronnych, przylegających do kościoła św. Jerzego znajduje dobudowana już w średniowieczu dawna plebania (XIV/XV–XVI w.), a później pastorówka (XVI w. – 1817 r.), zamieniona w XIX w. na gimnazjum (lata 1817–1907), do 1945 roku funkcjonująca jako tzw. "Wdowi Dom" (ul. Zamkowa 4) – czyli miejsce zamieszkania dla żon zmarłych księży. W 2011 roku przy zewnętrznych murach dawnej pastorówki przeprowadzone zostały sondażowe archeologiczne badania wykopaliskowe, którymi kierował archeolog Mariusz Biel. W ich wyniku zadokumentowano obecny stan techniczny murów fundamentowych i zarejestrowano nawarstwienia kulturowe wraz z zabytkami. Pozyskany materiał umożliwił wyróżnienie aż 5 faz chronologicznych na wzgórzu kościelnym, w tym najstarszą fazę osadniczą z XIV–XV w..
Brama przy zachodniej fasadzie prowadzi na teren międzymurza, gdzie urządzono lapidarium, w którym zgromadzono zabytkowe nagrobki, pomniki, epitafia i żeliwne krzyże.

</doc>
<doc id="1412976" url="https://pl.wikipedia.org/wiki?curid=1412976" title="Markiz Crewe">
Markiz Crewe

Baronowie Houghton 1. kreacji (parostwo Zjednoczonego Królestwa)
Markizowie Crewe 1. kreacji (parostwo Zjednoczonego Królestwa)

</doc>
<doc id="1412977" url="https://pl.wikipedia.org/wiki?curid=1412977" title="Kultura dawnych Słowian">
Kultura dawnych Słowian

Słowianie we wczesnym średniowieczu zajmowali znaczne połacie Europy środkowej i wschodniej. Pierwotnie, w rodzinie języków indoeuropejskich, stanowili jedną grupę z Bałtami. Współcześnie większość badaczy skłania się, by prakolebki Słowian przed ich wielką ekspansją poszukiwać w północnym dorzeczu Dniepru i Desny. W Europie od połowy XIX wieku nauki historyczne dążyły do ustalenia cech kultury słowiańskiej. W późniejszych badaniach (druga połowa XX wieku) badacze doszli do przekonania, że po ustaniu wędrówki ludów nie było już jednolitej kultury Słowian. Pierwsi badacze zajmujący się ustaleniem cech kultury słowiańskiej to przede wszystkim Aleksander Brückner i Lubor Niederle. Badacze rosyjscy jak Bazylow, Dowżienok, Grekow, Juszkow lub Koropatkin starali się dowieść, że kultura słowiańska miała swe początki na wschodzie, ustalenia te znalazły również potwierdzanie we współczesnych opracowaniach między innymi czeskich i polskich oraz źródłach archeologicznych.
Osadnictwo.
Osadnictwo słowiańskie trzymało się pierwotnie rzek i strumieni – naturalnych ciągów komunikacyjnych – przy czym najstarsze formy zabudowy, to na terenach bezpiecznych (np. otoczonych nieprzebytym borem) wsie zwane ulicówkami, zaś na terenach narażonych na ewentualną napaść okolnice. W osadzie tego drugiego typu domostwa skupiały się wokół placu, który zazwyczaj zamykano bramą. Plac służył do spędu bydła na noc, a zwarta zabudowa ułatwiała obronę przed najściem mniejszej bandy rabusiów. Wobec poważniejszego ataku mieszkańcy osad szukali schronienia w grodach obronnych, które zaczęto budować od VI–VII wieku. Otoczone były solidnymi wałami, które powstawały z kilkudziesięciu warstw kłód. Najczęściej używano do tego drewna dębowego, co przyczyniało się do wycinania dużych połaci lasu. Drewno transportowano nawet z odległości kilkudziesięciu kilometrów. Przygotowane kłody układano w stosy – jedne na drugich. Tak przygotowaną konstrukcję przysypywano ziemią, gliną i kamieniami. Gdy gród rozrastał się o kolejne człony, wały były poszerzane o kolejne konstrukcje. Zniszczone lub stare zastępowano nowymi. Wały chroniły mieszkańców grodu przed atakami z zewnątrz. Były odporne na ostrzał i podkop, a drewno przykryte ziemią utrudniało podpalenie konstrukcji. Osady leżące na wyspach łączono z lądem drewnianymi mostami lub groblami. Do wnętrza prowadziła drewniana brama, nad którą często budowano także wieżę obronną. Słowianie znali różnorodne typy mieszkań. Zamieszkiwali szałasy, ziemianki, budowle palowe oraz domy naziemne. Budynki zmieniały się w zależności od okolicy i zwyczajów mieszkańców. Osady najczęściej były zabudowywane drewnianymi chatami jednoizbowymi o niewielkich rozmiarach. Obok nich stawiano pomieszczenia dla zwierząt oraz spichrze. Na środku izby mieszkalnej bądź w narożnikach ustawiano paleniska, które zapewniały ciepło. Ściany często bielono wapnem, co zapewniało ochronę przed insektami oraz rozjaśniało pomieszczenie. Podłoga najczęściej stanowiła ubita glina (klepisko).
Zajęcia.
Słowianie opierali swój byt przede wszystkim na hodowli zwierząt oraz uprawie roli. Użytki rolne najczęściej znajdowały się na przygotowanych wcześniej rozległych polanach, które często otoczone były lasami. Po wykarczowaniu określonych obszarów leśnych podejmowano się uprawy zboża, np. prosa, jęczmienia, pszenicy czy żyta. Uprawiano także rośliny oleiste i włókniste, takie jak len czy mak, oraz rośliny strączkowe: groch, bób i soczewicę. Sadzono także warzywa, a w okresie letnim zbierano owoce: czereśnie, brzoskwinie, jabłka i gruszki. W ramach gospodarki naturalnej każda rodzina sama zaspokajała swoje potrzeby. Rolnik był cieślą, wytwórcą narzędzi, pszczelarzem i piwowarem, kobieta wychowywała dzieci, gotowała strawę, tkała płótna i szyła z nich odzież. Łowca wyprawiał skóry i futra oraz robił obuwie. Lokowanie osad nad rzekami wiązało się także z zajęciami takimi jak rybołówstwo czy bobrownictwo.
Tylko dwa zawody wyodrębnione zostały w czasach przedhistorycznych – garncarstwo i kowalstwo. Naczynia były wysmukłe, najpierw robione ręcznie, potem przy użyciu koła garncarskiego. Charakterystyczne były garnki bez ucha, posiadające zamiast niego specyficzny uchwyt w postaci wygiętego brzegu, a na dnie naczynia umieszczano znaki z postaci krzyży, swastyk i okręgów. Mogły one przedstawiać znak charakterystyczny dla danego garncarza bądź odstraszać demony. Kowale kuli konie, w późniejszym okresie wytwarzali lemiesze żelazne do pługów (będących rozwinięciem radła i sochy), podstawowe narzędzia metalowe i broń (noże, ostrza włóczni i toporów). 
Słowianie dość wcześnie zapoznali się z techniką wytwarzania zimnej stali i hartowania metalu, o czym świadczy etymologia słowa * nakalъ, (przedrostek na w znaczeniu „leżeć” i rdzeń * kalъ, „surowe błoto”, "glina"). Niektóre rodzaje broni (sztylety i miecze), pochodziła z importu, przypuszczalnie głównie z terenu Moraw i Niemiec.
Społeczeństwo.
Organizacja społeczna plemion była oparta na wielopokoleniowej rodzinie. Najstarszy z rodu sprawował władzę nad pozostałymi członkami rodziny. Pełnił także funkcje kapłańskie oraz składał ofiary bogom. W osadach główną rolę odgrywała rada starszych, a także główny kapłan zwany żercą. Kierowano się także prawem zwyczajowym. Najbliższe siebie osady tworzyły wspólnotę, nad którą ciążyła odpowiedzialność zbiorowa, tzn. że cała społeczność była odpowiedzialna na przykład za schwytanie sprawcy. Po ogłoszeniu wyroku, karę wymierzała rodzina. Narady i sądy odbywały się na tzw. wiecu w którym mieli prawo uczestniczyć wszyscy wolni mężczyźni.
Wierzenia.
Słowianie, tak jak i inne ludy pierwotne, oddawali cześć siłom przyrody. Na pierwszym miejscu znajdował się kult słońca, którego uosobieniem był czczony w całej Słowiańszczyźnie Swarożyc. Niektóre plemiona słowiańskie budowały dla tych bóstw bogate chramy zawiadywane przez wyodrębniony, podobny druidom stan kapłański. U większości plemion świątyń jednak nie budowano, oddając cześć bogom w „świętych gajach”. Oprócz głównych bóstw istniały pomniejsze duchy natury – rzeczne, leśne, polne i domowe.
Każda rodzina czciła duchy swych przodków. Wierzono, że przebywają one w ciemnych i zimnych zaświatach, zazdroszcząc żyjącym. By je przebłagać i odwieść od pojawiania się wśród żyjących składano im ofiary zarówno w domu, jak i podczas obchodzonych na wiosnę i na jesieni świąt zmarłych, kiedy to odwiedzano żalniki niosąc na groby jedzenie. Śmierć budziła u Słowian respekt. Po śmierci, zmarłego ubierano w najlepsze odzienie, strojono biżuterią i zawijano w białe płótno. Ciało układano na stosie wraz z wieloma rzeczami należącymi do zmarłego, np. bronią. Następnie podpalano. Towarzyszyły temu modlitwy, śpiew, a także muzyka. Spalone zwłoki chowano w naczyniach glinianych, które następnie wkładano do ziemi bez zaznaczania obecności grobu, z terenów Polskich znanych jest tylko kilka takich grobów. W późniejszym okresie zaczęto także sypać kurhany. Znano także pochówki szkieletowe. Ważną częścią obrzędu pogrzebowego była także tryzna, odpowiednik dzisiejszej stypy. Urządzano ją nie tylko po pogrzebie, ale także w późniejszym okresie, często podczas świąt. Znali też Słowianie bóstwa Doli (szczęścia) i Niedoli (nieszczęścia). Z czasem jednak ich kult przemieszał się z kultem przodków.
Z rytmem pór roku, zajęć i wierzeniami związany był przypuszczalnie słowiański sposób opisywania czasu. Przypuszcza się, iż istniał słowiański kalendarz dzielący rok na dwanaście miesięcy (naczynie z Lepiesówki w rej.biłohirskim), inne znaleziska wskazują na inny podział dotyczący tylko okresu wegetacyjnego kwiecień-sierpień.
Handel.
Początkowo był to wyłącznie handel wymienny pomiędzy osadami jednego opola i plemienia.

</doc>
<doc id="1412979" url="https://pl.wikipedia.org/wiki?curid=1412979" title="Pamiętnik Słowiański">
Pamiętnik Słowiański

Pamiętnik Słowiański – półrocznik pod egidą Komitetu Słowianoznawstwa PAN. W latach 1997–2004 (tom XLVII–LIV) wydawany przez Wydawnictwo Naukowe Semper, do kilku lat ukazuje się nakładem Domu Wydawniczego Elipsa.

</doc>
<doc id="1412980" url="https://pl.wikipedia.org/wiki?curid=1412980" title="Verney Lovett Cameron">
Verney Lovett Cameron

Verney Lovett Cameron (ur. 1 lipca 1844 koło Weymouth, zm. 24 marca 1894 w Leighton Buzzard) – brytyjski podróżnik i badacz Afryki środkowej, a także pisarz. Był pierwszym Europejczykiem, który przemierzył Afrykę wzdłuż równika. 
Urodził się nieopodal miasta Weymouth, w hrabstwie Dorset. W 1857 roku wstąpił do Royal Navy. W 1868 brał udział w ekspedycji przeciwko cesarzowi Abisynii Teodorowi II. 
W 1873 został wybrany przez Królewskie Towarzystwo Geograficzne na kierownika ekspedycji do środkowej Afryki, w celu wsparcia wyprawy dr Davida Livingstone’a. Wkrótce po wyruszeniu z Zanzibaru spotkał członków wyprawy Livingstone’a niosących ciało ich przewodnika, który zmarł na malarię i dyzenterię. Cameron kontynuował podróż do miasta Ujiji nad jeziorem Tanganika, gdzie w lutym 1874 znalazł dokumenty Davida Livingstone’a.
Cameron badał południowe wybrzeże jeziora i odkrył wypływającą z niego rzekę Lukuga. Po jakimś czasie wyruszył na zachód do Nyangwe - arabskiego miasta nad rzeką Lualaba. 28 listopada 1875 dotarł do zachodniego wybrzeża Afryki i, jako pierwszy Europejczyk, przemierzył całą Afrykę wzdłuż równika. Podróż tę opisał w dziele "Across Africa" w 1877 roku.
Był on również autorem książki przygodowej "Czarny Książę" (oryg. "The cruise of the „Black Prince” Privateer" – 1886).
Verney Lovett Cameron zmarł 24 marca 1894 roku na skutek upadku z konia podczas powrotu z polowania w Leighton Buzzard.

</doc>
<doc id="1412983" url="https://pl.wikipedia.org/wiki?curid=1412983" title="Islandia na Letnich Igrzyskach Olimpijskich 1908">
Islandia na Letnich Igrzyskach Olimpijskich 1908

Na IV Letnich Igrzyskach Olimpijskich w 1908 roku rozegranych w Londynie wystąpił tylko jeden Islandczyk – Jóhannes Jósefsson. Islandia była wówczas terytorium autonomicznym Danii, dlatego kwestią sporną jest uznanie go za reprezentanta swego kraju.
Wyniki.
Jóhannes Jósefsson zajął 4. miejsce w rywalizacji zapaśników w wadze średniej. Wygrał Szwed Frithiof Mårtensson, przed swoim rodakiem Mauritzem Anderssonem i Duńczykiem Andersem Andersenem.

</doc>
<doc id="1412987" url="https://pl.wikipedia.org/wiki?curid=1412987" title="Killbox 13">
Killbox 13

Killbox 13 – album studyjny amerykańskiej grupy muzycznej Overkill. Płyta dotarła do 31. miejsca listy Top Independent Albums w Stanach Zjednoczonych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1412989" url="https://pl.wikipedia.org/wiki?curid=1412989" title="Świątynia Po Klon Garai">
Świątynia Po Klon Garai

Świątynia Po Klon Garai w Phan Rang-Tháp Chàm − hinduistyczna świątynia z XIII w., miejsce kultu Po Klon Garai, mitycznego króla-boga Czamów z Pandurangi, czczonego jako wcielenie Śiwy.
Położenie.
Świątynia znajduje się na wzgórzu, blisko, ale po przeciwnej stronie, dworca kolejowego Tháp Chàm w miejscowości Phan Rang-Tháp Chàm w środkowym Wietnamie.
Historia.
Konstrukcja świątyni jest datowana na drugą połowę XIII w. n.e. Za jej oficjalnego fundatora uważa się króla Czampy Dżaja Simhawarmana III. Badania archeologiczne i znalezione na terenie świątyni inskrypcje wskazują jednak na istnienie w tym miejscu znacznie starszych obiektów. Według legendy Dżaja Simhawarman III tylko rozbudował świątynię postawioną przez króla Po Klon Garai w ramach wyścigu budowlanego z khmerskim wodzem Hakhalem. Celem współzawodnictwa było uniknięcie rozlewu krwi między Czamami i Khmerami. Król Czamów wygrał, wcześniej kończąc swoją budowlę. Pokonani w ten sposób Khmerzy wycofali swoje wojska z Pandurangi. Okres historyczny, któremu przypisuje się tę opowieść, przypada na panowanie króla Angkoru Dżajawarmana VII. Okres ten jest obecnie poddawany rewizji. Kontrowersje budzi zwłaszcza interpretacja wydarzeń, wykazująca, że działania wojskowe nie miały charakteru morderczych zmagań dwóch narodów, lecz bardziej przypominały wojnę domową. Świątynia Po Klon Garai jest jedną z najlepiej zachowanych świątyń Czamów. Na początku XX w. francuscy badacze z EFEO prowadzili na terenie świątyni prace wykopaliskowe. Przeprowadzono również restaurację świątyni (w 1905 i w 1908). Kolejną renowację wykonał w latach 90. XX w. zespół konserwatorów kierowany przez Kazimierza Kwiatkowskiego.
Architektura.
Zespół świątynny, zbudowany na otoczonej niskim murem platformie, składa się z trzech budowli nazywanych wieżami:
Wieże zostały zbudowane z cegły, przy zastosowaniu łęku pozornego, czego rezultatem są grube mury i niewielkie wnętrza. W głównym sanktuarium, w kalanie, znajduje się linga, przedstawiona w formie mukhalingi, tj. lingi z wizerunkiem bóstwa. W przedsionku natomiast umieszczono leżący posąg byka nandi. Na frontonie, nad głównym wejściem, jest umieszczona bardzo dobrze zachowana płaskorzeźba przedstawiająca wieloręcznego Śiwę.
Obiekty infrastruktury.
Obecnie wzgórze, na którym znajduje się świątynia, zostało ogrodzone, a teren uporządkowany. U podnóża powstał rozległy ośrodek kultury Czamów, z galerią sztuki, skansenem i infrastrukturą turystyczną.
Patron.
Świątynia poświęcona jest królowi-bogu Po Klon Garai, uważanemu za wcielenie Śiwy. Nadal pełni funkcję religijną miejsca jego kultu. Współczesna tablica umieszczona w pobliżu świątyni przypisuje królowi Po Klon Garai budowę powstałego w średniowieczu i czynnego do dzisiaj systemu irygacyjnego, stanowiącego podstawę miejscowego rolnictwa. Według tablicy, Po Klon Garai żył w latach 1151–1205. W legendzie jego postać jest kojarzona z królem Czampy Dżaja Indrawarmanem IV.

</doc>
<doc id="1412992" url="https://pl.wikipedia.org/wiki?curid=1412992" title="Sojusz brytyjsko-japoński (1902)">
Sojusz brytyjsko-japoński (1902)



</doc>
<doc id="1413000" url="https://pl.wikipedia.org/wiki?curid=1413000" title="Petr Vlček">
Petr Vlček

Petr Vlček (ur. 18 października 1973 w Mariańskich Łaźniach) – czeski piłkarz występujący na pozycji obrońcy.
Kariera klubowa.
Petr Vlček zawodową karierę rozpoczynał w 1993 roku w Viktorii Pilzno. W trakcie rozgrywek 1996/1997 przeniósł się do Slavii Praga, z którą 3 razy zdobył wicemistrzostwo kraju i 2 razy krajowy puchar. Dla Slavii Vlček rozegrał łącznie 70 ligowych pojedynków i zdobył 6 bramek.
Sezon 2000/2001 Czech spędził w belgijskim Standardzie Liège. W nowym klubie pełnił rolę rezerwowego i zaliczył 11 występów. Standard w końcowej tabeli Jupiler League uplasował się na 3. pozycji za Anderlechtem i Club Brugge. Następnie Vlček podpisał czteroletni kontrakt z greckim Panioniosem GSS. W nowej drużynie czeski zawodnik grywał regularnie, jednak nie odnosił żadnych sukcesów.
Po rozegraniu 81 ligowych meczów dla Panioniosu Vlček odszedł do cypryjskiego Ethnikosu Achna, a w późniejszym czasie był kolejno piłkarzem Viktorii Pilzno oraz Niki Volos. W 2007 roku Vlček trafił do grającego w czwartej lidze niemieckiej 1. FC Bad Kötzting, w którym grał przez jeden sezon. Rozgrywki 2008/2009 spędził w rezerwach SpVgg Wiedeń, po czym zakończył piłkarską karierę.
Kariera reprezentacyjna.
Od 1995 do 1996 roku Vlček grał w reprezentacji Czech do lat 21. W seniorskiej kadrze zadebiutował 26 sierpnia 1997 roku w przegranym 1:2 spotkaniu przeciwko Słowenii, kiedy to w 56. minucie zmienił Pavla Nedvěda. W 2000 roku Jozef Chovanec powołał Vlčeka do 22–osobowej kadry na mistrzostwa Europy. Czesi zajęli 3. miejsce w swojej grupie i odpadli z turnieju, a sam Vlček pełnił rolę rezerwowego i nie zagrał w żadnym ze spotkań. Ostatni mecz w drużynie narodowej czeski obrońca rozegrał 11 listopada tego samego roku (remis 0:0 z Maltą). Łącznie dla reprezentacji swojego kraju zanotował 18 występów.

</doc>
<doc id="1413001" url="https://pl.wikipedia.org/wiki?curid=1413001" title="Petr Vlcek">
Petr Vlcek



</doc>
<doc id="1413004" url="https://pl.wikipedia.org/wiki?curid=1413004" title="Carl Jonas Love Almqvist">
Carl Jonas Love Almqvist

Carl Jonas Love Almqvist (ur. 28 listopada 1793 w Sztokholmie, zm. 26 września 1866 w Bremie) – szwedzki pisarz, kompozytor, nauczyciel i pastor.
Główny przedstawiciel późnego romantyzmu. Publikował od początku lat dwudziestych dziewiętnastego wieku. Od 1832 do 1851 wydawał cykl zeszytów zatytułowanych "Törnerosens bok" ("Księga dzikiej róży"). Na zawartość cyklu składają się powieści, nowele, poematy, wiersze liryczne, dramaty, eseje i rozprawy. Ramy kompozycyjne cyklu tworzy pojawiająca się w poszczególnych utworach nieco demoniczna postać Richarda Furumo, bywalca światowego i poety, będącego alter ego pisarza. Napisał również powieści poza tym cyklem: "Amorina" (1822), "Det går an" ("Uchodzi", 1838), powieść społeczną, w której opowiadał się za możliwością wolnych związków między kobietami a mężczyznami jako alternatywą dla tradycyjnego modelu małżeństwa. Powieść przyczyniła się do debaty społecznej o równouprawnieniu kobiet. Dramat "Drottningens Juvelsmycke" ("Klejnot Królowej", 1834) – powieść opowiadająca o zabójstwie w operze sztokholmskiej Gustawa III w 1792), opowiadania sensacyjne w stylu E. Sue. Pod koniec lat czterdziestych wplątał się w nieczyste interesy, oskarżony o zabójstwo swego wierzyciela musiał uciekać do Stanów Zjednoczonych. Na rok przed śmiercią wrócił do Europy i zamieszkał w Niemczech. Oczyszczony z zarzutów został pochowany w Szwecji w 1901. Jedna z najbarwniejszych postaci szwedzkiej literatury, uznawany za największego twórcę przed Strindbergiem.
Od 1839 współpracownik liberalnego pisma „Aftonbladet”.
Tworzył wiersze, do których komponował muzykę, opowiadania i dramaty romantyczne i fantastyczne, opowiadania realistyczne z życia ludu, powieści, wodewile, poematy epickie i liryczne, rozprawy z dziedziny estetyki i polityki. Opracował przepisy ortograficzne oraz podręcznik języka szwedzkiego.

</doc>
<doc id="1413007" url="https://pl.wikipedia.org/wiki?curid=1413007" title="Kościół katolicki w Boliwii">
Kościół katolicki w Boliwii

Kościół katolicki w Boliwii – według danych Narodowego Instytutu Statystyki z 2001 roku katolicy stanowią 77,99% ludności Boliwii. 
Katolicyzm ma status religii państwowej, a relacje pomiędzy państwem a Kościołem reguluje konkordat z 1951 roku.
Brak księży na terenach wiejskich spowodował wykształcenie się ludowego katolicyzmu łączącego elementy wierzeń prekolumbijskich i chrześcijaństwa.
W Konstytucji Boliwii z 2009 roku został wprowadzony laicyzm.

</doc>
<doc id="1413012" url="https://pl.wikipedia.org/wiki?curid=1413012" title="Collegium Augusteum">
Collegium Augusteum

Collegium Augusteum i Dom Lutra (niem. "Lutherhaus"). Augusteum – późnogotycki gmach należący do uniwersytetu w Wittenberdze. Na dziedzińcu wewnętrznym znajduje się dawny dom Marcina Lutra (1483-1546) reformatora. Po przybyciu do Wittenbergi w 1508 r., Marcin Luter jeszcze jako zakonnik mieszkał w celi klasztoru augustiańskiego, (która została oddzielona od budynku klasztornego w XVIII w). Po zerwaniu z kościołem katolickim, Luter pozostawał pod ochroną księcia Saksonii i mieszkał w izbach klasztornych wraz z rodziną aż do ostatnich lat swojego życia. W 1564 r. spadkobiercy Lutra sprzedali budynek uniwersytetowi, który urządził tu dom dla stypendystów. Po rozwiązaniu uniwersytetu dom przeszedł na własność seminarium ewangelickiego, które jednak "de facto" nie używało budynku. W 1834 r. powstała tu szkoła dla biednych im. Marcina Lutra. W latach 1853-56 przeprowadzono prace restauracyjne pod kierownictwem berlińskiego architekta Friedriecha Augusta Stülera.
Trójkondygnacyjny budynek, gdzie znajduje się dom Lutra został wzniesiony na planie prostokąta w stylu późnego gotyku. Nakryty jest dachem dwuspadowym zamkniętym ceglanymi schodkowymi szczytami z bogata dekoracją architektoniczną. Prostokątne okna mają zróżnicowaną wielkość (największe okna są w parterze, najmniejsze na II piętrze.). Ponadto ściany zdobią nisze. Od strony ogrodu na I piętrze trójboczny wykusz z oknami ostrołukowymi. Do domu prowadzi kamienny portal zamkniętym łukiem w typie oślego grzbietu zwieńczony kwiatonem.
Muzeum Reformacji.
Ostatecznie z inicjatywy burmistrza Schilda urządzono tu muzeum historii reformacji (1877-83). W skład muzeum wchodzi przede wszystkim Lutherstube - pokój mieszkalny reformatora, duże pomieszczenie pokryte drewnianym stropem zdobionym intarsjami. Pomieszczenie zdobią renesansowe meble i wysoki kominek. Obok, mniejsze pomieszczenie stanowiące dawną czytelnię. W tym pomieszczeniu Luter kształcił studentów teologii oraz przekazywał idee luteranizmu. Ponadto w muzeum zachowały się cenne dzieła z czasów reformacji w Niemczech, przede wszystkim oryginalna ambona z kościoła NMP, nauczycielska toga, pierwsze edycje jego ksiąg. Spośród licznych obrazów wchodzących w skład zbiorów muzeum wyróżniają się dzieła Cranachów - Lucasa Cranacha Starszego m.in. obraz tablicowy "Dziesięć Przykazań" i Lucasa Cranacha Młodszego. Ponadto obraz malowany techniką "en grisaille", przedstawiający nauczającego Lutra. Pomysłodawczynią tego dzieła była Katarzyna von Bora - żona reformatora. Muzeum Historii Reformacji znajduje się również w domu Melanchtona.

</doc>
<doc id="1413016" url="https://pl.wikipedia.org/wiki?curid=1413016" title="Po Klaung Garai">
Po Klaung Garai



</doc>
<doc id="1413017" url="https://pl.wikipedia.org/wiki?curid=1413017" title="Zaślaz mieszańcowy">
Zaślaz mieszańcowy

Zaślaz mieszańcowy ("Abutilon × hybridum") – wyhodowany przez ogrodników mieszaniec różnych gatunków zaślazu z rodziny ślazowatych. Popularnie bywa nazywany klonikiem. Pochodzi z Ameryki Południowej. W Polsce jest uprawiany jako ozdobna roślina doniczkowa.
Biologia.
Rośnie szybko, pędy wydłużają się ok. 20-30 cm rocznie. Kwitnie przez cały rok; zimą słabo, natomiast w lecie bardzo obficie. Odmiany o barwnych, pstrych liściach zawdzięczają swoje plamy wirusom w swoich komórkach. Roślina zainfekowana wirusami rośnie równie dobrze, jak niezainfekowana.

</doc>
<doc id="1413019" url="https://pl.wikipedia.org/wiki?curid=1413019" title="Skała-Ekran Stryj">
Skała-Ekran Stryj

Skała Stryj (ukr. Футбольний клуб «Скала» Стрий, "Futbolnyj Kłub "Skała" Stryj") - ukraiński klub piłkarski z siedzibą w Stryju w obwodzie lwowskim. Założony w 1911 roku.
W latach 2001—2004 występował w rozgrywkach ukraińskiej Drugiej Lihi, a w latach 1992—1996 i 2004—2006 w rozgrywkach ukraińskiej Pierwszej Lihi. 
Historia.
Chronologia nazw: 
Drużyna piłkarska Skała została założona w Stryju w 1911 roku.
Uczestniczyła w rozgrywkach jednej z lig okręgowych w przedwojennej Polsce. W roku 1936 klub został rozwiązany za propagowany ukraiński nacjonalizm.
Podczas wojny Skała Stryj zdobyła w 1943 roku Mistrzostwo Galicji.
W czasach ZSRR w Stryju odrodzono drużynę piłkarską. Drużyna pod różnymi nazwami (Spartak Stryj, Maszynobudiwnyk Stryj, Burowyk Stryj, Awanhard Stryj)
występowała w rozgrywkach Mistrzostw Ukraińskiej SRR zespołów kultury fizycznej.
W 1989 roku klub ponownie został odrodzony. W 1991 roku otrzymał prawo występów w drugiej lidze Mistrzostw ZSRR W tymże roku klub połączył się z klubem Karpaty Kamionka Bużańska. Z nazwą Skała Stryj w roku 1991 debiutował w rozgrywkach profesjonalnych byłego ZSRR.
Od początku rozrywek w niezależnej Ukrainie (1992) klub występował w rozgrywkach ukraińskiej Pierwszej Lihi. 
Po sezonie 1995/96 Skała Stryj z przyczyn finansowych zrezygnowała z dalszych rozgrywek. Klub został pozbawiony statusu profesjonalnego.
Jako klub amatorski z nazwą Hazowydobuwnyk-Skała Stryj występował w rozgrywkach Mistrzostw i Pucharu obwodu lwowskiego.
W 2001 roku za inicjatywą Wołodymyra Feka nastąpiło ponowne odrodzenie klubu profesjonalnego. Drugoligowy klub Hazowyk Komarno przeniósł się do Stryja, gdzie połączył się z miejscową drużyną. Od sezonu 2001/02 klub Hazowyk-Skała Stryj występował w rozgrywkach Drugiej Lihi.
W sezonie 2003/04 klub zajął 1. miejsce i zdobył awans.
Podczas zimowej przerwy sezonu 2005/06 główny sponsor klubu — "Naftohaz Ukrainy" — odmówił finansowania klubu, uzasadniając to zmniejszeniem swych dochodów z powodu konfliktu z rosyjskim "Gazpromem". Większość piłkarzy znalazło pracę w innych klubach. W beznadziejnej sytuacji pomocy Skale udzieliły Karpaty Lwów, które finansowały utrzymanie klubu oraz wypożyczyły swoich piłkarzy do Stryja w rundzie wiosennej. 
W sezonie 2005/06 klub zajął 6. miejsce w Pierwszej Lihi, ale był zmuszony zrezygnować z dalszych występów. Klub został pozbawiony statusu profesjonalnego. Jego miejsce zajął klub FK Lwów.
W roku 2007 został odrodzony klub Skała-Ekran Stryj na bazie drużyny amatorskiej Budiwelnyk-Striteks Uhersko. Jednak na początku 2008 główny sponsor Sp.z o.o. "Ekran" zrezygnował z utrzymania klubu i miasto nie było prezentowane w mistrzostwach obwodu lwowskiego.
W 2009 został odrodzony pod nazwą Skała Stryj i jako klub amatorski rozpoczął sezon w rozgrywkach Mistrzostw i Pucharu obwodu lwowskiego. Jednak nie ukończył sezon, przekazując niektórych graczy do nowo utworzonego drugoligowego klubu FK Morszyn. Drużyna reprezentowała miasto Morszyn, ale grała mecze domowe na stadionie Sokił w Stryju, i we wszystkich oficjalnych dokumentach z pierwszej rundy mistrzostw 2009/10 reprezentowała Stryj. Kibice ze Stryja podczas meczów FK Morszyn regularnie rozwijały transparenty z napisem "My nie Morszyn - my Skała". W lutym 2010 FK Morszyn zmienił nazwę na Skała Morszyn.
W lutym 2011 klub z pobliskiej miejscowości Skała Morszyn przeniosła się do Stryju i miasto ponownie zostało prezentowane w Drugiej Lidze.
Sukcesy.
6 miejsce w Pierwszej Lidze (2 x):

</doc>
<doc id="1413021" url="https://pl.wikipedia.org/wiki?curid=1413021" title="Abutilon x hybridum">
Abutilon x hybridum



</doc>
<doc id="1413022" url="https://pl.wikipedia.org/wiki?curid=1413022" title="Klonik">
Klonik



</doc>
<doc id="1413024" url="https://pl.wikipedia.org/wiki?curid=1413024" title="Myszołowczyk">
Myszołowczyk

Myszołowczyk, myszołów krzykliwy ("Rupornis magnirostris") – gatunek średniej wielkości ptaka z rodziny jastrzębiowatych (Accipitridae), zamieszkujący Meksyk, Amerykę Centralną i Południową. Jest to zwykle najpospolitszy i najbardziej rzucający się w oczy ptak drapieżny w swoim rozległym zasięgu występowania.
Systematyka.
Takson wyodrębniony ostatnio z "Buteo". Obecnie wyróżnia się 12 podgatunków "R. magnirostris":
Morfologia.
Długość ciała 33–38 cm. Żółta woskówka i tęczówki. Głowa, wierzch ciała i pierś szare. Reszta spodu brązowo-biało pręgowana. W locie nasady lotek I rzędu rdzawe, kontrastują z szarym wierzchem skrzydeł. Młode z wierzchu brązowe, od spodu płowe, skąpo kreskowane na piersi. Skrzydła dość krótkie.
Zasięg i środowisko.
Ameryka Północna i Południowa – od Meksyku do środkowej Argentyny. Szeroko rozprzestrzeniony na obrzeżach lasów i terenach otwartych, od nizin po płaskowyże.
Status.
Międzynarodowa Unia Ochrony Przyrody (IUCN) uznaje myszołowczyka za gatunek najmniejszej troski (LC – "least concern") nieprzerwanie od 1988 roku. W 2008 roku szacowano, że całkowita liczebność populacji zawiera się w przedziale 0,5–5,0 milionów osobników. Trend liczebności populacji uznaje się za wzrostowy.

</doc>
<doc id="1413025" url="https://pl.wikipedia.org/wiki?curid=1413025" title="Wyspy Dziewicze Stanów Zjednoczonych na Letnich Igrzyskach Olimpijskich 1968">
Wyspy Dziewicze Stanów Zjednoczonych na Letnich Igrzyskach Olimpijskich 1968

Reprezentacja Wysp Dziewiczych na Letnich Igrzyskach Olimpijskich 1968 w Meksyku składała się z sześciu sportowców, którzy wystąpili w trzech dyscyplinach sportu. Chorążym reprezentacji był Leston Sprauve.
Był to pierwszy występ reprezentacji Wysp Dziewiczych Stanów Zjednoczonych na igrzyskach olimpijskich.
Wyniki.
lekkoatletyka.
200 m mężczyzn.
W swoim biegu eliminacyjnym Carl Plaskett zajął przedostatnie, 6. miejsce i nie awansował do półfinału (21,2 s). Wygrał Amerykanin Tommie Smith
110 m przez płotki mężczyzn.
Franklin Blyden zajął 5. miejsce w swoim biegu eliminacyjnym i nie awansował do półfinału (14,7 s). Wygrał Amerykanin Willie Davenport
podnoszenie ciężarów.
W gronie 12 sklasyfikowanych zawodników w kategorii powyżej 90 kg, Leston Sprauve zajął ostatnie miejsce. Wygrał Leonid Żabotyński ze Związku Radzieckiego
Żeglarstwo.
Latający Holender.
W tej klasie John Hamber i Rudy Thompson zajęli 25. miejsce w stawce 30 załóg. Wygrali Brytyjczycy Rodney Pattison i Iain MacDonald-Smith
Finn.
Per Dohm zajął 32. lokatę (wyprzedził czterech rywali). Wygrał Walentyn Mankin ze Związku Radzieckiego

</doc>
<doc id="1413026" url="https://pl.wikipedia.org/wiki?curid=1413026" title="Kościół katolicki w Urugwaju">
Kościół katolicki w Urugwaju

Kościół katolicki w Urugwaju - katolicy stanowią 53% społeczeństwa Urugwaju. W kraju jest dziewięć diecezji katolickich podległych archidiecezji Montevideo. Funkcję arcybiskupa - metropolity pełni obecnie Daniel Sturla mianowany na to stanowisko w 2014 roku.
Historia.
Katolicyzm pojawił się na terytorium obecnego Urugwaju wraz z hiszpańskimi osadnikami w 1624 roku, w 1830 roku erygowano wikariat apostolski Montevideo, przekształcony w diecezję w 1878 roku. Konstytucja z 1830 roku nadawała katolicyzmowi status religii państwowej, który utracił w 1917 roku.

</doc>
<doc id="1413032" url="https://pl.wikipedia.org/wiki?curid=1413032" title="Wojownik ozdobny">
Wojownik ozdobny

Wojownik ozdobny ("Spizaetus ornatus") – gatunek dużego ptaka z rodziny jastrzębiowatych (Accipitridae). Zamieszkuje Amerykę Północną i Południową – od Meksyku do północnej Argentyny. Bliski zagrożenia wyginięciem.
Podgatunki.
Wyróżniono dwa podgatunki "S. ornatus":
Morfologia.
Długość ciała 58–67 cm, rozpiętość skrzydeł 90–120 cm. Masa ciała: samce 0,96–1,0 kg, samice 1,4–1,6 kg.
Okrągło zakończone skrzydła i długi ogon. U dorosłych osobników ciemię i czubek czarne, boki głowy i piersi kasztanowate; pierś oddzielona od białego gardła wąską czarną przepaską. Wierzch ciała czarniawy, spód prążkowany. Na ogonie 3 szare przepaski. Pokrywy podskrzydłowe plamkowane, lotki pręgowane. U młodych głowa i spód ciała białe.
Ekologia i zachowanie.
Występuje głównie na nizinach i na średnich wysokościach. Preferuje pierwotne lasy deszczowe, ale w południowym Meksyku i Belize zamieszkuje lasy sosnowe.
Żywi się głównie ptakami, zjada również małe i średnie ssaki, duże jaszczurki i węże. Rzadko krąży na dużych wysokościach, zwykle chwyta zdobycz po krótkim locie z zasiadki w koronach drzew.
Składanie jaj odbywa się zwykle w porze suchej, a pisklę wykluwa się tuż przed porą deszczową, kiedy ptasia zdobycz jest najliczniejsza. Gniazdo to platforma z patyków, wyłożona zielonymi liśćmi i umieszczona w rozwidleniu gałęzi w pobliżu wierzchołka dużego drzewa. Gniazda są czasami ponownie wykorzystywane w kolejnych latach. Oboje rodzice uczestniczą w budowaniu gniazda i inkubacji, ale większość obowiązków wykonuje samica. Znosi ona 1 jajo, które jest białe z delikatnymi czerwonobrązowymi plamami. W trzech zbadanych gniazdach w Gwatemali okres inkubacji wynosił 47, 47 i 50 dni. Po wykluciu początkowo tylko samce dostarczają pożywienie do gniazda, później również samica rozpoczyna polowania i oboje rodzice karmią pisklę. W Gwatemali okres od wyklucia do opuszczenia gniazda przez młode był bardzo zmienny i wahał się od 66 do 93 dni (średnio 79 dni). Młode trzymają się swoich rodziców bardzo długo – nawet do 12 miesięcy, a w konsekwencji osobniki dorosłe podchodzą do lęgów zwykle co 2 lata.
Status.
Międzynarodowa Unia Ochrony Przyrody (IUCN) od 2012 roku uznaje wojownika ozdobnego za gatunek bliski zagrożenia (NT – "near threatened"); wcześniej, od 1988 roku miał on status gatunku najmniejszej troski (LC – "least concern"). Liczebność populacji, według szacunków, mieści się w przedziale 13 300–33 300 dorosłych osobników. Trend liczebności populacji uznaje się za spadkowy. Do głównych zagrożeń dla gatunku należy postępujące wylesianie w dorzeczu Amazonki, ptak jest także narażony na polowania i prześladowania ze strony ludzi.

</doc>
<doc id="1413033" url="https://pl.wikipedia.org/wiki?curid=1413033" title="Topielica (struga)">
Topielica (struga)

Topielica – struga, lewobrzeżny dopływ Wkry o długości 12,95 km.
Struga płynie na terenie gminy Strzegowo w kierunku południowym. W dolnym biegu przepływa przez Prusocin, uchodzi do Wkry w Rydzynie Szlacheckim.

</doc>
<doc id="1413034" url="https://pl.wikipedia.org/wiki?curid=1413034" title="Iwan Wasiljewicz">
Iwan Wasiljewicz

Iwan Wasiljewicz (Иван Васильевич) – komedia Michaiła Bułhakowa. Powstała w 1935 roku na zamówienie rosyjskich teatrów, których publiczność domagała się kolejnych inscenizacji zrealizowanych na podstawie dzieł tego pisarza.
Przegląd treści.
Dzieło to jest satyrą na wczesną fazę nowego ustroju w latach 30. w ZSRR.
Genialny radziecki uczony, Timofiejew, pracuje nad wynalazkiem, który ma się okazać epokowym odkryciem. Pochłonięty pracą nad maszyną do podróży w czasie nie zwraca uwagi na wyznania żony, która oświadcza, że go zdradziła i wyjeżdża z kochankiem. Wręcza jej nawet swoje ostatnie pieniądze, by mogła kupić bilet. Z tego powodu nie może zapłacić za czynsz, gdy przychodzi do niego administrator domu.
Tytułowy Iwan Wasiljewicz Bunsza, wspomniany administrator, grozi, że wezwie milicję. Uczony demonstruje mu, jak działa nowy wynalazek, co obserwuje też złodziej Żorż Miłosławski. Próba przeniesienia się w czasie powodzi się. Trafiają na carski dwór w XVI w., ale na skutek awarii i ogólnego zamieszania, które wywołują pojawieniem się, Bunsza i Miłosławski zostają w XVI w., a panujący wtedy Iwan Wasiljewicz Groźny pojawia się nagle w mieszkaniu wynalazcy. Okazuje się też, że zaginął klucz do machiny czasu, nie jest więc łatwo naprawić błąd.
Bohaterowie – ci przeniesieni w przeszłość i ci w przyszłość – znacznie odstają od rzeczywistości, w której się niespodziewanie znaleźli: zdradzają ich nieodpowiednie stroje, sposób mówienia, postrzeganie świata. Komicznie są też ukazane w sztuce konsekwencje wynikłe z powodu długotrwałego przebywania przez bohaterów w niewłaściwej epoce.
Adaptacja filmowa.
W 1973 na podstawie sztuki Bułhakowa powstał film – "Iwan Wasiljewicz zmienia zawód" (ros. "Иван Васильевич меняет профессию"; reż. Leonid Gajdaj), w którym wystąpili m.in.:
Spektakl Teatru Telewizji.
W roku 1995 na podstawie tej sztuki Janusz Zaorski zrealizował spektakl Teatru Telewizji pod tytułem "Ach, co za wynalazek". W widowisku tym wystąpili m.in.:

</doc>
<doc id="1413035" url="https://pl.wikipedia.org/wiki?curid=1413035" title="Uczyć się z historii">
Uczyć się z historii



</doc>
<doc id="1413037" url="https://pl.wikipedia.org/wiki?curid=1413037" title="Rachela (ujednoznacznienie)">
Rachela (ujednoznacznienie)



</doc>
<doc id="1413038" url="https://pl.wikipedia.org/wiki?curid=1413038" title="Herbert Burdenski">
Herbert Burdenski

Herbet Burdenski (ur. 19 maja 1922 w Gelsenkirchen, zm. 15 września 2001) – niemiecki piłkarz oraz trener, ojciec Dietera Burdenskiego.
Życiorys.
Burdenski rozpoczynał w karierę w małym klubie nieopodal rodzinnej miejscowości. W 1935 roku grający w szkolnych zawodach został odkryty przez Ernsta Kuzorrę i podpisał kontrakt z FC Schalke 04, którego był ważną postacią. Z tym zespołem przyczynił się do zdobycia mistrzostwa Niemiec w 1940 i 1942 roku.
W 1949 roku był nauczycielem sportowym w Bremie i kiedy wznowiono rozgrywki ligowe, podpisał kontrakt z Werderem. 22 listopada 1950 zdobył pierwszą bramkę w barwach reprezentacji Niemiec przeciwko Szwajcarii w Stuttgarcie. Popularnie zwany jako ‘Budde’ piłkarz rozegrał zaledwie 5 spotkań w narodowych barwach.
Po zakończeniu kariery piłkarskiej Burdenski postanowił, że będzie pracował jako trener. Najpierw znalazł zatrudnienie w Rot-Weiß Essen, następnie pracował w takich klubach jak Borussia Dortmund, Werder Brema, MSV Duisburg czy Westfalia Herne. Aż do dnia śmierci, Burdenski był w zarządzie FC Schalke 04.

</doc>
<doc id="1413039" url="https://pl.wikipedia.org/wiki?curid=1413039" title="Wenezuela na Zimowych Igrzyskach Olimpijskich 1998">
Wenezuela na Zimowych Igrzyskach Olimpijskich 1998

Wenezuelę na Zimowych Igrzyskach Olimpijskich 1998 reprezentowała jedna zawodniczka – saneczkarka Iginia Boccalandro.
Był to pierwszy występ tego południowoamerykańskiego kraju na zimowych igrzyskach olimpijskich.
Wyniki.
W konkurencji jedynek Iginia Boccalandro zajęła przedostatnie, 28. miejsce. Wygrała Niemka Silke Kraushaar.

</doc>
<doc id="1413043" url="https://pl.wikipedia.org/wiki?curid=1413043" title="Trzęsienia ziemi w średniowiecznej Polsce">
Trzęsienia ziemi w średniowiecznej Polsce

Trzęsienia ziemi w średniowiecznej Polsce – Polska nie jest krajem, który leży na zetknięciu czy nawet w pobliżu uskoków płyt tektonicznych, których to ruchy są najczęstszą przyczyną trzęsień ziemi – (S. Gibowicz podaje, że jest to nawet 90%). Już Długosz pisał, że Polska jest krainą „zgoła nie znająca trzęsień ziemi, których inne krainy doznają często aż ze skutkami ruin i unicestwień miast i wsi i rozpadaniem się gór”. Mimo to Polskę zalicza się do krajów tzw. tablicy runicznej, tzn.: z silnie sejsmicznych Węgier na terytorium Polski docierają (zwłaszcza na terytorium Galicji) tylko najsilniejsze trzęsienia. Większość z nich zatrzymuje się na linii Karpat. Ponadto w rejonie Karpat i Sudetów mogą występować lokalne słabe poruszenia skorupy ziemskiej.
Początek zainteresowania trzęsieniami ziemi w historiografii polskiej.
Właściwy początek zainteresowania tematyką klęsk elementarnych w historiografii polskiej datuje się na rok 1906, kiedy to w Wiedniu, podczas Zjazdu Przedstawicieli Towarzystw Krajoznawczych, dr Swaworski i prof. Redlich wygłosili referat o potrzebie krytycznego zestawienia wzmianek źródłowych o zjawiskach meteorologicznych i klęskach żywiołowych oraz zjawiskach następczych. Wybrana na zjeździe trzyosobowa komisja, (Oberhummer, Bruckner, Redlich), miała za zadanie opracowanie planu i zasad pracy, a także poleciła ona gromadzenie materiałów o zagadnieniu klęsk elementarnych, w tym także w zakresie trzęsień ziemi.
Jednak jeszcze przed rokiem 1906 powstały pierwsze dzieła na ten temat. W 1902 r. ujrzały światło dzienne dwie bardzo ważne prace V. Láski. Wymienia on w swej pracy 14 trzęsień ziemi dla okresu średniowiecza na terytorium Polski. Wymienione przez niego źródła są niekompletne, ponadto odnosi się on bezkrytycznie do przytoczonych dat i wydarzeń, dlatego trzeba zachować dużą powściągliwość podczas odnoszenia się do informacji przez niego podanych.
Po roku 1906 szczególnie popularnym tematem stały się zmiany i wszelkie anomalie klimatyczne. Jednakże ciągle istniała dość spora luka, jeśli chodzi o rzetelne zestawienie informacji o pozostałych klęskach elementarnych, w tym o trzęsieniach ziemi. Przestrzeń tę próbował zapełnić badacz historii społecznej i gospodarczej, Franciszek Bujak wraz ze swoimi uczniami, opracowując "Badania z dziejów społecznych i gospodarczych". Głównym założeniem publikacji miało być „stworzenie podstaw dla badań nad przeszłością społeczną i gospodarczą Polski”, które miały zawierać między innymi opracowanie kroniki klęsk elementarnych, mających wpływ na przebieg życia gospodarczego kraju. Zestawienie to miało objąć całe terytorium Polski, począwszy od połowy wieku XV, na połowie wieku XIX kończąc (dokładniejszą cezurą była ustawa uwłaszczeniowa), a więc cały okres gospodarki folwarczno-pańszczyźnianej. Akcentowano w tym zestawieniu zasadniczą literaturę historyczną i źródła drukowane, w mniejszym zaś stopniu materiały archiwalne. Przygotowano cztery tomy, w tym dla lat 1450-1586, jednak wybuch II wojny światowej zahamował pracę nad ich opracowywaniem, a częściowo nawet spowodował utratę dotychczasowych materiałów, co wpłynęło na utrudnienia w realizacji przyjętego planu. Mimo tych trudności udało się przygotować pracę, która przyniosła zadowalające wyniki w zakresie prostego skatalogowania wzmianek dla lat po 1450 r., natomiast nie posunęła ona naprzód rozważań metodologicznych nad koncepcją owego katalogu oraz sposobami analizy zebranego materiału.
W roku 1972 powstała praca Janusza Pagaczewskiego, pracownika Instytutu Geofizyki PAN, który w swoim dziele zawarł opis aż 26 trzęsień ziemi z okresu średniowiecza, odczuwalnych na terytorium Polski. Swój spis oparł on na wcześniejszym materiale, zgromadzonym przez H.L. Jeittelesa, V. Karnika oraz wspomnianego już V. Láski. Ponieważ Pagaczewski jest w swojej pracy prawie całkowicie bezkrytyczny wobec materiału źródłowego, tak więc zalecane jest podchodzić do niego z dużą rezerwą i zweryfikować jego spis. Kolejną próbę wypełnienia luki, jaka istniała w historiografii odnośnie do klęsk elementarnych, podjęła H.M. Malewicz, wywodząca się z Centre d’Études Supérieueres de Civilisation Médiévale w Poitiers, której praca zdaje się realizować założenia przedstawione w Wiedniu w 1906 r. Malewicz w swojej książce zajmuje się głównie pierwszymi czterema zagadnieniami, traktując wybiórczo dane dotyczące kwestii florystycznych i zoologicznych oraz antropologicznych. Jej praca spotkała się z krytyczną oceną Marka Derwicha, który w precyzyjny sposób wskazał Malewicz popełnione przez nią pomyłki. Skupił się on jednak prawie wyłącznie na błędach z zakresu kwerendy i precyzji stosowanych przez nią skrótów odnoszących się do przytaczanego materiału źródłowego. Nie wysnuł natomiast żadnych nowych wniosków jeśli chodzi o kwestie merytoryczne.
Większość spisów klęsk elementarnych nie realizuje podstawowych założeń krytycyzmu. Malewicz i Derwich postulują, iż należy rozróżnić zjawiska wyliczalne lub sprawdzalne, od informacji o zjawiskach częściowo sprawdzalnych lub całkowicie niesprawdzalnych. Sprawdzalność tych zjawisk polega natomiast na ich potwierdzeniu w kilku źródłach proweniencji polskiej lub krajów sąsiednich.
Trzęsienia ziemi w średniowieczu na terytorium Polski.
Przyjmuje się, że w historii średniowiecza na terytorium Polski miały miejsce cztery trzęsienia ziemi, potwierdzone przez niezależne od siebie źródła historyczne. Ponadto występuje kilka dodatkowych, o których jednak mówi albo jedno tylko źródło, albo informacje o nich są zgoła niesprawdzalne, w związku z czym nie można z całą pewnością odpowiedzieć na pytanie, czy rzeczywiście miały ono miejsce, czy też raczej są zapisem innych wstrząsów sejsmicznych.
Pierwszym trzęsieniem ziemi, o jakim wzmiankę można znaleźć w źródłach, jest wstrząs, mający miejsce 4 maja 1201 o godzinie 11:00. "Katalog trzęsień…" następująco opisuje to poruszenie skorupy ziemskiej: „Burzące trzęsienie ziemi w Górnej Styrii (Murau). Odczute bardzo silnie w Czechach (Bohemia), na Morawach, w południowych i środkowych Niemczech oraz w Polsce i na Śląsku”.
Większość źródeł małopolskich (Katalogi biskupów krakowskich, Rocznik małopolski, Rocznik Traski, Rocznik Sędziwoja, Roczniki, czyli kroniki sławnego Królestwa Polskiego Długosza) podają błędną datę drugiego trzęsienia ziemi, które miało miejsce 7 lutego 1258 r., godzina 15. U Długosza czytamy: ”W tym samym roku nastąpiło trzęsienie ziemi w całej Polsce. Następnie z biegiem lat gnębiły Polskę spory, waśnie i liczne nieszczęścia. To samo trzęsienie ziemi było w Czechach, na Rusi i na Węgrzech”. Wymienia on je nawet dwukrotnie – drugi raz pod właściwą datą roczną (1258), ale błędną datą dzienną (31 stycznia). "Katalog…" określa je jako: „Silne trzęsienie ziemi w Polsce, zwłaszcza na Śląsku. Odczute w Czechach (Bohemia, Opawa), na Węgrzech i w Rosji”.
Kolejne trzęsienie ziemi miało mieć miejsce 31 stycznia 1259 r. Wzmiankuje o nim tylko jedno źródło – mianowicie "Roczniki wrocławskie". Wynika to z faktu, iż Długosz pomija informację o wstrząsie, który miał być odczuwalny zwłaszcza w Krakowie, na co wskazuje Pagaczewski: „Burzące trzęsienie ziemi w Polsce, zwłaszcza w Krakowie. Odczute na Śląsku i Morawach (Brno)”. Skłania to do przyjęcia wniosku, iż Długosz odnotował obydwa trzęsienia ziemi (tj. z lutego 1258 r. oraz ze stycznia 1259 r.), jednakże błędnie je połączył.
W 1400 r. miało miejsce kolejne trzęsienie ziemi, jednak nie jest znana jego data dzienna. Mówią o nim tylko "Wspominki wiślickie", w związku z czym, należy ostrożnie podejść do jego wiarygodności.
Zdecydowanie najsilniejsze i najsławniejsze zarazem trzęsienie ziemi w historii polskiego średniowiecza miało miejsce 5 czerwca 1443 r., godz. 15–16. Jego siłę w skali MKS-64 szacuje się na VII°. Najpełniejszy a zarazem najbardziej sugestywny obraz tych wydarzeń przekazuje "Kalendarz Krakowski": „Roku pańskiego 1443 w czasie trwania soboru bazylejskiego, 5 czerwca o godzinie trzynastej stało się wielkie trzęsienie ziemi w pośród strasznych grzmotów, tak że w mieście Krakowie wszystkie mury od trzęsienia jakby zwalić się miały i straszny sprawiały łoskot, a w wielu miejscach na murach i sklepieniach pokazały się nie małe szpary i pęknięcia, leciały cegły i kamienie. (…) Wówczas to spadło sklepienie u św. Katarzyny”. "Katalog…" Pagaczewskiego przedstawia je następująco: „1443, czerwiec 5.,15-16h. Trzęsienie ziemi na Śląsku. Obszar makrosejsmiczny objął Środkową Europę. We Wrocławiu i okolicy szczególnie silne szkody w budynkach, w Brzegu spadła część sklepienia kościoła farnego, a w Krakowie zawaliło się sklepienie kościoła św. Katarzyny. W innych miejscowościach polski lekkie szkody w budynkach. Silnie odczute w Czechach (Bohemia), Hradec Králové i na Morawach (…). Możliwe, że epicentrum znajdowało się na Przedgórzu Sudeckim (…)”. Ponadto liczne wiejskie kominy nie wytrzymały siły trzęsienia i popękały lub pospadały. Obok kościoła św. Katarzyny ucierpieć miał także kościół św. Andrzeja.
U Długosza można odnaleźć informacje na temat jeszcze innych wstrząsów sejsmicznych, które nie zostały uwzględnione przez Srokę i Malewicz. Pod rokiem 1000, Długosz pisze: „Wiele dziwnych wypadków zdarzyło się w tym roku. Przede wszystkim było trzęsienie ziemi w nawróconej Polsce. (…)”. Wspomina o nim także "Katalog..." Pagaczewskiego, datując go na 29 marca 1000 r. „Burzące trzęsienie ziemi w okolicy Lublany. Odczute silnie w całej Europie, silnie w środkowych Niemczech, Saksonii, Brandenburgii, Memmingen, Norymberdze i prawdopodobnie w Polsce”.
Kolejnym pominiętym trzęsieniem ziemi jest to datowane na 1016 r. Długosz wiąże z nim informacje o narodzinach syna Mieczysława (Mieszko II) i Ryksy, czyli Kazimierza. „W tymże zaś roku zdarzyło się trzęsienie ziemi w Królestwie Polskim, uznane za zjawisko nadprzyrodzone”. W "Katalogu…" znajduje się zapis: „Trzęsienie ziemi w Polsce. Wymieniona miejscowość Kraków”.
"Katalog…" Pagaczewskiego nie wspomina o żadnych ruchach sejsmicznych w 1348 r., jednak Długosz pod tą datą podaje następującą informację: „(…) wielkie trzęsienie ziemi, które nastąpiło w piątek, w uroczystość Nawrócenia św. Pawła i rozprzestrzeniło się po wszystkich krajach katolickich i barbarzyńskich. Wiele znakomitych miast rozpadło się, niektóre uległy całkowitemu zburzenie tak, że z trudem można było dostrzec ich fundamenty”.
Redakcja Lubelska "Katalogów biskupów krakowskich", mówi o trzęsieniu ziemi 23 maja 1442 r. Informację tę wiąże z zawaleniem się sklepienia w Kościele Mariackim. Być może chodzi o trzęsienie ziemi z roku następnego.
Klęski elementarne a istotne wydarzenia historyczne.
Można wskazać na powiązania występujące w annalistyce średniowiecznej pomiędzy klęskami elementarnymi a ważnymi wydarzeniami. Ten sam wzorzec dotyczy trzęsień ziemi – najczęściej występują one jako oznaka śmierci kogoś ważnego; tak było z wstrząsami sejsmicznymi w latach 1201, 1258-1259 lub jako zapowiedź innego ważnego wydarzenia. U Długosza trzęsienia ziemi występują jako zwiastun wielkich nieszczęść oraz jako bodziec do odczuwania przerażenia i niepokoju – Długosz w ten sposób opisuje np. ruchy skorupy ziemskiej z 1443 r.: „Ludzie ogarnięci nagłym strachem odchodzili od zmysłów. (…) Ale i sama gleba w Królestwie Polskim, zdaniem ludzi pospolitych, zaczęła być mniej płodna po trzęsieniu ziemi i przez wiele lat rodziła kąkol i niewidziane przedtem owoce, zwane po polsku śniecią, zamiast czystej pszenicy. Wskutek wspomnianego trzęsienia uległa – jak pospolicie twierdzą – zepsuciu”. Z kolei o wstrząsie z 5 maja 1200 r. pisze: „To zjawisko, które rzadko zdarza się w Polsce, było poczytane za cudowny znak i u wielu [ludzi] budziło obawy”.
Wydaje się, że na percepcję tych zjawisk w średniowiecznej annalistyce bez wątpienia duży wpływ miała Biblia. Pewne zjawiska meteorologiczne czy klimatyczne, a także mogą przypominać kary zesłane przez Boga na Egipcjan, z kolei inne znaki zdają się nawiązywać do wydarzeń opisywanych w Objawieniu Św. Jana, symbolizując nadchodzący koniec świata i sąd Boży. Dlatego też nie powinno dziwić przerażenie i strach, jakie w opisie klęsk elementarnych przedstawiają dziejopisarze średniowieczni. Aż po XV w. silne było poczucie sprawiedliwości Bożej, skoro po trzęsieniu ziemi w 1443 r. jeden z glosatorów wpisał do "Kalendarza krakowskiego": „Lecz nie mogąc ludzkim umysłem pojąć tego, zdają się w końcu na sąd boskiego majestatu, wspólnie jednak mówią o przepowiedni nieszczęścia” (mieszkańcy Krakowa). Można stąd wysnuć tezę, iż aż do XV w. zapisywano tylko i wyłącznie zjawiska, które można było postrzegać jako zapowiedź tragicznego wydarzenia, lub jako element kary za grzechy. Dopiero pod wpływem renesansu zaczęto interesować się także zjawiskami pozytywnymi.

</doc>
<doc id="1413044" url="https://pl.wikipedia.org/wiki?curid=1413044" title="François Debeauvais">
François Debeauvais

François Debeauvais, bret. Fransez Debeauvais, Fransez Debauvais, Fañch Debeauvais, Fañch Debauvais (ur. 31 stycznia 1903 r. w Rennes, zm. 20 marca 1944 r. w miejscowości Colmar) – bretoński działacz nacjonalistyczny, kolaborant podczas II wojny światowej.
Życiorys.
Pracował początkowo jako farmaceuta, ale szybko zaangażował się w działalność ruchu bretońskich nacjonalistów. Współzakładał na przełomie 1918/1919 r. czasopismo "Breiz Atao". W 1920 r. stanął na czele młodzieżowej organizacji Unvaniez Yaounkiz Breiz. Rozbudował ją, łącząc się z frakcjami kierowanymi przez Yanna Bricklera i Oliera Mordlera. W 1924 r. uczestniczył w panceltyckim kongresie w Quimper. W 1930 r. przedstawił plan wydawania magazynu "Le Peuple Breton", do czego jednak nie doszło z powodu braku funduszy. W sytuacji rozłamu w bretońskim ruchu nacjonalistycznym na federalistów i niepodległościowców wstąpił do separatystycznej Bretońskiej Partii Narodowej (PNB). Związał się też z terrorystyczną organizacją Gwenn ha du. Kiedy w marcu 1933 r. na łamach "Breiz Atao" O. Mordrel przedstawił radykalny program polityczny zatytułowany "SAGA" (Strollad Ar Gelted Adsavet), zawierający elementy faszystowskie i rasistowskie, F. Debeauvais skrytykował go. W dalszych latach starał się powstrzymywać wzrost radykalnego skrzydła PNB. Pomimo tego w II poł. lat 30. nawiązał wraz z O. Mordrelem kontakty z nazistowską NSDAP. W 1938 r. francuskie władze wystąpiły przeciwko niemu z oskarżeniem, w związku z czym zbiegł na krótko do Belgii. Po powrocie do Francji został aresztowany i skazany 14 grudnia 1938 r. na karę 6 miesięcy więzienia za "atak na jedność narodu". Wyszedł na wolność 25 lipca 1939 r., wyraziwszy żal za swoje czyny. Po wybuchu II wojny światowej PNB została zdelegalizowana. W tej sytuacji F. Debeauvais wraz z O. Mordrelem wyjechali przez Holandię do Niemiec. W Amsterdamie wydali proklamację do Bretończyków, aby nie wspierali Francji w wojnie z Niemcami. Pod koniec 1939 r. przybyli do Berlina, gdzie starali się znaleźć zwolenników idei niepodległości Bretanii po spodziewanej klęsce Francji. W styczniu 1940 r. napisali "list wojenny" do bojówkarzy bretońskich, nawołujący do działań terrorystycznych przeciwko władzy francuskiej. W kwietniu tego roku F. Debeauvais przedstawił pomysł przewiezienia okrętem podwodnym broni z Niemiec na wybrzeże bretońskie i reaktywowania zbrojnej organizacji PNB. Po konflikcie z O. Mordrelem zrezygnował jednak z niego. 7 maja francuski trybunał wojskowy w Rennes skazał zaocznie F. Debauvaisa i O. Mordrela na karę śmierci. W tym czasie F. Debauvais ogłosił w Berlinie utworzenie bretońskiego rządu na uchodźstwie (Bretonische Regierung), który oficjalnie został uznany przez władze III Rzeszy. Obaj działacze bretońscy dostali paszporty bezpaństwowców i prawo swobodnego poruszania się w granicach Rzeszy. Po zwycięstwie wojsk niemieckich w kampanii francuskiej pod koniec czerwca powrócili oni do okupowanego kraju. W lipcu na kongresie w Pontivy powołali Bretoński Komitet Narodowy i założyli pismo "L'Heure Bretonne", które zastąpiło "Breiz Atao". W październiku F. Debeauvais zachorował na gruźlicę, w związku z czym wycofał się z działalności politycznej, choć jeszcze do końca 1940 r. starał się działać w Bretońskim Komitecie Narodowym. Po powrocie do zdrowia w latach 1941-1943 był sekretarzem Celtyckiego Instytutu Bretanii. Od stycznia 1944 r., po nawrocie gruźlicy, leczył się w klinice w Colmarze. Poparł utworzenie przez Célestina Lainé’a bretońskiej formacji SS pod nazwą Bezen Perrot. Krótko przed śmiercią wysłał swojego syna do Hitlerjugend w Zillisheim.

</doc>
<doc id="1413047" url="https://pl.wikipedia.org/wiki?curid=1413047" title="Live – Uživo">
Live – Uživo



</doc>
<doc id="1413048" url="https://pl.wikipedia.org/wiki?curid=1413048" title="Historia Armenii">
Historia Armenii

Armenia w minionych okresach historycznych obejmowała znacznie większe terytorium, niż zajmuje współczesna Republika Armenii, stąd opis historii tego kraju obejmuje także dzieje ziem wchodzących obecnie w skład innych państw, zwłaszcza Turcji, a także Azerbejdżanu i Syrii.
Prehistoria.
Zdaniem niektórych autorów na terenach Wyżyny Armeńskiej opracowana została technologia wytopu żelaza (Metsamor, Çatal Höyük i in.) oraz zapoczątkowano hodowlę koni. Zdaniem części badaczy (np. Colin Renfrew, Tamaz Gamkrelidze, Wiaczesław Iwanow), Wyżyna Armeńska wraz z Azją Mniejszą jest praojczyzną Indoeuropejczyków (tzw. hipoteza anatolijska). Zgodnie z tą koncepcją Ormianie są potomkami rdzennych mieszkańców tych terenów i wraz z przybyłymi ze wschodu w okresie późniejszym irańskojęzycznymi Kurdami są obecnie jedynymi indoeuropejskimi narodami zamieszkującymi te obszary.
Pierwszy organizm państwowy na historycznych ziemiach Armenii powstał w II tys. p.n.e. i położony był w pobliżu jeziora Wan. W źródłach hetyckich figuruje on pod nazwą "Hajasa" lub "Hajasa-Acci". Nieznana jest etniczna przynależność mieszkańców tego państwa. Władze Turcji, do której obecnie należą te obszary, niechętnie godzą się na prowadzenie prac badawczych i wykopaliskowych na historycznych ziemiach Ormian. Część uczonych uważa, że używana w języku ormiańskim nazwa Ormian – ՀԱՅ ("Haj"), i Armenii – ՀԱՅՔ, ՀԱՅԱՍՏԱՆ ("Hajk, Hajastan"), pochodzą od nazwy "Hajasa", która w języku hetyckim można przetłumaczyć jako Kraj Hajów. Po upadku państwa Hetytów brak wzmianek o Hajasie; mniej więcej na tym obszarze pojawiło kolejne silne państwo – Urartu, które powstało ok. 860 i trwało do ok. 580 r. p.n.e., gdy zostało zniszczone przez irańskich Medów. Wtedy rozpoczął się proces politycznej oraz wynikającej z polityki kulturowej i religijnej dominacji ludów irańskich.
Według innych badaczy przodkowie Ormian pojawili się na terenach Wyżyny Armeńskiej ok. XII w. p.n.e., podczas wielkiej wędrówki ludów w regionie. Według tych koncepcji początkowo zasiedlili oni obszary zachodniej i południowej części historycznej Armenii, tj. tereny nazwane w późniejszym okresie Małą Armenią. W VII w. p.n.e. powstało tam niewielkie państwo ormiańskie, znane u Greków (od nazwy stolicy) jako "Militena", zaś w Biblii wspominane jako "Dom Togarmy" (, ) (m.in. "Ks. Ezechiela" 27, 14; 38,6). Państwo to zostało podbite przez władcę medyjskiego Kyaksaresa, prawdopodobnie w tym samym roku co Urartu.
Nazwę "Armenia", którą Ormianie nigdy się nie posługiwali, nadali krajowi jego południowi sąsiedzi – Persowie i Medowie oraz Aramejczycy. Pochodzi ona od nazwy jednej z pogranicznych prowincji państwa Urartu, którą zamieszkiwali głównie Aramejczycy.
Proces armenizacji Pogórza Armeńskiego zachodził stopniowo, a jego przebieg poznany jest dość słabo. Jeszcze Ksenofont, który przeszedł przez te tereny w 401 r. p.n.e. i opisał je, określał Ormian jako jedynie jedno z wielu plemion zamieszkujących wyżynę; pozostałą część stanowiły ludy posługujące się (prawdopodobnie) językami kaukaskimi. Jednak na początku naszej ery Strabon napisał, że cała ludność tych ziem mówi jednym językiem (ormiańskim).
Armenia pod władzą Persów.
Po raz pierwszy określenie Armenia (w formie "Armina") wystąpiło na zapisanych pismem klinowym tabliczkach powstałych za czasów panowania perskiego króla Dariusza I, który rządził w latach 522–486 p.n.e. Wkrótce nazwa ta pojawiła się u Herodota i Ksenofonta. We wszystkich tych źródłach określenia "Armenia" i "Urartu" są używane synonimicznie.
W "Cyropedii" Ksenofont wspomniał o państwie ormiańskim, podległym Medii, jednak dążącym do niepodległości. Nie podał imienia władcy, znane są natomiast imiona jego synów: Tigran i Sabaris oraz imię dowódcy wojska – Embas. Według niego było to państwo bogate i posiadające silną armię. "Cyropedia" nie jest jednak dziełem historycznym, lecz utworem fabularnym o polityczno-dydaktycznej wymowie, a opisane w niej wydarzenia nie znajdują potwierdzenia w historii, często jednak pojawiają się w niej imiona prawdziwych postaci historycznych.
Niewątpliwym natomiast jest, że w 521 r. p.n.e. Armenia, zależna od Persji od ok. 550 r. p.n.e., była jedną z satrapii perskiej monarchii Achemenidów, która zbuntowała się przeciw władzy perskiej pod wpływem medyjskiego królewicza. Wynikałoby z tego, że Ormianie uważali medyjską dynastię za prawowitych władców swego kraju. Powstanie to zostało stłumione w pięciu bitwach przez dwóch wodzów Dariusza (jeden był prawdopodobnie Ormianinem), zaś kraj został podzielony i włączony w skład dwóch satrapii: 13. i 18. Ksenofont, który w 401 r. p.n.e. po bitwie pod Kunaksą przeszedł wraz z 10 tys. Greków przez obszar Armenii, wspomina o satrapie Armenii Erwandzie, żonatym z córką perskiego króla.
Państwo Ararackie, Wielka i Mała Armenia.
Armenia pozostawała pod władzą Persów do czasu podboju przez Aleksandra Macedońskiego w 330 r. p.n.e., który przyłączył do swego państwa pokonany kraj wraz z Armenią. Władza Aleksandra nad Armenią miała czysto nominalny charakter – po pokonaniu Persji zarządzający Armenią namiestnicy króla perskiego uznali władzę macedońską, wobec czego zwycięskie wojska nie wkroczyły na obszar tego kraju, lecz kontynuowały podboje na wschodzie. W rezultacie po śmierci Aleksandra Macedońskiego satrapa Armenii Wschodniej Oront (Erwand) ogłosił się królem. Nowo powstałe państwo określane było mianem królestwa ararackiego, zaś jego stolicą był Armawir. Wkrótce kraj ten został podbity przez Antiocha Wielkiego, jednak niedługo potem, gdy Antioch poniósł klęskę w wojnie z Rzymianami, mianowani przez niego namiestnicy Armenii (prawdopodobnie wywodzący się ze starego ormiańskiego rodu królewskiego): Artakses I () i Zariadres ("Zarech") ogłosili się władcami (189 r. p.n.e.). W rezultacie powstały trzy ormiańskie państwa: Wielka Armenia (na wschód od Eufratu, pozostająca pod rządami Artaksesa), Mała Armenia (na zachód od Eufratu; władzę w tym kraju sprawował Mitrydat II – krewny i sojusznik Antiocha), oraz Sofena, położona w rejonie Diyarbakıru, gdzie rządził Zariadres.
Strabon, a za nim Pliniusz Starszy i Ptolemeusz opisują dokładnie ormiańskie ziemie i ich granice:
Wielką Armenię dzieliły od położonych na północy Pontu i Kolchidy Góry Knorskie, a od Iberii i Albanii – rzeka Çoruh; od położonej na wschodzie Medii – Araks i góry Atropateńskie, od południa kraj otaczały góry Nifackie, za którymi rozciągała się Asyria, zaś granicę z Mezopotamią stanowił Tygrys; na zachodzie, za rzeką Eufrat leżała Mała Armenia.
Mała Armenia była od północy oddzielona od Pontu przez kilka niewielkich pasm górskich, od wschodu – od Wielkiej Armenii – przez Eufrat, od południa – od Syrii i Cylicji – przez Taurus, a z zachodu, od Kapadocji – odgałęzieniami gór Antytaurusu.
Historia Wielkiej Armenii.
Dynastia Artaksydów panowała blisko 200 lat. Stolicą kraju w tym okresie był Artaszat, miasto położone nad Araksem, niedaleko starego grodu Armawir (i obecnego Erywania), założone przez Artaszesa w miejscu, które według tradycji doradził mu Hannibal.
Najznamienitszym przedstawicielem tej dynastii był Tigranes Wielki (95–56 r. p.n.e.). W młodości był on zakładnikiem u Partów, którzy odnieśli zwycięstwo nad Ormianami, jednak po objęciu tronu pokonał Partów i zdobył na nich Atropatene (obecnie Azerbejdżan irański) oraz przyjął tytuł "króla królów". Wkrótce potem zawarł sojusz z Mitrydatesem Eupatorem, przypieczętowany małżeństwem z jego córką, Kleopatrą. Następnie zajął Syrię i Palestynę, likwidując państwo Seleucydów. Na nowo podbitych ziemiach została założona druga stolica państwa – Tigranakert (), gdzie przesiedlił mieszkańców licznych greckich miast. Odtąd kraj miał dwie równorzędne stolice. Pasmo sukcesów Tigrana przerwała wojna z Rzymianami pod wodzą początkowo Lukullusa, a następnie Pompejusza, w wyniku której w 63 r. p.n.e. utracił niemal wszystkie wcześniejsze podboje. Syn Tigrana, Artawezdes, został zdradziecko pojmany przez Marka Antoniusza i stracony.
Za rządów Oktawiana Augusta Armenia znajdowała się w rzymskiej sferze wpływów, jednak po jego śmierci także Partia zaczęła starania o wpływy w Armenii. Sprzyjało temu wygaśnięcie dynastii (w 10 r. n.e.) i bliskość kulturowa. Wkrótce Ormianie zaproponowali objęcie tronu członkowi partyjskiej dynastii królewskiej Arsacydów, Wowonesowi. Rządził on niedługo, zastąpiony przez władcę Iberii, Mitrydatesa. Założona przez niego dynastia prowadziła politykę prorzymską, m.in. w związku z tym partyjski król Wologazes osadził na ormiańskim tronie swego brata Tiridatesa, co stało się przyczyną wojny między Partią a Rzymem. W jej trakcie wojska wysłane przez cesarza Nerona zajęły całą Armenię, jednak wkrótce poniosły druzgocącą klęską w bitwie nad Radneje (62 r. n.e.). W konsekwencji Neron uznał władzę Tiridatesa nad Armenią. Jedynym warunkiem było – ważne dla cesarza ze względów prestiżowych – aby Tiridates otrzymał władzę z rąk samego Nerona i w tym celu musiał on przybyć do Rzymu. Odtąd Armenia pełniła rolę państwa buforowego między Rzymem a Partią. Jeden z kolejnych cesarzy rzymskich, Trajan, rozpocząwszy wojnę z Partią ogłosił Armenię rzymską prowincją (117 r.), lecz jego następca, Hadrian, nakazał legionom odwrót za Eufrat.
Na poły wasalne stosunki między Persją a Armenią zmieniły się we wrogie, kiedy w Arsacydzi zostali obaleni przez Sasanidów. Władca Armenii, Chosroes, przez długie lata wojował z Ardaszirem (Artakserksesem), założycielem nowej dynastii perskiej. W połowie III wieku Ardaszir podporządkował sobie całą Armenię.
Przyjęcie chrześcijaństwa.
W 286 r. z poparciem rzymskim na ormiański tron wstąpił syn Chosroesa, Tiridates Wielki, za rządów którego w Armenii rozpowszechniło się chrześcijaństwo. Ważną rolę w przyjmowaniu nowej religii odegrał św. Grzegorz Oświeciciel, który został pierwszym katolikosem Kościoła Ormiańskiego (302–326). Początkowo chrześcijanie byli prześladowani, jednak kiedy w 301 r. Tiridates się ochrzcił, zyskała status religii państwowej i wyparła tradycyjne wierzenia ormiańskie, powiązane z religią irańską. Proces ten nie zawsze przebiegał pokojowo. W 365 dawne praktyki religijne zostały formalnie zabronione przez synod Kościoła Ormiańskiego zwołany przez arcybiskupa Nersesa w Asztiszacie.
Podział Wielkiej Armenii.
W 253 roku król perski Szapur I podbił Armenię i zarządzał nią, do czasu gdy w 287 roku Rzymianie restaurowali królestwo.
W 387 r. Wielka Armenia została podzielona: największa część kraju przypadła Persji, mniejszą zajął Rzym, zaś północne tereny – prowincje Arcach (Górski Karabach), Utik, Szakeszan – weszły w skład Albanii kaukaskiej, także stanowiącej część państwa perskiego.
W okresie tym, w celu przekładu Biblii i innych ksiąg religijnych na język ormiański, co miało umocnić chrześcijaństwo, Mesrop Masztoc opracował w latach 405–406 alfabet ormiański.
Na obszarach perskiej części Armenii, jeszcze przez jakiś czas po zajęciu przez Persję, członkowie dynastii Arsacydów władali jako wasale królów z dynastii Sasanidów, jednak w 428 r. król perski Bahram V przekształcił Armenię w prowincję.
Panowanie dynastii Sasanidów w Armenii charakteryzowało się m.in. krwawymi próbami wyplenienia chrześcijaństwa. Prześladowania te były spowodowane m.in. postrzeganiem chrześcijan jako elementu sprzyjającego głównemu wrogowi państwa – cesarstwu wschodniorzymskiemu (Bizantyńskiemu), w którym chrześcijaństwo było religią państwową. Te działania z kolei powodowały niezadowolenie Ormian i próby zrzucenia obcego jarzma (np. bitwa pod Awarajr). Mianowani przez perskich władców namiestnicy (marzbanowie) dysponowali w wielu dziedzinach nieograniczoną władzą.
W 591 r. wielki bizantyjski wódz i cesarz Maurycy zwyciężył Persów i ponownie przyłączył do Bizancjum pozostałe tereny Armenii. W 629 r. cesarz Herakliusz, zawierając pokój, zakończył wojnę i zatwierdził podboje dokonane przez Maurycego.
W latach 30. VII wieku rozpoczęła się ekspansja Arabów poza Półwysep Arabski. Najechali oni Persję i w 651 r. dynastia Sasanidów upadła; jej miejsce zajęli kalifowie.
W 645 r. Arabowie najechali także na tereny Armenii. W czasie tych prób podboju ziemie Wielkiej Armenii znacznie ucierpiały; obszarami tymi zarządzali na przemian arabscy i bizantyjscy namiestnicy. Ostatecznie większa część kraju znalazła się we władzy Kalifatu, zaś reszta Armenii pozostawała częścią Cesarstwa Bizantyjskiego. Liczni żyjący w tym państwie Ormianie mieli silną pozycję – wielu cesarzy było pochodzenia ormiańskiego, m.in. Herakliusz, Filipikos oraz Bazyli I.
W 885 r. Aszot I Wielki (zm. 889), potomek starego i potężnego ormiańskiego rodu, za zgodą kalifa uzyskał koronę i stał się założycielem trzeciej potężnej ormiańskiej dynastii królewskiej, Bagratydów, panującej do 1046 r. Pod władzą jego następców Armenia Wielka ponownie została lokalną potęgą, jednak na przełomie X i XI wieku spory wewnątrzdynastyczne osłabiły kraj na tyle, że nie mógł oprzeć się jednoczesnemu atakowi Seldżuków i Bizantyjczyków. W rezultacie Grecy zajęli niemal całą Armenię Wielką, a jedynie kilku książąt ormiańskich zachowało niezależność. Państewka te istniały do podboju mongolskiego w 1242 r.
W 1472 r. Wielka Armenia została częścią Persji. Zachodnią część kraju w sto lat później podbił turecki sułtan Selim II. Wschodnia część kraju pozostała pod władzą Persji do czasów wojen rosyjsko-perskich (1813 i 1829 r.) oraz rosyjsko-tureckiej (1878), kiedy weszła w skład Rosji.
Historia Armenii Małej.
Na terenie Małej Armenii dynastia założona przez Mitrydatesa panowała do końca I w. p.n.e., kiedy Mitrydates VI Eupator przyłączył kraj do swego państwa. Pokonawszy Eupatora Pompejusz przekazał Armenię swemu sojusznikowi Deiotarusowi, tetrarsze Galatii. Po śmierci syna Dejotara Rzymianie przekazywali te ziemie różnym władcom, aż wreszcie przekształcili je w rzymską prowincję. Przy podziale państwa rzymskiego (405 r.) przypadła Cesarstwu Wschodniorzymskiemu.
Królestwo Anijskie.
Budując feudalne państwo, dynastia Bagratydów w IX wieku szybko doprowadziła do odrodzenia kulturowego, politycznego i ekonomicznego Armenii. W rezultacie dwie główne siły polityczne regionu: kalifat bagdadzki i Cesarstwo Bizantyńskie uznały niezależność państwa (odpowiednio w 885 i 886 r.). Kraj w tym okresie jest nazwany królestwem anijskim, od nazwy starego ormiańskiego miasta Ani, które u szczytu rozwoju państwa, w 964 r. stało się jego stolicą. Liczba ludności będącego obecnie zbiorowiskiem ruin miasta Ani, które nazywano „miastem 1001 kościołów” mogła dochodzić do 50–100 tys. Na przełomie X i XI wieku Armenia była silnym i gęsto zaludnionym państwem, silnie oddziałującym, zarówno politycznie, jak i gospodarczo, na inne kraje regionu. Niemniej Armenia znajdowała się między dwoma konkurującymi ze sobą potężnymi sąsiadami: Bizancjum i kalifatem Abbasydów i to, że żaden z tych krajów nie zdecydował się na podbój Królestwa Anijskiego, spowodowany był chęcią zachowania równowagi w regionie, a w interesie obu krajów było istnienie względnie silnego państwa buforowego.
Choć dzięki feudalizmowi nastąpił szybki rozwój kraju, wkrótce ten sam czynnik – poprzez osłabienie władzy centralnej i umacnianie się lokalnych władców – doprowadził do znacznego osłabienia państwa. Wewnętrzne osłabienie kraju doprowadziło do tego, że w 1045 r. Bizantyjczycy zdobyli Ani, zaś 1064 r. miasto zdobyli i zburzyli Turcy seldżuccy pod wodzą Alp Arslana. W 1071 r., po klęsce armii bizantyjskiej w starciu z Seldżukami w bitwie pod Manzikertem, Turcy zajęli pozostałe tereny Wielkiej Armenii oraz znaczną część Anatolii. W końcu XII i na początku XIII wieku północna część Wielkiej Armenii znalazła się we władzy szybko rozwijającego się państwa gruzińskiego.
Królestwo cylicyjskie.
Pod koniec XI wieku, ok. 1080 r., późniejszy Ruben I, krewny ostatnich ormiańskich władców z dynastii Bagratydów, wyzwolił Cylicję i część Małej Armenii, gdzie na górzystych terenach od dawna mieszkali liczni Ormianie, którzy na przestrzeni wcześniejszych stuleci zbiegli tam pod naporem obcych najeźdźców (Persów i Turków).
Aby uniknąć śmierci (lub niewoli) z rąk tureckich najeźdźców, jak to się stało z jego krewnym, ostatnim władcą państwa anijskiego, Galikiem II, Ruben wraz z licznymi Ormianami uciekł z terenów Armenii Wielkiej na znajdujące się pod władaniem Bizancjum tereny, zaś lokalna administracja cesarska w mieście Tars udzieliła mu azylu. W ten sposób polityczno-kulturowe centrum narodu ormiańskiego przesunęło się na południe, gdzie zaistniało państwo nazwane Armenią Małą.
Po tym, jak uczestnicy I Krucjaty założyli pierwsze państwa na wschodnim wybrzeżu Morza Śródziemnego i w górnej Mezopotamii (hrabstwo Edessy), państwo ormiańskie nawiązało pierwsze kontakty z innymi niż Bizancjum państwami chrześcijańskimi Europy. Gdy późniejszy król jerozolimski Baldwin I z Boulogne wraz z pozostałymi krzyżowcami przeprawiał się przez Azję Mniejszą w kierunku Jerozolimy, korzystał z gościny Torosa, ormiańskiego władcy Edessy. Ponieważ Ormianie uważali Seldżuków za wrogów, a i z Bizantyjczykami ich stosunki były nieprzyjazne, perspektywa nawiązania przyjaźni z silnym sojusznikiem spowodowała, iż bardzo życzliwie odnosili się do Baldwina, i kiedy Toros został zabity, Baldwin został władcą nowego państewka krzyżowców – Hrabstwa Edessy. Można domniemywać, iż Ormianie byli zadowoleni ze związku z krzyżowcami, gdyż licznie wspomagali rycerzy z Europy w ich walce z muzułmanami.
Wiele okoliczności, zwłaszcza wydarzenia III Krucjaty sprawiły, że Armenia Mała, która od połowy XII wieku była jedynym znaczącym chrześcijańskim państwem na Bliskim Wschodzie, stała się obszarem, o wpływ nad którym rywalizowały największe ówczesne potęgi, jak kalifat, papiestwo, Święte Cesarstwo Rzymskie Narodu Niemieckiego i Bizancjum. Taką rywalizację o wpływy wykorzystał władca Małej Armenii Leon II z dynastii Hetumidów, który 6 stycznia 1198 r. w Tarsie koronował się na króla, co, chcąc zyskać przewagę nad konkurentami w zakresie wpływów w tym kraju, szybko uznały Bizancjum i Święte Cesarstwo Rzymskie.
Władcy Armenii pozostawali w dość bliskich stosunkach z krzyżowcami i podejmowali współpracę w trakcie kolejnych krucjat. W tym czasie ormiańska Cylicja dobrze prosperowała pod względem gospodarczym, jednocześnie następowała stopniowa armenizacja nieormiańskiej części ludności, przy czym wytworzona tutaj kultura ormiańska pozostawała pod bardzo silnym wpływem kultury zachodniej, którą szerzyli krzyżowcy, jak i hellenistycznej kultury Cylicji. Kulturowy wpływ krzyżowców–katolików (i – w mniejszym stopniu – ich dość nieliczne osadnictwo w Cylicji) spowodowały postępujący rozwój katolicyzmu na terenie kraju, co z kolei spowodowało starania papieży o przyjęcie katolicyzmu przez władcę państwa, a następnie przez cały kraj. Ta sytuacja spowodowała podział społeczeństwa na obóz prokatolicki i zwolenników kościoła ormiańskiego, zaliczanego do kościołów wschodnich. Spowodowało to pewne napięcia w polityce wewnętrznej.
Ormiańska niezależność przetrwała do 1375 r., kiedy wojska egipskich Mameluków na czele z sułtanem Al-Aszrafem Szabanem, wykorzystując niestabilną sytuację w Małej Armenii, zniszczyli kraj. Ostatni władca, Leon V z dynastii Luzynianów (Lusignanów) (choć od strony matki – Rubenid), po wydostaniu się z niewoli egipskiej wyjechał do Paryża, gdzie zmarł w 1393 r. W 1403 r. Armenia Cylicyjska przeszła we władanie Turków, w 1508 zajęli ją Safawidzi, zaś ostatecznie w 1522 i 1574 r. dostała się we władanie państwa osmańskiego.
Armenia w okresie wczesnej nowożytności.
Armenia wschodnia.
Armenia pod władzą Persów.
Dzięki swemu strategicznemu położeniu Armenia nieustannie była przedmiotem wojen i ziemie te często przechodziły spod władzy Turków w ręce Persów i odwrotnie. W okresie największego nasilenia wojen persko-tureckich, w okresie 1513–1737 Erywań przechodził z rąk do rąk czternaście razy.
Często powodowało to znaczne zniszczenia i straty ludnościowe. W 1604 r. władca Persji Abbas I Wielki w czasie kolejnej wojny z Turcją zastosował taktykę spalonej ziemi. Już na początku kampanii armia perska zdobyła stare ormiańskie miasto Culfa w Nachiczewanie, a następnie zajęte zostały duże obszary w rejonie doliny ararackiej. Szach, zdając sobie sprawę, iż jego armia raczej nie będzie w stanie stawić czoła silniejszej armii tureckiej, stosował ostrożną strategię: zależnie od sytuacji uderzał i wycofywał się, nie ryzykując we frontalnego starcia z liczniejszym przeciwnikiem. Po zajęciu Karsu Abbas dowiedział się o zbliżającej się potężnej armii tureckiej, którą dowodził wezyr Cığalazade Yusuf Sinan Paşa i nakazał odwrót. Aby uniemożliwić wrogowi utrzymanie się na tych obszarach, Abbas wydał rozkaz zabrania całej żywności oraz całkowitego zniszczenia wszystkich miast i wsi na zajętym obszarze, zaś wszystkim mieszkańcom nakazano towarzyszenie wycofującym się Persom. Ci, którzy próbowali pozostać, byli na miejscu zabijani. Wysiedlono ok. 300 tys. ludzi; jedynie ok. połowa z nich przeżyła wypędzenie – wiele tysięcy utonęło w czasie przeprawy przez Araks (na którym wcześniej, na rozkaz szacha zniszczono jedyny most, by uniemożliwić przeprawę wojskom tureckim), liczni zmarli z głodu, zimna i trudów wędrówki, reszta dotarła do okolic stolicy Persji, Isfahanu.
Zgodnie z zamierzeniami szacha, Turcy nie byli w stanie przezimować na spustoszonych ziemiach. Ich armia, osłabiona głodem i rozlokowana w oddalonych od siebie miejscach, nie była w stanie odeprzeć ponownego ataku Persów w 1606 r. Taktyka spalonej ziemi przyniosła efekt – Persja opanowała część Armenii. Na zajętych wówczas terenach utworzono Emirat Erywania.
Armenia w składzie Cesarstwa Rosyjskiego.
W wyniku wojny rosyjsko-perskiej (1826–1828) historyczne terytorium Armenii, znajdujące się pod kontrolą Persji (m.in. okolice Erywania i jeziora Sewan) zostało przyłączone do Rosji, gdzie tereny te otrzymały nazwę "Prowincji Erywania" (ros. "Провинция Ереванa").
W XIX wieku Cesarstwo Rosyjskie napierało na imperium osmańskie i toczyło z nim liczne wojny. Celem naporu na należące do Osmanów obszary Armenii była chęć uzyskania przez Rosję bezpośredniego dostępu do Morza Śródziemnego. To dążenie doprowadziło do VIII wojny rosyjsko-tureckiej (1828–1829), jednak w jej wyniku Osmanowie musieli ustąpić Rosji jedynie niewielką część historycznej Armenii (tzw. Armenia Wschodnia). W granicach państwa osmańskiego pozostała znacznie większa część Armenii, tzw. Armenia Zachodnia.
Armenia Zachodnia.
Po podboju Konstantynopola w 1453 r. sułtan Mehmed II obrał to miasto na swoją stolicę. Ponieważ władcy tureccy chcieli mieć pod kontrolą stosunki religijne panujące w państwie, sułtani wymogli na religijnych władzach kościoła ormiańskiego utworzenie w Stambule patriarchatu ormiańskiego.
W państwie tureckim Ormianie, podobnie jak i inni niemuzułmanie musieli płacić liczne dodatkowe podatki oraz spełniać inne dodatkowe świadczenia (m.in. istniał obowiązek oddawania części dzieci płci męskiej do służby w formacjach wojskowych janczarów). Ponadto o ile Ormianie żyjący w Konstantynopolu cieszyli się pewnymi względami sułtanów, ludność ormiańska zamieszkująca Armenię wystawiona była na łaskę i niełaskę miejscowych baszów i bejów oraz musiała opłacać się plemionom kurdyjskim.
Ormiański ruch narodowowyzwoleńczy, mający ma celu uwolnienie kraju spod obcej władzy, skierowany był zarówno przeciwko Turcji, jak i – w mniejszym jednak stopniu – Rosji. Ruchy narodowowyzwoleńcze wśród narodów Półwyspu Bałkańskiego oraz zaangażowanie państw europejskich w tzw. kwestię wschodnią wywarły silny wpływ na rozwój oraz budowę ideologicznych fundamentów ruchu niepodległościowego wśród tureckich Ormian. Ruch ten był organizowany w ramach trzech ormiańskich partii politycznych: "Hunczakian", "Armenankan" i – najsilniejszej wśród nich – "Dasznakcutiun".
Po tym, jak sułtan Abdulmecid I w 1839 r. rozpoczął program reform, położenie Ormian w Imperium Osmańskim, przynajmniej pod względem prawnym, nieznacznie się poprawiło.
Armenia w XX wieku.
Ludobójstwo Ormian.
W ostatnich latach istnienia państwa osmańskiego doszło do czystek etnicznych i pogromów chrześcijan, w których szczególnie silnie ucierpieli Ormianie. Pierwsza duża fala pogromów i zabójstw Ormian nastąpiła w latach 1894–1896, kiedy zginąć mogło nawet 300 tys. ludzi, a ostatnia, największa, w latach 1915–1923 (w największym nasileniu do 1917 r.). Przyczyną rzezi rozpoczętej w 1915 r. były – oprócz rozbudzonego przez młodoturków tureckiego nacjonalizmu – oskarżenia Ormian o sprzyjanie Rosji, z którą Turcja znajdowała się w stanie wojny. Zdecydowana większość historyków uważa wydarzenia z lat 1915–1923 za ludobójstwo zorganizowane przez aparat państwa tureckiego, natomiast uczeni tureccy (i władze tego kraju) twierdzą, iż wydarzenia z tego okresu miały charakter wojny domowej, zaś ofiary były po obu stronach. Trudno ustalić liczbę Ormian, którzy zginęli w tym okresie. Zwykle podaje się liczbę 1–1,5 mln, choć szacunki wahają się od 0,5 do 2 mln.
Dzień 24 kwietnia, tj. rocznica dokonanych w Stambule w 1915 r. masowych aresztowań przedstawicieli ormiańskiej inteligencji (spośród których znaczną większość zamordowano), co było początkiem rzezi z lat 1915–1917 (23), jest w Armenii dniem żałoby i pamięci ofiar.
Demokratyczna republika Armenii (1917–1922).
Pomiędzy IV i XIX wiekiem zamieszkane przez Ormian ziemie były podbijane przez Persów, Bizantyjczyków, Arabów, Mongołów, Turków i Rosjan i dopiero rozpad Imperium Osmańskiego i zamęt w Rosji po I wojnie światowej pozwoliły na podjęcie próby stworzenia niepodległego państwa ormiańskiego.
Po rewolucji październikowej i dojściu bolszewików do władzy, na czele Armenii stanął Stepan Szaumian. Jeszcze we wrześniu 1917 r. na zjeździe w Tbilisi wybrano Ormiańską Radę Narodową – pierwszy organ władzy najwyższej od 1375 r., kiedy padła Mała Armenia. W tym samym czasie tureccy nacjonaliści na czele z Mustafą Kemalem Paszą (Atatürkiem), korzystając z przyjaznych stosunków z bolszewikami, usiłowali wykorzystać ich poparcie do budowy nowoczesnego państwa narodowego. Sojusz rosyjsko-turecki był z natury bardzo niebezpieczny dla ruchu ormiańskiego, dążącego do odzyskania niepodległości. Podpisanie układu o przyjaźni między Turcją a Rosją Sowiecką umożliwiło wojskom tureckim przeprowadzenie ataku na nowo powstałe państwo ormiańskie. Pod naporem sił tureckich i sprzymierzonych z nimi nieregularnych oddziałów kurdyjskch, wojska ormiańskie wycofały się – najpierw władze kraju przeniosły się z Erzincanu do Erzurum, a następnie opuściły i to miasto. W tym czasie na południowym wschodzie, w rejonie Wanu, Ormianie do kwietnia 1918 r. kontynuowali opór, lecz ostatecznie zostali wyparci do Persji. Sytuacja wojsk ormiańskich pogorszyła się, gdy azerbejdżańscy Tatarzy odcięli ich linie zaopatrzeniowe. Zerwało to łączność pomiędzy Ormiańską Radą Narodową w gruzińskim Tbilisi a jej odpowiednikiem w Erywaniu. Mimo to 28 maja 1918 r. proklamowano powstanie Demokratycznej Republiki Armenii. Młode państwo uwikłane było w spory terytorialne ze wszystkimi sąsiadami (oprócz Turcji – z Azerbejdżanem i Gruzją), co spowodowało wojnę armeńsko-gruzińską i azersko-armeńską. Wojna z Turcją została na krótko zakończona korzystnym dla Armenii traktatem z Sèvres (10 sierpnia 1920 r.), przyjętym przez Turcję pod naciskiem Ententy, przyznającym Armenii dość duże korzyści terytorialne.
W 1920 r. doszło do incydentu na granicy ormiańsko-tureckiej, który turecki generał Kâzım Karabekir wykorzystał do wtargnięcia z 4 batalionami wojska na teren Demokratycznej Republiki Armenii i wyparcie z tych obszarów armii ormańskiej. W odpowiedzi rząd Armenii wypowiedział Turcji wojnę.
Wynik tej wojny był dla Armenii bardzo niepomyślny: zgodnie z postanowieniami traktatu aleksandropolskiego z 2 grudnia 1920 r. państwo to utraciło ok. 50% ziem (w tym całość obszaru przyznanego traktatem z Sèvres) oraz musiało znacznie zredukować armię.
Wkrótce po zawarciu pokoju, z sąsiedniego Azerbejdżanu przybył do Armenii działacz komunistyczny Grigorij (Sergo) Ordżonikidze z misją zorganizowania w kraju nowego, probolszewickiego rządu. Z kolei jeszcze w trakcie trwania negocjacji pokojowych z Turcją, 29 listopada 1920 r. 11 Armia Radziecka wkroczyła do Armenii w rejonie Karawansaraju (obecnie Idżewna) i wmaszerowała do Erywania.
Wojska radzieckie wyparły pozostające jeszcze w Armenii siły tureckie, lecz władze bolszewickie nie chciały wojny z Turcją i szybko zawarto porozumienie pokojowe (traktat karski, 13 października 1921 r.), na mocy którego Turcja przekazała państwu bolszewików (od 1922 r. – ZSRR) Adżarię, w zamian za co otrzymała ormiańskie ziemie w rejonie Karsu (obecne tureckie prowincje: Kars, Iğdır i Ardahan). Przekazane Turkom ziemie obejmowały m.in. górę Ararat i ruiny miasta Ani – duchowe symbole Armenii.
W 1922 r. Armenia została włączona do Związku Sowieckiego jako jedna z trzech republik w Zakaukaskiej Federacyjnej Socjalistycznej Republiki Sowieckiej.
Armenia sowiecka.
Gdy Zakaukaska FSRR została rozwiązana w 1936 r., Armeńską SRR przyłączono bezpośrednio do ZSRR.
Armenię dotknęła kolektywizacja, brak swobód obywatelskich, a ponadto represje za rzeczywistą i domniemaną działalność antysowiecką, deportacje i zsyłki, które były szczególnie nasilone w okresie władzy Stalina i dotknęły setki tysięcy Ormian. Największą deportację ormiańskiej inteligencji na Syberię i do Kazachstanu przeprowadzono w lipcu 1949 r. – objęła ponad 100 tysięcy osób. Władze sowieckie były szczególnie wyczulone na punkcie działań nacjonalistycznych, które – jak słusznie się obawiano – mogły doprowadzić do wojny domowej w rejonie Kaukazu. W ramach walki z nacjonalizmem dochodziło do licznych nadużyć – szczególnie do lat 40. represje stosowano za krzewienie ormiańskiej kultury narodowej.
Jednym z pozytywnych rezultatów wejścia Armenii w skład ZSRR była ochrona przed wrogimi sąsiadami muzułmańskimi, zwłaszcza Turcją, a także Kurdami, Azerami i Tatarami. Jak bowiem wykazały doświadczenia z wojny turecko-ormiańskiej, po wiekach obcego panowania i związanego z nim osłabienia, w tym gospodarczego, kraj nie był w stanie udźwignąć trudów niebezpiecznego sąsiedztwa. Drugim z pozytywów był rozwój gospodarczy kraju – po latach zacofania w Armenii powstał nowoczesny przemysł, drogi, koleje, rozwinęły się miasta.
24 kwietnia 1965 r. dziesiątki tysięcy Ormian wyszły na ulice Erywania by uczcić pamięć ofiar ludobójstwa Ormian z 1915 r. Była to pierwsza w Związku Sowieckim tak wielka demonstracja o charakterze narodowym.
Pod koniec lat 80., na fali zmian politycznych w ZSRR, związanych z rozpoczętą przez Michaiła Gorbaczowa "pieriestrojką", przez Armenię przeszła fala demonstracji – tysiące Ormian manifestowało m.in. na rzecz działań proekologicznych. Później, wraz z rozwojem konfliktu w Górskim Karabachu, demonstracje nabrały bardziej politycznego charakteru – zaczęto domagać się niepodległości.
Armenia po rozpadzie ZSRR.
23 sierpnia 1990 r. Armenia ogłosiła niezależność od ZSRR, jednak miało to jedynie charakter deklaracji i nie pociągnęło za sobą żadnych skutków prawnych. Dopiero po puczu moskiewskim zdecydowano się na referendum w kwestii niepodległości i ogłoszoną ją 21 września 1991 r. Także i ta decyzja miała raczej formalny charakter – rzeczywistą niepodległość kraj uzyskał po rozwiązaniu Związku Radzieckiego 25 grudnia 1991 r.
W ostatnich latach istnienia ZSRR pogrążał się w coraz większym kryzysie, dzięki czemu w poszczególne republiki związkowe, w tym Armenia, zdobywały coraz większy zakres samorządności. W pierwszych latach po uzyskaniu suwerenności, Armenia przeżywała liczne problemy. W 1988 r. silne trzęsienie ziemi zabiło dziesiątki tysięcy osób i zniszczyło wiele miast, m.in. Leninakan (obecnie Giumri) i Spitak.
20 lutego 1988 r. parlament zamieszkanego przez Ormian, lecz wchodzącego w skład Azerbejdżańskiej SRR Nagorno-Karabachskiego Obwodu Autonomicznego przegłosował zjednoczenie z Armenią, co doprowadziło do walk między karabachskimi Ormianami, popieranymi przez rodaków z Armenii, a Azerami. Po zwycięstwie Ormian Azerbejdżan i popierająca go Turcja rozpoczęły gospodarczą blokadę Armenii.
16 października 1991 r. pierwszym prezydentem Armenii został wybrany Lewon Ter-Petrosjan. Musiał walczyć z licznymi trudnościami, na czele z kryzysem gospodarczym, wywołanym głównie wyścigiem zbrojeń w ostatnich latach istnienia ZSRR, a spotęgowanym przez blokadę gospodarczą.
W 1998 r. przywódca Ormian z Górskiego Karabachu, Robert Koczarian, został wybrany na prezydenta Armenii. Wybory parlamentarne w 1999 wygrał opozycyjny wobec prezydenta blok Jedność. Po zabójstwie W. Sarkisjana premierem został A. Sarkisjan. W 2000 zastąpił go Andranik Markarian. W 2001 Armenia została pełnoprawnym członkiem Rady Europy. W 2005 w wyniku referendum przyjęto nowelizację konstytucji, zmieniającą ustrój Armenii z republiki prezydenckiej na republikę parlamentarną.
3 września 2013 roku prezydent Armenii Serż Sarkisjan wycofał się z parafowania umowy stowarzyszeniowej z Unią Europejską na listopadowym szczycie Partnerstwa Wschodniego w Wilnie.
Trzęsienie ziemi, wojna i kryzys gospodarczy spowodowały masową emigrację Ormian do Europy Zachodniej i Wschodniej, Ameryki i Australii, zaś ludność państwa dość znacznie się zmniejszyła.
Diaspora ormiańska.
Polityczne losy kraju doprowadziły do emigracji. Ormianie rozprzestrzenili się po Europie i Azji, a następnie też w tzw. Nowym Świecie. Obecnie Ormianie mieszkają nawet w Indiach i Chinach, gdzie osiedli, uchodząc przed prześladowaniami Persów.
Do początku V wieku n.e. niezbyt liczne kolonie ormiańskie istniały jedynie w miastach na Bliskim Wschodzie. Dopiero po najazdach arabskich (VII – IX w.) i tureckich (XI w.) emigracja przybrała bardziej masowy charakter – liczna diaspora zaistniała w Konstantynopolu i innych miastach bizantyjskich, wkrótce też Ormianie rozprzestrzenili się po krajach całej Europy, zwłaszcza na terenach dzisiejszej Polski, Ukrainy (Galicji), Mołdawii, Węgier i in., oraz w większej niż dotychczas liczbie pojawili się w krajach Bliskiego Wschodu (zwłaszcza w Egipcie, Syrii i Libanie). Od XIV wieku duże kolonie ormiańskie pojawiły się też na terenie Gruzji, Rosji i tatarskiego Krymu.
W Polsce Ormianie osiedlili się w dość dużej liczbie i cieszyli się pewną autonomią pod względem prawnym, zaś jako grupa posiadali liczne przywileje.
W Rosji, która w czasach Piotra Wielkiego stała się sojusznikiem Ormian, powstawały całe wspólnoty ormiańskie. M.in. w okresie 1778–1779 Ormianie założyli w pobliżu ujścia Donu kilka wsi oraz miasto Nowy Nachiczewan (obecnie Rostów nad Donem, jedno z największych miast Rosji). W koloniach ormiańskich rozwijało się życie kulturalne, działały ormiańskie szkoły i wydawnictwa.
Do 1915 r. największa liczba Ormian mieszkała jednak w Turcji (zwłaszcza na terenie Armenii Zachodniej oraz w Stambule i jego okolicach). Po rzeziach z okresu I wojny światowej wielu spośród Ormian, którzy przeżyli, znalazło się na obszarach nowo powstałych państw: (Syrii, Libanu i in.); wkrótce duża część spośród nich wyemigrowała, zwłaszcza do Ameryki.
W latach władzy sowieckiej Ormianie licznie osiedlali się w różnych częściach ZSRR (zwłaszcza w Rosji, m.in. w Moskwie). Na wytworzenie się tej diaspory miały też wpływ prześladowania i deportacje za czasów Stalina. W czasie największej z nich, w masowej deportacji inteligencji ormiańskiej z lipca 1949 r., wielu Ormian trafiło do Azji Środkowej. Duża ich część zginęła, zaś pozostali stworzyli kolejne kolonie ormiańskie.
Pod koniec XX wieku liczni Ormianie opuścili ojczyznę w związku z kryzysem gospodarczym, jaki dotknął Armenię po rozpadzie ZSRR i w związku z blokadą ekonomiczną ze strony Turcji i Azerbejdżanu.
Obecnie głównymi skupiskami ormiańskiej diaspory są: Rosja, Stany Zjednoczone, Iran, Liban, Francja, Syria, Argentyna, Jordania, Bułgaria, Irak, Brazylia, Kanada, Australia itd.

</doc>
<doc id="1413049" url="https://pl.wikipedia.org/wiki?curid=1413049" title="Spizaetus ornatus">
Spizaetus ornatus



</doc>
<doc id="1413055" url="https://pl.wikipedia.org/wiki?curid=1413055" title="Niezwyciężony (film 2001)">
Niezwyciężony (film 2001)

Niezwyciężony – dramat niemiecko-angielski w reżyserii Wernera Herzoga, wyprodukowany przez Werner Herzog Filmproduktion oraz Tatfilm Produktion we współpracy z Little Bird, Film Four, Arte i WDR na przełomie lat 2000 i 2001.
Opis fabuły.
"Niezwyciężony" jest dziełem opartym na prawdziwych wydarzeniach i rozgrywa się w Polsce oraz Niemczech w I poł. XX wieku. Ostatnie filmowe wydarzenia mają miejsce na kilka dni przed dojściem Hitlera do władzy, czyli w roku 1933.
Film opowiada historię żydowskiego siłacza Zishe Breitbarta (Jouko Ahola), który wraz ze swą rodziną mieszka na Kresach Wschodnich. Pewnego dnia - gdy wraz z młodszym bratem przebywa w miejscowej restauracji - zostaje sprowokowany przez grupkę osób i - w wyniku bójki - demoluje część lokalu. Aby zapłacić za szkody, udaje się do cyrku, który akurat przebywa w miasteczku. Tam - wygrywa z cyrkowym siłaczem - za co otrzymuje nagrodę. Traf chce, że podczas jego "występu" w cyrku przebywa współpracownik pewnego niemieckiego iluzjonisty. Dostrzega on niespotykaną siłę tytułowego bohatera i proponuje mu pracę w Berlinie. Zishe zgadza się i wyrusza na piechotę w podróż do stolicy Niemiec.
Po dotarciu na miejsce rozpoczyna pracę w Pałacu Okultystycznym słynnego Hanussena (w tej roli Tim Roth). Nie występuje jednak jako polski Żyd, ale jako wcielenie siły i potęgi Niemiec - legendarny Zygfryd. Tymczasem publiczność w Pałacu Okultystycznym dzieli się na dwie antagonistyczne grupy: osoby pochodzenia żydowskiego oraz bohemy i polityków niemieckich. Gdy do Zishego przybywa jego matka i brat, siłacz rozumie, że do tej pory nosił maskę, nie był sobą i - podczas występu tego samego wieczora - wyznaje, że jest Żydem i jest z tego powodu dumny. Podczas następnych przedstawień Hanussena dochodzi do ostrych starć między Niemcami a osobami pochodzenia żydowskiego.
Główny bohater zaczyna uważać- także pod wpływem częstych wizyt w synagodze - że jest nowym Samsonem. Zaczynają nawiedzać go wizje; w snach widzi siebie, a potem także swego brata - jak chodzą po wyspie pełnej krabów (metafora nadchodzącego nazizmu, tak jak we wcześniejszym filmie Herzoga "Nosferatu wampir" metaforą nazizmu były szczury). Ale Zishe spotyka się w Berlinie także z życzliwością, m.in. ze strony pięknej pianistki Marty Farry (Anna Gourari), dla której organizuje jej wspólny występ z orkiestrą (jest to prezent na pożegnanie). W tym czasie dochodzi także do sporu między Zishem a prorokiem Hitlera - Hanussenem. Spór ten znajduje finał w sądzie, gdzie wychodzi na jaw, że Hanussen także jest Żydem. Niestety, w kilka dni później iluzjonista zostaje zamordowany. Gdy tylko siłacz rozpoznaje ciało swego niedawnego antagonisty, opuszcza Berlin i powraca do domu.
Tam przepowiada, co zaobserwował będąc w Berlinie, mianowicie że Polsce i Żydom zagrażają Niemcy – nikt z lokalnej społeczności nie chce go jednak słuchać. Podczas jednej z biesiad Zishe demonstrując swą siłę, kaleczy się i zamiast zdezynfekować ranę, proponuje, by wszyscy napili się za jego zdrowie. W kilka tygodni potem choruje i przechodzi szereg operacji (w tym amputację nogi). Umiera na kilka dni przed dojściem Hitlera do władzy.
Film zamyka wizja Zishego, gdy stojąc na wyspie, otoczony setkami czerwonych skorupiaków, żegna swego, odlatującego brata.
Produkcja.
Geneza
Werner Herzog tak oto wypowiadał się na temat genezy tego filmu: "Na historię trafiłem przez kontakt z Garym Bartem (producent Niezwyciężonego), potomkiem prawdziwego siłacza. Miał mnóstwo materiałów po swoim przodku, i dzięki Bogu, mocne nerwy, aby mnie do nich dopuścić. Odkryłem historyczną postać, więc chciałem zrobić o tym film. Wierzę, że jestem dobrym narratorem, i potrafię wyczuć, kiedy dzieje się coś naprawdę specjalnego. Zrobiliśmy kawał dobrej roboty, i myślę, że kiedy [Gary] po raz pierwszy wraz ze swoją rodziną zobaczył film na dużym ekranie, był bardzo zadowolony".
Lokalizacje
Film kręcono w następujących krajach: Litwa, Łotwa, Niemcy oraz w USA i na Wyspie Bożego Narodzenia.
Obsada.
W filmie wystąpił prawdziwy siłacz, zdobywca tytułu najsilniejszego człowieka świata - Jouko Ahola (wcielił się w główną rolę), pianistkę Martę Farrę gra prawdziwa pianistka - Anna Gourari. Jako Mistrz Ceremonii i piosenkarz wystąpił Max Raabe, założyciel i frontman słynnej grupy Palast Orchester śpiewającej sztandarowe piosenki lat 20. i 30. Jedynymi profesjonalnymi aktorami byli: znany z filmów Tarantino Tim Roth (jako Hanussen) oraz aktor Larsa von Triera - Udo Kier (zagrał szefa berlińskiej policji). Jako Rabin wystąpił Herbert Golder, długoletni współpracownik reżysera filmu (Herzog i Golder napiszą później wspólnie scenariusz do filmu "Mój syn, mój syn").
Recenzja.
Stephen Holden z "The New York Times" pisał: "Ozdobiony domieszką magicznego realizmu i skąpany w zmysłowej quasi–wagnerowskiej nucie. Niezwyciężony jest doskonały; prawie tak kuszący jak hanussenowskie sztuczki z dymem i lustrami". Steven Rea z "Philadelphia Inquierer" dodawał natomiast: "Niezwyciężony – prosty, ale prowokujący; przypowieść o uciskanych i prześladowcach, ofiarności i fanatyzmie". Mark Palermo pisał, że "Niezwyciężony traktuje całą historię jako mit i stara się nie być dokumentem; treść jednak przenika realnym tragizmem". Hazel-Dawn Dumpert z niezwykle opiniotwórczego "LA Weekly" zauważył, że "Niezwyciężony jest po prostu wspaniałym filmem". Pod ogromnym wrażeniem dzieła był jeden z najważniejszych amerykańskich krytyków Roger Ebert, nazywając film arcydziełem.

</doc>
<doc id="1413056" url="https://pl.wikipedia.org/wiki?curid=1413056" title="Cdv Software Entertainment">
Cdv Software Entertainment

cdv Software Entertainment AG – niemiecki wydawca gier komputerowych, specjalizujący się w strategicznych tytułach na platformę PC. Firma została stworzona w Bruchsal w Niemczech przez Wolfganga Gäblera i Christinę Oppermann.
Najważniejsze tytuły wydane przez cdv to: ', ', "American Conquest", "Sudden Strike", "Blitzkrieg", ', "Darkstar One", '. Ponadto stworzyło też darmową platformówkę "Santa Claus In Trouble".

</doc>
<doc id="1413059" url="https://pl.wikipedia.org/wiki?curid=1413059" title="Buteo magnirostris">
Buteo magnirostris



</doc>
<doc id="1413060" url="https://pl.wikipedia.org/wiki?curid=1413060" title="Zlatna kolekcija">
Zlatna kolekcija

Zlatna kolekcija - kompilacja zespołu Hari Mata Hari. Została wydana w 2006 roku.

</doc>
<doc id="1413061" url="https://pl.wikipedia.org/wiki?curid=1413061" title="Wielka Loża Łotwy">
Wielka Loża Łotwy

Wielka Loża Łotwy - została założona 8 marca 2003 roku i zrzesza sześćdziesięciu braci w trzech lożach: "Jānuguns", "Ziemelzvagizne" i "Pie Zobena". Utrzymuje braterskie relacje z większością europejskich Wielkich Lóż oraz z wieloma Wielkimi Lożami na innych kontynentach.
Linki zewnętrzne.
Oficjalna strona obediencji

</doc>
<doc id="1413062" url="https://pl.wikipedia.org/wiki?curid=1413062" title="Warszawskie Towarzystwo Prasy Lokalnej">
Warszawskie Towarzystwo Prasy Lokalnej

Warszawskie Towarzystwo Prasy Lokalnej – organizacja zrzeszająca dziennikarzy i wydawców prasy lokalnej.
Powstało 23 października 1993 roku w Warszawie na terenie Biblioteki Głównej m.st. Warszawy. Było wynikiem, zgłaszanych podczas spotkań organizowanych przez Dział Varsavianów Biblioteki w ramach Forum Prasy Lokalnej, postulatów potrzeby zorganizowania się środowiska dziennikarzy i wydawców prasy lokalnej. Zaowocowało to stworzeniem stowarzyszenia o tej nazwie. Główną rolą Towarzystwa miała być edukacja, doskonalenie zawodowe, szkolenia, kontakty z prasą oraz ochrona zawodu i praw dziennikarzy prasy lokalnej, znacznie słabszej finansowo od mediów centralnych, często znajdujących się już w rękach obcego kapitału.
Pierwszym Prezesem WTPL została wybrana Maria Ewa Rosnowska ("Kurier Mokotowa"), a członkami Zarządu: Jarosław Bargieł ("Wieści Podwarszawskie"), Janusz Grodecki, Wiesław Johann, Wiesław Stradomski ("Ratusz") i Hanna Harasimowicz ("Gazeta Lokalna"). Komisję rewizyjną tworzyli Maria Krauze, Halina Kurpińska ("Nasza Ochota") i Krzysztof Maciąg.
Celem Towarzystwa stało się dotarcie do jak największej ilości tytułów pism lokalnych Regionu Mazowieckiego, a także penetracja rynku wydawniczego pod kątem usług poligraficznych oraz kontakt z organizacjami o podobnych zadaniach. Od 1996 roku Towarzystwo regularnie organizowało lub uczestniczyło w przygotowaniach do prowadzenia konferencji, seminariów, warsztatów dziennikarskich i konkursów dla prasy lokalnej często we współpracy z Ogólnopolskim Stowarzyszeniem Prasy Lokalnej z Poznania (coroczne konkursy pn. "Nasz udział we współczesności"), z Radą Warszawy (Konferencja prasowa Rady Warszawy z Prasą Lokalną), z Ogólnopolskim Stowarzyszeniem Prasy Parafialnej (uczestnictwo w seminariach). WTPL utrzymywało też kontakty z Warszawskim Centrum Demokracji Lokalnej oraz Instytutem na Rzecz Krajów Europy Wschodniej, w którego I tomie publikacji dotyczącej prasy lokalnej istnieje obszerna informacja na temat WTPL. Towarzystwo zorganizowało także szereg innych seminariów jak np. "Środowisko naturalne Warszawy", czy konferencji "Reforma Administracyjna Państwa".
Od 1999 roku Prezesem Zarządu był Zbigniew Tyszko ("Nasza Ochota"), a od 2004 Stanisław Wiesław Matey. Po poważnym kryzysie, wywołanym niewłaściwą polityką zarządzania i brakiem aktywności, obecnie WTPL prowadzi szerokie spektrum działań służebnych wobec środowiska prasy lokalnej. Zajmuje się jego scalaniem, wspomaganiem członków, głównie (choć nie tylko) z kręgów studentów szkół wyższych i organizacją warsztatów i praktyk dziennikarskich. We współpracy z Działem Varsavianów Biblioteki Publicznej m. st. Warszawy Towarzystwo organizuje kolejne konferencje poświęcone mediom lokalnym. Tworzy bazę tytułów i adresów prasy lokalnej. Utrzymuje też kontakty z dziennikarzami mniejszości narodowych w Polsce oraz przedstawicielami dziennikarzy Polonijnych. Jest wykonawcą szeroko pojętych usług swoich członków w zakresie zlecanej obsługi dziennikarskiej imprez i wydarzeń, a także opracowań wszelkich tekstów, takich jak foldery przewodniki etc. Opracowuje też elektroniczny serwis informacyjny dla prasy lokalnej, szczególnie przydatny gazetom z odleglejszych miejscowości. Tworzy też zbiorcze biuro ogłoszeń i reklam, które, ze względu na ich mnogość i sumaryczny duży nakład zdecydowanie mogą skutecznie konkurować z prasą centralną i wysoko nakładową. Wspomaga także wydawanie gazet lokalnych w formie tak papierowej jak i elektronicznej. Obecnie urzędującym Prezesem Zarządu jest red. Mariusz Zbigniew Zieliński.

</doc>
<doc id="1413063" url="https://pl.wikipedia.org/wiki?curid=1413063" title="Radiotelegrafia">
Radiotelegrafia



</doc>
<doc id="1413070" url="https://pl.wikipedia.org/wiki?curid=1413070" title="Okręg wyborczy Berwick-upon-Tweed">
Okręg wyborczy Berwick-upon-Tweed

Okręg wyborczy Berwick-upon-Tweed powstał w 1512 r. i wysyłał do angielskiej, a następnie brytyjskiej, Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmuje północną część hrabstwa Northumberland.

</doc>
<doc id="1413071" url="https://pl.wikipedia.org/wiki?curid=1413071" title="Dla każdego">
Dla każdego



</doc>
<doc id="1413074" url="https://pl.wikipedia.org/wiki?curid=1413074" title="Wicehrabia Grey of Fallodon">
Wicehrabia Grey of Fallodon



</doc>
<doc id="1413076" url="https://pl.wikipedia.org/wiki?curid=1413076" title="Nikad bolje">
Nikad bolje

Nikad bolje - kompilacja zespołu Hari Mata Hari. Została wydana w 2008 roku.

</doc>
<doc id="1413084" url="https://pl.wikipedia.org/wiki?curid=1413084" title="Dominikanki klauzurowe">
Dominikanki klauzurowe



</doc>
<doc id="1413085" url="https://pl.wikipedia.org/wiki?curid=1413085" title="Smolikas">
Smolikas

Smolikas (gr. Σμόλικας, arumuński Smolcu) 2637 m n.p.m. – góra w północno-zachodniej Grecji, najwyższa w górach Pindos, druga (po masywie Olimpu) pod względem wysokości w kraju. 
Zbudowany ze skał osadowych; w plejstocenie częściowo pokryty zlodowaceniem. Zbocza porośnięte lasami sosnowymi i świerkowymi, w wyższych partiach – trawami i krzewami.

</doc>
<doc id="1413088" url="https://pl.wikipedia.org/wiki?curid=1413088" title="Ulica Filaretów w Lublinie">
Ulica Filaretów w Lublinie

Ulica Filaretów w Lublinie – ulica w południowo-zachodniej części Lublina. Przebiega od ulicy Głębokiej do pętli autobusowej na Osiedlu Widok.
Ulica ta łączy Rury i Czuby. Zbudowana jest w systemie dwujezdniowym i ma po dwa pasy ruchu na całej długości, oprócz odcinka pomiędzy ul. Jana Pawła II i pętlą autobusową Widok. Ma dwa duże skrzyżowania: z ul. Tomasza Zana oraz z ul. Jana Pawła II.

</doc>
<doc id="1413097" url="https://pl.wikipedia.org/wiki?curid=1413097" title="Crysis Warhead">
Crysis Warhead

Crysis Warhead – gra komputerowa typu FPS wyprodukowana przez firmę Crytek Budapest i wydana przez Electronic Arts jako samodzielny dodatek do "Crysisa". Po raz pierwszy została zademonstrowana przez EA podczas targów E3 w 2008 roku. Działa na ulepszonym i zoptymalizowanym silniku CryEngine 2.
Akcja gry opiera się na tej samej historii co "Crysis", jednak toczy się wokół Sierżanta Michaela 'Psycho' Sykesa, jednej z głównych postaci pierwowzoru, prezentując w ten sposób wydarzenia z innej perspektywy.

</doc>
<doc id="1413101" url="https://pl.wikipedia.org/wiki?curid=1413101" title="Johansson">
Johansson

Najpopularniejsze szwedzkie nazwisko, patronimiczne jak wszystkie najpopularniejsze w tym kraju , "syn Johana".
Zobacz też: Johansen, Johanson

</doc>
<doc id="1413103" url="https://pl.wikipedia.org/wiki?curid=1413103" title="Johansen">
Johansen

Johansen - skandynawskie nazwisko patronimiczne, "syn Johana".
Drugie pod względem częstości w Norwegii i 18 w Danii. W Szwecji Johansson, po angielsku Johanson.

</doc>
<doc id="1413105" url="https://pl.wikipedia.org/wiki?curid=1413105" title="Autostrada międzystanowa nr 20">
Autostrada międzystanowa nr 20

Autostrada międzystanowa nr 20 – amerykańska autostrada rozpoczynająca swój bieg w Kent w stanie Teksas od skrzyżowania z autostradą międzystanową nr 10, a kończąca się na skrzyżowaniu z autostradą międzystanową nr 95. Droga ma długość 2477 kilometrów.

</doc>
<doc id="1413109" url="https://pl.wikipedia.org/wiki?curid=1413109" title="Johanson">
Johanson

Johanson, ang. nazwisko patronimiczne, "syn Johana".

</doc>
<doc id="1413112" url="https://pl.wikipedia.org/wiki?curid=1413112" title="Sierociniec (film)">
Sierociniec (film)

Sierociniec () – hiszpański horror z 2007 roku w reżyserii Juana Antonia Bayony. Film został wyselekcjonowany jako oficjalny hiszpański kandydat do Oscara w kategorii najlepszy film nieanglojęzyczny, ale ostatecznie nie uzyskał nominacji.
Dozwolony od 16 lat.
Fabuła.
Laura jest 37-letnią kobietą, która powraca z rodziną do sierocińca, gdzie wychowywała się, z zamiarem otwarcia tu domu dla dzieci niepełnosprawnych. Wkrótce mały Simón, 7-letni adoptowany syn Laury, zaczyna snuć nieprawdopodobne opowieści i wymyślać nie do końca niewinne zabawy. Wszystko to zaczyna niepokoić Laurę, wciągając ją w dziecięcy świat jej syna, a zarazem przywołując dawno zapomniane wspomnienia z dzieciństwa. Nadchodzi dzień otwarcia ośrodka, a sytuacja w domu staje się coraz bardziej napięta. Mąż Laury, Carlos, w ogóle nie wierzy w to, co się dzieje, mówi, że Simón to wszystko zmyślił, by zwrócić na siebie uwagę. Laura zaś coraz bardziej jest przekonana, że coś przerażającego i dawno wyrzuconego z pamięci się tu kryje. Seria nieoczekiwanych zdarzeń zobowiązuje Laurę do wyszukiwania w tragicznej historii tego domu czegoś, czego była świadkiem jako młoda dziewczyna.

</doc>
<doc id="1413116" url="https://pl.wikipedia.org/wiki?curid=1413116" title="Dżibuti na letnich igrzyskach olimpijskich">
Dżibuti na letnich igrzyskach olimpijskich

Reprezentacja Dżibuti na letnich igrzyskach olimpijskich po raz pierwszy wystartowała podczas igrzysk w Los Angeles w 1984 roku. Wtedy to wystartowało trzech zawodników w biegu maratońskim. Najlepszy z nich - Djama Robleh zajął 8. miejsce.
Dotychczas jedynie lekkoatleci startowali na igrzyskach. Najwięcej razy, bo aż cztery razy startował Ahmed Salah, który jest dotychczas jedynym medalistą z tego kraju. Wyczyn ten uzyskał podczas biegu maratońskiego podczas zawodów w 1988 roku.

</doc>
<doc id="1413119" url="https://pl.wikipedia.org/wiki?curid=1413119" title="Obrona Greco">
Obrona Greco



</doc>
<doc id="1413121" url="https://pl.wikipedia.org/wiki?curid=1413121" title="Hydroksylazy">
Hydroksylazy

Hydroksylazy to ogólna nazwa enzymów, które katalizują reakcje dołączania grupy hydroksylowej -OH do substratów (→ hydroksylacja).
Należą do klasy oksydoreduktaz, katalizujących reakcje utleniania i redukcji.

</doc>
<doc id="1413122" url="https://pl.wikipedia.org/wiki?curid=1413122" title="Osiedle Grzybowe">
Osiedle Grzybowe

Osiedle Grzybowe – osiedle położone w południowej części Złotnik w powiecie poznańskim niedaleko granicy Suchego Lasu i Jelonka. Budowę rozpoczęto w 1996. Po zachodniej stronie osiedla rośnie niewielki las. Niedaleko przebiega także linia kolejowa nr 354. Nazwy ulic na osiedlu pochodzą od grzybów i ptaków, np. Muchomorowa, Kurkowa, Koźlarzowa, Czubajkowa, Skowronkowa, Bociania, Przepiórcza.
Osiedle posiada bezpośrednie gminne połączenie autobusowe (linia 901), poprzez centrum Suchego Lasu, z trasą Poznańskiego Szybkiego Tramwaju.

</doc>
<doc id="1413123" url="https://pl.wikipedia.org/wiki?curid=1413123" title="Kamienica przy ul. Jainty 18 w Bytomiu">
Kamienica przy ul. Jainty 18 w Bytomiu

Kamienica przy ul. Jainty 18 w Bytomiu – kamienica czynszowa z 1920 roku w Bytomiu, wpisana do rejestru zabytków nieruchomych województwa śląskiego.
Kamienicę pochodzącą z 1920 roku zaprojektował Konrad Segnitz. Jest to pięciokondygnacyjny budynek w stylu eklektycznym z elementami secesyjnymi, którego elewacja frontowa wykonana została z czerwonej cegły. Ponad oknami drugiego piętra umieszczono płaskorzeźby o motywach roślinno-zwierzęcych. Parter, na którym znajdują się pomieszczenia handlowe wykończony został piaskowcem. Na rogu kamienicy znajduje się wykusz zwieńczony wieżyczką. Od strony placu Kościuszki umieszczona została lukarna, natomiast od strony ul. Webera lukarna oraz dwa mniejsze wykusze.

</doc>
<doc id="1413124" url="https://pl.wikipedia.org/wiki?curid=1413124" title="Autostrada A27 (Belgia)">
Autostrada A27 (Belgia)

Autostrada A27 () – autostrada w Belgii, o długości około 61 km. Łączy aglomerację Liège z miejscowością Sankt Vith i granicą belgijsko-niemiecką, gdzie przechodzi w autostradę federalną A60 w kierunku Wittlich.
Historia.
Autostrada powstawała etapami – pierwszy odcinek otwarto w 1967 roku, ostatni w połowie lat 90.
Trasy europejskie.
Arteria stanowi część dwóch tras europejskich – E42 oraz E421.

</doc>
<doc id="1413127" url="https://pl.wikipedia.org/wiki?curid=1413127" title="Krzekna">
Krzekna

Krzekna (1255 r. "Crekna", niem. "Kreck Graben") – struga w zachodniej części Pobrzeża Szczecińskiego, na styku Wzgórz Bukowych, Równiny Wełtyńskiej i Równiny Pyrzyckiej, w powiecie gryfińskim i pyrzyckim. 
Przyjmuje się, że ta rzeka nizinna zaczyna swój bieg na podmokłych łąkach na wschód od wsi Wysoka Gryfińska. Następnie płynie na wschód przez jezioro Zgniły Grzyb. W okolicach Żelisławca przyjmuje Kanał Glinna. Na południe od wsi Glinna przyjmuje dwa największe dopływy – Dobropolski Potok i Słoneczny Potok spływające z południowej części Puszczy Bukowej. Dalej w szerokiej dolinie przepływa przez Jezioro Czarnowskie i stawy rybne. W dolnym biegu tworzy rozlewiska i liczne odnogi. Wpada do jeziora Będogoszcz. 
W wyniku oceny stanu wód Krzekny z 2010 wykonanej w punkcie ujścia do jeziora Będogoszcz określono II klasę elementów biologicznych, na podstawie makrofitowego indeksu rzecznego, elementy fizykochemiczne poniżej potencjału dobrego ze względu na przekraczanie ówczesnych norm dla ogólnego węgla organicznego oraz umiarkowany potencjał ekologiczny. W 2016 roku ocenę elementów biologicznych i całego potencjału ekologicznego obniżono do klasy czwartej (słaby potencjał ekologiczny) ze względu na klasyfikację wskaźnika MMI. Wówczas normy dobrego stanu ekologicznego przekraczała twardość wody i jej przewodność elektrolityczna.

</doc>
<doc id="1413130" url="https://pl.wikipedia.org/wiki?curid=1413130" title="Hugo Garay">
Hugo Garay

Hugo Hernán Garay (ur. 27 listopada 1980 w Tigre) – argentyński bokser, były zawodowy mistrz świata organizacji WBA w kategorii półciężkiej (do 175 funtów).
Kariera amatorska.
W 1998 w Buenos Aires wywalczył tytuł wicemistrza świata juniorów, natomiast w 1999 otrzymał brązowy medal igrzysk panamerykańskich. Reprezentował Argentynę na igrzyskach olimpijskich w Sydney (2000), przegrał jednak już w swojej pierwszej walce na tym turnieju.
Kariera zawodowa.
Pierwszą zawodową walkę stoczył w lipcu 2001. W swoim 21. pojedynku stanął przed szansą zdobycia tytułu mistrza świata organizacji WBO, przegrał jednak na punkty decyzją większości z Zsoltem Erdeiem. Następnie wygrał trzy kolejne pojedynki z mniej znanymi bokserami, po czym 26 lutego 2005 stanął do walki rewanżowej z Erdeiem. Garay ponownie przegrał, tym razem po niejednogłośnej decyzji na punkty.
27 kwietnia 2008 miał walczyć z Danny Greenem o tytuł mistrza świata organizacji WBA, Australijczyk ogłosił jednak wcześniej zakończenie kariery i zrezygnował z mistrzowskiego pasa. Garay zmierzył się więc o wakujący tytuł z Jurijem Baraszianem. 3 lipca 2008 Garay pokonał Ukraińca i zdobył mistrzowski tytuł. 22 listopada 2008 roku, w swojej pierwszej obronie mistrzowskiego pasa, pokonał jednogłośnie na punkty Jürgena Brähmera.
Tytuł stracił niespodziewanie 20 czerwca 2009, przegrywając decyzją większości na punkty z Gabrielem Campillo. 27 marca 2010 zmierzył się z Chrisem Henrym w walce eliminacyjnej WBA. Garay przegrał przez techniczny nokaut już w pierwszej rundzie. 17 lipca 2011 podjął próbę zdobycia pasa WBO w wadze junior ciężkiej jednakże został znokautowany w dziesiątej rundzie przez obrońcę tytułu Marco Hucka. 

</doc>
<doc id="1413131" url="https://pl.wikipedia.org/wiki?curid=1413131" title="Hugo Hernán Garay">
Hugo Hernán Garay



</doc>
<doc id="1413132" url="https://pl.wikipedia.org/wiki?curid=1413132" title="Szabasówka (szkoła)">
Szabasówka (szkoła)

Szabasówka – potoczna nazwa szkoły powszechnej w II Rzeczypospolitej przeznaczonej wyłącznie dla młodzieży żydowskiej.
Opis.
Szkoły takie nazywano szabasówkami, ponieważ nauka odbywała się tam w niedziele, a dniem świątecznym, wolnym od nauki, była sobota. Niektórzy chłopcy kontynuowali potem naukę w chederach, ale dotyczyła ona wyłącznie religii i języka hebrajskiego.
Przykładowymi szabasówkami były radomskie szkoły:

</doc>
<doc id="1413137" url="https://pl.wikipedia.org/wiki?curid=1413137" title="Kościół Santa Maria del Carmine w Neapolu">
Kościół Santa Maria del Carmine w Neapolu

Kościół Santa Maria del Carmine w Neapolu – kościół w Neapolu, we Włoszech. Znajduje się na jednym końcu Via Mercato (Rynek), centrum życia obywatelskiego w Neapolu od wielu stuleci, dopóki nie zostało odcięte od reszty miasta przez odbudowanie miasta w 1900 roku. Kościół powstał w XII wieku, prowadzony przez zakonników z klasztoru Karmelitów w Ziemi Świętej w krucjatach przypuszczalnie przybywających w Zatoce Neapolitańskiej na pokładzie amalfitańskich statków. Niektóre źródła mówią jednak jako miejsce uchodźców z Góry Karmel już w VIII wieku. Kościół jest wciąż w użyciu i 75-metrowa dzwonnica jest dość widoczna z odległości nawet wśród wyższych nowoczesnych budynków.

</doc>
<doc id="1413140" url="https://pl.wikipedia.org/wiki?curid=1413140" title="Kasane">
Kasane

Kasane – miasto w Botswanie, w dystrykcie North West. W 2008 liczyło 10 523 mieszkańców.

</doc>
<doc id="1413141" url="https://pl.wikipedia.org/wiki?curid=1413141" title="Shoshong">
Shoshong

Shoshong – miasto w Botswanie, w dystrykcie Central. W 2008 liczyło 8 859 mieszkańców.

</doc>
<doc id="1413142" url="https://pl.wikipedia.org/wiki?curid=1413142" title="Gumare">
Gumare

Gumare – miasto w Botswanie, w dystrykcie North West. W 2008 liczyło 8 469 mieszkańców.

</doc>
<doc id="1413144" url="https://pl.wikipedia.org/wiki?curid=1413144" title="Letlhakeng">
Letlhakeng

Letlhakeng – miasto w Botswanie, w dystrykcie Kweneng. W 2008 liczyło 7 311 mieszkańców.

</doc>
<doc id="1413150" url="https://pl.wikipedia.org/wiki?curid=1413150" title="Lerala">
Lerala

Lerala – miasto w Botswanie, w dystrykcie Central. W 2008 liczyło 7 403 mieszkańców.

</doc>
<doc id="1413154" url="https://pl.wikipedia.org/wiki?curid=1413154" title="Kopong">
Kopong

Kopong – miasto w Botswanie, w dystrykcie Kweneng. W 2008 liczyło 8 012 mieszkańców.

</doc>
<doc id="1413157" url="https://pl.wikipedia.org/wiki?curid=1413157" title="Guam na zimowych igrzyskach olimpijskich">
Guam na zimowych igrzyskach olimpijskich

Guam na Zimowych Igrzyskach Olimpijskich 1988

</doc>
<doc id="1413158" url="https://pl.wikipedia.org/wiki?curid=1413158" title="Robert Zelčić">
Robert Zelčić

Robert Zelčić (ur. 21 września 1965 w Zagrzebiu) – chorwacki szachista i trener szachowy ("FIDE Trainer" od 2005), arcymistrz od 1997 roku.
Kariera szachowa.
Od połowy lat 90. należy do ścisłej czołówki chorwackich szachistów. W latach 1996, 1998 i 2003 zdobył tytuły indywidualnego mistrza kraju. Wielokrotnie reprezentował Chorwację w turniejach drużynowych, m.in.:
W 1996 r. w Budapeszcie zdobył tytuł klubowego drużynowego wicemistrza Europy (w barwach klubu ŠK "Borovo-Vukovar'91"). W 1999 r. wziął udział w pucharowym turnieju o mistrzostwo świata, w I rundzie przegrywając (po dogrywce) z Aleksiejem Driejewem. W 2006 r. zdobył w Cannes tytuł mistrza Europy w szachach błyskawicznych.
Odniósł szereg samodzielnych bądź dzielonych zwycięstw w turniejach międzynarodowych, m.in.:
Najwyższy ranking w dotychczasowej karierze osiągnął 1 lipca 2008 r., z wynikiem 2593 punktów zajmował wówczas 1. miejsce wśród chorwackich szachistów.

</doc>
<doc id="1413159" url="https://pl.wikipedia.org/wiki?curid=1413159" title="Chiński Kościół Prawosławny">
Chiński Kościół Prawosławny

Chiński Kościół Prawosławny – autonomiczny Kościół prawosławny, wchodzący w skład Patriarchatu Moskiewskiego. Obejmuje swoją jurysdykcją terytorium Chińskiej Republiki Ludowej.
Kościół powstał w 1956 decyzją Rosyjskiego Kościoła Prawosławnego, przekształcającą dotychczasowe struktury eparchialne w Chinach w autonomiczną Cerkiew. Jego pierwszym i jak do tej pory ostatnim zwierzchnikiem był biskup Bazyli (Yao), zmarły w 1962. Od śmierci drugiego chińskiego biskupa prawosławnego Szymona (Du) w trzy lata później Kościół pozbawiony jest hierarchii. Od zniszczeń poniesionych w czasie rewolucji kulturalnej jego działalność ogranicza się do półlegalnej aktywności lokalnych wspólnot.
Geneza.
Chiński Kościół Prawosławny jest kontynuatorem działalności rosyjskiej misji prawosławnej, istniejącej w Chinach w latach 1727–1955. Wskutek jej aktywności do 1916 w Chinach wytworzyła się ponad dziesięciotysięczna społeczność prawosławna, złożona zarówno z Rosjan zamieszkujących w tym kraju, jak i z nawróconych na prawosławie Chińczyków, stanowiących połowę tej grupy. W 1918 stojący na czele misji archimandryta Innocenty (Figurowski) został pierwszym biskupem Pekinu, nadal w jurysdykcji Rosyjskiego Kościoła Prawosławnego.
W 1922, wobec trwania w Rosji wojny domowej i prześladowań Cerkwi, działające w Chinach duchowieństwo prawosławne przeszło w jurysdykcję Rosyjskiego Kościoła Prawosławnego poza granicami Rosji. Powołał on eparchię pekińską oraz eparchię harbińską, przy równoległym funkcjonowaniu misji. Dopiero w 1945 całość prawosławnych organizacji w Chinach znalazła się na nowo w jurysdykcji patriarchy Moskwy. Od 26 października obszar Chin obejmowała Metropolia Chin i Korei, przemianowana w roku następnym na Egzarchat Azji Wschodniej ze stolicą w Harbinie. Od 1950, decyzją patriarchy moskiewskiego i całej Rusi Aleksego I priorytetem działalności duchowieństwa rosyjskiego w Chinach było tłumaczenie tekstów religijnych na język chiński i aktywność wśród miejscowej ludności, bez ograniczania się do rosyjskiej diaspory. 23 czerwca 1950 pierwszy Chińczyk został przyjęty do monasteru. Jesienią tego samego roku arcybiskup pekiński Wiktor (Swiatin) wyświęcił pięciu kapłanów tej narodowości. Działania te były ukierunkowane na całkowite usamodzielnienie się hierarchii kościelnej chińskiego prawosławia.
W 1952 biskup Szanghaju Szymon (Du) podjął, bez konsultacji z patriarchatem moskiewskim, działania na rzecz natychmiastowego powołania autonomicznego Kościoła Chińskiego. Jego plany pokrzyżowała jednak fala wyjazdów Rosjan, stanowiących istotną część prawosławnych wiernych w Chinach, z tego kraju. Latem 1954 według raportu tego samego biskupa w Szanghaju pozostało jedynie 200 Rosjan (danych o innych regionach brakowało), zaś jedynym źródłem utrzymania organizacji kościelnej było wsparcie materialne z Moskwy. Mimo tego władze chińskie wywierały na Rosjan naciski, by opuścili kraj, oddając całą kontrolę nad prawosławiem chińskim w ręce struktur autonomicznych, zarządzanych przez duchownych narodowości chińskiej.
W sierpniu 1955 delegacja patriarchy Moskwy przybyła do Pekinu w celu ustalenia losów mienia pomisyjnego, jakie miało przejść na własność państwa chińskiego. W tym czasie faktyczna działalność parafii zorganizowanych przez misję była już w dużej mierze poza kontrolą Rosyjskiego Kościoła Prawosławnego. 11 października 1955 ogłoszona została decyzja o nieodpłatnym przekazaniu państwu chińskiemu całego majątku misji przy jego zarządzie przez przyszły Chiński Kościół Prawosławny. Patriarchat miał nadzieję, że takie postawienie sprawy wykaże brak antypaństwowych zamiarów prawosławnych i przyczyni się do ich lepszego traktowania w przyszłości. W czasie pobytu delegacji rosyjskiej w Pekinie archimandryta Bazyli (Yao) został wyświęcony na biskupa, stając na czele Chińskiego Kościoła Prawosławnego, podległego Rosyjskiemu na zasadzie autonomii. Jego wybór i reorganizacja struktur prawosławnych w kraju została zaakceptowana przez Radę Państwa 24 kwietnia 1956.
1956–1978.
Chiński Kościół Prawosławny posiadał w momencie swojego powstania dwóch biskupów, Chińczyków wyświęconych przez hierarchów rosyjskich: Bazylego (Yao) i Szymona (Du). Był podzielony na eparchie harbińską, szanghajską i pekińską, posiadał sieć kilkudziesięciu parafii rozrzuconych po całym terytorium kraju. W 1956 liczbę wiernych Kościoła szacowano na 20 tys.
W 1962 biskup Bazyli zmarł, zaś rząd chiński nie pozwolił na przeprowadzenie wyborów nowego zwierzchnika Kościoła. Trzy lata później zmarł również biskup Szymon, co sprawiło, że Cerkiew Chińska straciła całą hierarchię duchowną. Od tego momentu Kościół, chociaż nie został formalnie pozbawiony statusu autonomicznego, jako pozbawiony biskupów stracił faktyczną możliwość funkcjonowania jako niezależny. Niemal całkowite zniszczenie Kościoła przyniosła rewolucja kulturalna, w czasie której zniszczono lub zaadaptowano na cele świeckie szereg cerkwi, skonfiskowano mienie parafii, zaś wiernych i duchowieństwo poddano represjom, w wyniku których nieokreślona liczba prawosławnych straciła życie lub musiała opuścić Chiny. Konstytucja ChRL z 1978 nie przewidywała legalnego działania Kościoła prawosławnego; taki stan rzeczy utrzymuje się do dnia dzisiejszego.
Odrodzenie.
Począwszy od 1984, pojedyncze grupy wyznawców prawosławia otrzymywały zezwolenie władz lokalnych na ponowne przejęcie budynków cerkwi i reorganizację życia parafialnego, czy też – w przypadku braku kapłanów, co miało miejsce w większości przypadków – na organizację spotkań modlitewnych. W 1993 po raz pierwszy od 1956 Chiny odwiedziła delegacja Rosyjskiego Kościoła Prawosławnego pod przewodnictwem metropolity smoleńskiego i kaliningradzkiego Cyryla (Gundiajewa). W związku z częściowym odrodzeniem życia duchowego Chińskiego Kościoła Prawosławnego w 1997 patriarchat moskiewski oficjalnie potwierdził swoją opiekę nad Kościołem w Chinach do momentu wyboru jego nowych hierarchów, w tym zwierzchnika. Mimo tego działalność Kościoła pozostaje utrudniona z powodu wymierania jeszcze żyjących kapłanów (w 2004 było ich pięciu) wyświęconych przez Rosjan i braku możliwości kształcenia nowych na terytorium Chin. W 2004 po raz pierwszy władze chińskie zgodziły się na czasowy pobyt w Chinach rosyjskich księży prawosławnych, którzy okazjonalnie odprawiali nabożeństwa w cerkwiach w Harbinie. Patriarchat moskiewski umożliwia również kształcenie kleryków chińskich w swoich seminariach w Rosji, lecz podjęcie przez nich posługi w Chinach w przyszłości zależy od stanowiska władz świeckich.
W 2006 ilość prawosławnych żyjących w Chinach szacowana była na 13 tys., z czego 400 osób w stolicy kraju. Chiński Kościół Prawosławny nadal jest nielegalny, jednak w XXI w. możliwe było na ograniczoną skalę wydawanie publikacji religijnych w języku chińskim, zaś w 2009 po raz pierwszy od powstania Kościoła wyświęcono wolno stojącą świątynię – cerkiew św. Innocentego Irkuckiego w Labdarinie.
W 2010 ks. Dionizy Pozdniajew, proboszcz parafii Świętych Piotra i Pawła w Hongkongu, w wywiadzie dla portalu Interfax zaapelował do Patriarchatu Moskiewskiego o większe zaangażowanie na rzecz Chińskiego Kościoła Prawosławnego. Podkreślał, że grupy prawosławnych żyją nie tylko w miejscach, gdzie istnieją już otwarte cerkwie. Twierdził również, że praca misyjna w Chinach ma wielkie perspektywy, jednak dla jej pełnego rozwinięcia potrzebne jest kształcenie nowych kadr oraz szersze wsparcie instytucji Cerkwi rosyjskiej.
W 2013 po raz pierwszy w historii oficjalną wizytę w Chinach odbył patriarcha moskiewski i całej Rusi Cyryl. W ramach wizyty hierarcha odprawił nabożeństwa w Pekinie, Szanghaju i Harbinie. Wyraził także nadzieję, że Chiński Kościół Prawosławny zostanie zalegalizowany, a dzięki wyświęceniu nowych kapłanów odzyska hierarchię i będzie mógł funkcjonować normalnie. W 2015 władze chińskie (po raz pierwszy od 1965) wyraziły zgodę na wyświęcenie prawosławnego kapłana-Chińczyka, który będzie niósł posługę duszpasterską na terenie Chin. Porozumienie zawarto podczas wizyty w ChRL przewodniczącego Wydziału Zewnętrznych Stosunków Cerkiewnych Patriarchatu Moskiewskiego, metropolity wołokołamskiego Hilariona.
W 2015 zmarł ostatni kapłan wyświęcony przez hierarchę Chińskiego Kościoła Prawosławnego. W tym samym roku wyświęcono w Petersburgu kapłana-Chińczyka, który będzie niósł posługę w Harbinie.
Liczbę wiernych Chińskiego Kościoła Prawosławnego szacowano w 2015 na 15 000 osób (nie licząc Hongkongu).
Podział administracyjny.
W Chińskim Kościele Prawosławnym nadal obowiązuje podział administracyjny na 3 eparchie, jaki wykształcił się w toku działania rosyjskiej misji. Są to:

</doc>
<doc id="1413160" url="https://pl.wikipedia.org/wiki?curid=1413160" title="Guam na Zimowych Igrzyskach Olimpijskich 1988">
Guam na Zimowych Igrzyskach Olimpijskich 1988

Guam na Zimowych Igrzyskach Olimpijskich 1988 reprezentował jeden zawodnik – Judd Bankert. Biathlonista ten w momencie startu miał 38 lat i 167 dni. Bankert wziął udział w jednej konkurencji – biegu sprinterskim na dystansie 10 kilometrów, który ukończył na przedostatniej, 71. pozycji. Pełnił on także funkcję chorążego reprezentacji Guamu. Jej start na Zimowych Igrzyskach Olimpijskich 1988 był debiutem tego terytorium zarówno na zimowych igrzyskach olimpijskich, jak i igrzyskach olimpijskich w ogóle. Był to jednocześnie pierwszy i jak dotychczas (2013 rok) jedyny start reprezentacji Guamu na zimowych igrzyskach olimpijskich. Oprócz Bankerta w składzie delegacji Guamu na te zawody znalazł się również między innymi James Ji, pełniący wówczas funkcję wiceprezydenta Guamskiego Komitetu Olimpijskiego, oraz Neil Kirkwood jako attaché olimpijski. Ponadto wydana została także specjalna okolicznościowa przypinka (tzw. "pin") upamiętniająca start Guamu na Zimowych Igrzyskach Olimpijskich 1988.
Tło startu.
Guam w grudniu 1898 roku w wyniku traktatu pokojowego kończącego wojnę amerykańsko-hiszpańską zostało przekazane przez Hiszpanię Stanom Zjednoczonym. W sierpniu 1950 roku Guam został amerykańskim terytorium zależnym, posiadając status nieinkorporowanego terytorium zorganizowanego. W związku z tym każdy obywatel Stanów Zjednoczonych posiada jednocześnie prawo do posiadania obywatelstwa Guamu.
Guam sformował swój narodowy komitet olimpijski w 1976 roku, jednak przez kolejne dziesięć lat nie był on uznawany przez Międzynarodowy Komitet Olimpijski. Na początku lat 80. XX wieku po przewodnictwem Mike'a Reidy'ego, guamskiego polityka i pierwszego prezydenta Guamskiego Komitetu Olimpijskiego, rozpoczęto starania o uznanie Guamu i włączenie go do Międzynarodowego Komitetu Olimpijskiego. Ostatecznie MKOl przyjął Guam do swych struktur w roku 1986.
Start na Zimowych Igrzyskach Olimpijskich 1988 był dla tego terytorium debiutem zarówno na zimowych igrzyskach olimpijskich, jak i igrzyskach olimpijskich w ogóle. Wcześniej sportowcy z Guamu brali udział w zawodach na terenie Oceanii, jak np. igrzyska Pacyfiku (do 2007 roku nazywanych igrzyskami Południowego Pacyfiku), w których startowali regularnie począwszy od 1966 roku.
Guam jest wyspą, na której najniższa temperatura w ciągu roku wynosi około 80 stopni w skali Fahrenheita (w przybliżeniu 26,7 °C), nie występują na niej opady śniegu, a na terytorium tym stosunkowo często występują tajfuny. W związku z takim klimatem w 1988 roku nie można na niej było kupić nart.
Konkurencje.
Biathlon.
Judd Bankert był amerykańskim obywatelem pochodzącym z Michigan. W 1981 roku przeniósł się na Guam, gdzie pracował jako konsultant komputerowy. Przed Zimowymi Igrzyskami Olimpijskimi 1988 Guamski Komitet Olimpijski poszukiwał chętnych do udziału w tych zawodach. Bankert zgłosił wówczas chęć do nauki biegów narciarskich. Według kryteriów Międzynarodowego Komitetu Olimpijskiego przebywał on wystarczająco długo na terytorium Guamu, by móc je reprezentować. W związku z tym powrócił na rok do Stanów Zjednoczonych, gdzie początkowo trenował w Bellingham wspólnie z drużyną biegaczy narciarskich uczelni Western Washington University, a następnie w West Yellowstone z biathlonową reprezentacją tego kraju. Przed rozpoczęciem przygotowań Bankert nie biegał na nartach od 1980 roku, a poprzedni raz strzelał z broni jako dziecko, gdy brał udział w polowaniach na bażanty. Do udziału w zawodach biathlonowych przygotowywał go trener Richard Domey, a Bankert na pierwszym treningu spudłował wszystkie swoje strzały.
Po przyjeździe na Zimowe Igrzyska Olimpijskie 1988 Bankert musiał przejść dwa testy przygotowane przez organizatorów, a także przeszedł szkolenie na temat tego, w jaki sposób w czasie biegu ma przepuszczać szybszych od siebie zawodników. Jak sam twierdził, jego celem było: „ustanowienie rekordu życiowego i nieprzeszkadzanie zawodnikom klasy światowej”. Zdaniem przygotowującego go do zawodów Richarda Domeya Bankert szybko się uczył, w związku z czym przed zawodami liczył on na to, że będzie w stanie rywalizować z biathlonistami z Kostaryki (ostatecznie w igrzyskach nie wystartował żaden biathlonista z tego kraju) i Portoryko.
Judd Bankert został zgłoszony do udziału w jednej konkurencji – biegu sprinterskim na dystansie 10 kilometrów. Na obu strzelaniach spudłował po cztery z pięciu strzałów, w związku z czym musiał pokonać dodatkowo osiem rund karnych mierzących po 150 metrów długości. Ponadto w czasie rywalizacji został ranny i biegł z zakrwawioną twarzą. Ostatecznie Bankert uzyskał czas 45:37,1 (o ponad 20 minut gorszy od zwycięzcy, Franka-Petera Roetscha), wyprzedzając o ponad 2 minuty Portorykańczyka – Elliota Archillę i został sklasyfikowany na przedostatniej, 71. pozycji.

</doc>
<doc id="1413161" url="https://pl.wikipedia.org/wiki?curid=1413161" title="Otse">
Otse

Otse – miasto w Botswanie, w dystrykcie South East. W 2008 liczyło 7 153 mieszkańców.

</doc>
<doc id="1413162" url="https://pl.wikipedia.org/wiki?curid=1413162" title="Robert Zelcić">
Robert Zelcić



</doc>
<doc id="1413166" url="https://pl.wikipedia.org/wiki?curid=1413166" title="Shakawe">
Shakawe

Shakawe – miasto w Botswanie, w dystrykcie North West. W 2008 liczyło 6 765 mieszkańców. W mieście znajduje się port lotniczy Shakawe.

</doc>
<doc id="1413167" url="https://pl.wikipedia.org/wiki?curid=1413167" title="Metsimotlhaba">
Metsimotlhaba

Metsimotlhaba – miasto w Botswanie, w dystrykcie Kweneng. W 2008 liczyło 6 996 mieszkańców.

</doc>
<doc id="1413170" url="https://pl.wikipedia.org/wiki?curid=1413170" title="Eufrozyna Dukaina Kamaterina">
Eufrozyna Dukaina Kamaterina

Eufrozyna Dukaina Kamaterina, gr.: Ευφροσύνη Δούκαινα Καματερίνα, "Euphrosynē Doukaina Kamaterina" (ur. ok. 1155, zm. 1210-1211) – żona Aleksego III Angelosa cesarza bizantyńskiego.
Życie.
Eufrozyna była córką Andronika Dukasa Kamaterosa (zmarłego w 1176 roku), arystokraty bizantyńskiego, pełniącego wysokie funkcje we flocie i administracji cesarskiej (wielkiego drungariosa i pansebastosa). Była spokrewniona z cesarzem Konstantynem X i Ireną Dukainą, cesarzową, żoną Aleksego I Komnena. Obydwaj jej bracia wzięli udział w rebelii przeciw cesarzowi Andronikowi I Komnenowi; za co spotkały ich surowe represje: jeden został oślepiony, drugi uwięziony.
Eufrozyna poślubiła Aleksego III Angelosa ok. 1169 roku. 8 kwietnia 1195 roku Aleksy pozbawił władzy swego brata Izaaka II Angelosa i został przez wojsko obwołany cesarzem. Przeprowadzenie zamachu w znacznym stopniu umożliwiła mężowi Eufrozyna organizując popierające go stronnictwo arystokratyczne, zwalczając opozycję w pałacu cesarskim i stosując na masową skalę przekupstwo.
Eufrozyna była osobą ambitną i utalentowaną. Zajęty rozgrywkami dyplomatycznymi mąż pozostawił jej prowadzenie polityki wewnętrznej państwa. W krótkim czasie zraziła sobie poddanych zamiłowaniem do przepychu, rozrzutnością i wszechogarniającą korupcją. Nie stroniła też od romansów. W 1196 roku jej brat, Bazyli Kamateros, I zięć, Andronik Kontostephanos, oskarżyli Eufrozynę o zdradę z jednym z ministrów, arystokratą Watatzesem. Aleksy III uwierzył zarzutom. Watatzesa stracono. Eufrozyna została pozbawiona szat cesarskich i zesłana do klasztoru w Nematarei w październiku 1196 roku. Jej krewni skłonili ostatecznie Aleksego do odwołania wyroku i po sześciu miesiącach na wiosnę 1197 roku Eufrozyna powróciła do Konstantynopola.
W lipcu 1203 roku, po odparciu szturmu rycerzy krzyżowych, którzy oblegli Konstantynopol domagając się praw do tronu po ojcu dla jego bratanka Aleksego IV, Aleksy III zbiegł z Konstantynopola z liczącym 10 tysięcy złotych monet skarbem i ukochaną córką Ireną. Eufrozyna pozostawiona przez męża została wkrótce uwięziona. Pod koniec stycznia 1204 roku Aleksy IV utracił władzę na rzecz Aleksego Dukasa Murzuflosa, kochanka córki Eufrozyny, Eudoksji. 5 lutego Murzuflos został ogłoszony cesarzem Aleksym V. W dwa miesiące później 12 kwietnia 1204 opuścił oblężony ponownie przez krzyżowców Konstantynopol zabierając Eudoksję I jej matkę. Zbiegowie udali się do Mosynopolis w Tracji, na dwór zbiegłego wcześniej Aleksego III. Aleksy III kazał Murzuflosa oślepić, porzuconego pojmali krzyżowcy I stracili.
Pod naporem nacierających od północy krzyżowców pod wodzą Bonifacego z Montferratu Aleksy III i Eufrozyna zbiegli najpierw do Tesaloniki, a następnie do Larisy w Tesalii, na tereny znajdujące się we władzy greckiego możnowładcy Leona Sgurosa. Za Sgurosa Aleksy po raz trzeci wydał swą córkę Eudoksję. Jednak jego siły były zbyt słabe by stawić opór łacinnikom, wyparty z Tesalii i Beocji schronił się w twierdzy korynckiej. Eufrozyna i Aleksy zostali w Tebach schwytani przez wojska Bonifacego. Aby uniknąć dalszych komplikacji krzyżowcy umieścili ich w więzieniu w Genui. W 1209 lub 1210 wykupił ich z niewoli ich kuzyn Michał I Angelos, władca Epiru. Aleksy III jeszcze w 1210 roku opuścił dwór swego dobroczyńcy w Arcie. Eufrozyna pozostała w Epirze, snując być może plany odzyskania ziem w południowej Tesalii, które posiadała przed 1203 rokiem. Zmarła w 1210 albo w 1211 roku.

</doc>
<doc id="1413174" url="https://pl.wikipedia.org/wiki?curid=1413174" title="Litwa na Zimowych Igrzyskach Olimpijskich 1928">
Litwa na Zimowych Igrzyskach Olimpijskich 1928

Litwę na Zimowych Igrzysk Olimpijskich 1928 reprezentował jeden zawodnik - panczenista Kęstutis Bulota.
Wyniki.
500 m mężczyzn.
W wyścigu na pół kilometra wystartowało 33 zawodników. Bulota z czasem 50,1 s zajął 28. miejsce. Wygrali ex aequo Norweg Bernt Evensen i Fin Clas Thunberg (43,4 s).
1500 m mężczyzn.
W wyścigu na trzykrotnie dłuższym dystansie Litwin był 25. wśród 28 zawodników (czas: 2:40,9 min). Wygrał Thunberg, który osiągnął rezultat 2:21,1 min.
5000 m mężczyzn.
W wyścigu na 5 km tryumfował Norweg Ivar Ballangrud (8:50,5 min). Kęstutis Bulota był 25. (9:49,8 min) w stawce 33 panczenistów.
Wyścig na 10 000 m odwołano z powodu niekorzystnych warunków temperaturowych po starcie siedmiu zawodników (Bulota zajmował wówczas 6. miejsce)

</doc>
<doc id="1413175" url="https://pl.wikipedia.org/wiki?curid=1413175" title="Uhersko (Ukraina)">
Uhersko (Ukraina)

Uhersko (ukr. Угерсько) – wieś na Ukrainie, w rejonie stryjskim obwodu lwowskiego. Wieś liczy 1683 mieszkańców.
Pod koniec XIX w. na obszarze dworskim wsi znajdował się młyn Łęgi oraz karczma Komarówka.
W II Rzeczypospolitej do 1934 samodzielna gmina jednostkowa. Następnie należała do zbiorowej wiejskiej gminy Uhersko w powiecie stryjskim w woj. stanisławowskiem, której była siedzibą. Po wojnie wieś weszła w struktury administracyjne Związku Radzieckiego.
Znajduje tu się przystanek kolejowy Uhersko, położony na linii Lwów – Stryj – Batiowo.
Przypisy.
&lt;br&gt;

</doc>
<doc id="1413176" url="https://pl.wikipedia.org/wiki?curid=1413176" title="Malick Sidibé">
Malick Sidibé

Malick Sidibé (ur. 1935 lub 1936 w Solobie, zm. 14 kwietnia 2016 w Bamako) – malijski fotograf.
Życiorys.
Urodził się i ukończył studia w zakresie projektowania i biżuterii w École des Artisans Soudanais w Bamako. W 1955 podjął praktykę w Gérard Guillat-guignard Photo Service's Boutique. W 1958 otworzył własne studio (Studio Malick) w Bamako i specjalizował się w fotografii dokumentalnej, koncentrując się zwłaszcza na młodzieży, kultury młodego malijskiego kapitalizmu.
W 2003 otrzymał Hasselblad Award, w 2007 wyróżniono go Złotym Lwem Biennale Wenecji za całokształt twórczości, a w 2009 został laureatem konkursu World Press Photo 2009 w Amsterdamie, w kategorii sztuka i rozrywka za pojedyncze zdjęcie.
Malick Sidibé jest reprezentowany przez Fifty One Fine Art Photography z Antwerpii.
Jego twórczość jest obecnie eksponowana w Europie (np. w Fondation Cartier w Paryżu), USA i Japonii.

</doc>
<doc id="1413177" url="https://pl.wikipedia.org/wiki?curid=1413177" title="Maréchal, nous voilà!">
Maréchal, nous voilà!

Maréchal, nous voilà! (pol. "Marszałku, tu jesteśmy!") – francuska pieśń poświęcona marszałkowi Philippe'owi Pétainowi.
We Francji Vichy pełniła "de facto" rolę hymnu państwowego, obok "Marsylianki".
Autorem słów był André Montagard (1887–1963), chociaż większość tekstu zaczerpnął on z pieśni "Voilà le Tour qui passe". Oficjalnymi autorami muzyki mieli być André Montagard i Charles Courtioux. W rzeczywistości splagiatowali oni muzykę (z filmu "La Margoton du bataillon" z 1933) autorstwa pochodzącego z Polski kompozytora Kazimierza Jerzego Oberfelda (zamordowanego w Auschwitz-Birkenau w 1945 roku).

</doc>
<doc id="1413185" url="https://pl.wikipedia.org/wiki?curid=1413185" title="Prawosławny dekanat Biała Podlaska">
Prawosławny dekanat Biała Podlaska



</doc>
<doc id="1413188" url="https://pl.wikipedia.org/wiki?curid=1413188" title="Prawosławny dekanat Białystok">
Prawosławny dekanat Białystok



</doc>
<doc id="1413190" url="https://pl.wikipedia.org/wiki?curid=1413190" title="Dekanat Bielsk Podlaski">
Dekanat Bielsk Podlaski



</doc>
<doc id="1413192" url="https://pl.wikipedia.org/wiki?curid=1413192" title="Mieczysław Jurgielewicz">
Mieczysław Jurgielewicz

Mieczysław Jurgielewicz (ur. 4 lutego 1900 w Warszawie, zm. 18 maja 1983 tamże) – polski malarz i grafik. 
Życiorys.
Urodził się w rodzinie Aleksandra i Eugenii z Nowaków. W latach 1918–1920 ochotniczo służył w Wojsku Polskim. Studiował malarstwo u Ferdynanda Ruszczyca na Uniwersytecie Stefana Batorego w Wilnie i u Mieczysława Kotarbińskiego w Akademii Sztuk Pięknych w Warszawie, a także grafikę u Władysława Skoczylasa również w warszawskiej ASP. Odbył studia w Paryżu, Włoszech, Belgii i Anglii. Od 1936 do 1939 wykładał w Akademii Sztuk Pięknych w Warszawie. Należał do Stowarzyszenia Grafików Ryt (1937–1939), Związku Polskich Artystów Grafików, Bloku Zawodowych Artystów Plastyków. Uprawiał malarstwo witrażowe, grafikę, drzeworyt, rysunek i malarstwo sztalugowe. Swoje prace wystawiał m.in. w Instytucie Propagandy Sztuki w Warszawie, Genewie, Rapperswilu i Paryżu. W 1937 za drzeworyt "Polowanie" otrzymał srebrny medal na Międzynarodowej Wystawie „Sztuka i technika” w Paryżu"."
W czasie II wojny światowej w konspiracji kierował Referatem Graficznym Biura Informacji i Propagandy Komendy Głównej Armii Krajowej. W czasie powstania warszawskiego wraz z Edmundem Burke zaprojektował słynny plakat "Do broni, w szeregach AK". Po kapitulacji trafił do niewoli niemieckiej - do Oflagu II D Gross-Born (nr jeniecki 101567). 
Po wojnie, w latach 1947–1952 był pedagogiem warszawskiej ASP. Należał do grupy Kardasz (1957–1963). Od 1965 był członkiem honorowym Akademii Sztuk Pięknych we Florencji. W 1970 otrzymał wyróżnienie na III Festiwalu Sztuk Pięknych w Warszawie. 
Od 28 czerwca 1928 był mężem pisarki Ireny Jurgielewiczowej.
Spoczywa na cmentarzu Powązkowskim w Warszawie (kwatera 139-3-12).

</doc>
<doc id="1413193" url="https://pl.wikipedia.org/wiki?curid=1413193" title="Łukasz Kos">
Łukasz Kos

Łukasz Kos (ur. 1970 w Warszawie) – polski reżyser teatralny żydowskiego pochodzenia.
Życiorys.
Urodził się w Warszawie w rodzinie polsko-żydowskiej. Jego matka Ninel była malarką i badaczką obyczajów Żydów polskich, a brat Mateusz jest rabinem. Jest wnukiem działacza komunistycznego Chaskiela Kameraza. Razem z aktorką Joanną Niemirską ma trójkę dzieci, syna Ezrę oraz córki Remę i Ninel.
Studiował na Wydziale Wiedzy o Teatrze Akademii Teatralnej im. Aleksandra Zelwerowicza w Warszawie. W latach 1989–1992 podróżował po Polsce z prywatnym teatrem im. Kici Koci Zbigniewa Micha i Wojciecha Królikiewicza. W 1999 ukończył studia na Wydziale Reżyserii Dramatu Państwowej Wyższej Szkoły Teatralnej im. Ludwika Solskiego w Krakowie.
W latach 2001–2002 był reżyserem w Teatrze Nowym w Łodzi, a w latach 2006–2007 był konsultantem programowym w Teatrze Powszechnym w Warszawie.

</doc>
<doc id="1413195" url="https://pl.wikipedia.org/wiki?curid=1413195" title="Prawosławny dekanat Bielsk Podlaski">
Prawosławny dekanat Bielsk Podlaski



</doc>
<doc id="1413197" url="https://pl.wikipedia.org/wiki?curid=1413197" title="Adamaszkowy bębenek">
Adamaszkowy bębenek

 – dramat z 1951 r. autorstwa Yukio Mishimy (właśc. Hiraoka Kimitake). Nawiązuje do stylistyki klasycznego teatru nō. Motywy przewodnie sztuki to miłość i śmierć, potężne siły towarzyszące człowiekowi w czasie całej jego egzystencji, ukazane w kanonach klasycyzmu.
Fabuła.
Głównymi bohaterami sztuki są piękna, próżna i rozkapryszona kobieta, Hanako, i 70-letni starzec Iwakichi, dozorca. Najważniejszy konflikt sztuki rozgrywa się jednak nie pomiędzy samymi postaciami, lecz w ich wnętrzach.
Iwakichi jest zakochany bez wzajemności w pięknej, nieosiągalnej dla niego, otoczonej licznymi wielbicielami kobiecie. Nie zna nawet jej imienia, lecz nazywa ją Księżycową Władczynią Drzew Cynamonowych. Codziennie wypatruje ukochanej w oknie, gdzie kiedyś ją ujrzał, i pisze listy miłosne. 
Początkowo pali je, aż wreszcie decyduje się przesłać ukochanej wyznanie miłosne. Trafia ono jednak w ręce jakiegoś mężczyzny. Okazuje się, że urzędniczka, która miała je dostarczyć wybrance starca, doszła do wniosku, że nie warto tego robić. Miłosne uniesienia staruszka wydawały się jej żałosne i śmieszne. Urzędniczka wraz ze znajomymi wpada na złośliwy pomysł. Podsuwają go obiektowi westchnień Iwakichiego – pięknej, lecz próżnej pani Hanako: polecają jej przesłać wielbicielowi głuchy, obity adamaszkiem bębenek z liścikiem: „Jeśli głos bębenka będzie donośniejszy, niż hałas ulicy i dotrze aż tutaj, spełnię pana pragnienia...” 
Iwakichi jest bardzo szczęśliwy, jednak gdy uderza w bębenek, okazuje się, że nie wydaje on żadnego dźwięku. Został w ten sposób ośmieszony i upokorzony. Wkrótce umiera, a w tydzień po jego śmierci Hanako zostaje nawiedzona przez jego ducha. Zdaje sobie sprawę, jak bardzo zraniła uczucia nieszczęśliwego człowieka.
Realizacje teatralne w Polsce.
Sztuka ta została po raz pierwszy wystawiona w Polsce w roku 1965 w warszawskim Teatrze Współczesnym. Reżyserem spektaklu był Tadeusz Łomnicki, a na scenie wystąpili: sam reżyser (jako Iwakichi), Irena Eichlerówna (jako Pani Tsukioka), Marta Lipińska (jako Sayoko), Damian Damięcki (jako Fujima), Tadeusz Surowa (jako Kaneko) i Barbara Drapińska (jako Madame).
Kolejnej realizacji podjął się Andrzej Wajda w 1994 roku w Starym Teatrze w Krakowie (wraz z innymi japońskimi jednoaktówkami), a potem w 1997 roku dla potrzeb Teatru Telewizji. W spektaklu tym udział wzięli: Beata Fudalej (jako Hanako), Andrzej Hudziak (jako Iwakichi), Anna Polony (jako Madame), Ewa Kolasińska (jako Urzędniczka), Marek Kalita (jako Toyama), Piotr Skiba (jako Fujima), Aleksander Fabisiak (jako Kaneko).

</doc>
<doc id="1413198" url="https://pl.wikipedia.org/wiki?curid=1413198" title="Prawosławny dekanat Bydgoszcz">
Prawosławny dekanat Bydgoszcz



</doc>
<doc id="1413199" url="https://pl.wikipedia.org/wiki?curid=1413199" title="Guangxi Zhuang">
Guangxi Zhuang



</doc>
<doc id="1413200" url="https://pl.wikipedia.org/wiki?curid=1413200" title="Prawosławny dekanat Chełm">
Prawosławny dekanat Chełm



</doc>
<doc id="1413201" url="https://pl.wikipedia.org/wiki?curid=1413201" title="Prawosławny dekanat Gdańsk">
Prawosławny dekanat Gdańsk



</doc>
<doc id="1413203" url="https://pl.wikipedia.org/wiki?curid=1413203" title="Dekanat Gródek">
Dekanat Gródek



</doc>
<doc id="1413205" url="https://pl.wikipedia.org/wiki?curid=1413205" title="Prawosławny dekanat Gródek">
Prawosławny dekanat Gródek



</doc>
<doc id="1413206" url="https://pl.wikipedia.org/wiki?curid=1413206" title="Katarzyna Okońska">
Katarzyna Okońska



</doc>
<doc id="1413208" url="https://pl.wikipedia.org/wiki?curid=1413208" title="Dekanat Hajnówka">
Dekanat Hajnówka



</doc>
<doc id="1413209" url="https://pl.wikipedia.org/wiki?curid=1413209" title="Prawosławny dekanat Hajnówka">
Prawosławny dekanat Hajnówka



</doc>
<doc id="1413210" url="https://pl.wikipedia.org/wiki?curid=1413210" title="Kościół Wszystkich Świętych w Wittenberdze">
Kościół Wszystkich Świętych w Wittenberdze

Kościół Wszystkich Świętych w Wittenberdze, kościół zamkowy (niem. "Schlosskirche") – późnogotycki kościół stanowiący obecnie najważniejszą część kompleksu zamkowego w Wittenberdze (Saksonia-Anhalt, Niemcy).
Historia.
Zbudowany w stylu gotyckim w latach 1490–1511 na zlecenie władcy Saksonii - Fryderyka Mądrego. Pracami kierował Conrad Pflüger. Ponadto przy pracach nad wystrojem zamku i kościoła działali tacy artyści jak rzeźbiarz Tilman Riemenschneider, malarze Jacopo de’ Barbari oraz Albrecht Dürer. Przebywający w Wittenberdze od 1508 r. Marcin Luter, 31 października 1517 do drewnianych drzwi przybił 95 tez (tak głosi legenda), wzywając do dysputy o kryzysie w Kościele katolickim. Świątynię gruntownie przebudowywano w XVIII i odbudowano w XIX wieku w duchu neogotyckim ze zniszczeń wojny siedmioletniej. Pracami renowacyjnymi kierował architekt Friedrich Adler.
Architektura kościoła.
W obecnym kształcie kościół jest neogotycki, w formie trójnawowej pseudohali, z zintegrowanym z częścią nawową długim zamkniętym poligonalnie prezbiterium z obejściem. Nawy boczne, jak i obejście są bardzo wąskie, podzielone na dwie kondygnacje – dolną i górną, którą tworzą empory – jeden z najważniejszych elementów w strukturze kościoła protestanckiego. Wnętrze jest nakryte sklepieniem sieciowym wspartym na ośmiobocznych filarach międzynawowych. Światło wpada przez wielkie ostrołukowe okna z dekoracją maswerkową. Wzniesiony z kamienia kościół ma na zewnątrz elewacje oszkarpowane. Ściany wieńczy gzyms, powyżej którego znajduje się dach z ceramiczną dekoracją ornamentalną, zwieńczony wieżyczką na sygnaturkę. Od strony północno-zachodniej wznosi się wysoka 88-metrowa wieża, wzniesiona na planie okrągłym. Gładkie ściany dolnych kondygnacji kontrastują z bogato dekorowaną formami gotyckimi galerią widokową nakrytą kopułą z latarnią, którą wieńczy hełm w formie iglicy. Poniżej galerii widokowej widoczna jest inskrypcja "Ein feste Burg ist unser Gott". Jest to początek napisanej przez Lutra pieśni "Warownym grodem jest nasz Bóg", która stała się hymnem reformacji.
Północny portal.
Od strony północnej znajduje się wejście, gdzie na dawnych drewnianych drzwiach Marcin Luter miał przybić swoje 95 tez. Bezpośrednią przyczyną akcji Lutra była sprawa płatnych odpustów w celu budowy nowej bazyliki w Watykanie. Zamierzeniem Lutra było wezwanie do publicznej dysputy religijnej na temat istoty i skuteczności odpustów. W rzeczywistości zawarta została w nich myśl reformacji kościoła katolickiego. Obecne drzwi są brązowe z XIX wieku. Powyżej nich znajduje się portal z tympanonem, na którym widnieje malowane przedstawienie Ukrzyżowania, adorowanego przez Lutra i Melanchtona na tle rzeki Łaby i panoramy Wittenbergi.
Wystrój wnętrza.
Wystrój w większości neogotycki (m.in. ołtarz główny i ambona). Wewnątrz m.in. portret Lutra, pędzla Łukasza Cranacha Młodszego, brązowa chrzcielnica wykonana przez P. Vischera z Norymbergi, późnogotyckie nagrobki Jana Stałego i Fryderyka Mądrego. W oknach ścian bocznych XX-wieczne witraże, przedstawiające herby miast, które pierwsze przyjęły luteranizm. Wśród nich znajdują się herby m.in. Gdańska, Wrocławia, Poznania i Gorzowa Wielkopolskiego.
W kościele są pochowani Marcin Luter i Filip Melanchton, co upamiętniają nagrobki znajdujące się w nawie głównej.

</doc>
<doc id="1413211" url="https://pl.wikipedia.org/wiki?curid=1413211" title="Janez Pirnat">
Janez Pirnat

Janez Pirnat (ur. 25 września 1932 w Lublanie, zm. 26 stycznia 2021 w Postirze) – słoweński rzeźbiarz, syn Nikolaja Pirnata, także rzeźbiarza i karykaturzysty.
W latach 1953–1959 studiował rzeźbę w lublańskiej Akademii, pod kierunkiem profesorów Frančiška Smerdu i Karla Putriha. Następnie kontynuował studia w Instytucie Socjologii i Filozofii w Lubljanie. Był uczestnikiem Sympozjum Rzeźbiarskiego „Forma Viva” w Portorožu w 1965. Prezentował swoje prace na wystawach indywidualnych i zbiorowych w całej Jugosławii, a także we Włoszech. Jego prace wykazują wpływy kubizmu, a jednocześnie sprawiają wrażenie niedokończonych bądź uszczerbionych, jest to charakterystyczna cecha stylu Pirnata. Jego autorstwa są m.in.: pomnik generałów partyzanckich w Šubičevie oraz pomnik ziemniaka w Šenčur.

</doc>
<doc id="1413214" url="https://pl.wikipedia.org/wiki?curid=1413214" title="Prawosławny dekanat Kleszczele">
Prawosławny dekanat Kleszczele



</doc>
<doc id="1413215" url="https://pl.wikipedia.org/wiki?curid=1413215" title="Dekanat Koszalin">
Dekanat Koszalin



</doc>
<doc id="1413216" url="https://pl.wikipedia.org/wiki?curid=1413216" title="Prawosławny dekanat Koszalin">
Prawosławny dekanat Koszalin



</doc>
<doc id="1413218" url="https://pl.wikipedia.org/wiki?curid=1413218" title="Prawosławny dekanat Kraków">
Prawosławny dekanat Kraków



</doc>
<doc id="1413219" url="https://pl.wikipedia.org/wiki?curid=1413219" title="Uzbekistan na Zimowych Igrzyskach Olimpijskich 1998">
Uzbekistan na Zimowych Igrzyskach Olimpijskich 1998

Uzbekistan na Zimowych Igrzyskach Olimpijskich 1998 reprezentowało 4 zawodników, 2 mężczyzn i 2 kobiety.
Skład reprezentacji.
Narciarstwo alpejskie.
Mężczyźni
Łyżwiarstwo figurowe.
Mężczyźni
Kobiety
Narciarstwo dowolne.
Kobiety

</doc>
<doc id="1413221" url="https://pl.wikipedia.org/wiki?curid=1413221" title="Prawosławny dekanat Lublin">
Prawosławny dekanat Lublin



</doc>
<doc id="1413223" url="https://pl.wikipedia.org/wiki?curid=1413223" title="Młodzieżowe Drużynowe Mistrzostwa Polski na Żużlu 1985">
Młodzieżowe Drużynowe Mistrzostwa Polski na Żużlu 1985

Młodzieżowe Drużynowe Mistrzostwa Polski 1985 – szósta edycja corocznego turnieju, mającego wyłonić najlepszą drużynę, składającą się z zawodników, którzy nie ukończyli jeszcze 21 roku życia.

</doc>
<doc id="1413224" url="https://pl.wikipedia.org/wiki?curid=1413224" title="Prawosławny dekanat Lubin">
Prawosławny dekanat Lubin



</doc>
<doc id="1413226" url="https://pl.wikipedia.org/wiki?curid=1413226" title="Prawosławny dekanat Narew">
Prawosławny dekanat Narew



</doc>
<doc id="1413230" url="https://pl.wikipedia.org/wiki?curid=1413230" title="Prawosławny dekanat Nowy Sącz">
Prawosławny dekanat Nowy Sącz



</doc>
<doc id="1413231" url="https://pl.wikipedia.org/wiki?curid=1413231" title="Brian Manning">
Brian Manning

Brian G.W. Manning (ur. 14 maja 1926 w Birmingham, zm. 10 listopada 2011 w domu opieki "Nightingales" w Worcestershire) – angielski astronom amator.
W latach 1989–1997 odkrył 19 planetoid. Zajmował się też astrometrią komet. W uznaniu jego pracy jedną z planetoid nazwano (3698) Manning.

</doc>
<doc id="1413234" url="https://pl.wikipedia.org/wiki?curid=1413234" title="Prawosławny dekanat Przemyśl">
Prawosławny dekanat Przemyśl



</doc>
<doc id="1413236" url="https://pl.wikipedia.org/wiki?curid=1413236" title="Prawosławny dekanat Sanok">
Prawosławny dekanat Sanok



</doc>
<doc id="1413238" url="https://pl.wikipedia.org/wiki?curid=1413238" title="Masakra przy stacji metra Charonne">
Masakra przy stacji metra Charonne

Masakra przy stacji metra Charonne w Paryżu – określenie wydarzeń, jakie miały miejsce 8 lutego 1962 w Paryżu, w czasie nielegalnej manifestacji przeciwko działaniom Organizacji Tajnej Armii (OAS) w Algierii, jak i przeciwko samej wojnie algierskiej. W wyniku działań policji grupa uczestników manifestacji usiłowała schronić się na stacji metra Charonne. Osiem osób zginęło, jedna zmarła w szpitalu na skutek odniesionych wcześniej obrażeń. 
Tło wydarzeń.
W 1962, wobec przedłużania się wojny algierskiej, większość czołowych polityków francuskich zgodziła się (nieoficjalnie) na niepodległość Algierii. Zdecydowanie przeciwna takiemu rozwiązaniu była jedynie prawicowa OAS, która w celu storpedowania planów odłączenia się Algierii zorganizowała na terenie Francji serię zamachów, przyczyniając się do stworzenia klimatu strachu. Sprawcy tych czynów w większości pozostawali bezkarni. Od 1961 na mocy dekretu o stanie wyjątkowym zabronione zostały wszelkie manifestacje polityczne. Mimo tego, w Paryżu i okolicach nadal dochodziło do nielegalnych pochodów pro- i antyalgierskich, jak również do zamachów organizowanych przez OAS. 
17 października 1961 w czasie manifestacji zorganizowanej przez Front Wyzwolenia Narodowego (FLN) zginęło kilkudziesięciu Algierczyków (Masakra Paryska). Na początku roku 1962 w stolicy Francji doszło do kolejnych zamachów, wymierzonych w lewicowych intelektualistów, w tym Vladimira Poznera (został ciężko ranny) i André Malraux (nieudany). W tym samym dniu w czasie wspólnego zebrania organizacji związkowych, studenckich, paryskiej centrali Francuskiej Partii Komunistycznej oraz młodzieżówek Partii Socjalistycznej i komunistów zdecydowano o organizacji wspólnego pochodu, wymierzonego przeciwko działalności terrorystycznej OAS. Na miejsce zbiórki protestujących wybrany został Plac Bastylii.
Przebieg manifestacji.
Jedna z kolumn maszerujących manifestantów ruszyła z Placu Bastylii bulwarem Voltaire'a, kierując się w stronę Place de la Nation. Jak zeznawali naoczni świadkowie, pierwsze szeregi kolumny, usłyszawszy polecenie "Rozejść się!" wydane przez 31 dywizję na czele z komisarzem Yserem, odwróciły się w stronę przeciwną (place Voltaire), sygnalizując koniec manifestacji. W tym momencie manifestanci zostali zaatakowani przez policję. Była 19.37. W tym samym momencie komisarz Dauvergne, stojący na czele 61 dywizji, otrzymał polecenie zablokowania wylotu bulwaru Voltaire'a oraz placu Leona Bluma. Manifestanci zostali częściowo otoczeni; mogli jedynie próbować ucieczki przez wąskie boczne uliczki, ukrywać się w domach na zablokowanym obszarze lub na stacji metra Charonne. Część manifestantów wybrała dwie pierwsze możliwości, w wielu przypadkach z powodzeniem mimo zdecydowanego pościgu, największa część ruszyła jednak w stronę zejścia do metra. Według oficjalnej wersji uciekający manifestanci nie dostali się jednak na stację, napotykając zamknięte kraty. Późniejsze relacje świadków wykazały jednak, że niektórzy uciekający dostali się nawet na perony stacji Charonne, cały czas ścigani przez policjantów. 
Masakra.
W ogólnym ścisku i tłumie wiele osób upadło na ziemię, zostając w efekcie zadeptanymi przez innych uciekających. Panikę zwiększała jeszcze agresja policjantów, którzy zgodnie z relacją świadków nie tylko ścigali manifestantów i ostrzeliwali ich gazem łzawiącym, ale i rzucali w ich kierunku (bądź zrzucali z wysokości) ciężkimi metalowymi kratami ochronnymi znajdującymi się normalnie na ulicy dookoła posadzonych na niej drzew oraz elementami krat wentylacyjnych metra. O prawdziwości tej wersji wydarzeń świadczy fakt, że kilka takich krat zostało w dniu masakry i w dniach następnych znalezione na peronach stacji Charonne. Przeciek informacji o wykorzystaniu krat sprawił, że w relacjach oficjalnych z przebiegu wydarzeń policjanci trzymali się wersji, iż chodziło o kraty ochronne na stacji metra, zwyczajowo zamykane wieczorem. Ustalono jednak, że w dniu wydarzeń były one otwarte i zostały zamknięte dopiero po godzinie 20.15, a i ta godzina była wyjątkowo wczesna (zamknięcie przed czasem spowodowane było ogromnym stężeniem gazu łzawiącego na peronach stacji). 
Po rozproszeniu się tłumu ustalono osiem ofiar, które poniosły śmierć na miejscu, jedna osoba zmarła w szpitalu. Wśród zabitych były zarówno osoby zadeptane przez tłum, jak i ofiary uderzeń w głowę ciężkimi przedmiotami. Wszyscy byli członkami centrali związkowej CGT, a tylko jedna ofiara nie należała do Francuskiej Partii Komunistycznej. Liczba osób rannych nie została nigdy szczegółowo oszacowana, wskazywane są liczby między kilkoma dziesiątkami a setkami poszkodowanych.
Reakcja.
W pierwszym bezpośrednim oficjalnym komunikacie minister spraw wewnętrznych Francji Roger Frey oskarżył organizatorów manifestacji o zaatakowanie sił porządkowych i tym samym sprowokowanie tragedii. UNR oskarżyła członków OAS o to, że przebrani za policjantów celowo podsycali nerwową atmosferę i prowokowali brutalność wobec uczestników pochodu. Wskazywano, iż wielu policjantów równolegle należało do OAS bądź sympatyzowało z nią. Alain Dewerpe był zdania, że władze, nie chcąc przyznać, iż policja zachowała się niewłaściwie, wyolbrzymiła udział Organizacji Tajnej Armii oraz jej wpływ na wydarzenia 8 lutego. Niektóre dokumenty analizowane przez tego samego autora wskazują, że nakaz zaatakowania manifestacji, o której wiedziano, że choć nielegalna, będzie całkowicie pokojowa, wyszedł z najwyższych kręgów rządowych. Ostatecznie w 1966 ogłoszona została amnestia dla wszystkich uczestników masakr z 1961 i 1962. Nikt z policjantów nie został zatem ukarany za swoją rolę w tamtych wydarzeniach, mimo prowadzenia śledztw w celu wyjaśnienia ich okoliczności. 
Tymczasem masakra wywołała spontaniczną reakcję społeczną: następnego dnia i 13 lutego miały miejsce masowe przerwy w pracy. Faktycznie sparaliżowany został region paryski. Liczba uczestników tego protestu szacowana jest pomiędzy 100 tys. pracowników (według oficjalnych danych prefektury policji) poprzez 300-500 tys. ("Le Monde", "Le Figaro") do miliona osób (prasa komunistyczna). Podobna liczba paryżan uczestniczyła w uroczystościach pogrzebu ofiar i w manifestacji, jaka odbyła się tego samego dnia dla uczczenia ich pamięci.
W oczach historyków.
Historycy spierają się do tej pory o to, na ile cała masakra została wywołana dużymi wpływami prawicy w policji i wojsku francuskim. Zdaniem niektórych badaczy atak na pokojową manifestację był przygotowany z góry i miał przekazać określony komunikat polityczny, kwalifikują go zatem jako akt terroryzmu państwowego. Z kolei historyk Jean-Paul Brunet uważał masakrę jedynie za konsekwencję błędu jednego człowieka - komisarza Ysera, który wydał rozkaz ataku. Podobnie wydarzenia te tłumaczył Maurice Papon.
Upamiętnienie masakry.
Na miejscu masakry znajduje się obecnie tablica pamiątkowa z nazwiskami ofiar, na której co roku kwiaty składają delegacje organizacji lewicowych i związkowych. Ofiary masakry zostały pochowane na cmentarzu Père-Lachaise w pobliżu Muru Sfederowanych i grobów przywódców PCF. Od 8 lutego 2007 jeden z placów paryskich nosi nazwę związaną z masakrą. 
Piosenkarz Renaud Séchan poświęcił masakrze jedną ze zwrotek utworu pt. "Hexagone".

</doc>
<doc id="1413239" url="https://pl.wikipedia.org/wiki?curid=1413239" title="Dekanat Siemiatycze">
Dekanat Siemiatycze



</doc>
<doc id="1413241" url="https://pl.wikipedia.org/wiki?curid=1413241" title="San Marino na Zimowych Igrzyskach Olimpijskich 2002">
San Marino na Zimowych Igrzyskach Olimpijskich 2002

San Marino na Zimowych Igrzyskach Olimpijskich 2002 reprezentował jeden zawodnik – 17-letni narciarz alpejski Gian Matteo Giordani, który był jednocześnie chorążym ekipy.
Wyniki.
Giordani wystąpił w slalomie gigancie, na starcie którego stanęło 79 narciarzy. Sanmaryńczyk uzyskał 57. czas obu przejazdów, co było najgorszym wynikiem wśród sklasyfikowanych zawodników. Wygrał Austriak Stephan Eberharter.

</doc>
<doc id="1413242" url="https://pl.wikipedia.org/wiki?curid=1413242" title="Tempo (szachy)">
Tempo (szachy)

Tempo – w terminologii szachowej oznacza pojedyncze posunięcie (w grze praktycznej) bądź określoną pozycję (w problemistyce).
Najczęściej używane jest w sformułowaniu „strata tempa”, co oznacza wykonanie posunięcia bierką, którą po odpowiedzi przeciwnika należy ponownie wykonać posunięcie, np. w celu uniknięcia jej straty. Jednym z przykładów „straty tempa” we wczesnej fazie partii szachowej jest wariant klasyczny obrony skandynawskiej, powstający po posunięciach:
Dzięki posunięciu skoczkiem białe zyskały tempo, gdyż czarne, aby nie stracić hetmana, muszą ponownie wykonać nim posunięcie. „Strata tempa” zazwyczaj jest błędem (chociaż w podanym przykładzie nim nie jest).
W problemistyce szachowej „tempo” oznacza pozycję, w której jedna ze stron zostaje zmuszona do wykonania niekorzystnego dla siebie posunięcia.
Ponieważ w wielu przypadkach jednej ze stron brakuje tylko pojedynczego posunięcia (na które nie ma czasu) do osiągnięcia wygranej, bądź remisu, szachy nazywane są niekiedy „tragedią jednego tempa”.

</doc>
<doc id="1413243" url="https://pl.wikipedia.org/wiki?curid=1413243" title="Prawosławny dekanat Siemiatycze">
Prawosławny dekanat Siemiatycze



</doc>
<doc id="1413244" url="https://pl.wikipedia.org/wiki?curid=1413244" title="Młodzieżowe Drużynowe Mistrzostwa Polski na Żużlu 1979">
Młodzieżowe Drużynowe Mistrzostwa Polski na Żużlu 1979

Młodzieżowe Drużynowe Mistrzostwa Polski 1979 – druga edycja corocznego turnieju, mającego wyłonić najlepszą drużynę, składającą się z zawodników, którzy nie ukończyli jeszcze 21. roku życia.

</doc>
<doc id="1413248" url="https://pl.wikipedia.org/wiki?curid=1413248" title="Dekanat Sokółka">
Dekanat Sokółka



</doc>
<doc id="1413249" url="https://pl.wikipedia.org/wiki?curid=1413249" title="Prawosławny dekanat Sokółka">
Prawosławny dekanat Sokółka



</doc>
<doc id="1413251" url="https://pl.wikipedia.org/wiki?curid=1413251" title="Grecja na Zimowych Igrzyskach Olimpijskich 1948">
Grecja na Zimowych Igrzyskach Olimpijskich 1948

Grecję na Zimowych Igrzysk Olimpijskich 1948 reprezentował 1 sportowiec w jednej dyscyplinie.
Narciarstwo alpejskie.
Mężczyźni

</doc>
<doc id="1413253" url="https://pl.wikipedia.org/wiki?curid=1413253" title="Koldynga">
Koldynga



</doc>
<doc id="1413254" url="https://pl.wikipedia.org/wiki?curid=1413254" title="Telde">
Telde

Telde – miasto w Hiszpanii (Wyspy Kanaryjskie), na wyspie Gran Canaria. Według danych szacunkowych na rok 2008 liczy 99 966 mieszkańców.
Historia.
Przed inwazją hiszpańskich kolonialistów Telde było stolicą wschodniej części wyspy. Prawdopodobnie mieszkało tutaj ok. 14000 Guanczów. Prawdopodobnie było to także centrum kultu religijnego o czym świadczy znalezienie figurki tzw. "„idola z Tary”" (obecnie w Muzeum Kanaryjskim w Las Palmas de Gran Canaria). Obecne miasto powstało na podstawie bulli papieskiej Klemensa VI z 1351, które czyniło z Telde pierwsze biskupstwo na Wyspach Kanaryjskich. Opór rodowitych mieszkańców był bardzo silny, ponadto misjonarze próbowali poza przymusową ewangelizacją uczynić z nich siłę niewolniczą. Kolejną próbę podjęli Jean de Bethencourt i Gadifer de la Salle, była to próba pokojowa, ale również nie przyniosła żadnych efektów. Następny podbój wyspy próbował dokonać Diego de Silva, który wylądował w okolicy Galdaru, wybudował wieżę warowną i chciał zbrojnie pokonać aborygenów. Nie udało mu się to, pamiątką po jego obecności na wyspie jest nazwa wąwozu – Barranco de Silva. Guanczowie pod dowództwem Doramasa bronili się do 1482, kiedy to Hiszpanie przybyli zwiększonymi siłami i podbili tereny obecnego Telde budując kolejną wieżę obronną w miejscu obecnego bazyliki św. Jana Baptisty. Kolejne lokowanie miasta miało miejsce w połowie 1483 z rozkazu kapitana Królewskiej Bractwa Rycerzy Andaluzji Cristóbala Garcíi del Castillo. Rozpoczęto budowę domów i sadzono trzcinę cukrową. Konkwista w mieście zakończyła się ok. 1490, Telde zostało administracyjną i sądową stolicą wyspy oraz centrum religijnym dla jej wschodniej części. Początkowo istniały trzy oddzielne dzielnice, San Juan i San Francisco oraz dzielnica biedy San Gregorio. Połączyły się dopiero w XIX wieku, ale do dnia dzisiejszego widać pomiędzy nimi wyraźną różnicę, mimo że przez wieku San Gregorio stało się dzielnicą handlową. Historycy uważają, że w San Gregorio mieszkali potomkowie Maurów i wyzwoleni niewolnicy, dzielnica ta ma wąskie i kręte uliczki, liczne zaułki. San Juan to dzielnica okazałych rezydencji i szerokich ulic, a San Francisco czyste, ale zabudowane bez przepychu. Okolice Telde mają żyzne gleby toteż Hiszpanie poza trzciną cukrową rozpoczęli uprawę winorośli, bananów i pomidorów oraz pszenicę i jęczmień. Część zwierząt hodowlanych pozostała po aborygenach, ale przywieziono również bydło z kontynentu. W XVIII wieku wprowadzono ziemniaki i proso. W odróżnieniu od Las Palmas de Gran Canaria Telde nigdy nie padło ofiarą ataku piratów i miało dostęp do słodkiej wody. Od końca XVIII w mieście wybuchały bunty związane z podwyżkami podatków, brakiem ulg podczas klęsk urodzaju i na tle politycznym. Ostatnie miały miejsce podczas rządów Franco i zostały krwawo stłumione.
Obecnie Telde to drugie pod względem ludności miasto Gran Canarii, ma znaczenie jako centrum handlu i edukacji.
Sport.
W mieście rozgrywane są kobiece turnieje tenisowe rangi ITF, pod nazwą ITF Gran Canaria Yellow Bowl, z pulą nagród 10 000 $.
Swoją siedzibę ma także klub piłki nożnej, Unión Deportiva Telde.

</doc>
<doc id="1413255" url="https://pl.wikipedia.org/wiki?curid=1413255" title="Prawosławny dekanat Szczecin">
Prawosławny dekanat Szczecin



</doc>
<doc id="1413256" url="https://pl.wikipedia.org/wiki?curid=1413256" title="Dekanat Terespol">
Dekanat Terespol



</doc>
<doc id="1413258" url="https://pl.wikipedia.org/wiki?curid=1413258" title="Prawosławny dekanat Warszawa">
Prawosławny dekanat Warszawa



</doc>
<doc id="1413259" url="https://pl.wikipedia.org/wiki?curid=1413259" title="Prawosławny dekanat Terespol">
Prawosławny dekanat Terespol



</doc>
<doc id="1413262" url="https://pl.wikipedia.org/wiki?curid=1413262" title="Prawosławny dekanat Wrocław">
Prawosławny dekanat Wrocław



</doc>
<doc id="1413264" url="https://pl.wikipedia.org/wiki?curid=1413264" title="Amidochlorek rtęci(II)">
Amidochlorek rtęci(II)

Amidochlorek rtęci(II) – nieorganiczny związek chemiczny, sól rtęci o wzorze Hg(NH2)Cl.
Powstaje m.in. w wyniku reakcji sublimatu z amoniakiem. Ma strukturę jednowymiarowego polimeru (HgNH2)n z przeciwjonami chlorkowymi. Łatwo ulega rozkładowi pod wpływem światła i wilgoci.
W środowisku zasadowym przekształca się w "zasadę Millona" o wzorze [Hg2N]OH•2H2O, a podczas gotowania – w chlorek zasady Millona i chlorek amonu:
Związek znalazł zastosowanie w lecznictwie. Obecnie jest stosowany głównie w leczeniu niektórych pasożytniczych i gronkowcowych chorób skóry, także niekiedy w grzybicach oraz rzadko w okulistyce. Stosuje się wyłącznie miejscowo najczęściej w postaci maści i past, rzadziej jako zasypka i inne postacie leku. Stężenia terapeutyczne 2–10%. Stężenia w preparatach okulistycznych 0,25–2%. Używany jako surowiec farmaceutyczny w recepturze aptecznej do sporządzania leków galenowych i recepturowych (magistralnych).
Zobacz też.
Inne preparaty rtęci stosowane w medycynie:

</doc>
<doc id="1413265" url="https://pl.wikipedia.org/wiki?curid=1413265" title="Prawosławny dekanat Zamość">
Prawosławny dekanat Zamość



</doc>
<doc id="1413266" url="https://pl.wikipedia.org/wiki?curid=1413266" title="Timanfaya">
Timanfaya



</doc>
<doc id="1413267" url="https://pl.wikipedia.org/wiki?curid=1413267" title="Prawosławny dekanat Zielona Góra">
Prawosławny dekanat Zielona Góra



</doc>
<doc id="1413271" url="https://pl.wikipedia.org/wiki?curid=1413271" title="Prawosławny dekanat Łódź">
Prawosławny dekanat Łódź



</doc>
<doc id="1413272" url="https://pl.wikipedia.org/wiki?curid=1413272" title="Adam Rayski">
Adam Rayski

Adam Rayski, właśc. Abraham Rajgrodzki (ur. 14 sierpnia 1913 w Białymstoku, zm. 11 marca 2008 w Paryżu) – uczestnik francuskiego ruchu oporu, działacz Rady reprezentacyjnej instytucji żydowskich we Francji (CRIF) oraz ruchu obrony praw człowieka.
Przed wojną.
Jako młodzieniec działał nielegalnie w KPP, zostając wkrótce odpowiedzialnym za propagandę wśród białostockiej młodzieży szkolnej. Za działalność komunistyczną został wyrzucony ze szkoły średniej. W 1932 wyjechał do Francji, gdzie wstąpił na studia w Wolnej Szkole Nauk Politycznych. Na terenie Francji działał w imigranckich formacjach Main d'œvre immigrée w grupie językowej żydowskiej. Brał udział w wydawaniu publikowanego w jidysz dziennika "Nowa prasa". Pisał również do "Humanité". Od 1934 był pełnoetatowym działaczem partyjnym.
Ruch oporu.
W 1940 Rayski został zmobilizowany i wzięty do niewoli po klęsce Francji. Trafił do obozu przejściowego w Nantes, skąd uciekł do Paryża 14 lipca 1940. Brał udział w tworzeniu żydowskich jednostek wojskowych w ramach imigranckich grup Francs-tireurs et partisans – Main-d'œuvre immigrée (FTP-MOI). We wrześniu 1941 stanął na czele całości FTP-MOI. W 1943 współtworzył Radę reprezentacyjną organizacji żydowskich we Francji (CRIF), organizację, której celem miała być wszechstronna pomoc Żydom, następnie przemianowaną na nielegalny Generalny Komitet Obrony Żydów (CGD). Przetrwał kilkakrotne obławy policyjne na jednostki MOI, chociaż kilkakrotnie był bliski ponownego aresztowania.
Po wojnie.
Rayski zdecydował się na powrót do Polski, gdzie do 1957 był współodpowiedzialny za organizację prasy komunistycznej. PZPR rozczarowała go jednak; w 1957 wrócił do Francji i nie utrzymywał więcej kontaktów z polskimi ugrupowaniami komunistycznymi w kraju. Zajął się pracą historyczną, opisując głównie udział Żydów w ruchu oporu oraz działalność MOI. Przewodniczył kilku organizacjom zrzeszających ocalałych Żydów- uczestników ruchu oporu oraz wywiezionych z Francji w czasie II wojny światowej.
Jego syn Benoît Rayski również jest historykiem.

</doc>
<doc id="1413273" url="https://pl.wikipedia.org/wiki?curid=1413273" title="WHDI">
WHDI

Wireless Home Digital Interface (WHDI) to standard bezprzewodowego interfejsu do przesyłania sygnału wysokiej rozdzielczości. Przy jego projektowaniu brały udział takie firmy jak Amimon, Hitachi, Motorola, Samsung, Sharp, Sony. Ma on na celu zastąpienie obecnych połączeń kablowych np. HDMI.

</doc>
<doc id="1413274" url="https://pl.wikipedia.org/wiki?curid=1413274" title="Ludwik Ryll">
Ludwik Ryll

Ludwik Aleksander Ryll (ur. 16 października 1842 w Brzezinach koło Warszawy, zm. 26 sierpnia 1862 w Warszawie) – członek Organizacji Miejskiej Warszawy, wykonawca zamachu na margrabiego Aleksandra Wielopolskiego 7 sierpnia 1862. Więzień X. Pawilonu Cytadeli Warszawskiej. Skazany wyrokiem Sądu Wojennego na karę śmierci. Stracony na stokach Cytadeli.
Był nieślubnym synem Wacława Gutakowskiego i Barbary, żony Filipa Rylla, robotnika w warszawskiej fabryce Evansa. 

</doc>
<doc id="1413275" url="https://pl.wikipedia.org/wiki?curid=1413275" title="Światowe Dni Młodzieży 1985">
Światowe Dni Młodzieży 1985

Światowe Spotkanie Młodych w Rzymie odbyło się w dniach 29–31 marca 1985 roku. Jego organizatorem był papież Jan Paweł II. Były to główne kościelne obchody Międzynarodowego Roku Młodzieży zorganizowanego przez ONZ. 
Zanim młodzież zjechała się do Rzymu papież wystosował 8 grudnia 1984 roku Orędzie na Światowy Dzień Pokoju poświęcone młodym. Następnie zaprosił młodzież na Niedzielę Palmową do Rzymu, na Światowe Spotkanie Młodych. Na papieski apel odpowiedziało 350 tysięcy młodych z około 70 krajów całego świata. Papież wybrał Niedzielę Palmową na datę spotkania, ponieważ rok wcześniej, właśnie w Niedzielę Palmową Kościół katolicki obchodził Jubileusz Młodych, obchodzony z okazji Roku Świętego 1983/1984 (1950 rocznica śmierci i zmartwychwstania Jezusa Chrystusa). 
Hasłem tego wielkiego spotkania były słowa: "Abyście umieli zdać sprawę z nadziei, która jest w was (1P 3:15)". Z okazji Roku Młodzieży papież wystosował List Apostolski do młodych. Był to pierwszy tego typu dokument skierowany wyłącznie do młodych. 
Jan Paweł II po Światowym Spotkaniu Młodych w Rzymie postanowił ogłosić począwszy od 1986 roku Światowe Dni Młodzieży.

</doc>
<doc id="1413279" url="https://pl.wikipedia.org/wiki?curid=1413279" title="Józef Rolski (konspirator)">
Józef Rolski (konspirator)

Józef Rolski (ur. 13 marca 1839 - zm. 1862) – działacz organizacji czerwonych, naczelnik Warszawy od września do października 1862, zmarł w szpitalu więziennym w Cytadeli Warszawskiej.
Syn Teodora, byłego kapitana wojsk polskich, brat Edwarda Rolskiego, komisarza województwa płockiego w czasie powstania styczniowego.

</doc>
<doc id="1413280" url="https://pl.wikipedia.org/wiki?curid=1413280" title="Prawosławna diecezja białostocko-gdańska">
Prawosławna diecezja białostocko-gdańska



</doc>
<doc id="1413281" url="https://pl.wikipedia.org/wiki?curid=1413281" title="Gentleman (muzyk)">
Gentleman (muzyk)

Gentleman, właściwie Tilmann Otto (ur. 19 kwietnia 1975 w Osnabrück) – niemiecki muzyk reggae i dancehall.
Życiorys.
Jego kariera rozpoczęła się współpracą z niemieckim zespołem Freundeskreis przy utworze "Tabula Rasa". Duży wpływ na jego muzykę wywarły przede wszystkim utwory Boba Marleya, ale także muzyka takich wykonawców jak: Peter Tosh, Dennis Brown, Sizzla, Anthony B. i Tracy Chapman. Śpiewa przeważnie po angielsku bądź w patois, który jest językiem kreolskim używanym na Jamajce.
Po raz pierwszy Gentleman wystąpił w Polsce w 2002 roku (wraz z didżejem, bez udziału zespołu), w 2004 roku zawitał pierwszy raz z zespołem The Far East Band do Poznania w ramach trasy promującej krążek "Journey to Jah".
21 sierpnia 2006 artysta wystąpił w Polsce na reggae dub festival w Bielawie. W roku 2008 był jednym z artystów festiwalu muzycznego Open’er a rok później również Coke Live Music Festival. W roku 2010 koncertował 30 kwietnia w Warszawie, 1 maja w Poznaniu, a 20 listopada wystąpił we Wrocławiu na One Love Sound Fest. W 2011 r. gościł na 'Kortowiadzie' (olsztyńskich juwenaliach 20 maja 2011 r.) i w finałowy dzień XVII Przystanku Woodstock. 7 lipca 2012 r. wystąpił w Płocku na Festiwalu Reggaeland a 1 września 2012 r. w opolskim amfiteatrze. 28 czerwca 2013 wystąpił na Lemon Festival w Łowiczu. Do Lublina Gentleman przybył 22 listopada 2013r. i wraz z Daddy Rings i The Evolution dał koncert w Globusie, a dzień później pojawił się na festiwalu One Love we Wrocławiu. Swoją trasę promującą album "New Days Dawn" Gentleman w Polsce zakończył na Gdańsku, gdzie 24 listopada 2013r. zagrał koncert z zespołem. 8 grudnia 2017 roku, w warszawskim klubie Progresja, zagrał koncert promujący trasę MTV Unplugged.
Życie prywatne.
Urodzony w Osnabrück, dorastał w Kolonii. Jamajkę, którą odwiedza regularnie od 17. roku życia, uznaje za swą drugą ojczyznę. Jest synem luterańskiego pastora. Gentleman jest ojcem dwójki dzieci. Związany jest z Tamiką, która śpiewa w zespole Far East Band, towarzyszącym mu od 2002 roku.

</doc>
<doc id="1413282" url="https://pl.wikipedia.org/wiki?curid=1413282" title="Hazowyk-Skała Stryj">
Hazowyk-Skała Stryj



</doc>
<doc id="1413284" url="https://pl.wikipedia.org/wiki?curid=1413284" title="Prawosławna diecezja przemysko-nowosądecka">
Prawosławna diecezja przemysko-nowosądecka



</doc>
<doc id="1413286" url="https://pl.wikipedia.org/wiki?curid=1413286" title="Prawosławna diecezja warszawsko-bielska">
Prawosławna diecezja warszawsko-bielska



</doc>
<doc id="1413287" url="https://pl.wikipedia.org/wiki?curid=1413287" title="Prawosławna diecezja wrocławsko-szczecińska">
Prawosławna diecezja wrocławsko-szczecińska



</doc>
<doc id="1413289" url="https://pl.wikipedia.org/wiki?curid=1413289" title="Prawosławna diecezja łódzko-poznańska">
Prawosławna diecezja łódzko-poznańska



</doc>
<doc id="1413291" url="https://pl.wikipedia.org/wiki?curid=1413291" title="Prawosławna diecezja lubelsko-chełmska">
Prawosławna diecezja lubelsko-chełmska



</doc>
<doc id="1413293" url="https://pl.wikipedia.org/wiki?curid=1413293" title="Światowe Dni Młodzieży 1987">
Światowe Dni Młodzieży 1987

II Światowe Dni Młodzieży – międzynarodowe spotkanie młodych za całego świata w Buenos Aires w Argentynie odbyło się w dniach 11–12 kwietnia 1987 roku.
Hasłem spotkania były słowa: "Myśmy poznali i uwierzyli miłości jaką Bóg ma ku nam (1J 4,16)".
W tym międzynarodowym spotkaniu młodych uczestniczyło ponad milion młodych ludzi. Centralne uroczystości odbyły się na Plaza de Constitución, jednym z największych placów stolicy Argentyny.

</doc>
<doc id="1413295" url="https://pl.wikipedia.org/wiki?curid=1413295" title="Ludwik Zielonka">
Ludwik Zielonka

Ludwik Zielonka herbu Jastrzębiec (ur. 1835, zm. 19 listopada 1897 we Lwowie) – uczestnik walk o zjednoczenie Włoch, powstaniec styczniowy, zesłaniec syberyjski, działacz społeczny i gospodarczy
Kapitan, uczestnik kampanii włoskiej w 1860, oficer oddziału Mariana Langiewicza w 1863, dowódca oddziału walczącego w bitwach pod Depułtyczami (5 sierpnia 1863) i Fajsławicami (25 sierpnia 1863) na Lubelszczyźnie. Wzięty do niewoli, więziony był w Cytadeli Warszawskiej. Skazany 2 listopada 1863 na 8 lat ciężkich robót na Syberii.
W 1882 współzałożyciel a następnie działacz Towarzystwa Kółek Rolniczych we Lwowie. Był także redaktorem jego organu prasowego "Przewodnika Kółek Rolniczych" w latach 1889-1897.
W marcu 1887 został oskarżony przez innego powstańca i zesłańca – Ludwika Żychlińskiego o obrazę czci, gdyż posądził go o donosicielstwo poparte słowami m.in. Mikołaja Epsteina i Benedykta Dybowskiego.
Pozostawił po sobie wspomnienia z okresu pobytu na Syberii, wydane po raz pierwszy w 1886, a następnie w 1906.
Pochowany we Lwowie na Cmentarzu Łyczakowskim w Kwaterze Powstańców Powstania Styczniowego (w rzędzie XII).
Rodzina.
Urodził się w rodzinie ziemiańskiej. Syn Antoniego i Tekli z Jankowskich. Ożenił się w 1870. Miał córkę Jadwigę żonę Mieczysława Sędzimira.

</doc>
<doc id="1413297" url="https://pl.wikipedia.org/wiki?curid=1413297" title="Elektrodekantacja">
Elektrodekantacja

Elektrodekantacja - metoda oczyszczania zolu, zbliżona do elektrodializy, stosowana w przypadku naładowanych cząstek zolu. Przegrody półprzepuszczalne umieszcza się tu poziomo i tak przykłada napięcia, aby cząstki zolu gromadziły się w wyniku elektroforezy w pobliżu dolnej przegrody. Następnie roztwór nie zawierający cząstek zolu w górnej części przestrzeni między przegrodami oddekantowuje się i dolewa czystego rozpuszczalnika. Cały proces jest powtarzany kilkakrotnie.

</doc>
<doc id="1413301" url="https://pl.wikipedia.org/wiki?curid=1413301" title="Jadwiga Prendowska">
Jadwiga Prendowska

Jadwiga Prendowska (ur. 1832 – zm. 1915) – kurierka oddziału Mariana Langiewicza, organizatorka Stowarzyszenia Niewiast w powiecie iłżeckim. Więziona w X. Pawilonie Cytadeli Warszawskiej od września 1863 do grudnia 1864. Zesłana do Kunguru.

</doc>
<doc id="1413302" url="https://pl.wikipedia.org/wiki?curid=1413302" title="Doug Sheehan">
Doug Sheehan

Doug Sheehan, właściwie Douglas Stuart Sheehan (ur. 27 kwietnia 1949 w Santa Monica, w stanie Kalifornia) – amerykański aktor filmowy i telewizyjny.

</doc>
<doc id="1413305" url="https://pl.wikipedia.org/wiki?curid=1413305" title="Hrabstwo Crawford (Kansas)">
Hrabstwo Crawford (Kansas)

Hrabstwo Crawford – hrabstwo położone w USA w stanie Kansas z siedzibą w mieście Girard. Założone 13 lutego 1867 roku.

</doc>
<doc id="1413312" url="https://pl.wikipedia.org/wiki?curid=1413312" title="Adamastor">
Adamastor



</doc>
<doc id="1413313" url="https://pl.wikipedia.org/wiki?curid=1413313" title="Josef Demmel">
Josef Demmel

Josef Demmel (ur. 29 grudnia 1846 w Regenstauf, zm. 11 listopada 1913 w Godesberg) – niemiecki duchowny starokatolicki, biskup Kościoła Starokatolickiego w Niemczech w latach 1906-1913.

</doc>
<doc id="1413315" url="https://pl.wikipedia.org/wiki?curid=1413315" title="Adamastor (1896)">
Adamastor (1896)

Adamastor – krążownik portugalskiej marynarki wojennej, jedyny okręt swojego typu. Został zbudowany we włoskiej stoczni Orlando w Livorno w 1896 roku. Przedstawiał typ małego krążownika pancernopokładowego, przeznaczonego głównie do służby kolonialnej. Odegrał ważną rolę w rewolucji republikańskiej 5 października 1910 roku w Lizbonie, ostrzeliwując siedzibę królewską. Służył głównie w koloniach portugalskich, a podczas I wojny światowej brał udział w walkach w Mozambiku w 1916 roku. Został wycofany ze służby w 1933 roku.
Wyporność okrętu wynosiła 1729 ton, a uzbrojenie główne składało się z dwóch dział kalibru 149 mm i czterech kalibru 105 mm. Napędzały go maszyny parowe, zapewniając prędkość do 18 węzłów.
Historia.
Okręt został zbudowany w ramach programu wzmocnienia marynarki portugalskiej ogłoszonego dekretem królewskim z 20 marca 1890 roku. Jego bezpośrednią przyczyną stały się zadrażnienia w stosunkach z Wielką Brytanią w kwestii kolonii afrykańskich. Ambitny program zakładał zbudowanie czterech pancerników obrony wybrzeża i 10 krążowników średniej wielkości, lecz zła sytuacja finansowa kraju umożliwiła zamówienie w ciągu kolejnej dekady tylko pięciu krążowników, z tego czterech małych, i jednego niszczyciela. Pierwszym z nich był mały krążownik pancernopokładowy „Adamastor” zamówiony we włoskiej stoczni Cantiere navale fratelli Orlando w Livorno, na który środki zebrano w drodze zbiórki publicznej. Stępkę pod budowę położono 1 stycznia 1895 roku, a okręt wodowano 12 lipca 1896 roku. Okręt ukończono do prób w maju 1897 roku. Krążownik wszedł do służby 3 sierpnia 1897 roku. Otrzymał nazwę od mitycznego ducha mórz Adamastora z literatury portugalskiej. Budowa kosztowała w przeliczeniu niecałe 80 tysięcy funtów szterlingów.
„Adamastor” był małym krążownikiem pancernopokładowym z częściowym pokładem pancernym, określanym z tej racji w literaturze jako krążownik nieopancerzony. Pomimo ograniczonej wielkości i możliwości bojowych, okręt okazał się udaną jednostką do zadań kolonialnych, niesprawiającą problemów technicznych i najbardziej długowieczną z portugalskich krążowników. Zastosowane dość przestarzałe kotły cylindryczne charakteryzowały się małą zawodnością i łatwością napraw, a prędkość była wystarczająca. Charakterystyki „Adamastora” stały się wzorem dla skonstruowania kolejnych dwóch krążowników, jednak konkurs na ich budowę wygrała francuska stocznia Normand i jej projekt krążowników typu "Sâo Gabriel" ostatecznie różnił się od niego.
Opis.
Okręt miał typową architekturę krążowników tego okresu. Kadłub miał podniesiony pokład dziobowy i rufowy z ustawionymi na nich pojedynczymi działami, a na pokładzie górnym na śródokręciu, osłoniętym wysokim nadburciem, ustawione były na obu burtach pozostałe działa. Dziobnica była taranowa, a rufa miała formę krążowniczą. Palowy maszt dziobowy znajdował się przed małą nadbudówką dziobową, a sylwetkę okrętu uzupełniały dwa wysokie lekko pochyłe kominy i maszt rufowy. Oba maszty posiadały marsy bojowe, a pod nimi platformy z reflektorem. Część podwodna była pokryta drewnem i blachą miedzianą w celu ułatwienia konserwacji przy służbie w koloniach. Kadłub dzielił się na 23 przedziały wodoszczelne i posiadał dno podwójne. Wykonany był ze stali. Wyporność normalna wynosiła 1729 ton. W źródłach z epoki spotyka się też wartości wyporności, bez bliższego opisu: 1962 tony lub 1993 tony. Długość między pionami wynosiła 74 m. Spotyka się też długość, bez opisu, 76,2 m. Szerokość kadłuba wynosiła 10,72 m, a zanurzenie 4,65 m. Załoga obejmowała 237 osób.
Uzbrojenie główne składało się z dwóch pojedynczych armat kalibru 15 cm Kruppa (faktycznie 149,1 mm) w stanowiskach z maskami ochronnymi, ustawionych na pokładzie dziobowym i rufowym. Działa te były starszego modelu, o nominalnej długości lufy L/30 (30 kalibrów) i małej szybkostrzelności. W Portugalii były one oznaczone K.15/30. Długość lufy faktycznie wynosiła 27,1 kalibrów. Strzelały pociskami przeciwpancernymi o masie 39 kg i burzącymi o masie 40,4 kg. Według części publikacji, działa artylerii głównej następnie wymieniono na nowsze francuskie zbliżonego kalibru systemu Caneta, dla ujednolicenia artylerii we flocie, lecz szczegóły nie są znane.
Uzbrojenie główne uzupełniały cztery pojedyncze szybkostrzelne armaty Kruppa kalibru 105 mm L/40, rozmieszczone w czterech sponsonach burtowych na pokładzie górnym, w części dziobowej i rufowej. W Portugalii były one oznaczone K.10.5/40. Długość lufy faktycznie wynosiła 37,4 kalibra i strzelały pociskami o masie 14 kg.
Uzbrojenie pomocnicze stanowiły cztery działa kalibru 65 mm L/40 umieszczone w stanowiskach burtowych na pokładzie górnym na śródokręciu. Prawdopodobnie były to używane w Portugalii francuskie działa 65 mm Hotchkissa QF, oznaczone H(tr.)65/40, strzelające pociskami o masie 4 kg. Dodatkowo okręt był uzbrojony w dwa działka rewolwerowe kalibru 37 mm. Według niektórych publikacji, „Adamastor” miał także 9-funtowe (zapewne 5 cm) działa Kruppa, bez bliższych szczegółów. Publikacje z epoki podawały także dwa karabiny maszynowe (działka szybkostrzelne) Nordenfelta na marsach bojowych. Uzbrojenie dopełniały trzy pojedyncze wyrzutnie torpedowe kalibru 356 mm. Jedna z nich była nieruchoma w stewie dziobowej, a dwie obrotowe na pokładzie na każdej z burt.
Opancerzenie kadłuba obejmowało jedynie częściowy wewnętrzny pokład pancerny w formie skorupy nad maszynownią, chroniący wystające cylindry maszyn parowych, o grubości 30 mm. Opancerzone były też maski dział i wieża dowodzenia, pancerzem o grubości 63 mm.
Napęd stanowiły dwie maszyny parowe potrójnego rozprężania o mocy łącznej indykowanej 4000 KM, napędzające dwie śruby. Parę dostarczały cztery cylindryczne kotły płomieniówkowe. Ciśnienie robocze kotłów wynosiło maksymalnie 10,9 atmosfery (160 psi). Prędkość projektowa wynosiła 16 węzłów przy ciągu naturalnym i 17,3 węzła przy ciągu wymuszonym, natomiast na próbach okręt ją przekroczył, osiągając 17,19 węzła przy ciągu naturalnym i 18,04 węzła przy ciągu wymuszonym i mocy indykowanej 4030 KM. Zapas paliwa – węgla był znaczny jak na okręt tej wielkości i wynosił 420 ton, co pozwalało na uzyskanie zasięgu 4600 mil morskich przy prędkości 10 węzłów.
Wyposażenie obejmowało dwie prądnice, dające prąd o napięciu 65 V i natężeniu 110 A, napędzane silnikami parowymi. Prąd używany był między innymi przez dwa wentylatory kotłowni z silnikami o mocy po 2 KM oraz dwa reflektory o średnicy 400 mm z lampami Pasqualin.
Służba.
Banderę okrętu podniesiono 2 sierpnia 1897 roku w Livorno, po czym 3 sierpnia wyruszył do Portugalii. Jako przez pewien czas najnowsza jednostka floty, używany był na początku także do celów reprezentacyjnych. W 1898 roku „Adamastor” odbył daleki rejs mający na celu prezentację bandery, do Brazylii, Urugwaju, Argentyny, Angoli i na Wyspy Zielonego Przylądka. Pełnił następnie głównie służbę związaną z portugalskimi koloniami.
Krążownik odegrał wiodącą rolę w rewolucji republikańskiej w październiku 1910 roku, stacjonując wówczas w Lizbonie, z krążownikami „Sâo Rafael” i „Dom Carlos”. Załoga bezpośrednio przed tym aresztowała część nieprzychylnych oficerów, a jej przywódcą został por. José Mendes Cabeçadas. Trzy strzały z „Adamastora” w kierunku pałacu królewskiego Palácio das Necessidades 4 października były sygnałem do rewolucji. Okręt następnie wraz z „Sâo Rafael” ostrzeliwał pałac królewski, a jego marynarze wzięli udział w krótkotrwałych starciach w mieście, które doprowadziły do obalenia monarchii w Portugalii. Już 31 października NRP „Adamastor” pod nową banderą został wysłany w rejs do państw Ameryki Południowej, w celu zdobycia uznania międzynarodowego dla republikańskiego rządu Portugalii.
W czasie I wojny światowej, w której początkowo Portugalia była neutralna, krążownik w 1914 i 1915 roku głównie eskortował transporty z wojskiem między metropolią a Mozambikiem Po przystąpieniu do wojny po stronie ententy, „Adamastor” brał udział w działaniach przeciwko Niemcom na północy Mozambiku. W dniach 21, 23 i 27 maja wspierał artylerią natarcia nad rzeką Rovuma, a jego marynarze walczyli też na lądzie. Poniósł przy tym straty 4 zabitych, 18 rannych i 5 zaginionych. W kolejnych miesiącach krążownik dalej działał w rejonie Mozambiku. W czerwcu 1916 roku osłaniał ewakuację portugalskich wojsk. Przy tym, na jego pokład zabrano zapasy złota z kolonii. Okręt został za działania w Mozambiku odznaczony po wojnie Orderem Wieży i Miecza.
Po wojnie „Adamastor” kontynuował służbę w koloniach, a w latach 20. pozostał jedynym portugalskim czynnym krążownikiem. W 1926 roku reprezentował Portugalię na Wystawie Światowej w Filadelfii w USA. Na początku lat 30. nie przedstawiał już większej wartości bojowej, pozostając głównie jako stacjoner w Makau. Podczas japońskiej interwencji w Chinach, wysadził desant w Szanghaju w celu ochrony portugalskich obywateli. 18 czerwca 1932 roku okręt został zdeklasowany do awiza II klasy. Między 8 marca a 1 lipca 1933 roku okręt, pomimo złego stanu technicznego, płynąc z maksymalną prędkością 4 węzłów, odbył ostatni rejs z Makau do Portugalii. 16 października tego roku został skreślony z listy floty, po czym w kwietniu 1934 został sprzedany na złom.

</doc>
<doc id="1413317" url="https://pl.wikipedia.org/wiki?curid=1413317" title="Hrabstwo Decatur (Kansas)">
Hrabstwo Decatur (Kansas)

Hrabstwo Decatur – hrabstwo położone w USA w stanie Kansas z siedzibą w mieście Oberlin. Założone 20 marca 1873 roku.

</doc>
<doc id="1413319" url="https://pl.wikipedia.org/wiki?curid=1413319" title="Adolf Pepłowski">
Adolf Pepłowski

Adolf Pepłowski (ur. 1843 w Kalwarii, zm. 17 stycznia 1916 w Warszawie) – polski adwokat, powstaniec styczniowy, naczelnik Częstochowy w 1863, naczelnik Warszawy od października do grudnia 1863.
Pochwycony, więziony był w X. Pawilonie Cytadeli Warszawskiej. 4 stycznia 1867 skazany na 10 lat robót w twierdzach syberyjskich. Wyrok zamieniono na 6 miesięcy twierdzy w Modlinie i zesłanie na osiedlenie do Rosji.
Pochowany jest w grobowcu rodzinnym na cmentarzu Powązkowskim (kategoria 40-2-11/12).

</doc>
<doc id="1413322" url="https://pl.wikipedia.org/wiki?curid=1413322" title="Górniak (osiedle administracyjne w Łodzi)">
Górniak (osiedle administracyjne w Łodzi)



</doc>
<doc id="1413326" url="https://pl.wikipedia.org/wiki?curid=1413326" title="Anselmo Moreno">
Anselmo Moreno

Anselmo Moreno (ur. 28 czerwca 1985 w El Martillo) – panamski bokser, aktualny zawodowy mistrz świata w kategorii koguciej (do 118 funtów) organizacji WBA.
Karierę rozpoczął w 2002. Pierwszej i jak na razie jedynej porażki doznał już w swojej ósmej walce, z mało znanym pięściarzem, Ricardo Moliną (później w 2005 dwukrotnie go pokonał). 5 maja 2006 wygrał na punkty z byłym mistrzem świata IBF w kategorii junior koguciej, Feliksem Machado. W ciągu zaledwie roku wygrał sześć kolejnych walk, a 16 sierpnia 2007 w walce eliminacyjnej WBA już w pierwszej rundzie pokonał Meksykanina Ricardo Vargasa.
31 maja 2008 pokonał mistrza świata WBA, Wołodymyra Sydorenkę i odebrał mu pas mistrzowski. 18 września tego samego roku w pierwszej obronie tytułu mistrzowskiego pokonał Cecilio Santosa. Kolejny pojedynek stoczył już 30 października 2008, wygrywając na punkty z Rolly Matsushitą.
2 maja 2009 roku doszło do pojedynku rewanżowego z Sydorenką. Ponownie zwyciężył na punkty Moreno, tym razem po niejednogłośnej decyzji sędziów. Zaledwie dwa miesiące później wygrał po niejednogłośnej decyzji sędziów z byłym mistrzem świata WBA w kategorii junior piórkowej, Mahyarem Monshipourem. W 2009 roku stoczył jeszcze dwa pojedynki: w październiku pokonał przez techniczny nokaut w szóstej rundzie Jorge Otero, a w grudniu wygrał w jedenastej rundzie z Frederikiem Patrac'em.
27 marca 2010 pokonał po niejednogłośnej decyzji na punkty tymczasowego mistrza WBA, Nehomara Cermeño.
W listopadzie 2010 został przez WBA uznany super mistrzem "super champion" i w obronie tego tytułu pokonał 17 czerwca 2011 Lorenzo Parrę.

</doc>
<doc id="1413327" url="https://pl.wikipedia.org/wiki?curid=1413327" title="Światowe Dni Młodzieży 1993">
Światowe Dni Młodzieży 1993

Światowe Dni Młodzieży 1993 – ósmy ogólnoświatowy zjazd młodzieży katolickiej, który odbył się w dniach 10–15 sierpnia 1993 w Denver w Stanach Zjednoczonych.
Hasłem przewodnim zwołanych przez papieża Jana Pawła II dni młodzieży były słowa zaczerpnięte z Ewangelii Jana: „Ja przyszedłem po to, aby owce miały życie i miały je w obfitości” (J 10,10). Uroczystości w Cherry Creek State Park w mieście Aurora w zespole miejskim Denver zgromadziły 700 000 uczestników ze 100 krajów.
W "Orędziu" na Światowe Dni Młodzieży, ogłoszonym 15 sierpnia 1992 w Watykanie, Jan Paweł II przypomniał czym powinno być głęboko przeżyte ludzkie życie i że powołaniem człowieka jest dawanie siebie innym. Papież ponowił też wezwanie do zaangażowania się w dzieło ewangelizacji.
Jan Paweł II powitał młodzież na Mile High Stadium w Denver 12 sierpnia. Pierwszą mszę św. dla uczestników Międzynarodowego Forum Młodzieży papież odprawił w Katedrze Niepokalanego Poczęcia w Denver 14 sierpnia. Wieczorem tego samego dnia miało miejsce czuwanie modlitewne na terenie Cherry Creek State Park w Aurorze. Mszę na zakończenie spotkania papież odprawił w Cherry Creek State Park 15 sierpnia. Na pamiątkę tych wydarzeń w 2009 roku postawiono przed katedrą pomnik Jana Pawła II.
Po raz pierwszy w historii Światowych Dni Młodzieży 13 sierpnia odbyła się wielka droga krzyżowa ulicami miasta. Już od 11 sierpnia młodzież gromadziła się w trzech świątyniach katolickich Denver: kościele św. Elżbiety, kościele Ducha Świętego oraz katedrze Niepokalanego Poczęcia. Adorowano Najświętszy Sakrament, pielgrzymujący krzyż oraz oddawano cześć Matce Bożej Nowego Adwentu.
Hymnem Światowych Dni Młodzieży w Denver była pieśń "One Body".

</doc>
<doc id="1413330" url="https://pl.wikipedia.org/wiki?curid=1413330" title="Hrabstwo Dickinson (Kansas)">
Hrabstwo Dickinson (Kansas)

Hrabstwo Dickinson – hrabstwo położone w USA w stanie Kansas z siedzibą w mieście Abilene. Założone 20 lutego 1857 roku. Nazwa Hrabstwa pochodzi od Daniela Dickinsona

</doc>
<doc id="1413332" url="https://pl.wikipedia.org/wiki?curid=1413332" title="Józef Piotrowski (1839–1863)">
Józef Piotrowski (1839–1863)

Józef Piotrowski (ur. 17 marca 1839 w Płocku, zm. 21 listopada 1863 w Warszawie) – słuchacz Polskiej Szkoły Wojskowej we Włoszech w 1862, działacz lewicy czerwonych. W 1863 roku komisarz Rządu Narodowego województwa augustowskiego. Członek Rządu Narodowego. Naczelnik Warszawy od 17 września do 17 października 1863. Aresztowany w październiku 1863, wyrokiem Audytoriatu Polowego skazany na karę śmieci. Stracony na stokach Cytadeli Warszawskiej.
Rodzice: Leon Piotrowski i Wiktoria "de domo" Milczyńska.

</doc>
<doc id="1413336" url="https://pl.wikipedia.org/wiki?curid=1413336" title="Erytrytol">
Erytrytol

Erytrytol – organiczny związek chemiczny, alifatyczny alkohol czterowodorotlenowy z grupy cukroli. Jest dodatkiem do żywności, stosowanym jako substancja słodząca (E968).
Erytrytol jest związkiem typu mezo i nie wykazuje aktywności optycznej (w przeciwieństwie do swojego diastereoizomeru, treitolu, występującego w formie prawo- i lewoskrętnej).
Czteroazotan erytrytu ma właściwości wybuchowe.
Występowanie.
Erytrytol naturalnie występuje w niewielkich ilościach w wielu owocach, w niektórych porostach, wodorostach i w czerwonym winie.
Otrzymywanie na skalę przemysłową.
Na skalę przemysłową erytrytol jest otrzymywany zwykle na drodze fermentacji glukozy przez różne gatunki drożdży.
Opracowano również metodę otrzymywania erytrytolu z wykorzystaniem glicerolu jako surowca wyjściowego. W metodzie tej również wykorzystuje się mikroorganizmy, z gatunku "Yarrowia lipolitica".
Zastosowanie.
Przemysł spożywczy.
Erytrytol ma zerową wartość energetyczną i jest stosowany jako substancja słodząca wykazująca 70–90% słodyczy sacharozy. Nie jest metabolizowany w organizmie człowieka. Dobrze się wchłania z przewodu pokarmowego (ok. 90%) i praktycznie w całości jest wydalany z moczem w postaci niezmienionej. Ok. 10% spożytej ilości przechodzi do jelita grubego, nie jest jednak substratem dla flory bakteryjnej jelita.
Jest wykorzystywany do produkcji napojów oraz deserów o obniżonej wartości kalorycznej. Polecany jest w dietach niskokalorycznych i bezcukrowych.
Przemysł farmaceutyczny.
Erytrytol stosowany jest w przemyśle farmaceutycznym jako masa tabletkowa w formulacjach bezpiecznych dla osób z cukrzycą oraz z nietolerancją laktozy, jako nośnik substancji aktywnych w formulacjach wziewnych. Erytrytol w formie proszku wykorzystuje się do usuwania płytki nazębnej w periodontologii.
Wpływ na zdrowie.
Cukrzyca.
Erytrytol ma zerowy indeks glikemiczny, a jego indeks insulinemiczny (określający wzrost poziomu insuliny we krwi) wynosi 2. Dzięki temu może być stosowany jako zamiennik cukru przez osoby z cukrzycą.
Ponadto działa ochronnie na śródbłonek naczyń krwionośnych w warunkach hiperglikemii. Zwiększa również przepływ przez włosowate naczynia krwionośne i poprawia elastyczność tętnic u osób z cukrzycą typu 2.
Próchnica zębów.
Erytrytol nie jest fermentowany przez bakterie występujące w jamie ustnej, dlatego nie powoduje próchnicy i określany jest jako przyjazny dla zębów.

</doc>
<doc id="1413337" url="https://pl.wikipedia.org/wiki?curid=1413337" title="Podróż apostolska Jana Pawła II do Urugwaju, Chile i Argentyny">
Podróż apostolska Jana Pawła II do Urugwaju, Chile i Argentyny

33 podróż apostolska Jana Pawła II prowadziła do trzech krajów: Urugwaju, Chile i Argentyny.
Historia.
Mediacja podczas konfliktu.
W 1978 roku w doszło do konfliktu o trzy wyspy Lennox, Picton i Nueva, które znajdują się przy wejściu do kanału Beagle. Na podstawie traktatu granicznego z 1881 roku należały one do Chile. Podczas arbitrażu ONZ, została potwierdzona ważność układu z 1881 roku. Jorge Rafael Videla, prezydent Argentyny nie zgodził się na mediację Jimmy'ego Cartera i podał, że 23 grudnia rozpocznie działania wojenne. 22 grudnia do prezydenta Argentyny zadzwonił Jan Paweł II, który poinformował go o wysłaniu specjalny wysłannika, kardynała Antonio Samore. W wyniku jego mediacji 8 stycznia 1979 roku, ministrowie spraw zagranicznych Chile i Argentyny, Carlos Washington Pastor i Hernan Cubillos podpisali tzw. Akt z Montevideo. Zawierał on zobowiązanie obu państw, Argentyny i Chile, "do bezwarunkowego uznania decyzji Stolicy Apostolskiej".
2 maja 1985 roku w Watykanie został przez ministrów spraw zagranicznych Chile i Argentyny ratyfikowany traktat o pokoju i przyjaźni. Uznaje on postanowienia traktatu z 1881 roku, a tym samym przynależność do Chile wysp Lennox, Picton i Nueva.
Podróż apostolska.
33 podróż apostolska do Ameryki Południowej odbyła się w dniach 31 marca - 13 kwietnia 1987. Podczas spotkania z korpusem dyplomatycznym w Chile i Argentynie oraz spotkania Pałacu Taranco (Montevideo) gdzie rozpoczęto mediację Jan Paweł II nawiązał do traktatu pomiędzy Argentyną a Chile podpisanego po mediacji Watykanu.
Urugwaj.
W dniach 31 marca 1 kwietnia papież przebywał w Urugwaju. Spotkał się z władzami kościelnymi i państwowymi oraz odprawił w Montevideo mszę św. w dzielnicy Tres Cruces. Obecnie na miejscu spotkania z papieżem stoi biały krzyż.
Chile.
Jan Paweł II został powitany w porcie lotniczym Arturo Merino Beníteza. Wizyta papieża w Chile trwała od 1 do 6 kwietnia. Odbywała się ona pod hasłem "El amor es máá fuerte" (Miłość jest silniejsza).
1 kwietnia papież spotkał się z kapłanami i mieszkańcami przedmieść. W kolejnym dniu odprawił mszę św. na lotnisku w Valparaíso. 3 kwietnia podczas mszy w parku O'Higgins beatyfikował siostrę Teresę od Jezusa z Andów. Kolejnego dnia w Punta Arenas spotkał się z mieszkańcami południowej części Chile i odprawił w Puerto Montt dziękczynne nabożeństwo eucharystyczne za 500 lat ewangelizacji Ameryki Łacińskiej. 5 kwietnia spotkał się robotnikami w Concepcion, a z rolnikami podczas liturgii słowa w Temuco, a na hipodromie w La Serena. Podróż zakończył w Antofagasta, gdzie nie tylko spotkał się z mieszkańcami, ale także odwiedził więzienie.
Jan Paweł II, który nie popierał dyktatury Pinocheta spotkał się z nim trzykrotnie: podczas powitania, na prywatnym spotkaniu i podczas pożegnania. Po spotkaniu w pałacu prezydenckim bez zgody papieża zostało wykonane zdjęcie na balkonie z dyktatorem.
Podczas wizyty papieża doszło do starć przeciwników dyktatury Pinocheta z policją. Pierwsze zamieszki miały miejsce już pierwszego dnia, kolejne podczas beatyfikacji Teresy od Jezusa z Andów.
Argentyna.
Po przyjeździe do Buenos Aires podczas wizyty w katedrze spotkał się z duchowieństwem, a potem z władzami państwowymi. 7 kwietnia spotkał się z rolnikami w Bahia Blanca i mieszkańcami Andów w Mendozie. Kolejnego dnia w najstarszej katedrze w Argentynie w Cordobie czekali na niego chorzy i rodziny. Podczas pobytu w Argentynie odbył też spotkania z imigracją ukraińską, polską i wspólnotami żydowską i muzułmańską. Główną okazją do odwiedzenia tego kraju były II Światowe Dni Młodzieży, które odbyły się w dniach 11-12 kwietnia w Buenos Aires.

</doc>
<doc id="1413338" url="https://pl.wikipedia.org/wiki?curid=1413338" title="Dalgety Agra Polska">
Dalgety Agra Polska

Dalgety Agra Polska – polskie przedsiębiorstwo z branży rolniczej, zajmujące się kompleksową obsługą i doradztwem rolniczym.
Oddziały.
Dalgety to pięć oddziałów na terenie Polski:

</doc>
<doc id="1413339" url="https://pl.wikipedia.org/wiki?curid=1413339" title="Emanuel Szafarczyk">
Emanuel Szafarczyk

Emanuel Szafarczyk "Kamiński" (ur. 1835, zm. 17 lutego 1865 w Warszawie) – członek Warszawskiej Organizacji Miejskiej, naczelnik działającej przy Rządzie Narodowym Straży Zbrojnej – warszawskich żandarmów-sztyletników. Organizator zamachów na Aleksandra Wielopolskiego i Fiodora Fiodorowicza Trepowa. Więziony w X. Pawilonie Cytadeli Warszawskiej. Wyrokiem Audytoriatu Polowego 23 stycznia 1865 skazany na karę śmierci.
17 lutego 1865 r. Emanuel Szafarczyk został powieszony na stokach Cytadeli Warszawskiej wraz z Aleksandrem Waszkowskim; była to ostatnia publiczna egzekucja uczestników powstania styczniowego w Warszawie.

</doc>
<doc id="1413341" url="https://pl.wikipedia.org/wiki?curid=1413341" title="Hrabstwo Doniphan">
Hrabstwo Doniphan

Hrabstwo Doniphan – hrabstwo położone w Stanach Zjednoczonych, w stanie Kansas, z siedzibą w mieście Troy. Założone 25 sierpnia 1855 roku. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1413343" url="https://pl.wikipedia.org/wiki?curid=1413343" title="Sport w Częstochowie">
Sport w Częstochowie

Sport w Częstochowie – obiekty sportowe i rekreacyjne oraz kluby sportowe znajdujące się w Częstochowie.
Obiekty sportowe.
Inne obiekty zarządzane przez MOSiR to:
Kluby.
Siatkówka.
Męska:
Kobieca:
Piłka nożna.
Pozostałe zarejestrowane częstochowskie drużyny piłkarskie:
Kluby zlikwidowane:
Drużyna kobieca:
Derby Częstochowy.
Mecze derbowe przed 1939 rokiem oraz w latach 1945-1968 ściągały na trybuny tysiące kibiców. Wielkie derby miasta miały miejsce w 1950 roku, kiedy Skra i Victoria występowały w II lidze. W pierwszym meczu Skra wygrała 2ː0, w rewanżu Victoria wygrała 1ː0. Duże emocje budziły mecze rozgrywane w latach 1957–1962 pomiędzy Rakowem, Skrą i Victorią (od 1960 także Budowlanymi) w walce o awans do II ligi. Rywalizację tę wygrał ostatecznie Raków.
Inne dyscypliny.
A także:

</doc>
<doc id="1413346" url="https://pl.wikipedia.org/wiki?curid=1413346" title="Polskie Legiony">
Polskie Legiony



</doc>
<doc id="1413353" url="https://pl.wikipedia.org/wiki?curid=1413353" title="Bmw m6">
Bmw m6



</doc>
<doc id="1413355" url="https://pl.wikipedia.org/wiki?curid=1413355" title="Michał Czajkowski (ujednoznacznienie)">
Michał Czajkowski (ujednoznacznienie)



</doc>
<doc id="1413357" url="https://pl.wikipedia.org/wiki?curid=1413357" title="SC Rapid Wiedeń">
SC Rapid Wiedeń



</doc>
<doc id="1413364" url="https://pl.wikipedia.org/wiki?curid=1413364" title="Krzemowodory">
Krzemowodory

Krzemowodory, związki krzemu z wodorem o wzorze ogólnym SinH2n+2, krzemowe analogi nierozgałęzionych alkanów. Nazywane również silanami lub zaliczane do nich jako podgrupa, wraz ze związkami zawierającymi grupy alkilowe oraz inne podstawniki.
Właściwości.
Krzemowodory są bezbarwnymi gazami lub cieczami, o charakterystycznym zapachu, trującymi, nierozpuszczalnymi w wodzie. Na powietrzu zapalają się. W nieobecności powietrza SiH4 jest trwały, ale trwałość krzemowodorów maleje ze wzrostem liczby atomów krzemu. Reagują z fluorowcami, trudniej z fluorowcowodorami, tworząc liczne pochodne (podobnie jak węglowodory), na przykład:
Najprostszy krzemowodór – monosilan (SiH4) – jest gazem o temperaturze wrzenia -112 °C. Disilan (Si2H6) jest również gazem, natomiast wyższe krzemowodory są cieczami.
Otrzymywanie.
Monosilan otrzymuje się przez działanie kwasem solnym na krzemek magnezu:

</doc>
<doc id="1413365" url="https://pl.wikipedia.org/wiki?curid=1413365" title="Abyssocottidae">
Abyssocottidae

Abyssocottidae – niewielka rodzina ryb należąca do rzędu skorpenokształtnych występująca prawie wyłącznie w jeziorze Bajkał. Większość gatunków występuje na głębokościach większych niż 170 metrów.
Klasyfikacja.
Rodzaje zaliczane do tej rodziny :
"Abyssocottus" — "Asprocottus" — "Cottinella" — "Cyphocottus" — "Limnocottus" — "Neocottus" — "Procottus"

</doc>
<doc id="1413385" url="https://pl.wikipedia.org/wiki?curid=1413385" title="Triathlon na Letnich Igrzyskach Olimpijskich 2000">
Triathlon na Letnich Igrzyskach Olimpijskich 2000

Triathlon na XXVII Letnich Igrzysk Olimpijskich w Sydney rozgrywany był w Sydney Opera House. Dyscyplina ta pojawiła się po raz pierwszy na Igrzyskach Olimpijskich. W Sydney rywalizowało 52 zawodników i 48 zawodniczek, którzy pokonywali: dystans 1500 m w pływaniu, 40 km jazdy na rowerze i 10 km biegu.

</doc>
<doc id="1413386" url="https://pl.wikipedia.org/wiki?curid=1413386" title="Triatlon na Letnich Igrzyskach Olimpijskich 2000">
Triatlon na Letnich Igrzyskach Olimpijskich 2000



</doc>
<doc id="1413397" url="https://pl.wikipedia.org/wiki?curid=1413397" title="Anthony E. Zuiker">
Anthony E. Zuiker

Anthony Edward Zuiker (wym. antoni zajker; ur. 17 sierpnia 1968 w Blue Island, Illinois) – amerykański producent, reżyser telewizyjny, scenarzysta i autor. Zasłynął jako twórca seriali ', ' i "". Oprócz tego jest również pisarzem, gdyż wspólnie z Duanem Swierczynskim w 2009 roku napisał książkę "Level 26: Mroczne początki", która została nazwana dreszczowcem multimedialnym. W treść książki zostały wplecione linki i hasła pozwalające śledzić rozwój akcji w krótkich filmach na stronie internetowej.

</doc>
<doc id="1413412" url="https://pl.wikipedia.org/wiki?curid=1413412" title="Indie na Zimowych Igrzyskach Olimpijskich 2002">
Indie na Zimowych Igrzyskach Olimpijskich 2002

Indie na Zimowych Igrzyskach Olimpijskich 2002 reprezentował jeden zawodnik – saneczkarz Shiva Keshavan. Były to drugie zimowe igrzyska olimpijskie, w których wzięli udział reprezentanci Indii.
Wyniki.
Shiva Keshavan zajął 33. miejsce w gronie 48 zawodników w konkurencji saneczkarskich jedynek. Do zwycięzcy, Armina Zöggelera z Włoch stracił 7,042 s.

</doc>
<doc id="1413414" url="https://pl.wikipedia.org/wiki?curid=1413414" title="Václav Kadlec">
Václav Kadlec

Václav Kadlec (ur. 20 maja 1992 w Pradze) to reprezentant Czech do lat 17. Kadlec grał wcześniej dla Bohemiansu Praga, w latach 2008–2012 był zawodnikiem Sparty Praga. W 2015 roku został zawodnikiem Sparta Praga.

</doc>
<doc id="1413419" url="https://pl.wikipedia.org/wiki?curid=1413419" title="Eliséo Rivero">
Eliséo Rivero

Eliséo Roque Rivero Pérez (ur. 27 grudnia 1957 w Montevideo) – piłkarz urugwajski, obrońca. Wzrost 167 cm, waga 71 kg.
Wychowanek klubu Danubio FC, w którym w 1978 rozpoczął karierę zawodowego piłkarza. Jako gracz klubu Danubio był w kadrze reprezentacji Urugwaju podczas turnieju Copa América 1983, gdzie Urugwaj został mistrzem Ameryki Południowej. Rivero nie zagrał w żadnym meczu.
W 1985 został graczem klubu CA Peñarol, wraz z którym zdobył w tym samym roku mistrzostwo Urugwaju. Jako gracz Peñarolu był w kadrze reprezentacji Urugwaju podczas finałów mistrzostw świata w 1986 roku. Urugwaj dotarł do 1/8 finału, a Rivero zagrał w ostatnim meczu z Argentyną.
Po mistrzostwach przeniósł się do Argentyny, do klubu Club Atlético Platense. Rok później wrócił do Urugwaju do klubu Defensor Sporting, z którym zdobył w 1987 drugi w swej karierze tytuł mistrza Urugwaju.
W reprezentacji Urugwaju w latach 1983−1986 rozegrał 7 meczów.

</doc>
<doc id="1413434" url="https://pl.wikipedia.org/wiki?curid=1413434" title="Make Believe (album Weezer)">
Make Believe (album Weezer)

Make Believe – piąty studyjny album zespołu Weezer. Nagrywany był w Cello Studios, Grandmaster Recorders, Henson Studios i w domowym studio Ricka Rubina.

</doc>
<doc id="1413440" url="https://pl.wikipedia.org/wiki?curid=1413440" title="It Ain’t Half Hot Mum">
It Ain’t Half Hot Mum

It Ain’t Half Hot Mum – brytyjski serial komediowy emitowany po raz pierwszy w latach 1974–1981 na antenie BBC. Zrealizowano 56 półgodzinnych odcinków, podzielonych na 8 serii. Autorami scenariusza byli Jimmy Perry i David Croft.
Fabuła.
Akcja serialu rozgrywa się w 1945 w Indiach (serie 1-4) i Birmie (serie 5-8), w okresie, gdy II wojna światowa zakończyła się już w Europie, ale trwa jeszcze w Azji. Głównymi bohaterami są żołnierze służący w tzw. zespole artystycznym brytyjskiej artylerii ("Royal Artillery Concert Party"). Ich zadaniem jest przygotowywanie lekkich, zabawnych programów estradowych mających zapewnić chwilę oderwania od wojennej rzeczywistości ich walczącym kolegom. Zadanie nie jest jednak łatwe. Po pierwsze, działalność artystyczna w warunkach polowych napotyka wiele trudności – chociażby z obsadzeniem ról kobiecych (których spragniona jest wojskowa publiczność), gdy wokół sami mężczyźni. Po drugie, na członków grupy wyjątkowo niechętnie patrzy ich bezpośredni przełożony, despotyczny sierżant, który uważa ich pracę za niepotrzebną i kalającą mundur.
Bohaterowie.
"(w nawiasach podano odtwórców ról)"
Członkowie zespołu.
Kapral „Solly” Solomons (George Layton)
Dowódca polowego zespołu artystycznego i jego niekwestionowany lider w pierwszych dwóch seriach. Producent, reżyser i konferansjer wszystkich spektakli. Darzony przez kolegów dużym szacunkiem ze względu na swoją inteligencję i zdolność umiejętnego lawirowania między oficerami, dzięki czemu udaremnia wiele wymierzonych w zespół planów sierżanta. Wyraźnie zapatrzony w amantów z Hollywood, często prowadzi próby z cygarem w zębach. W pierwszym odcinku trzeciej serii dowiadujemy się, że zakończył swą trzyletnią służbę i wrócił do Anglii.
Szeregowy (później kapral) „Gloria” Beaumont (Melvyn Hayes)
Najlepszy druh kaprala Solomonsa, a po jego odejściu z jednostki jego następca na czele grupy. Uważa się za artystę, który z niezrozumiałych dla niego przyczyn znalazł się nagle na wojnie. Uwielbia grać role kobiet (zwłaszcza Ginger Rogers), również poza sceną stanowi zaprzeczenie stereotypowego twardziela: jest delikatny, strachliwy i skłonny do ciągłego narzekania. Jego zachowanie doprowadza do białej gorączki sierżanta, który sądzi, że przebieranie się żołnierzy za kobiety jest obrzydliwe.
Szeregowy „Atlas” Mackintosh (Stuart McGugan)
Odwrotność Beaumonta – twardy, wytatuowany mężczyzna z robotniczej dzielnicy Glasgow (co bardzo słychać w jego szkockim akcencie), chyba najbardziej z całego zespołu przypominający prawdziwego żołnierza. Bywa prostacki i wulgarny, a także nerwowy i skory do bitki.
Szeregowy Harold „Lofty” Sugden (Don Estelle)
Wieczny obiekt żartów sierżanta, często wybierany do najbardziej niewdzięcznych zadań. Lofty jest niskim i raczej pulchnym okularnikiem w średnim wieku, dodatkowo ciągle noszącym nieco za duży hełm. Jego ogromnym atutem jest potężny, tenorowy głos o wzruszającej barwie.
Szeregowy Jonathan „Paderewski” Graham (John Clegg)
Pianista zespołu, wyróżnia się na tle kolegów znakomitym wykształceniem (studia wyższe w zakresie literatury angielskiej), akcentem rodem z wyższych sfer (gdy w jednostce dominuje odmiana raczej robotnicza) oraz dość snobistycznymi manierami. Często okazuje pozostałym swą wyższość, czego nie może znieść zwłaszcza sierżant, nieustannie przedrzeźniający jego staranną angielszczyznę.
Szeregowy Nigel „Parky” Parkins ()
Najmłodszy członek zespołu, początkowo nie posiadający najmniejszych zdolności artystycznych. Trafił tam z inicjatywy sierżanta, który mylnie uważa go za swojego syna (sierżant miał płomienny romans z matką szeregowca około 9 miesięcy przed jego narodzinami) i chce za wszelką cenę chronić go przed niebezpieczeństwami, zwłaszcza przed wysłaniem na front. Stosuje przy tym absurdalne tłumaczenia – np. wymienia łupież jako schorzenie uniemożliwiające udział w walce.
Szeregowy „Nobby” Clark (Kenneth MacDonald)
Specjalista od imitowania dźwięków ptaków, podczas dyskusji w koszarach wykazuje niską inteligencję i tryska zwykle komentarzami zupełnie od rzeczy.
Szeregowy „Nosher” Evans ()
Jego scenicznym numerem popisowym jest sztuczka z rwaniem papieru (artysta przez dłuższą chwilę niedbale odrywa od kartki małe kawałki, wywołując coraz większe znudzenie publiczności, aż nagle rozkłada kartkę i okazuje się, że wykonał na niej kunsztowny wzór). Poza estradą ciągle je, a kiedy mówi, kawałki pożywienia obficie wypadają mu z ust.
Dowódcy.
Starszy Sierżant Sztabowy Tudor Brynne „Zamknij się!” Williams (Windsor Davies)
Jedyny zawodowy żołnierz w całym towarzystwie, w Indiach służy od ponad 20 lat. Jest niezwykle despotyczny, ciągle krzyczy do kogoś „zamknij się!”. Wyznaje kult etosu „twardego żołnierza” – uwielbia musztry, wojskowe ceremonie, survival w dżungli itp. Z trudem znosi podporządkowanie pułkownikowi i kapitanowi, których uważa za zupełnych dyletantów. Brzydzi się i straszliwie pomiata członkami podległego sobie zespołu artystycznego, których nazywa najczęściej „bandą pedziów” ("bunch of puffs"). Mówi z wyraźnym walijskim akcentem, nie przejmując się zbytnio regułami gramatyki.
Kapitan Jonathan Ashwood (Michael Knowles)
Adiutant pułkownika, mieszczanin z klasy średniej źle znoszący pobyt na wojnie. Nie ma pojęcia o wojaczce i nie grzeszy inteligencją. Jest za to świetnym ogrodnikiem (udaje mu się hodować angielskie rośliny w indyjskim klimacie) i wielkim fanem zespołu artystycznego.
Pułkownik Charles Reynolds (Donald Hewlett)
Dowódca bazy wojskowej, w której w pierwszych czterech seriach stacjonują bohaterowie, wraz ze swoim adiutantem towarzyszący również zespołowi we wszystkich podróżach. Jest parodią wyższego oficera brytyjskiej armii kolonialnej: lubi użalać się nad trudami wojskowej codzienności, ale sam żyje w relatywnym luksusie, popijając drinki i romansując z żoną innego oficera. Gdy sytuacja wymaga doświadczenia żołnierza z krwi i kości, zdaje się zwykle na sierżanta. Darzy zespół artystyczny dużą sympatią i często broni jego członków przed zakusami sierżanta.
Miejscowi.
Rangi Ram (Michael Bates)
Służący zespołu artystycznego, czuje się bardzo dumny ze swojej pracy dla British Army. Często używa określenia „my, Brytyjczycy” i podlizuje się oficerom, zwłaszcza wyjątkowo lżącemu go sierżantowi. Rodaków nazywa zaś nierzadko „tymi cholernymi tubylcami” i okazuje im wyższość. Jego specyficzny język jest parodią kwiecistego sposobu wysławiania się wielu Indusów mówiących po angielsku. I tak np. zamiast powiedzieć „chcę z tobą porozmawiać”, mówi „chcę z tobą odbyć werbalną konserwację”. Często bywa pośrednikiem między żołnierzami a światem zewnętrznym, jest także dopuszczany do największych sekretów – i tych wojskowych, i całkiem prywatnych. Mimo swej lojalności wobec wojska, ubija na boku drobne interesiki, niekiedy nawet kosztem swych brytyjskich przyjaciół. Znika z serialu po piątej serii, co było spowodowane śmiercią grającego go aktora.
Muhammed (Dino Shafeek)
Muhammed zajmuje się w bazie wojskowej sprzedażą herbaty ze swego wielkiego dzbana przymocowanego do nosidła. Często bywa także swego rodzaju asystentem Rangiego, a po jego odejściu awansuje na najważniejszego miejscowego w obozie. Można go również usłyszeć w bardzo specyficznych, indyjskich aranżacjach brytyjskich pieśni patriotycznych oraz lżejszych piosenek rodem z Zachodu, które śpiewa z towarzyszeniem sitara. Służą one jako przerywniki podczas odcinków, stanowią także zakończenie czołówki i napisów końcowych serialu.
Rumzan ()
Praca Rumzana polega na poruszaniu wielkim kawałkiem płótna, stanowiącym polową wersję klimatyzacji w biurze oficerów. Często komentuje wydarzenia – każda jego wypowiedź składa się z kilkunastu słów w języku urdu, zakończonych króciutką, błyskotliwą pointą po angielsku.
Ah Syn ()
Występuje w seriach 7 i 8, staje się kompanem Muhammeda po odejściu z serialu Rumzana. Jest chińskim kucharzem pracującym w birmańskim obozie bohaterów. Słabo zna angielski i mówi niewiele, zdarza mu się jednak wymieniać się z Muhammedem przysłowiami z ich rodzinnych stron. Żołnierze nie przepadają za jego kuchnią, ale chętnie wykorzystują go do pomocy przy obsłudze przedstawień. W chwilach złości Muhammed zwraca się do niego per „ty cholerny kucharzu kulisie”.
Tytuł.
Tytuł serialu można przetłumaczyć jako „Wcale nie jest tak gorąco, Mamo”. W pierwszym odcinku słowa te zostają rozszyfrowane jako fragment listu szeregowego Parkinsa do jego ukochanej matki, której młodzieniec nie chce zamartwiać trudnymi warunkami służby, więc stara się znaleźć cokolwiek pozytywnego, o czym mógłby napisać.
Inspiracje i kontrowersje.
Bezpośrednią inspiracją dla powstania serialu były doświadczenia Jimmy’ego Perry’ego, który w czasie wojny sam występował w podobnym zespole działającym w Birmie. W kraju tym służył również – jako oficer – drugi z autorów, David Croft, którego obserwacje i wspomnienia zaważyły m.in. na scenografii. Obaj panowie zdobyli wcześniej dużą popularność i uznanie dzięki napisanemu wspólnie serialowi "Armia tatuśka", również rozgrywającemu się w czasie wojny, choć w Wielkiej Brytanii. Znaczna część publiczności przyjęła "It Ain’t..." jako naturalną kontynuację tego samego tematu.
Serial był i bywa do dziś krytykowany za raczej jednostronny sposób, w jaki ukazano w nim Indusów, pozostających wówczas pod brytyjską władzą kolonialną. Pracujący w obozie artylerzystów miejscowi są przedstawieni jako osoby z jednej strony ślepo zapatrzone w Brytyjczyków, dość nieudolnie naśladujące ich zwyczaje i sposób zachowania, a z drugiej pogardzające swymi rodakami, zwłaszcza tymi z niższych kast. W efekcie widz, który przyjmie treść serialu zbyt dosłownie, może nabrać jednoznacznie niekorzystnych przekonań o mieszkańcach Indii.
Dodatkowo stawiano zarzut, iż najważniejszego dla fabuły Indusa (Rangi'ego Rama) zagrał brytyjski aktor Michael Bates, który występował w charakteryzacji przyciemniającej jego karnację. Wielu osobom praktyka taka kojarzyła się bardzo źle, bowiem w przeszłości bywała stosowana w wielu inscenizacjach o wymowie rasistowskiej. Twórcy w odpowiedzi powoływali się na biografię Batesa, który spędził w Indiach dzieciństwo, doskonale znał ich kulturę, zaś jako mały chłopiec języka hindi nauczył się przed angielskim. Według nich nie było wówczas w Wielkiej Brytanii doświadczonego aktora, który lepiej pasowałby do tej roli.
Innym kontrowersyjnym elementem serialu jest częste stosowanie słowa "puff" (co w najlepszym razie można przetłumaczyć jako „pedzio”) jako pogardliwego określenia, które sierżant stosuje wobec swoich nienadających się na prawdziwych żołnierzy podkomendnych. Robi to w sposób, który z dzisiejszej perspektywy może być uznawany za zdecydowanie obraźliwy dla gejów. Mając na uwadze wszystkie te zarzuty, przez wiele lat BBC unikało nadawania powtórek serialu, zaś w 2012 nadawca ostatecznie podjął decyzję, iż serial jest już zupełnie nie do przyjęcia dla współczesnego brytyjskiego odbiorcy i nie powinien być przypominany w jakiejkolwiek formie.

</doc>
<doc id="1413441" url="https://pl.wikipedia.org/wiki?curid=1413441" title="Pałac Lindstedt">
Pałac Lindstedt

Pałac Lindstedt (niem. "Schloss Lindstedt") – późnoklasycystyczny pałac w stylu rzymskiej willi, wybudowany na zlecenie króla Prus Fryderyka Wilhelma IV, który planował przeprowadzić się tu na starość. Pałac wzniesiono w latach 1858–60 na terenie posiadłości Lindstedt położonej na północny zachód od parku Sanssouci. Przy projekcie pracowali znani berlińscy architekci: Ludwig Persius, Ludwig Ferdinand Hesse, August Stüler oraz Ferdinand von Arnim.
Pałac Lindstedt należy do grupy pałaców i zespołów parkowych w Poczdamie i Berlinie wpisanych w 1990 na listę światowego dziedzictwa UNESCO. Obecnie o pielęgnację i restaurację pałacu troszczy się Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Historia.
W 1828 Fryderyk Wilhelm IV nabył posiadłość Lindstedt, położoną w odosobnieniu, lecz niedaleko Nowego Pałacu w parku Sanssouci, z zamiarem wybudowania tu swojej siedziby na starość. W 1832 r. król sporządził pierwsze szkice. Pomimo zaangażowania najznamienitszych architektów: Ludwiga Persiusa (od 1843), Ludwiga Ferdinanda Hessego (od 1855), Augusta Stülera (od 1855) i Ferdinanda von Arnima, faza projektowania przeciągała się przez ponad trzydzieści lat. Budową pałacu pokierował Hesse (1858–60). Król nie mógł się jednak cieszyć nową rezydencją, zmarł 1 stycznia 1861 wkrótce po ukończeniu prac wykończeniowych.
W pałacu mieszkał później m.in. naczelny dowódca armii niemieckiej (1914–18) Erich von Falkenhayn, który zmarł tu w 1922. W okresie NRD w pałacu urządzono instytut medycyny sądowej. Obecnie (2008) budowlą zarządza Fundacja Pruskie Pałace i Ogrody Berlin-Brandenburg. Pałac służy głównie jako centrum konferencyjne.
Budowlę wykorzystano przy realizacji filmu "Resident Evil", w którym posłużył jako wejście do tajnego podziemnego kompleksu laboratoryjnego.
Architektura.
Późnoklasycystyczny pałac to dwukondygnacyjna, asymetryczna rzymska willa z kolumnadą i nietypową, okrągłą wieżą zwieńczoną monopterosem. Kolumnada, nadająca asymetrycznej budowli akcent horyzontalny, przywodzi na myśl Casino Schinkla przy pałacu Glienicke. Natomiast okrągła wieża z belwederem tworzy akcent wertykalny. Do pałacu prowadzą schody wiodące przez portyk i pawilon w formie świątyni antycznej. 
Park Lindstedt.
Park wokół pałacu (2 ha) został zaprojektowany przez Petera Josepha Lennégo, który stworzył sieć ścieżek obsadzonych drzewami wśród łąk pomiędzy stawem "Düsterer Teich" na północy a rzadkim lasem "Katharinenholz" przy parku Sanssouci. W 1858 Lenné zaproponował plan symetrycznego ogrodu w najbliższym sąsiedztwie pałacu, który został zrealizowany przez Gustava Meyera w listopadzie 1859. 

</doc>
<doc id="1413442" url="https://pl.wikipedia.org/wiki?curid=1413442" title="Palau na Letnich Igrzyskach Olimpijskich 2004">
Palau na Letnich Igrzyskach Olimpijskich 2004

Reprezentacja Palau na Letnich Igrzyskach Olimpijskich 2004 w Atenach liczyła cztery osoby (dwóch mężczyzn i dwie kobiety).
Wyniki.
Lekkoatletyka.
100 m kobiet.
Ngerak Florencio zajęła 7. miejsce w swoim biegu eliminacyjnym z czasem 12,76 s, co było jej nowym rekordem życiowym. Wygrała Białorusinka Julija Nieściarenka
200 m mężczyzn.
Russel Roman z czasem 24,89 s zajął ostatnie miejsce w swoim biegu eliminacyjnym. Zwyciężył Amerykanin Shawn Crawford
Pływanie.
50 m stylem dowolnym kobiet.
Zaledwie 15-letnia Evelyn Otto wystartowała w wyścigu na 50 metrów stylem dowolnym. W swoim starcie osiągnęła czas 33,04 s, co dało jej szóste miejsce w swoim wyścigu (na osiem zawodniczek) i 70. miejsce wśród 73 pływaczek sklasyfikowanych w eliminacjach. Wygrała Holenderka Inge de Bruijn.
Zapasy.
kategoria wagowa do 96 kg.
John Tarkong Jr zajął w stawce 21 zawodników przedostatnie miejsce, przegrywając z Kirgizem Gienadijem Chaidze i Bułgarem Kalojanem Dinczewem. Wygrał Egipcjanin Karam Ibrahim.

</doc>
<doc id="1413454" url="https://pl.wikipedia.org/wiki?curid=1413454" title="Adrienne Lecouvreur (dramat)">
Adrienne Lecouvreur (dramat)

Adrienne Lecouvreur – tragedia autorstwa Eugène'a Scribe'a i Ernesta Legouvégo. Utwór ten powstał w 1849.
Jest to sztuka teatralna, której główną bohaterką jest francuska aktorka żyjąca na przełomie XVII i XVIII wieku - Adrienne Lecouvreur, ceniona za to, że odstąpiła od pompatycznego deklamowania tekstów i skłoniła się ku aktorstwu cechującemu się przede wszystkim naturalną prostotą. (Zobacz więcej o samej postaci w artykule o aktorce).
Sztuka ta odznacza się dynamiczną, zwartą akcją, w której dominują jej nieoczekiwane zwroty i zawiłe intrygi. Na pierwszy plan wysuwają się uczucia (m.in. romans aktorki z Maurycym Saskim), a w tle pojawiają się wydarzenia polityczne. Bardzo dobrze oddany został klimat prezentowanej epoki.
Na podstawie francuskiej sztuki powstało też libretto opery "Adriana Lecouvreur". Jego autorem jest Arturo Colautti. Muzykę do opery napisał Francesco Cilea.
Realizacje teatralne w Polsce.
"Krakowska widownia jeszcze nigdy nie fetowała tak żadnej aktorki, jak Modrzejewską na premierze Adrianny" (2 V 1867 r.) cytat z książki (str. 62) Modrzejewska życie w odsłonach-Józef Szczublewski wyd. Fortuna i Fatum, Warszawa 2009.
Dla potrzeb Teatru Telewizji wyreżyserowania tej sztuki podjął się Mariusz Treliński. Główną rolę powierzył Danucie Stence. Ponadto w spektaklu wystąpili m.in.: Jan Frycz, Krystyna Janda, Jan Peszek, Magdalena Cielecka, Janusz Gajos.
Operę "Adriana Lecouvreur" w 2004 roku wyreżyserował w łódzkim Teatrze Wielkim Tomasz Konina. W roli tytułowej występowały kolejno Monika Cichocka, Anna Cymmerman oraz Danuta Dudzińska-Wieczorek.

</doc>
<doc id="1413455" url="https://pl.wikipedia.org/wiki?curid=1413455" title="Konstantyn Laskarys">
Konstantyn Laskarys

Konstantyn Laskarys (ur. ok. 1170) – cesarz bizantyjski w 1204.
Był bratem Teodora Laskarysa. 12 kwietnia 1204 krzyżowcy wdarli się do Konstantynopola. W nocy z 12 na 13 kwietnia arystokraci bizantyjscy zebrani w kościele Hagia Sofia wybrali na cesarza jednego z braci Laskarysów, zapewne Konstantyna, który jednak z uwagi na brak możliwości obrony stolicy zwrócił insygnia patriarsze Janowi Kamaterosowi i uciekł z miasta. Następnie dowodził wojskami swojego brata Teodora. 19 marca 1205 poniósł klęskę pod Adramittą.

</doc>
<doc id="1413457" url="https://pl.wikipedia.org/wiki?curid=1413457" title="Eliseo Rivero">
Eliseo Rivero



</doc>
<doc id="1413459" url="https://pl.wikipedia.org/wiki?curid=1413459" title="Pietro Duodo">
Pietro Duodo

Pietro Duodo – poseł wenecki do króla polskiego Zygmunta II.
Napisał pamiętnik o Polsce: "„Zdanie sprawy JW. Pietro Duodo przed senatem weneckim, za powrotem jego z poselstwa do Najjaśniejszego Króla JMCI Polskiego w roku 1592”". Mówi o tym Niemcewicz w dziele „Zbiór pamiętników”.

</doc>
<doc id="1413460" url="https://pl.wikipedia.org/wiki?curid=1413460" title="Wupatki National Monument">
Wupatki National Monument

Wupatki National Monument – amerykański pomnik narodowy, znajdujący się w stanie Arizona, na terenie hrabstwa Coconino. Na jego obszarze znajdują się ruiny indiańskiej osady wybudowanej w XI wieku.
Park został ustanowiony decyzją prezydenta Calvina Coolidge'a 9 grudnia 1924 roku i obecnie zajmuje powierzchnię 143,35 km². Podobnie jak większość pomników narodowych zarządzany jest przez National Park Service.

</doc>
<doc id="1413462" url="https://pl.wikipedia.org/wiki?curid=1413462" title="Maszyna drążąca">
Maszyna drążąca

Maszyna drążąca tunel, TBM, tunelownica (, ) – maszyna służąca do drążenia tuneli. Używana przede wszystkim w twardym, skalistym podłożu. Jakkolwiek stosuje się ją również w kruchych niestabilnych gruntach pozbawionych wód podskórnych lub głębinowych.
Maszyny drążące są przewidziane do wytrzymania nacisku rzędu 300−500 MPa.
Stosowane mogą być w spękanych i niestabilnych skałach, także przy dużym stopniu ich nawodnienia.
W wyniku drążenia powstaje wyrobisko podziemne o cylindrycznym kształcie.
Tunelownice wyposażone są w wodoszczelne osłony tarczy, głowicy skrawającej (tarczy) oraz tyłu. Średnica tarczy jest uzależniona od indywidualnych potrzeb (czyli koniecznej szerokości tunelu). Rekordową średnicę 19,25 metra osiągnie tarcza użyta przy budowie tunelu pod rzeką Newą w Petersburgu.
Maszyna, której użyto przy budowie centralnego odcinka II linii metra warszawskiego, miała tarczę o średnicy 6,27 m, długość 97 m oraz masę całkowitą 615 t.
Maszyna, która drążyła tunele pod Martwą Wisłą w Gdańsku, posiadała tarczę o średnicy 12,6 m, miała 91 m długości, i ważyła 2200 t.
Maszyna, która drążyła Tunel pod Świną w Świnoujściu, posiadała tarczę o średnicy 13,46 m, miała 101 m długości i ważyła 2740 t.
Europejskim producentem tunelownic jest niemieckie przedsiębiorstwo Herrenknecht ze Schwanau.

</doc>
<doc id="1413468" url="https://pl.wikipedia.org/wiki?curid=1413468" title="Darin Zanyar">
Darin Zanyar



</doc>
<doc id="1413469" url="https://pl.wikipedia.org/wiki?curid=1413469" title="Sunset Crater Volcano National Monument">
Sunset Crater Volcano National Monument

Sunset Crater Volcano National Monument – amerykański pomnik narodowy, w stanie Arizona. Obejmuje on Krater Zachodzącego Słońca (), którego ostatnia erupcja miała miejsce około 1070 roku, wraz z okolicami. Powierzchnia pomnika wynosi 12,30 km².
Obszar został objęty ochroną jako Sunset Crater National Monument decyzją prezydenta Herberta Hoovera z 26 maja 1930 roku. Obecną nazwę pomnik otrzymał 16 listopada 1990 roku. Podobnie jak większość pomników narodowych zarządzany jest przez National Park Service.

</doc>
<doc id="1413471" url="https://pl.wikipedia.org/wiki?curid=1413471" title="Sunset Crater">
Sunset Crater



</doc>
<doc id="1413472" url="https://pl.wikipedia.org/wiki?curid=1413472" title="Eliséo Roque Rivero">
Eliséo Roque Rivero



</doc>
<doc id="1413474" url="https://pl.wikipedia.org/wiki?curid=1413474" title="Kokornakowiec">
Kokornakowiec



</doc>
<doc id="1413478" url="https://pl.wikipedia.org/wiki?curid=1413478" title="Adwokat i róże">
Adwokat i róże

Adwokat i róże – komedia składająca się z 3 aktów autorstwa Jerzego Szaniawskiego z 1929. Jeden z najwybitniejszych dramatów dwudziestolecia międzywojennego. Szaniawski za ten dramat został nagrodzony Państwową Nagrodą Literacką w 1930.
Opis fabuły.
Głównym bohaterem utworu jest zgorzkniały mecenas Wilcher, który obecnie – na emeryturze – zajął się hodowlą róż. Od dziesięciu już lat nie pracuje w zawodzie, który przyniósł mu sławę, a teraz poświęca się nowej pasji. Wyhodował różę, którą nazwał imieniem swojej żony Doroty i za którą zdobył nagrodę. Z czasem jednak miłość do żony przygasła.
Wilcher podejrzewa, że ktoś w jego ogrodzie kradnie róże. Podczas zasadzki złodziej zostaje aresztowany, a jeden z funkcjonariuszy zostaje ciężko ranny. Niedługo później do mecenasa przychodzi jego dawna klientka, obecnie dystyngowana dama, która jest matką schwytanego złodzieja i prosi swojego adwokata, by pomógł jej synowi. Wilcher ma dylemat moralny. Po pierwsze, podejrzewa, że domniemany złodziej może być w rzeczywistości kochankiem jego żony, który się do niej zakradał, a po drugie, aresztowany jest posądzany o popełnienie przestępstwa na posesji adwokata. Chociaż Wilcher jest doświadczonym prawnikiem, dopiero sytuacja, w jakiej się obecnie znalazł, będzie dla niego życiowym egzaminem.
Tak jak w innych utworach Szaniawskiego bohaterowie ukazani są w filozoficznej zadumie.

</doc>
<doc id="1413479" url="https://pl.wikipedia.org/wiki?curid=1413479" title="Pobijak">
Pobijak

Pobijak - młotek z dużym drewnianym obuchem. Służy do pobijania dłuta ręcznego podczas dłutowania (dłubania) w drewnie otworów, rowków, wrębów i gniazd. 
Pobijak typowo rzeźbiarski (bijak) wykonany jest z jednego walcowatego kawałka drewna z wyciętym trzonkiem. Przy długotrwałym pobijaniu dłuta nie następuje obluzowywanie się trzonka.
Inne nazwy: Knypel (z niem. "Knüpfel"), pucka. 

</doc>
<doc id="1413480" url="https://pl.wikipedia.org/wiki?curid=1413480" title="Dekanaty Kościoła prawosławnego w Polsce">
Dekanaty Kościoła prawosławnego w Polsce

Obecnie w Polsce w 6 prawosławnych diecezjach (eparchiach) istnieje 28 dekanatów.
Spis dekanatów.
Poniższa lista zawiera wykaz polskich dekanatów ułożonych w kolejności alfabetycznej.

</doc>
<doc id="1413482" url="https://pl.wikipedia.org/wiki?curid=1413482" title="Live at the Montreux Jazz Festival">
Live at the Montreux Jazz Festival

Live at the Montreux Jazz Festival – koncertowe DVD amerykańskiego muzyka Raya Charlesa, wydane w 2002 roku. Przedstawia ono występ Charlesa w ramach festiwalu Montreux Jazz Festival, który miał miejsce w 1997 roku. Na DVD prócz takich hitów muzyka, jak m.in. „Busted”, „What’d I Say”, „I Can’t Stop Loving You” oraz „Georgia on My Mind”, znalazła się swingowa wersja instrumentalnego utworu „Scotia Blues” Oscara Petersona, a także bardzo funkowa piosenka „Watch Them Dogs”.
Materiał bonusowy "Live at the Montreux Jazz Festival" stanowi biografia Charlesa wraz z linią czasu. Jednak najciekawszym dodatkiem do DVD jest ścieżka z głosem muzyka. Opowiada on wiele anegdot z przeszłości oraz obszernie wypowiada się na temat poszczególnych piosenek swojego autorstwa.
Ten sam koncert ukazał się również na DVD "Live at Montreux 1997" w 2006 roku.

</doc>
<doc id="1413484" url="https://pl.wikipedia.org/wiki?curid=1413484" title="Organ Pipe Cactus National Monument">
Organ Pipe Cactus National Monument

Organ Pipe Cactus National Monument to amerykański pomnik narodowy, znajdujący się w stanie Arizona. Jest on jedynym obszarem naturalnego występowania kaktusów z gatunku "Stenocereus thurberi" na terenie Stanów Zjednoczonych. Powierzchnia parku wynosi 1 338,25 km².
Pomnik został ustanowiony przez prezydenta Franklina Delano Roosevelta decyzją z 13 kwietnia 1937 roku. W 1976 roku ustanowiono na jego obszarze rezerwat biosfery UNESCO. Jak wiele innych pomników narodowych zarządzany jest przez National Park Service.

</doc>
<doc id="1413485" url="https://pl.wikipedia.org/wiki?curid=1413485" title="Cacibupteryx">
Cacibupteryx

Kacibupteryks ("Cacibupteryx") – rodzaj późnojurajskiego pterozaura zaliczanego do Rhamphorhynchidae, odkrytego w Pinar del Río na Kubie. Długość czaszki 16-17cm.

</doc>
<doc id="1413486" url="https://pl.wikipedia.org/wiki?curid=1413486" title="Dagmar Havlová">
Dagmar Havlová

Dagmar Havlová (z domu Veškrnová) (ur. 22 marca 1953 w Brnie) – czeska aktorka teatralna, filmowa i telewizyjna. Była małżonką prezydenta kraju Václava Havla.
Życiorys.
W 1971 skończyła średnią szkołę muzyczną w Brnie, a w 1975 Akademię Sztuk Muzycznych im. Janáčka w Brnie. Występowała w praskich teatrach: "im. Jiřího Wolkera" i "Na Vinohradech". Wśród jej najlepszych i najczęściej nagradzanych ról z tamtego czasu są: Joanna w "Skowronku" Anouilha, Katarzyna w "Poskromieniu złośnicy" Shakespeare’a, Lady Macbett w "Mackbetcie" Ionesco. Docenione role stworzyła też w "Krystynie" Strindberga, "Chwili prawdy" Horovitza i "Wiśniowym sadzie" Czechowa.
4 stycznia 1997 wyszła za mąż za ówczesnego prezydenta Czeskiej Republiki Václava Havla. Po ślubie przerwała karierę aktorską i pełniła obowiązki pierwszej damy. Zajęła się też intensywnie pracą w organizacji charytatywnej WIZJA 97.
Do aktorstwa wróciła po zakończeniu prezydentury przez Václava Havla. W 2005, po jedenastoletniej przerwie, z dużym powodzeniem powróciła na scenę rolą w dramacie Israela Horovitza "Chwila prawdy". Jej kolejna rola, Raniewskiej w "Wiśniowym sadzie" w teatrze "Na Vinohradech", spotkała się z dużym uznaniem widzów i recenzentów i została kilkakrotnie nagrodzona. Przed kamerę wróciła w 2008 roku. Zagrała rolę Klary w telewizyjnym filmie "Kanadyjska noc". W marcu 2009 wszedł na ekrany kin nowy czeski film "Normal", w którym Dagmar Havlová zagrała jedną z głównych ról, żonę seryjnego zabójcy, Marię Kurtenovą.
Zagrała w 50 filmach i ponad 200 produkcjach telewizyjnych. Za swoje role otrzymała wiele nagród za najlepszą kreację aktorską i kilkakrotnie została uznana za najpopularniejszą aktorkę.
Prócz pracy aktorskiej Dagmar Havlová prowadzi nadal działalność charytatywną poprzez swoją fundację. Fundacja „WIZJA 97” została założona w 1997 roku przez Václava Havla i Dagmar Havlovą. Pomaga ludziom w ciężkich sytuacjach życiowych: starszym, chorym, niepełnosprawnym, upośledzonym oraz dzieciom z Czeczenii. Funduje stypendia dla studentów uczących się za granicą. Prowadzi program zapobiegania chorobom nowotworowym. Fundacja odrestaurowała też budynek starego praskiego kościoła z 927 roku. Pražská Křižovatka stała się jednym z centrów kulturalnych Pragi, miejscem, gdzie odbywają się wystawy, koncerty, przedstawienia, happeningi. Ideą przewodnią Pražskiej Křižovatki jest zachowanie szacunku dla międzykulturowej różnorodności dzisiejszego świata. Jest miejscem spotkań i dyskusji ludzi różnych wiar i kultur, miejscem dialogu o stanie dzisiejszego świata i grożących mu niebezpieczeństw, ale też o jego przyszłości i wiązanych z nią nadziejach. Od 1999 roku fundacja przyznaje swoją nagrodę. Wyróżniani są nią ludzie, którzy swoimi dokonaniami przekraczają ramy naukowego poznania, przyczyniają się do rozumienia nauki jako integralnej części dzisiejszej kultury, oraz w nieszablonowy sposób zajmują się podstawowymi pytaniami o ludzką egzystencję, poznanie, byt. Nagroda przyznawana jest co roku 5 października, w dniu urodzin Václava Havla. Wśród jej laureatów jest również Polak – Zygmunt Bauman.
Z pierwszego małżeństwa ma córkę Ninę (ur. 1976).

</doc>
<doc id="1413489" url="https://pl.wikipedia.org/wiki?curid=1413489" title="Vaclav Kadlec">
Vaclav Kadlec



</doc>
<doc id="1413496" url="https://pl.wikipedia.org/wiki?curid=1413496" title="Tunel kolejowy Świętego Gotarda">
Tunel kolejowy Świętego Gotarda

Tunel kolejowy Świętego Gotarda – obiekt inżynieryjny położony w Alpach Szwajcarskich, łączący przez Przełęcz Świętego Gotarda miasto Göschenen z Airolo. Budowa liczącego 15 km tunelu rozpoczęła się w 1871 by dobiec końca w 1881 roku. Nadzór nad budową sprawował szwajcarski inżynier Louis Favre, który w 1879 zmarł tragicznie na atak serca wewnątrz tunelu. 
Budowa na owe czasy trwała powoli z powodu trudności finansowych, technicznych i geologicznych. Prace nad budową doprowadziły do śmierci około 200 pracowników (dokładna liczba nie jest znana) głównie z powodu zranień podczas eksplozji przeprowadzanych wewnątrz tunelu. Tunel był bowiem konstruowany metodą wysadzania mas skalnych.
Po otwarciu, tunel był częścią trasy kolei Gotthardbahn, łączącej Lucernę z Chiasso. W 1920 na trasę wyjechały pierwsze pociągi elektryczne. Obecnie w pobliżu znajduje się tunel drogowy Świętego Gotarda, a także długi na ponad 50 km tunel bazowy Świętego Gotarda oddany do użytku 1 czerwca 2016 r.

</doc>
<doc id="1413497" url="https://pl.wikipedia.org/wiki?curid=1413497" title="Marszałku, tu jesteśmy">
Marszałku, tu jesteśmy



</doc>
<doc id="1413498" url="https://pl.wikipedia.org/wiki?curid=1413498" title="Marechal, nous voila !">
Marechal, nous voila !



</doc>
<doc id="1413499" url="https://pl.wikipedia.org/wiki?curid=1413499" title="Live - Uzivo">
Live - Uzivo



</doc>
<doc id="1413500" url="https://pl.wikipedia.org/wiki?curid=1413500" title="Francois Debeauvais">
Francois Debeauvais



</doc>
<doc id="1413503" url="https://pl.wikipedia.org/wiki?curid=1413503" title="Nikola Poplasen">
Nikola Poplasen



</doc>
<doc id="1413504" url="https://pl.wikipedia.org/wiki?curid=1413504" title="Jozy Altidore">
Jozy Altidore

Jozy Altidore, właśc. Josmer Volmy Altidore (ur. 6 listopada 1989 w Livingston, New Jersey) – amerykański piłkarz, występujący na pozycji napastnika w amerykańskim klubie New England Revolution.
Kariera klubowa.
Altidore swoją karierę rozpoczynał w Major League Soccer w barwach New York Red Bulls, gdzie został wybrany do SuperDraftu w 2006 roku. W sierpniu 2006 Altidore zadebiutował w meczu z DC United. Altidore pobił kilka rekordów podczas swojego pobytu w Nowym Jorku, stając się najmłodszym debiutantem w play-offach MLS, a także najmłodszym strzelcem. Pierwszy raz strzelił bramkę w rozgrywkach play-off w wieku 16 lat i 337 dni.
Następnie Amerykanin przeszedł do Villarrealu za kwotę 10 milionów dolarów, najwięcej w całej historii MLS. Stał się pierwszym piłkarzem ze Stanów Zjednoczonych, który strzelił bramkę w lidze hiszpańskiej. W listopadzie 2008 roku pokonał bramkarza Athletic Bilbao. W styczniu 2009 roku został wypożyczony do Xerez CD. Doznał jednak kontuzji palca i nie zadebiutował w tym zespole.
6 sierpnia 2009 roku Altidore ponownie został wypożyczony. Trafił na cały sezon do angielskiego Hull City. Wcześniej zainteresowani nim był Fulham oraz Everton. W nowym klubie zadebiutował 22 sierpnia w meczu z Botlonem Wanderers, kiedy to zmienił w 60. minucie Craiga Fagana. W sezonie 2009/2010 Altidore rozegrał 28 ligowych spotkań i strzelił jedną bramkę, po czym powrócił do Villarealu.
W 2011 roku Altidore został wypożyczony do Bursasporu. Pierwszego gola dla nowego zespołu strzelił 8 kwietnia w przegranym na własnym stadionie meczu 2:3 z Antalyaspor. Jozy wpisał się na listę strzelców w 45 minucie, wyprowadzając Bursaspor na prowadzenie. W latach 2011–2013 grał w AZ Alkmaar, a w latach 2013–2015 w Sunderlandzie. W 2015 trafił do Toronto FC.
Kariera reprezentacyjna.
W reprezentacji zadebiutował w meczu z Republiką Południowej Afryki 17 listopada 2007 roku. 6 lutego 2008 roku w spotkaniu z Meksykiem strzelił natomiast pierwszą bramkę w kadrze. 1 kwietnia 2009 roku w wygranym przez USA meczu przeciwko reprezentacji Trynidadu i Tobago 3:0 Altidore strzelił wszystkie gole, tym samym stał się najmłodszym zdobywcą hat-tricka w historii reprezentacji USA. W roku 2009 brał udział także w Pucharze Konfederacji w Republice Południowej Afryki. Jego kraj dotarł do finału a on sam zdobył bramkę w półfinałowym meczu z Hiszpanią.
Życie prywatne.
Rodzice Altidore, Joseph oraz Gisele pochodzą z Haiti. Jako dziecko wraz z rodziną przeprowadził się do Boca Rator. Ma jednego brata, Janaka oraz dwie siostry, Sadię oraz Lindsay. Sadia gra w piłkę nożną w East Carolina University. Jego partnerką życiową jest znana tenisistka Sloane Stephens.

</doc>
<doc id="1413510" url="https://pl.wikipedia.org/wiki?curid=1413510" title="Rainiseheno">
Rainiseheno

Rainiseheno (zm. I poł. XIX w.) – malgaski polityk, kochanek Ranavalony I Okrutnej. Wraz z braćmi, Rainiharo i Rainijohary, stanął na czele spisku środowisk konserwatywnych na dworze, który doprowadził do obalenia premiera Andrianmihai. 
Po przewrocie objął jedno z naczelnych stanowisk sądowniczych. Niedługo potem zmarł. 

</doc>
<doc id="1413515" url="https://pl.wikipedia.org/wiki?curid=1413515" title="Max von Schlebrügge">
Max von Schlebrügge

Max Walter Sebastian von Schlebrügge (ur. 1 lutego 1977 w Sztokholmie) – szwedzki piłkarz występujący na pozycji obrońcy. 
Kariera klubowa.
Von Schlebrügge seniorską karierę rozpoczynał w 1996 roku w pierwszoligowym klubie AIK Fotboll. W jego barwach zagrał jeden raz. W tym samym roku rozpoczął studia na amerykańskiej uczelni Florida Atlantic University, gdzie reprezentował barwy tamtejszej drużyny piłkarskiej Florida Atlantic Owls.
W 1998 roku wrócił do Szwecji, gdzie został graczem drugoligowego IF Brommapojkarna. Występował tam przez 4 sezony. W 2002 roku przeszedł do mistrza Szwecji, Hammarby IF. W 2003 roku wywalczył z zespołem wicemistrzostwo Szwecji. Przez 5 sezonów w barwach Hammarby rozegrał 101 spotkań i zdobył 8 bramek.
W 2007 roku von Schlebrügge podpisał kontrakt z belgijskim Anderlechtem. W Eerste klasse zadebiutował 11 marca 2007 roku w zremisowanym 1:1 pojedynku z KRC Genk. W tym samym roku zdobył z klubem mistrzostwo Belgii oraz Superpuchar Belgii.
Na początku 2008 roku von Schlebrügge opuścił Belgię i przeniósł się do duńskiego Brøndby IF. W Superligaen pierwszy mecz zaliczył 16 marca 2008 roku przeciwko Randers FC (3:1). W tym samym roku zdobył z zespołem Puchar Danii. Na początku 2012 roku wrócił do Hammarby IF, grającego teraz w drugiej lidze.
Kariera reprezentacyjna.
W reprezentacji Szwecji von Schlebrügge zadebiutował 18 listopada 2003 roku w przegranym 0:1 towarzyskim meczu z Egiptem. W latach 2003–2009 w drużynie narodowej rozegrał 10 spotkań.

</doc>
<doc id="1413517" url="https://pl.wikipedia.org/wiki?curid=1413517" title="Budynek parlamentu w Oslo">
Budynek parlamentu w Oslo

Budynek parlamentu w Oslo (Stortingsbygningen) – neoromański gmach mieszczący się w centrum miasta, przy Karl Johans gate, głównej ulicy handlowej i turystycznej norweskiej stolicy. Mieści się w nim jednoizbowy parlament Norwegii ("Storting") oraz część biur rządowych.
Od strony zachodniej do budynku przylega Stortingsplass z niewielkim parkiem.
Obiekt jest udostępniony do zwiedzania dla turystów. Jest ono bezpłatne i odbywa się wyłącznie w grupach z przewodnikiem.
Historia.
Pierwsze Zgromadzenie Konstytucyjne w Norwegii zebrało się w 1814 w Eidsvoll, w posiadłości Carstena Ankera, przemysłowca i polityka. Uchwalona wówczas Konstytucja Norwegii powołała parlament, jako władzę ustawodawczą Królestwa. Miejscem zebrań od 1814 do 1854 była szkoła katedralna w ówczesnej Christianii ("Katedralskolens") na rogu dzisiejszych ulic Tollbodgaten i Dronningens gate. Obecnie w tym miejscu jest budynek głównej poczty, a stara szkoła została przeniesiona w 1914 do Muzeum Ludowego na półwyspie Bygdøy.
W latach 1854-1866 posłowie zbierali się w sali bankietowej stołecznego uniwersytetu, gdzie było więcej miejsca, lecz już w 1854 rząd norweski w Sztokholmie (gdzie rezydował wspólny szwedzko-norweski monarcha) podjął decyzję o konieczności wybudowania nowego budynku, całkowicie przeznaczonego na potrzeby Stortingu. Ostatecznie w 1860 w wyniku głosowania (59 głosów przeciwko 47) wybrano projekt Emila Victora Langleta, architekta szwedzkiego. Nowy budynek miał być neorenesansowy, łączący włoskie i skandynawskie tradycje.
Budowę zakończono po pięciu i pół roku – uroczyste otwarcie nastąpiło 5 marca 1866. Już wkrótce obiekt okazał się za ciasny i dokonano przebudowy, łącząc podzielone dwie części Stortingu. W czasie niemieckiej okupacji Norwegii (1940-1945) w budynku parlamentu mieściła się kwatera komisarza Rzeszy Josefa Terbovena.
Kolejna rozbudowa nastąpiła w latach 50. XX wieku – architekt Nils Holter wygrał konkurs rozpisany przez parlamentarzystów i od strony ulicy Akersgaten powstała modernistyczna, czteropiętrowa dobudówka.
W ostatnich dziesięcioleciach na potrzeby parlamentu wykupiono kilka innych budynków w Oslo, gdzie znajdują się m.in. biura i sale konferencyjne.
Wnętrza.
Główne posiedzenia parlamentu mają miejsce w "Stortingssalen" ("Sali Stortingu"). Sala ma kształt amfiteatru z galerią dla widzów pod oknami. W centralnym miejscu znajdują się dwie mównice oraz podest z fotelem prezydenta parlamentu. Na ścianie za podestem, pod herbem Norwegii, umieszczono płótno Oscara Wergelanda z 1885, przedstawiające uchwalenie konstytucji w Eidsvoll w 1814. W "Storingssalen" odbywają się także uroczyste sesje parlamentarne z udziałem króla – podest prezydenta jest wówczas wynoszony, a w jego miejscu znajduje się tron.
Druga istotna sala parlamentu to "Lagtingssalen", będąca mniejszą kopią głównej sali posiedzeń, w której na prace zbiera się Lagting, czyli czwarta część posłów. Lagtingssalen jest mniej zdobiona niż sala główna.
Jedną z najbardziej interesujących sal jest "Eidsvollsgalleriet", którą zdobią portrety 18 uczestników Konstytuanty z 1814.

</doc>
<doc id="1413518" url="https://pl.wikipedia.org/wiki?curid=1413518" title="Agnes (sztuka)">
Agnes (sztuka)

Agnes – współczesna francuska sztuka teatralna napisana przez pisarkę i aktorkę Catherine Anne w roku 1993. Tematem utworu jest problem seksualnego molestowania dzieci.
Opis fabuły.
Agnes przeżyła koszmar. Przez cztery lata ojciec znęcał się nad nią i gwałcił. Kiedy matka chciała odejść od męża, by nie krzywdził dziecka, on je porwał, torturował i próbował zabić. W końcu udało się doprowadzić do oskarżenia oprawcy, jednak sprawa sądowa była dla dziewczynki kolejną torturą.
W dorosłym życiu Agnes rozpoczęła studia prawnicze. Jest samotna, nie potrafi ułożyć sobie życia, nie czuje się dobrze w związku z mężczyzną. Pragnie znaleźć dowód swojej niewinności. Ucieka do Paryża i stacza się. Przeżywa wiele tragicznych chwil. W końcu chce już tylko jednego – odegrać się na ojcu. Prowadząc niebezpieczny tryb życia, niemal umiera. Przypomina sobie wtedy jednak swą zmarłą babcię i to dodaje jej sił, by spróbować się podnieść (we śnie babcia zachęca ją, żeby żyła). Kiedy Agnes staje na nogi, kończy studia i zostaje cenionym adwokatem. Poznaje też Pierre'a, który zakochuje się w dziewczynie. To właśnie jemu Agnes może opowiedzieć historię swojego życia i w ten sposób rozprawić się z koszmarnymi wspomnieniami.

</doc>
<doc id="1413524" url="https://pl.wikipedia.org/wiki?curid=1413524" title="Mengeringhausen">
Mengeringhausen

Mengeringhausen — dzielnica niemieckiego miasta uzdrowiskowego Bad Arolsen, w kraju związkowym Hesja, w rejencji Kassel, w powiecie Waldeck-Frankenburg. Liczba mieszkańców wynosi 3282. 
Historia.
Pierwsza historyczna wzmianka o "Stadt Mengeringhausen" pochodzi z 1234. Należał do księstwa Waldeck (później Waldeck-Pyrmont). W latach 1689–1728 Mengeringhausen był siedzibą kanclerzy księstwa. 
W 1974 Mengeringhausen w ramach reformy administracyjnej zostało wcielone do miasta Bad Arolsen, i stało się jego dzielnicą. 
W dzielnicy urodził się Philipp Nicolai (1556-1608, pisarz i teolog luterański).

</doc>
<doc id="1413525" url="https://pl.wikipedia.org/wiki?curid=1413525" title="Parczew (stacja kolejowa)">
Parczew (stacja kolejowa)

Parczew – stacja kolejowa na terenie Parczewa, uruchomiona w 2013 roku po kilkunastoletnim okresie zamknięcia.
W roku 2017 stacja obsługiwała 100–149 pasażerów na dobę.
30 września 2013 wznowiono połączenia między Lublinem a Parczewem. Zatrzymują się na tej stacji pociągi TLK oraz REGIO do Lublina.

</doc>
<doc id="1413528" url="https://pl.wikipedia.org/wiki?curid=1413528" title="Genius of Soul Live">
Genius of Soul Live

Genius of Soul Live – koncertowy album amerykańskiego muzyka Raya Charlesa, wydany w 2002 roku. Znajdują się na nim jedne z największych hitów Charlesa, w tym m.in. "What'd I Say", "Georgia on My Mind" oraz "Hallelujah, I Love Her So".

</doc>
<doc id="1413541" url="https://pl.wikipedia.org/wiki?curid=1413541" title="Timor Wschodni na Letnich Igrzyskach Olimpijskich">
Timor Wschodni na Letnich Igrzyskach Olimpijskich



</doc>
<doc id="1413544" url="https://pl.wikipedia.org/wiki?curid=1413544" title="(12620) Simaqian">
(12620) Simaqian

(12620) Simaqian – planetoida z pasa głównego asteroid okrążająca Słońce w ciągu 5 lat i 172 dni w średniej odległości 3,1 j.a. Została odkryta 24 września 1960 roku w Palomar przez Cornelisa van Houtena, Ingrid van Houten oraz Toma Gehrelsa. Nazwa planetoidy pochodzi od Sima Qiana (145 p.n.e. – 86 p.n.e.), nadwornego historyka i astrologa chińskiego cesarza Wudi. Przed nadaniem nazwy planetoida nosiła oznaczenie tymczasowe (12620) 6335 P-L.

</doc>
<doc id="1413547" url="https://pl.wikipedia.org/wiki?curid=1413547" title="Monaster Zaśnięcia Matki Bożej (Krym)">
Monaster Zaśnięcia Matki Bożej (Krym)

Monaster Zaśnięcia Matki Bożej – klasztor Zaśnięcia Matki Bożej (ukr. "Успенський печерний монастир") w pobliżu Czufut-Kale na Krymie.
Położenie.
Monastyr leży na południu Półwyspu Krymskiego, w połowie drogi pomiędzy Symferopolem a Sewastopolem. Został wydrążony w skalistym zboczu wąwozu w Górach Krymskich.
Historia.
Czasy Rusi Kijowskiej.
Najprawdopodobniej klasztor zaczęli wykuwać w skałach, pod koniec VIII w., greccy mnisi chrześcijańscy uciekający z Bizancjum przed prześladowaniami ikonoduli.
Czasy panowania Tatarów.
Po podbiciu Krymu przez Tatarów w XIII wieku, klasztor nie został zlikwidowany (jak wiele innych świątyń chrześcijańskich). Ikonę Zaśnięcia Najświętszej Maryi Panny z monastyru adorował nawet rezydujący w pobliskim Bakczysaraju chan Hadżi Girej. Po przyjęciu przez chana Sahin Gireja zwierzchnictwa Rosji w 1774 sytuacja ludności greckiej na Krymie pogorszyła się.
Czasy panowania Rosji.
W 1778 mnisi, wraz z osadnikami ze wsi leżącej poniżej klasztoru, zostali zmuszeni do przeniesienia się nad Morze Azowskie – zakładając tam dzisiejszy Mariupol. W 1818 w klasztorze odwiedziny złożył car Aleksander I. Następnie w 1850 monastyr został odnowiony jako rosyjski, z cerkwią prawosławną. Dobudowano wówczas kolejne cerkwie (łącznie było ich już pięć) i cele.
Podczas wojny krymskiej, w trakcie obrony Sewastopola przed Turkami w latach 1854–1855, urządzono w nim szpital dla oficerów armii rosyjskiej.
Czasy komunistycznej Rosji.
Po rewolucji październikowej klasztor został ograbiony przez bolszewików, wywieziona została wówczas bogata kolekcja pozłacanych ikon. Ostatecznie monastyr zamknięto w 1921.
Podczas II wojny światowej ponownie pomieszczenia zaadaptowane zostały na potrzeby szpitala wojskowego.
Współcześnie.
W 1993 monastyr został zwrócony Cerkwi prawosławnej i znów otwarty jako klasztor męski.
Zwiedzanie.
Monastyr jest jedną z ważniejszych atrakcji turystycznych Krymu. Ponieważ wciąż pełni on rolę klasztoru, do zwiedzania i w celach kultu religijnego udostępniana jest jedynie niewielka część kompleksu z XIV-wieczną cerkwią wykutą w całości w skale.
Monastyr jest też ważnym dla prawosławnych wiernych, miejscem pielgrzymowania.

</doc>
<doc id="1413548" url="https://pl.wikipedia.org/wiki?curid=1413548" title="Francis Davis Millet">
Francis Davis Millet

Francis Davis Millet (ur. 3 listopada 1846, zm. 15 kwietnia 1912) – amerykański malarz, ilustrator, pisarz i dziennikarz.
Urodził się w Mattapoisett, Massachusetts), w czasie wojny secesyjnej był doboszem w wojskach Unii. Ukończył Harvard College, uzyskując dyplom z literatury w 1869. Dwa lata później (w 1871) wstąpił do Królewskiej Akademii Sztuk Pięknych w Antwerpii. W 1875 powrócił do Stanów Zjednoczonych. Był żonaty z Elizabeth Merrill, miał czworo dzieci.
Millet był człowiekiem wszechstronnie uzdolnionym i bardzo aktywnym. Jako malarz dekorował budynki i kościoły w Baltimore i Bostonie. Jego obrazy znajdują się w Metropolitan Museum w Nowym Jorku i Tate Gallery w Londynie. Był członkiem National Academy of Design od 1885, American Water Color Society, Institute of Painters in Oil Colors w Londynie i Society of American Artists (od 1880). Jako dziennikarz współpracował m.in. z Harper's Weekly (od 1898), Daily News (od 1877 do 1878), London Graphic (od 1877 do 1878), New York Herald (od 1877 do 1878), The Times (od 1898). W czasie wojny rosyjsko-tureckiej pracował w charakterze korespondenta wojennego, był dwukrotnie odznaczany przez rząd Rosji. Zginął w katastrofie Titanica, jego ciało zostało odnalezione i pochowane w Bostonie.

</doc>
<doc id="1413550" url="https://pl.wikipedia.org/wiki?curid=1413550" title="Orange Sport">
Orange Sport

Orange Sport – nieistniejący już kanał sportowy należący do Orange Polska.
Historia.
Kanał Orange sport został uruchomiony przez Telekomunikację Polską 8 sierpnia 2008 roku. Od swojego startu dostępny był jedynie na platformach cyfrowych Cyfra+ (do maja 2011 roku) i Telekomunikacji Polskiej w ofercie Neostrada TP z telewizją oraz w usłudze telewizyjnej TP. Początkowo był to płatny kanał telewizyjny, transmitujący rozgrywki piłkarskiej Ekstraklasy. 1 września 2011 roku został połączony z kanałem Orange Sport Info i udostępniony dotychczasowym abonentom kanału Orange Sport Info. Od 1 grudnia 2012 redaktorem naczelnym stacji jest Kacper Sosnowski, który zastąpił pełniącego tę funkcję od startu kanału Janusza Basałaja. 15 września 2014 roku kanał został kupiony przez spółkę RMVC, należącą do Romana Młodkowskiego i Bartosza Wolszczaka. Jednak umowa nie została sfinalizowana, jak planowano, a ponieważ Orange nie przeznaczył żadnych środków dla telewizji, 31 grudnia 2014 z kanału zniknęły wszystkie produkcje własne. W marcu 2015 roku Orange TV usunął kanał z oferty, zaś w lipcu tego roku nie doszło do przejęcia stacji przez spółkę RMVC. W październiku 2016 roku Orange Polska poinformowała o zakończeniu nadawania kanału "Orange Sport" 31 grudnia 2016 roku. Do tej decyzji przyczyniły się malejąca oglądalność, która była przyczyną zakończenia nadawania większości autorskich programów. 13 grudnia 2016 r. KRRiT przychyliła się do wniosku o zamknięcie kanału i uchyliła koncesję na nadawanie. Zgodnie z zapowiedziami Orange sport zakończył nadawanie o północy z 31 grudnia 2016 na 1 stycznia 2017 roku i po zakończeniu ostatniej pozycji programowej przekaz zastąpiono planszą testową nc+.

</doc>
<doc id="1413559" url="https://pl.wikipedia.org/wiki?curid=1413559" title="Bitwa pod Pozzolo">
Bitwa pod Pozzolo

Bitwa pod Pozzolo (znana także jako bitwa nad Mincio) – starcie zbrojne, które odbyło się 25 grudnia 1800 r. Jego wynikiem było trudno odniesione zwycięstwo Francji pod dowództwem gen. Brune nad Austrią dowodzoną przez gen. Bellegarde, w wyniku czego zawarto zawieszenie broni. Po bitwie pod Marengo 14 czerwca 1800 r. Austriacy za wszelką cenę postanowili utrzymać się na linii rzeki Mincio. Francuską Armię Rezerwy po odejściu gen. Bonaparte do Paryża, przejął gen. Brune. W Boże Narodzenie 1800 r. Armia Rezerwy (dowodzona także przez gen. dyw. Monniera i gen. bryg. Carra de Saint-Cyr) zaatakowała pozycje Austriaków i złamała ich obronę linii Mincio. Pokonani Austriacy cofnęli się na wschód, nad rzekę Adyga.

</doc>
<doc id="1413564" url="https://pl.wikipedia.org/wiki?curid=1413564" title="Zamek Poienari">
Zamek Poienari



</doc>
<doc id="1413566" url="https://pl.wikipedia.org/wiki?curid=1413566" title="Ery chińskie">
Ery chińskie

Ery chińskie () – chiński system pomiaru czasu, dzielący panowanie konkretnego władcy na kilkuletnie okresy o różnych nazwach, czyli właśnie ery.
Poszczególnym latom każdej ery nadawano numery poczynając od jednego, yuán (元). Nazwę ery, będącą jednocześnie jej mottem, zatwierdzał sam władca. W polskim piśmiennictwie sinologicznym ery nazywa się też "dewizami panowania". System ten pojawił się za czasów dynastii Han, a za pierwszego władcę, który go użył, jest uważany Wudi. Dzielił on swoje panowanie na ery pięcioletnie, w sumie ustanawiając ich 11. Początkowo cesarz mógł kilkakrotnie zmieniać erę, co nazywało się "gaiyuan", "zmianą początku", w celu pozbycia się "niekorzystnych wpływów" nagromadzonych w danym okresie. Jednak cesarze dynastii Ming i Qing nigdy nie zmieniali nazw okresu swoich rządów i stąd zapisali się w historii właśnie pod nazwami wybranych przez siebie er. Ery odgrywały również ważną rolę przy liczeniu lat. Tradycyjnie liczono je według lat panowania władców, jednak wraz z wprowadzeniem przez Wudi er, liczono je według er panowania konkretnego cesarza. Zatem zamiast pisać jak dotychczas np. "piąty rok panowania cesarza Wu" zaczęto pisać "czwarty rok ery jianyuan [trwała od 140 - 135 p.n.e.] panowania cesarza Wu".
Przyjmowanie dewiz panowania przyjęło się później także w innych krajach Azji Wschodniej. W Chinach system przestał być w zasadzie używany wraz z upadkiem dynastii Qing w 1912 roku. U swego zarania Republika Chińska przyjęła jako swój niezmienny "niánhào" słowo "republika" (民國). Na Tajwanie, który kontynuuje tę tradycję, upływ lat mierzy się - prócz systemu światowego - także tą metodą. W oficjalnych dokumentach rok 2008 jest nazywany "97. Rokiem [Ery] Republiki" (民國九十七年, 民國97年).

</doc>
<doc id="1413567" url="https://pl.wikipedia.org/wiki?curid=1413567" title="Nianhao">
Nianhao



</doc>
<doc id="1413569" url="https://pl.wikipedia.org/wiki?curid=1413569" title="DJ Decks">
DJ Decks

DJ Decks, właściwie Dariusz Działek (ur. 9 października 1976) – polski DJ, producent muzyczny i rugbysta, a także przedsiębiorca. Dariusz Działek znany jest przede wszystkim z występów w zespole hip-hopowym Slums Attack, którego był członkiem w latach 1998–2015. Wraz z zespołem nagrał siedem albumów studyjnych, a także uzyskał nagrodę polskiego przemysłu fonograficznego Fryderyka. Jako producent muzyczny współpracował ponadto m.in. z takimi wykonawcami jak: WWO, Pięć Dwa Dębiec, Fenomen, Medi Top Glon, Onar oraz Kaczor. Gościł także na płytach takich wykonawców jak WSRH, Green Team, a także duetu Słoń i Mikser.
W 2001 roku zajął czwarte miejsce na mistrzostwach Europy DJ-ów Vestax Extravaganza. W 2012 roku został sklasyfikowany na 2. miejscu w rankingu 20 najlepszych polskich producentów hip-hopowych według czasopisma Machina. Poza działalnością artystyczną, w latach 2011–2015 był współwłaścicielem sklepu i marki odzieżowej Terrorym. Prowadzi także studio nagraniowe pod nazwą La Bomba Studio. Dariusz Działek jest także zawodnikiem występującej w ekstraklasie rugby drużyny KS Posnania. Gra na pozycji skrzydłowego.
Żonaty, ma dwie córki.
Życiorys.
Dariusz Działek turntablizmem zainteresował się w 1996 roku za sprawą imprez organizowanych w poznańskim klubie Eskulap. Umiejętności didżejskie rozwijał samodzielnie, stosował wówczas adaptery firmy Unitra. Pierwszy występ publiczny dał już w 1997 roku. Popularność w podziemiu artystycznym zyskał za sprawą ulicznego koncertu na jednym z poznańskich rond. W międzyczasie poznał działającego od 1993 roku rapera Peję, który w 1998 roku zaprosił go do składu Slums Attack. Tego samego roku ukazał się pierwszy mixtape didżeja – "Rapa attack odsłona pierwsza" wydany przez Wschodnie czy Zachodnie?! Prodakszon. Nagrania ukazały się na kasecie magnetofonowej w niewielkim nakładzie. W 1999 roku ukazał się drugi mixtape Działka, zatytułowany "Mixtape Vol. 1", ponownie nakładem Wschodnie czy Zachodnie?! Prodakszon. Didżej posłużył się utworami z repertuaru amerykańskich wykonawców, w tym takich jak: Nas, Snoop Dogg oraz Eminem. Tego samego roku do sprzedaży trafił pierwszy album Slums Attack z udziałem Działka pt. "Całkiem nowe oblicze".
Trzeci mixtape producenta pt. "Mixtape Vol. 2" ukazał się w 2000 roku. Była to trzecia i ostatnia produkcja Wschodnie czy Zachodnie?! Prodakszon. Na tym albumie Decks zmiksował m.in. nagrania takich wykonawców jak: Da Blaze, Limp Bizkit oraz KRS-One. Do sprzedaży trafiła także kolejna produkcja Slums Attack z udziałem DJ-a Decksa pt. "I nie zmienia się nic". W 2001 roku ukazał się kolejny album Slums Attack, zatytułowany "Na legalu?". Wydawnictwo przysporzyło Pei i Decksowi ogólnopolskiej popularności. Zespół został także nagrodzony Fryderykiem w kategorii "Album Roku – Hip-Hop". Płyta uzyskała ponadto status platynowej. Czwarty album Działka, zatytułowany "Mixtape Vol. 3", ukazał się 16 sierpnia 2003 roku nakładem wytwórni płytowej T1-Teraz. Wydawnictwo dotarło do 34. miejsca listy OLiS. Na płycie znalazły się nagrania z udziałem takich wykonawców jak: Ascetoholix, Owal, Mezo, Włodi, Vienio, Pelson oraz Hans. Pewną popularność zyskały także pochodzące z płyty piosenki „Dario” i „Zła dziewczyna” notowane na Szczecińskiej Liście Przebojów Polskiego Radia, odpowiednio na 30. i 2. miejscu.
W 2005 roku został wydany czwarty album SLU z Decksem pt. "Najlepszą obroną jest atak". Płyta nie odniosła równie spektakularnego sukcesu co poprzednia, jednakże uzyskała status złotej. Popularnością cieszyły się także pochodzące z albumu piosenki „Co cię boli?!” i „Kurewskie życie”. Rok później do sprzedaży trafił kolejny album Slums Attack, zatytułowany "Szacunek ludzi ulicy". Dwupłytowe wydawnictwo w dwa lata po wydaniu uzyskało status złotej płyty. 5 września 2008 roku ukazał się piąty album DJ-a Decksa, zatytułowany "Mixtape 4". Materiał ukazał się nakładem wytwórni muzycznej Fonografika. W nagraniach wzięli udział m.in. tacy wykonawcy jak: Killaz Group, Płomień 81, Hemp Gru, Blady Kris oraz Skazani na Sukcezz. Płyta dotarła do 18. miejsca zestawienia OLiS. W ramach promocji do utworów: „Dla moich ludzi”, „You can have it all” i „Snake Song” zostały zrealizowane teledyski. W 2011 roku po niespełna trzyletniej przerwie w działalności SLU został wydany album pt. "Reedukacja". Materiał uzyskał status platynowej płyty w pięć dni od jej premiery sprzedając w nakładzie 30 tys. egzemplarzy. W 2012 roku został wydany siódmy w dorobku artystycznym Działka album w ramach występów wraz ze Slums Attack, zatytułowany "CNO2". Nagrania przyniosły formacji piątą złotą płytę. Z końcem 2015 roku muzyk opuścił zespół Slums Attack.

</doc>
<doc id="1413570" url="https://pl.wikipedia.org/wiki?curid=1413570" title="Małgorzata Malicka">
Małgorzata Malicka

Małgorzata Dudzińska-Malicka (ur. 28 maja 1959 w Warszawie) – polska dziennikarka, poetka i pisarka, autorka książki "Życie jest piękne". Członek Stowarzyszenia Autorów, Dziennikarzy i Tłumaczy w Europie (APAJTE). Obecnie (od 2007) mieszka we Francji.
Pseudonimy dziennikarskie: Ola Piwoń, Adelajda Dobrochna, Aleksandra Góroń-Górecka.
Życiorys.
Ukończyła XLVII Liceum Ogólnokształcące im. Stanisława Wyspiańskiego w Warszawie w klasie o profilu humanistycznym.
Studiowała teatrologię na Wydziale Wiedzy o Teatrze w Akademii Teatralnej im. Aleksandra Zelwerowicza (dawniej: PWST, czyli Państwowa Wyższa Szkoła Teatralna) w Warszawie oraz grafikę na Akademii Sztuk Pięknych w Warszawie (ASP).
W latach 1984-2007 publikowała swoje teksty oraz zdjęcia m.in. w: „Radarze” (poezja), „Kulturze” (poezja), „Kierunkach” (debiut poetycki), „Sztandarze Młodych”, „Itd”, „Związkowcu – Tygodniku Popularnym”, „Rzeczpospolitej”, „Super Expressie”, „Expressie Wieczornym”, „Życiu Warszawy”, Tygodniku „Kobieta i Mężczyzna”, Tygodnikach: „VETO Tygodnik Każdego Konsumenta”, „Pani Domu”, „Na Żywo”, Kwartalniku Kobiet Kreatywnych „Kosmetyka”.
W swoim dorobku dziennikarskim i publicystycznym (artykuły, wywiady, reportaże, reportaże wcieleniowe, felietony, recenzje książek, filmowe i z wystaw plastycznych) posiada kilkaset wywiadów przeprowadzonych z najwybitniejszymi polskimi artystami wszystkich dziedzin, między innymi z: Agnieszką Osiecką, Agatą Passent, Marią Czubaszek, Niną Andrycz, Krystyną Jandą, Mają Komorowską, Dorotą Stalińską, Beatą Tyszkiewicz, Barbarą Wrzesińską, Anną Chodakowską, Igą Cembrzyńską, Stanisławą Celińską, Katarzyną Figurą, Jolantą Lothe, Piotrem Lachmannem, Krzysztofem Pendereckim, Włodzimierzem Korczem, Stanisławem Sojką, Jackiem Kaczmarskim, Emilianem Kamińskim, Olafem Lubaszenko, Michałem Bajorem, Haliną Frąckowiak, Katarzyną Groniec, Edytą Górniak, Adamem Hanuszkiewiczem, Andrzejem Kondratiukiem, Marią Nurowską, Krzysztofem Pruszkowskim.

</doc>
<doc id="1413572" url="https://pl.wikipedia.org/wiki?curid=1413572" title="Banalizacja">
Banalizacja

Banalizacja – techniczne przystosowanie szlaku kolejowego
do kursowania pociągów po każdym z torów szlakowych w obu kierunkach. Umożliwia to prowadzenie ruchu kolejowego po torze sąsiednim niejako "pod prąd" podczas prac modernizacyjnych, awarii czy też w celu wyprzedzenia (lub przepuszczenia) innego pociągu.
Na większości sieci kolejowych ruch pociągów na szlakach dwutorowych jest prowadzony w jednym kierunku po jednym torze. Tytułem przykładu – w Polsce obowiązuje ruch prawostronny tj. pociągi poruszają się prawym torem patrząc w kierunku jazdy. W zależności od zainstalowanych urządzeń sterowania ruchem kolejowym, ruch pociągów drugim (lewym) torem jest możliwy i obwarowany dodatkowymi procedurami (np. koniecznością pobrania pisemnego rozkazu zezwalającego na wjazd na ten tor lub wyświetleniem dodatkowego sygnału informującego maszynistę o wjeździe na tor w kierunku przeciwnym do zasadniczego). Dodatkowo, sygnalizacja przy jeździe "pod prąd" jest również inna niż w przypadku jazdy normalnej – na sieci PLK na szlaku dwutorowym maszynista obserwuje semafory i wskaźniki ustawione po lewej stronie toru, po którym jedzie, podczas gdy przy ruchu normalnym sygnalizacja znajduje się po prawej stronie toru.
W przypadku banalizacji szlaku kolejowego sygnalizacja jest identyczna dla obydwu torów (tj. w przypadku PLK usytuowana po prawej stronie każdego z torów szlakowych) a wjazd na każdy z torów odbywa się przy zachowaniu tych samych procedur, niezależnie od usytuowania toru względem kierunku jazdy.

</doc>
<doc id="1413573" url="https://pl.wikipedia.org/wiki?curid=1413573" title="William Davidson (lekarz)">
William Davidson (lekarz)

William Davidson (ur. ok. 1593 pod Aberdeen, zm. ok. 1669 we Francji) - był szkockim lekarzem, chemikiem i biologiem. Francuska forma nazwiska to: d’Avisson, w literaturze polskiej też: Wilhelm Davidson.
Davidson urodził się w mocno rozgałęzionej i mocno skłóconej rodzinie szlacheckiej. Około roku 1618 opuścił rodzinny Aberdeen i wyjechał do Francji. Prawdopodobnie w Montpellier studiował medycynę. Od roku 1644 był lekarzem króla francuskiego i od roku 1647 kierownikiem ogrodu królewskiego ("Jardin du Roi"), w 1648 otrzymał nominację na pierwszego profesora chemii w Paryżu. Jako obcokrajowiec i kalwin był szykanowany przez innych profesorów i zdecydował się na wyjazd z Francji. 
W 1651 roku objął funkcję lekarza nadwornego u króla Jana Kazimierza i zarządcy ogrodu królewskiego w Warszawie. Do jego klienteli należeli również magnaci jak np. Jerzy Sebastian Lubomirski, Bogusław Radziwiłł czy też Marysieńka Sobieska. Po śmierci królowej Marii Luizy Gonzagi w roku 1667 zdecydował się wraz z synem na wyjazd do Francji, gdzie zostali przyjęci na służbę u Wielkiego Kondeusza. 

</doc>
<doc id="1413577" url="https://pl.wikipedia.org/wiki?curid=1413577" title="Św. Artur">
Św. Artur



</doc>
<doc id="1413578" url="https://pl.wikipedia.org/wiki?curid=1413578" title="IDF">
IDF



</doc>
<doc id="1413581" url="https://pl.wikipedia.org/wiki?curid=1413581" title="Witold Rodziński">
Witold Rodziński

Witold Rodziński (ur. 5 października 1918 we Lwowie, zm. 18 grudnia 1997) – polski dyplomata, historyk i sinolog, ambasador PRL w Londynie (1960–1965) i Pekinie w okresie tzw. rewolucji kulturalnej (1966–1969).
Życiorys.
Od 1927 przebywał w USA. W latach 1942–1945 służył w armii amerykańskiej. W czerwcu 1945 ukończył Columbia University. W latach 1946–1947 pracownik ONZ radca w Ministerstwie Spraw Zagranicznych (1947–1948). Od 1947 mieszkał w Polsce. Od 1950 pracownik Instytutu Kształcenia Kadr Naukowych i Instytutu Nauk Społecznych przy KC PZPR, kandydat nauk historycznych od 1953. W latach 1953–1954 pracownik Wyższej Szkoły Pedagogicznej w Warszawie. W latach 1954–1956 pracownik Instytutu Orientalistyki PAN. W latach 1956–1957 pracownik Ambasady Polskiej w Pekinie, następnie 1958–1960 dyrektor departamentu MSZ. W okresie 1960–1964 ambasador PRL w Wielkiej Brytanii, 1966–1969 ambasador w Chinach. Od 1958 był docentem na Wydziale Historycznym Uniwersytetu Warszawskiego, z końcem lutego 1971 odszedł na rentę inwalidzką.
Autor monumentalnej „Historii Chin”, wydanej również po angielsku jako "„Walled Kingdom: A History of China from Antiquity to the Present”".
Syn znanego polskiego dyrygenta Artura Rodzińskiego.

</doc>
<doc id="1413584" url="https://pl.wikipedia.org/wiki?curid=1413584" title="Jerzy Piechowski">
Jerzy Piechowski

Jan Jerzy Piechowski (ur. 31 marca 1936 w Płocku, zm. 12 stycznia 2003 w Warszawie) – polski pisarz, publicysta, tłumacz, kolekcjoner i koneser sztuki.
Życiorys.
Z wykształcenia filolog klasyczny. Wywodził się z mazowieckiej linii kaszubskiej rodziny szlacheckiej Piechowskich herbu Leliwa, która do połowy XVIII w. używała podwójnego nazwiska Sieczka Piechowski. Był potomkiem Józefa Piechowskiego szambelana ostatniego króla Polski Stanisława Augusta Poniatowskiego.
Niektóre z jego powieści zostały przetłumaczone na język niemiecki i czeski.
Twórczość (bibliografia).
Powieści i zbiory esejów:
Przetłumaczył:
Przygotował do druku, wydał, opatrzył wstępem i komentarzem:

</doc>
<doc id="1413644" url="https://pl.wikipedia.org/wiki?curid=1413644" title="Ilghazi">
Ilghazi

Ilghazi I (ur. ? – zm. 8 listopada 1122) – władca z dynastii Artukidów.
Był synem Artuka, protoplasty rodu Artukidów. Podwójnie żonaty z Il Chatun, córką Tughtakina (Burydy) i Farchundą Chatun, córką Ridwana z rodu Seldżukidów. Z tych związków urodziło się co najmniej 4 synów (Ajaz, Sulajman, Timurtasz i Kizil) oraz dwie córki (Dżauhar i NN).
Wraz z bratem, Sukmanem (zm. 1105), przejął po ojcu namiestnictwo Palestyny. Jednak w roku 1098 zajęli ją Fatymidzi i Ilghazi udał się na służbę do pretendenta do sułtanatu Wielkich Seldżuków Mohammada Tapara (1105 – 1118), potem zaś Barkijaruka (1092 – 1104). Po roku 1105, kiedy Mohammad Tapar pozbawił go sprawowanego od pięciu lat namiestnictwa Bagdadu, pozostawał z nim we wrogich stosunkach i musiał szukać szczęścia na własną rękę. W roku 1108 zajął miejsce jednego z synów Sukmana w Mardinie, zaś w roku 1118 zajął Majjafarikin (dzis. Silvan) i Aleppo. W roku następnym pokonał Rogera z Salerno w bitwie na Krwawym Polu, co odbiło się głośnym echem na całym Bliskim Wschodzie. Jeńców poddano publicznym torturom pod Aleppo i zabito. Po tym zwycięstwie w roku 1121 następca Mohammada Tapara, Mahmud (1118 – 1131), postawił Ilghaziego na czele wyprawy przeciwko Gruzji, ale Dawid IV Budowniczy (1089 – 1125) zadał mu druzgocącą klęskę pod Didgori.

</doc>
<doc id="1413680" url="https://pl.wikipedia.org/wiki?curid=1413680" title="Ridwan">
Ridwan

Ridwan ibn Tutush (? – 10 grudnia 1113) – władca Aleppo z dynastii Seldżukidów.
Najstarszy syn Tutusza, brat Irtasz/Baktrasz i Dukaka, władcy Damaszku.
Arabskie kroniki (szczególnie sunnickie) obwiniają Ridwana za przyczynienie się do osłabienia sił arabskich i w konsekwencji zdobycia Jerozolimy przez wojska I krucjaty. W trakcie swego panowania poróżnił się ze wszystkimi arabskimi sąsiadami, ale zdołał zachować panowanie do śmierci.
Dwa razy żonaty z córkami Jaghi Sijana i Dżanaha ad-Dauli. Ze związków tych narodzili się: Farchunda Chatun, Alp Arslan al-Achras, Sultanszah, Ibrahim i NC.

</doc>
<doc id="1413684" url="https://pl.wikipedia.org/wiki?curid=1413684" title="Bitwa o Slim Buttes">
Bitwa o Slim Buttes

Bitwa o Slim Buttes – starcie zbrojne, które miało miejsce w dniach 9–10 września 1876 roku na terenie Terytorium Dakoty pomiędzy armią amerykańską a Indianami z plemienia Miniconjou w czasie wojny o Góry Czarne. Bitwa była pierwszym zwycięstwem armii amerykańskiej po zdecydowanej porażce, jaką poniósł George Armstrong Custer w bitwie nad Little Bighorn w czerwcu tego roku.
Tło konfliktu.
Po porażce pod Little Bighorn generał Philip Sheridan wydał armii rozkaz zapędzenia Indian do rezerwatów. Generałowie Alfred Terry i George Crook podjęli pod koniec lata nieudaną pogoń za Indianami z plemion Lakotów i Szejenów. Kampania rozpoczęła się 5 sierpnia, a 10 sierpnia połączone siły, zostawiając za sobą tabory, ruszyły na wschód w kierunku Black Hills. Fatalne warunki pogodowe, błotnisty szlak oraz wycieńczenie ludzi i zwierząt spowodowały, że 18 sierpnia Terry zdecydował zawrócić do miejsca postoju. Crook kontynuował pościg, ale wkrótce zaczęło brakować mu żywności, w wyniku czego nakazał przejście na dwukrotnie mniejsze racje. Doszło do tego, że jego ludzie zaczęli zjadać swe muły i konie. Kolumna dowodzona przez kpt. Ansona Millsa została skierowana do Deadwood, osady górniczej w Black Hills po zaopatrzenie (zobacz w osobnym artykule Horsemeat March), a także z zadaniem znalezienia wioski Indian Miniconjou, którym przewodził American Horse.
Bitwa.
Wieczorem 8 września 1876 roku, w pobliżu dzisiejszej miejscowości Reva na Terytorium Dakoty, 150 żołnierzy Millsa z 3. pułku kawalerii otoczyło wioskę składającą się z 37 tipi i zaatakowało następnego ranka, zabijając każdego, kto stawił opór. Zaskoczeni Indianie uciekli, zostawiając śmiertelnie rannego wodza American Horse oraz piętnaścioro kobiet i dzieci. Mimo leczenia przez lekarza armijnego zmarli American Horse oraz dwie kobiety i dziecko. W wiosce znaleziono indiańskiego chłopca, który przespał ten pierwszy etap walki. Ci z Indian, którym udało się uciec, powiadomili natychmiast sąsiednie plemiona Sans Arc, Brulé i Szejenów, opowiadając Szalonemu Koniowi i innym wodzom, że zostali napadnięci przez 100–150 żołnierzy. Nie wiedzieli, że w tym samym czasie nadciągnęła główna część kolumny Crooka z artylerią i piechotą.
Szalony Koń na czele 600–800 wojowników szybko przebył 15-kilometrową drogę do wioski American Horse, położonej w niewielkiej dolinie pomiędzy wzgórzami. Ze wzniesienia zobaczył, że wioskę otaczają znacznie większe siły, niż się spodziewał. Wojownicy, usadowieni na szczytach wzgórz, otworzyli gwałtowny ogień, zmuszając Crooka do zajęcia pozycji obronnych wokół swych koni i mułów. Wkrótce potem generał kazał podpalić wioskę. Następnie rzucił naprzód tyralierę czterech kompanii piechoty, a za nią spieszonych kawalerzystów z trzech pułków. Po trwającej 45 minut wymianie ognia, tyralierzy zmusili większość wojowników do opuszczenia pozycji na szczytach. Kilku Dakotów utrzymało się jednak na swoich miejscach, przypuszczając nawet atak na linię spieszonych kawalerzystów 3. pułku, lecz zostali dość łatwo odparci.
Żołnierze zdobyli w wiosce 110 koni, jak również zapasy suszonego mięsa, które, na rozkaz Crooka, rozdzielono pomiędzy chorych i rannych mających zawrócić do bazy.
Dla kawalerzystów niewątpliwie ważnym wydarzeniem było znalezienie w wigwamach kilku przedmiotów zdobytych przez Indian nad Little Bighorn, w tym proporca kompanii I 7. pułku kawalerii, zakrwawionych rękawic zabitego kpt. Mylesa Keogha, wojskowych karabinów z amunicją i kilku mniej wartościowych drobiazgów.
10 września Crook wyprowadził swe wygłodzone wojsko ze spalonej wioski, kierując się w stronę Black Hills, gdzie spodziewał się spotkać kolumnę zaopatrzeniową. Indianie deptali wojsku po piętach, dopóki Crook nie dogonił wreszcie 15 września kolumny z zaopatrzeniem. Bitwa pod Slim Buttes kosztowała życie dwóch kawalerzystów i jednego cywilnego zwiadowcę Crooka, Charlesa „Buffalo Chips” White’a, a po stronie przeciwnej co najmniej 10 Indian.
Po bitwie.
Wojsko kontynuowało poszukiwania domniemanych indiańskich obozowisk. Większe starcia miały miejsce: 25 listopada, kiedy to kawaleria stoczyła potyczkę z wojownikami wodzów Dull Knife i Wild Hog nad Czerwonym Rozwidleniem rzeki Powder (tzw. Bitwa Tępego Noża) oraz 8 stycznia, kiedy to doszło do starcia z Szalonym Koniem w bitwie pod Wolf Mountain. Całe pasmo uderzeń prowadzonych na jesieni i zimą przekonało Dakotów i Szejenów o bezsensowności dalszego oporu. W maju 1877 roku Szalony Koń kapitulował w Forcie Robinson, a Siedzący Byk wyprowadził swoich ludzi do Kanady.
„Slim Buttes” znajdują się dziś na prywatnym terenie. Bitwę upamiętnia wzniesiony w pobliżu pomnik.

</doc>
<doc id="1413686" url="https://pl.wikipedia.org/wiki?curid=1413686" title="Ja mam to co ty">
Ja mam to co ty

Ja mam to co ty – czwarty album hip-hopowego zespołu Wzgórze Ya-Pa 3. Ukazał się 6 listopada 1998 nakładem wytwórni R.R.X.
Pochodzący z albumu utwór pt. "Ja mam to co ty" znalazł się na 100. miejscu listy "120 najważniejszych polskich utworów hip-hopowych" według serwisu T-Mobile Music.
Lista utworów.
Opracowano na podstawie materiału źródłowego. 

</doc>
<doc id="1413701" url="https://pl.wikipedia.org/wiki?curid=1413701" title="Michałki (województwo mazowieckie)">
Michałki (województwo mazowieckie)

Michałki – kolonia w Polsce położona w województwie mazowieckim, w powiecie garwolińskim, w gminie Sobolew.
W latach 1975–1998 miejscowość administracyjnie należała do województwa siedleckiego.

</doc>
<doc id="1413707" url="https://pl.wikipedia.org/wiki?curid=1413707" title="Shun">
Shun

Shun () – legendarny władca Chin, ostatni z Pięciu Cesarzy.
Objął rządy po Yao, który jeszcze za życia wyznaczył go na swojego następcę, przedkładając go z powodu jego zalet nad swojego rodzonego syna. Przez konfucjanistów uważany był za jednego z idealnych władców. "Księga dokumentów" przyrównuje go do Yao, określa przydomkiem "Wspaniały" i wylicza liczne jego przymioty, takie jak przenikliwość, roztropność, łagodność i szczerość. Gdy ojciec Shuna po ponownym ożenku i doczekaniu się nowego potomka próbował zabić pierwszego syna, ten cierpliwie znosił szykany i pozostał wierny ojcu, za co został później uznany za pierwszy z Dwudziestu Czterech Przykładów Synowskiej Miłości.
Shun miał polecić Yu zadanie poskromienia wód potopu, do jakiego doszło jeszcze za panowania cesarza Yao. Następnie wyznaczył Yu na swojego następcę, a ten stał się założycielem pierwszej chińskiej dynastii, Xia.

</doc>
<doc id="1413731" url="https://pl.wikipedia.org/wiki?curid=1413731" title="Nowotwory złośliwe">
Nowotwory złośliwe



</doc>
<doc id="1413735" url="https://pl.wikipedia.org/wiki?curid=1413735" title="Myles Keogh">
Myles Keogh

Myles Walter Keogh (ur. 25 marca 1840, zm. 25 czerwca 1876) – papieski i amerykański wojskowy irlandzkiego pochodzenia, uczestnik wojny secesyjnej, a następnie oficer 7. pułku kawalerii w okresie wojen z Indianami w latach 70. XIX wieku. Poległ w czasie bitwy nad Little Bighorn.
Kariera wojskowa.
Myles Keogh urodził się w Leighlinbridge, w hrabstwie Carlow w Irlandii. Jako jedno z trzynaściorga dzieci w rodzinie od dzieciństwa był przygotowywany do kariery wojskowej, a jego ulubioną lekturą była książeczka "Charles O’Malley, the Irish Dragoon".
Po dwóch latach nauki w szkole św. Patryka w Carlow opuścił w roku 1860 Irlandię na wezwanie do obrony papieża Piusa IX. W dniu św. Grzegorza Grassiego w lipcu Keogh otrzymał nominację na porucznika i dowódcę plutonu w Batalionie św. Patryka armii papieskiej dowodzonej przez generała Christophe’a Léon Louis Juchault de Lamoricière’a. Został skierowany do Ankony, portowego miasta w środkowych Włoszech. Siły papieskie zostały pobite w bitwie pod Castelfidardo, a Ankona została oblężona. Obrońcy, mimo wyśmienitej postawy, zostali zmuszeni do kapitulacji i Keogh został jeńcem w Genui. Szybko zwolniony na podstawie wymiany jeńców wrócił do Rzymu, gdzie został uhonorowany zielonym uniformem Kompanii św. Patryka w szeregach Gwardii Papieskiej. Za swą służbę odznaczony został papieskim medalem za dzielność – the Pro Petri Sede Medal – Oraz krzyżem orderu – Ordine di San Gregorio.
Teraz, gdy wojna się skończyła, a służba w Gwardii Watykańskiej przybrała charakter reprezentacyjny, Keogh uznał, że nie ma powodu, by dłużej przebywać w Rzymie. W czasie, gdy w Ameryce rozpalała się wojna secesyjna, sekretarz stanu William Henry Seward zaczął poszukiwać doświadczonych europejskich oficerów, którzy chcieliby służyć w armii Unii i poprosił o pomoc w tym względzie znanych przedstawicieli kleru. John Hughes, arcybiskup Nowego Jorku, udał się w związku z tym do Włoch, gdzie wkrótce natknął się na Keogha i jemu podobnych. W rezultacie w marcu 1862 roku Keogh wystąpił z szeregów Kompanii św. Patryka i w towarzystwie starszego stopniem oficera – 30-letniego Daniela J. Keily’ego z Waterford – wrócił na krótko do Irlandii, a następnie, zaokrętowawszy się na parowiec „Kangaroo” wyruszył z Liverpoolu do Nowego Jorku, gdzie przybył 1 kwietnia. Inny kolega z Gwardii Papieskiej, Joseph O’Keeffe – 19-letni siostrzeniec biskupa Corku – dołączył do Keogha i Keily’ego na Manhattanie.
Z poręczenia Sewarda wszyscy trzej dostali 15 kwietnia stopnie kapitańskie i przydział do sztabu urodzonego w Irlandii brygadiera Jamesa Shieldsa, którego oddziały miały się wkrótce zetrzeć z wojskami armii konfederackiej dowodzonej przez Stonewalla Jacksona. Odznaczyli się w walkach z armią Jacksona w Dolinie Shenandoah, nieomal biorąc do niewoli sławnego generała. Jacksonowi udało się ujść w góry, ale akcja Keogha i jego konnego patrolu nie została niedostrzeżona. George B. McClellan, dowódca Armii Potomaku, był pod wrażeniem dzielności Keogha i opisał młodego kapitana jako „oficera i dżentelmena w każdym calu którego czyny były wyjątkowe, jak na tak krótki pobyt w armii”.
Myles Keogh i O’Keeffe służyli w sztabie generała Buforda wykazując się karnością i dzielnością w trakcie bitew pod Fredericksburgiem, Chancellorsville, a zwłaszcza w bitwie kawaleryjskiej o Brandy Station. O’Keefe zginął później w bitwie o Five Forks, dowodząc 2. pułkiem kawalerii nowojorskiej. Keogh w tym samym czasie brał udział w pościgu za generałem Lee w Pensylwanii jako podwładny Buforda.
Na początku lipca 1863 roku, w trzydniowej bitwie pod Gettysburgiem, Keogh był prawą ręką Buforda organizując obronę przed wojskami konfederackimi, gdzie atak piechoty poprzedziła kanonada 140 dział. Wysiłki Keogha zostały docenione, co zaowocowało nominacją na stopień majora.
Po śmierci Buforda, który zmarł na tyfus Keogh został adiutantem generała Stonemana. W lipcu 1864, Stoneman poprowadził wypad na południe i południowy wschód, niszcząc linie kolejowe i zakłady przemysłowe Południowców. Ryzykowny rajd na tyły Konfederatów miał również doprowadzić do uwolnienia jeńców przetrzymywanych w Macon, w stanie Georgia i w Andersonville.
Jakkolwiek kawalerii Stonemana udało się zniszczyć linie kolejowe Południowców, atak na Macon zakończył się porażką 31 lipca, gdy obaj, Keogh i Stoneman, zostali schwytani przez Konfederatów w Georgii, gdy zabito pod nimi konie. Keogh przez dwa i pół miesiąca był jeńcem wojennym i został uwolniony dzięki działaniom generała Shermana. Za swe zasługi w wojnie Keogh został awansowany do stopnia podpułkownika czasu wojny.
Gdy wojna się skończyła, mimo uzyskania wysokiego stopnia podpułkownika w armii Unii, zaakceptował 4 maja 1866 roku stopień porucznika w 4. pułku kawalerii. Nigdy nie służył w tej jednostce i wkrótce otrzymał nominację na kapitana w 7. pułku kawalerii z przydziałem do Fortu Riley w północno-wschodnim Kansas, jako dowódca kompanii „I” pod dowództwem podpułkownika Custera.
Ostatnie dni.
W izolowanym garnizonie na dalekim Zachodzie życie nie było łatwe. Żołnierze i oficerowie często popadali w alkoholizm. Keogh również nie stronił od trunków, ale nie popadł w nałóg, który stał się początkiem końca kariery wielu jego kolegów. Pewnego razu napisał: „Brak nadmiernej wrażliwości to droga do sukcesu...”. Lubiły go kobiety i chociaż nigdy się nie ożenił, zdjęcie siostry kolegi-oficera Thomasa McDougalla miał przy sobie w ostatniej bitwie.
Latem roku 1874 Keogh udał się na długie 7-miesięczne wakacje właśnie w tym samym czasie, gdy Custer przedsiębrał swoją kontrowersyjną wyprawę poprzez Black Hills. W czasie tego drugiego pobytu w ojczyźnie scedował rodzinną posiadłość Clifden w Kilkenny na siostrę Margaret. Cieszył go pobyt w ojczyźnie oraz fakt, że może pomóc siostrze po śmierci rodziców.
W październiku Keogh wrócił do Fort Abraham Lincoln, by nadal służyć pod rozkazami Custera. Jakby przewidując, co go czeka, wykupił ubezpieczenie na życie w wysokości 10 000 dolarów i napisał list do zaprzyjaźnionej rodziny Throop-Martin z Auburn (Nowy Jork), w którym przekazał swe ostatnie życzenie: „Wyruszamy w poniedziałek na wyprawę przeciwko Indianom... chciałbym z niej wrócić i zobaczyć was znowu. Jeśli polegnę chciałbym być pochowany w Auburn. Niech was Bóg błogosławi; pamiętajcie – jeśli umrę – że kochałem was wszystkich. Byliście dla mnie jak druga rodzina”. List ten znaleziono w jego papierach po śmierci.
Keogh poległ w bitwie nad Little Bighorn 25 czerwca 1876. Dowódca dwóch szwadronów oddziału Custera zginął na wzgórzu odległym i kilkaset metrów od miejsca śmierci swego szefa, otoczony żołnierzami szwadronu „I”, z dwoma sierżantami-szefami u swego boku. Ciało Keogha zostało znalezione w samym środku grupy poległych, obok trębacza i chorążego. Było nagie, ale nie sprofanowane, być może z powodu „amuletu”, za który uznali Indianie order Agnus Dei zawieszony na szyi. Lewe kolano Keogha zostało strzaskane przez kulę. Rana ta odpowiadała ranie w boku jego konia, z czego wynikałoby, że zarówno koń, jak i jeździec padli jednocześnie. Ciężko ranny koń Keogha, „Komancz”, został wyleczony i później uczestniczył w paradach pułkowych jako maskotka. Komancz jest uznawany za jedynego żyjącego świadka masakry, chociaż kilka innych ciężko rannych koni dobito na polu bitwy. Zakrwawione rękawice Keogha i proporczyk szwadronu „I” znaleziono w namiotach Dakotów po bitwie o Slim Buttes.
Jego odznaczenia z okresu służby w Gwardii Papieskiej są dziś w posiadaniu rodziny.
Szczątki Keogha zostały ostatecznie przeniesione na "Fort Hill Cemetery" w Auburn w stanie Nowy Jork 26 października 1877, co stanowiło okazję do parady wojskowej i manifestacji. Marmurowy krzyż nad jego grobem został wzniesiony na życzenie siostry z Irlandii.

</doc>
<doc id="1413737" url="https://pl.wikipedia.org/wiki?curid=1413737" title="If (album Mindless Self Indulgence)">
If (album Mindless Self Indulgence)

If – album grupy Mindless Self Indulgence wydany 28 kwietnia 2008 w Wielkiej Brytanii i 29 kwietnia 2008 w USA przez The End Records. Wydawnictwo było promowane teledyskami do utworów "Animal" (reżyseria: M dot Strange), "Mark David Chapman" (reżyseria: Mike Dahlquist) oraz "Never Wanted to Dance" (reżyseria: Jim Berman).
Lista utworów.
Edycja brytyjska (utwory dodatkowe)

</doc>
<doc id="1413739" url="https://pl.wikipedia.org/wiki?curid=1413739" title="Historia poglądów dotyczących powstania i ewolucji Układu Słonecznego">
Historia poglądów dotyczących powstania i ewolucji Układu Słonecznego

Historia poglądów dotyczących powstania i ewolucji Układu Słonecznego sięga początków XVII wieku. Mimo że teorie dotyczące początku i losów całego świata sięgają najstarszych znanych źródeł pisanych, to jednak przez większość czasu nie były one powiązane z istnieniem Układu Słonecznego, ponieważ nie było jeszcze wiadomo, że Układ Słoneczny, w obecnym znaczeniu tego pojęcia, w ogóle istnieje. Pierwszym krokiem w kierunku współczesnej teorii powstania i ewolucji Układu Słonecznego było opublikowanie przez Mikołaja Kopernika teorii heliocentrycznej, która umieściła Słońce pośrodku systemu i Ziemię na orbicie wokół niego. Ten pomysł był rozważany od tysiącleci, jednak został powszechnie zaakceptowany dopiero pod koniec XVII wieku. Pierwsze odnotowane użycie pojęcia „Układ Słoneczny” pochodzi z 1704 roku.
Zgodnie z powszechnie akceptowaną hipotezą powstanie i ewolucja Układu Słonecznego rozpoczęły się około 4,6 miliarda lat temu, gdy na skutek grawitacyjnego zapadnięcia się jednej z części niestabilnego obłoku molekularnego rozpoczął się proces formowania Słońca i innych gwiazd. Większość zapadającej się masy z tej części obłoku zebrała się pośrodku, tworząc Słońce, podczas gdy reszta spłaszczyła się, formując dysk protoplanetarny, z którego następnie powstały planety, księżyce, asteroidy i pozostałe małe ciała Układu Słonecznego.
Model ten, znany jako hipoteza mgławicy słonecznej, został po raz pierwszy zaproponowany w XVIII wieku przez Emanuela Swedenborga, Immanuela Kanta i Pierre’a Simona Laplace’a. Jego późniejszy rozwój wymagał współudziału rozmaitych dyscyplin naukowych, takich jak astronomia, fizyka, geologia czy nauki planetarne. Od początków ery podboju kosmosu w latach 50. i poprzez odkrycia planet pozasłonecznych w latach 90. model powstania Układu Słonecznego był zarówno kwestionowany, jak i modyfikowany, aby uwzględnić nowe obserwacje.
Historia poglądów dotyczących powstania i ewolucji Układu Słonecznego.
Hipoteza mgławicy słonecznej.
Powszechnie akceptowana obecnie hipoteza, że Układ Słoneczny powstał poprzez kondensację wirującego obłoku pyłu i gazu, została po raz pierwszy zaproponowana w 1734 roku przez szwedzkiego filozofa Emanuela Swedenborga. W 1755 roku niemiecki filozof Immanuel Kant rozwinął ją, wysuwając przypuszczenie, że obserwowane przez teleskop mgławice mogą być obłokami pyłu, z których powstają nowe gwiazdy i planety. Pierre Simon de Laplace w 1796 jako pierwszy nadał tym spekulacjom formę naukową. W zaproponowanym przez niego modelu Układ Słoneczny powstał z wirującego, sferycznego obłoku gazu. Na skutek grawitacji obłok taki miał zapadać się do środka i, zgodnie z zasadą zachowania momentu pędu, wirować coraz szybciej i ulec spłaszczeniu względem swojej osi obrotu. Pośrodku z większości materii obłoku miała ukształtować się gwiazda centralna, zaś wokół niej pozostały wirujące pierścienie materii. Z tych pierścieni w podobny sposób, choć na mniejszą skalę, miały ukształtować się planety i ich księżyce.
Pierwsze wątpliwości wobec tego modelu pojawiły się ze względu na dystrybucję momentu pędu w Układzie Słonecznym. Słońce, którego masa stanowi 99,86% masy całego Układu Słonecznego, odpowiedzialne jest za niecały 1% całkowitego momentu pędu. Taki rozkład masy i momentu pędu okazuje się niemożliwy, jeżeli Układ Słoneczny rzeczywiście powstał z mgławicy w sposób zaproponowany przez Laplace’a. Innymi słowy, gdyby model zaproponowany przez Laplace’a był prawdziwy, to planety powinny okrążać Słońce dużo wolniej, niż obserwujemy to obecnie. W 1854 roku Édouard Roche próbował uratować model Laplace’a, postulując, że Układ Słoneczny powstał z obłoku gazu wirującego wokół powstałego wcześniej w inny sposób Słońca. Ten model tłumaczył obserwowany rozkład momentu pędu w Układzie Słonecznym, jednak sam nie był pozbawiony innych problemów. W szczególności wymagał on, aby chmura pyłu, z której powstały planety, miała małą masę w porównaniu z gwiazdą centralną. Jednak w 1911 roku James Hopwood Jeans udowodnił, że warunkiem koniecznym powstania planet w obecności sił pływowych Słońca było to, aby gęstość obłoku pyłu stanowiła co najmniej 0,361 średniej gęstości całego systemu, co wykluczyło możliwość powstania planet z obłoku o masie postulowanej wcześniej przez Roche’a. Ze względu na te trudności na początku XX wieku model ten popadł w niełaskę i naukowcy zaczęli rozważać inne możliwości powstania Układu Słonecznego.
Hipoteza dwóch ciał.
Zgodnie z hipotezą dwóch ciał Układ Słoneczny powstał wskutek zderzenia lub oddziaływania grawitacyjnego na Słońce przez inny masywny obiekt. Idea ta sięga wstecz co najmniej do roku 1749, kiedy francuski filozof Georges-Louis Leclerc, hrabia de Buffon zaproponował, że planety powstały z materii wrzuconej w przestrzeń kosmiczną po uderzeniu komety w Słońce. Podczas gdy obecnie idea ta może wydawać się absurdalna, ponieważ masa komet jest nieporównywalnie mniejsza niż masa planet, w XVIII wieku dokładna natura komet nie była jeszcze wystarczająco dokładnie znana. Ostatecznie idea ta została odrzucona w 1796 roku, gdy francuski matematyk Pierre Simon de Laplace wykazał, że wyrzucona w zderzeniu materia znalazłaby się na trajektorii, która ponownie uderzała w Słońce.
Oddzielając powstanie Słońca od powstania planet, hipoteza dwóch ciał próbowała uniknąć problemów związanych z rozkładem momentu pędu w układzie i zbyt wolnym okresem obrotu Słońca wokół własnej osi, jednak jednocześnie wprowadziła ona szereg nowych problemów. Głównym z nich był problem umieszczenia planet na niemal kołowych orbitach, na których znajdują się obecnie.
Chamberlin w 1901 roku i Moulton w 1905 roku zaproponowali nieco inny model, w którym aktywne, młode Słońce okresowo wyrzucało w przestrzeń kosmiczną protuberancje o znacznej masie. Każda z tych protuberancji miała następnie ulegać kondensacji, spowodowanej przez grawitacyjne oddziaływanie przechodzących w pobliżu Słońca gwiazd i w ten sposób na różnych orbitach miały powstać różne planety i ich księżyce. Ta opisowa hipoteza Chamberlina i Moultona została sformalizowana przez Jeansa w 1919 roku. Jednak niedługo później pojawiły się wobec niej wątpliwości. Najpierw w 1929 roku Harold Jeffreys zauważył, że mimo że Jowisz i Słońce mają podobną gęstość, Jowisz obraca się wokół własnej osi kilkadziesiąt razy szybciej niż Słońce, co trudno wytłumaczyć pływową teorią Jeansa. Nieco później, w 1935 roku Henry Norris Russell wykazał, że planety w modelu Jeansa mogły powstać co najwyżej w odległości kilku promieni Słońca od tej gwiazdy, co również zaprzeczało obserwowanym położeniom planet. Wreszcie w 1939 roku Lyman Spitzer argumentował, że materia wyrzucona przez Słońce o temperaturze około 100 tysięcy kelwinów miała zbyt dużo energii termicznej, by ulec kondensacji w planety i powinna ulec rozproszeniu. Także sam Jeans był świadom niedoskonałości swojego modelu i zaproponował jego modyfikację, w której wczesne Słońce było dużo chłodniejsze niż współcześnie i miało rozmiary sięgające obecnej orbity Neptuna. Tak zmodyfikowany model unikał krytycyzmów Russella i Spitzera, jednak dalej nie był satysfakcjonujący, ponieważ wymagał, aby planety krążyły wewnątrz młodego Słońca.
Hipoteza akrecyjna Schmidta i Lyttletona.
W 1944 roku radziecki astronom Otto Szmidt zaproponował, że Słońce w niemal obecnej formie przeszło przez obłok pyłu międzygwiezdnego i w ten sposób uzyskało pyłowo-gazową otoczkę. Początkowo Szmidt uważał, że do uzyskania takiej otoczki przez Słońce konieczne było oddziaływanie grawitacyjne innej gwiazdy, jednak w 1961 roku Raymond Lyttleton wykazał, że otoczka taka mogła powstać wyłącznie na skutek oddziaływań pomiędzy Słońcem a obłokiem międzygwiezdnego pyłu. Z otoczki tej następnie, na skutek akrecji miały powstać planety i księżyce.
Teoria ta osiągnęła pewną popularność, jednak w 1971 roku Wiktor Safronow, analizując szczegółowo proces akrecji, udowodnił, że powstanie planet skalistych zajęłoby około 10 milionów lat, a gazowych olbrzymów co najmniej 10 miliardów lat. Wyniki Safronowa poważnie podważyły znaczenie hipotezy akrecji, ponieważ Układ Słoneczny mający nie więcej niż 5 miliardów lat, jest zbyt młody, aby umożliwić powstanie planet gazowych.
Hipoteza protoplanetarna McCrea.
W 1960 roku William McCrea zaproponował hipotezę protoplanetarną, której celem było zarówno wyjaśnienie niewielkiego obrotowego momentu pędu Słońca, jak i powstanie planet. W tym modelu zarówno Słońce, jak i planety powstają jednocześnie z chmury pyłu międzygwiezdnego. Na skutek turbulencji, w obłoku miało uformować się kilkanaście strumieni materii poruszających się w różnych kierunkach, z których ostatecznie miały się utworzyć Słońce i planety. Ponieważ materia obłoku nie uformowała wirującego dysku, lecz raczej strumienie materii poruszające się w różnych kierunkach, model ten tłumaczył niski moment obrotowy Słońca.
Głównym problemem tej hipotezy jest to, że nie wyjaśnia ona, dlaczego wszystkie planety okrążają Słońce w tym samym kierunku i w niemal jednej płaszczyźnie, ponieważ jest stosunkowo mało prawdopodobne, aby postulowane przez teorię chaotyczne strumienie materii utworzyły się właśnie w taki sposób.
Powrót hipotezy mgławicy słonecznej.
W obliczu faktu, że wszystkie alternatywne hipotezy powstania Układu Słonecznego obarczone były sporymi problemami, w 1978 roku astronom A.J.R. Prentice odnowił zainteresowanie hipotezą mgławicy słonecznej, proponując nowy sposób, w jaki Słońce mogło utracić znaczną część swojego momentu pędu. Gwiazda typu T Tauri, jaką było w początkach swego istnienia Słońce, jest bardzo aktywna i często emituje ponaddźwiękowe strumienie materii. Zdaniem Prentice'a, strumienie takie mogły przekazać część momentu pędu z gwiazdy centralnej do zewnętrznych regionów Układu Słonecznego.
Hipoteza mgławicy słonecznej zyskała również dodatkowe potwierdzenie empiryczne, gdy w latach 80. zaobserwowano obłoki pyłu wokół młodych gwiazd, takich jak na przykład Beta Pictoris. Ponadto wiele młodych gwiazd ma nadmierne promieniowanie w podczerwieni, co również można wyjaśnić tym, że są otoczone obłokami chłodniejszego pyłu i gazu. Obecnie większość astronomów zgadza się, że istnieją mechanizmy pozwalające Słońcu utracić znaczną ilość momentu pędu, będącego głównym problemem XIX-wiecznych wersji hipotezy słonecznej.

</doc>
<doc id="1413741" url="https://pl.wikipedia.org/wiki?curid=1413741" title="Typ okrojony">
Typ okrojony

Typ okrojony (typ zakresowy) – typ danych zdefiniowany na bazie innego typu, w celu ograniczenia możliwych wartości typu bazowego.
Definicja typu okrojonego zawiera specyfikację zakresu w postaci:
Obie wartości muszą być tego samego typu bazowego i są wartościami definiowanego typu okrojonego (przedział domknięty). W niektórych językach typ bazowy jest specyfikowany jawnie w definicji typu okrojonego, w innych występuje domniemanie na podstawie zapisu wartości granicznych i kontekstu. W większości języków programowania wartości graniczne mogą zostać zdefiniowane zarówno jako:
Do typów okrojonych można stosować te same operacje (operatory, funkcje, konwersje), co to typów bazowych, i występować w tych operacjach łącznie z wartościami typu bazowego, nawet w językach o silnej typizacji. Te cechy wskazują, że typ okrojony jest podtypem, chyba że konkretny język programowania (np. Ada) rozróżnia pojęcia typu pochodnego i podtypu.

</doc>
<doc id="1413742" url="https://pl.wikipedia.org/wiki?curid=1413742" title="International Space Station">
International Space Station



</doc>
<doc id="1413744" url="https://pl.wikipedia.org/wiki?curid=1413744" title="Typ zakresowy">
Typ zakresowy



</doc>
<doc id="1413745" url="https://pl.wikipedia.org/wiki?curid=1413745" title="Janusz Kubot">
Janusz Kubot

Janusz Kubot (ur. 22 sierpnia 1959 w Bolesławcu) – polski piłkarz, a następnie trener piłkarski KS Polkowice. Ojciec Łukasza, tenisisty ziemnego. Od 2016 trener polskiego klubu Kolejarz Stróże.
Kariera zawodnicza.
Jest wychowankiem BKS Bolesławiec. Ponadto był zawodnikiem klubów z Lubina i Brukmulen. Karierę trenerską zaczął w wieku 30 lat. Początkowo pracował z dziećmi i młodzieżą w Zagłębiu Lubin. Jako trener zespołu seniorów zadebiutował w 1994 roku w Zagłębiu Lubin jako II trener. Aż do 1999 roku, kiedy został szkoleniowcem Pomeranii Police jako trener I zespołu. Jest absolwentem AWF we Wrocławiu. Większość kariery związany z klubami Zagłębia Miedziowego.
Kariera szkoleniowa.
W drugiej połowie lat 80. zajmował się szkoleniem dzieci i młodzieży w Zagłębiu Lubin. Później przez rok był trenerem drugiej drużyny Zagłębia.
Samodzielną pracę z zespołem seniorów rozpoczął w 1999 roku, w pierwszoligowej Pomeranii Police, z którym doszedł do IV rundy Pucharu Polski. Później przez trzy lata pracował w Orlen Płock. Cztery lata później zatrudnił go III ligowy klub Kania Gostyń na stanowisko trenera pierwszego zespołu. Z Kanią zajął czternaste miejsce w lidze. Miedź Legnica także chciała spróbować jego sił, pod koniec sezonu zajęli piąte miejsce w lidze. Następnie prowadził II ligowy zespół Czarnych Żagań, z którym zajął czternaste miejsce w lidze. Od czerwca 2009 roku zaczął karierę w Chrobrym Głogów, a od 6 kwietnia 2011 w Kolejarzu Stróże. 22 czerwca 2011 został trenerem Zawiszy Bydgoszcz. 18 kwietnia 2012, po przegranym meczu z Bogdanką Łęczna, podał się do dymisji. Od 30 czerwca do 21 października 2013 trener drugoligowego klubu KS Polkowice.

</doc>
<doc id="1413746" url="https://pl.wikipedia.org/wiki?curid=1413746" title="Glenmoriston">
Glenmoriston

Glenmoriston (gael. "Gleann Moireasdan") – rzeka w północno-zachodniej Szkocji w krainie Highlands, o długości 4 mil. Glenmoriston jest jednym z głównych dopływów Loch Ness.

</doc>
<doc id="1413752" url="https://pl.wikipedia.org/wiki?curid=1413752" title="Stanisław Sorys">
Stanisław Sorys

Stanisław Andrzej Sorys (ur. 18 lutego 1961 w Lichwinie) – polski samorządowiec, w latach 2007–2010 wicewojewoda małopolski, członek zarządu województwa małopolskiego IV kadencji, wicemarszałek województwa V kadencji.
Życiorys.
Ukończył studia na Wydziale Administracyjno-Prawnym w Rzeszowie Wyższej Szkoły Administracji i Zarządzania w Przemyślu. W 2009 uzyskał stopień doktora nauk humanistycznych z socjologii na Uniwersytecie Kardynała Stefana Wyszyńskiego. Uzyskał tytuł docenta na Uniwersytecie Preszowskim na Słowacji.
W latach 1994–1998 był radnym gminy Pleśna, zasiadał w Komisji Oświaty, Kultury i Sportu. Następnie do 2002 sprawował mandat radnego powiatu tarnowskiego. Od 2002 do 2006 pełnił funkcję wójta gminy Pleśna.
W latach 2004–2007 był wiceprezesem Lokalnej Grupy Działania Dunajec-Biała. W 2007 objął stanowisko zastępcy dyrektora Departamentu Środowiska i Rozwoju Obszarów Wiejskich Urzędu Marszałkowskiego Województwa Małopolskiego. 28 grudnia tego samego roku został powołany na urząd wicewojewody małopolskiego. Działacz Polskiego Stronnictwa Ludowego.
W 2010 został wybrany do sejmiku małopolskiego. 1 grudnia został odwołany ze stanowiska wicewojewody. 2 grudnia tego samego roku objął funkcję członka zarządu województwa małopolskiego. Z ramienia PSL kandydował w 2011, 2015 i 2019 do Sejmu, a w 2014 do Parlamentu Europejskiego. W 2014 uzyskał natomiast ponownie mandat radnego województwa, pozostał także w składzie zarządu województwa V kadencji, awansując na stanowisko wicemarszałka. W 2018 z powodzeniem ubiegał się o reelekcję w wyborach do sejmiku, kończąc w tym samym roku pełnienie funkcji w zarządzie województwa.
W 2013 otrzymał Brązową Odznakę „Zasłużony dla Ochrony Przeciwpożarowej”.
Życie prywatne.
Żonaty, ma dwóch synów.

</doc>
<doc id="1413759" url="https://pl.wikipedia.org/wiki?curid=1413759" title="Edward Weber von Webersfeld">
Edward Weber von Webersfeld

Adalbert Eduard Friedrich Edler Weber von Webersfeld (ur. we Lwowie w Galicji w 1812 – zm. w Wiedniu 6 listopada 1847) – austriacki nauczyciel tańca, kapelmistrz, muzyk w zespole Johanna Straussa (syna). Miał jedną żonę – Wilhelminę (Węgierkę, niem.: Theresie Karoline Wilhelmine, z domu Zerffi), cztery córki i syna (także Edwarda).
Do 1835 był nauczycielem tańca w węgierskiej leibgwardii, w latach 1835–1841 był kapelmistrzem w 1 garnizonie 1 Pułku Kirasierów hr. Carla von Palfisch, następnie krótko związany z Hoftheater w Wiedniu i do roku 1847 w zespole Straussa (syna), gdzie grał i prowadził bale m.in. w wiedeńskim kasynie "Cafe Dommayer" w Hietzingu i na paradach wojskowych 2 pułku Gwardii Obywatelskiej. Brał też udział w tournée Straussa, m.in. w: Grazu, Ungarisch-Altenburg, Pest-Ofen (obecnie Budapeszt).
„Kardyla Wilhelminy” (nazwanego tak od imienia Wilhelminy Weber von Webersfeld) op. (z roku 1847) napisał Strauss dla upamiętnienia swojego muzyka – Webersfelda – zmarłego w tym samym roku.

</doc>
<doc id="1413763" url="https://pl.wikipedia.org/wiki?curid=1413763" title="Pasterki">
Pasterki



</doc>
<doc id="1413764" url="https://pl.wikipedia.org/wiki?curid=1413764" title="Karakara czarna">
Karakara czarna

Karakara czarna ("Daptrius ater") – gatunek średniej wielkości ptaka z rodziny sokołowatych (Falconidae), zamieszkujący Amerykę Południową. Nie jest zagrożony.
Taksonomia.
Gatunek ten jest jedynym przedstawicielem rodzaju "Daptrius". Nie wyróżnia się podgatunków.
Morfologia.
Długość ciała 41–47 cm, rozpiętość skrzydeł 91–100 cm; masa ciała samców około 330 g, samic 348–445 g. Smukła sylwetka, długie skrzydła. Pióra czarne, z białą nasadą ogona i charakterystyczną rozległą pomarańczową partią nagiej skóry na głowie. Nogi żółte. Młode ptaki bardziej matowe, z prążkami na spodzie ciała i ogonie.
Zasięg występowania.
Ameryka Południowa; od Kolumbii i Wenezueli do Boliwii i środkowej Brazylii.
Ekologia i zachowanie.
Zamieszkuje nizinne lasy, szczególnie wzdłuż rzek oraz strumieni. Często spotykana w małych grupach, przesiaduje na gałęziach lub na ziemi w pobliżu rzek, na terenach leśnych. Lata szybko, prostoliniowo. 
Status.
Międzynarodowa Unia Ochrony Przyrody (IUCN) uznaje karakarę czarną za gatunek najmniejszej troski (LC – "least concern") nieprzerwanie od 1988 roku. Jest to jednak ptak rzadki – liczebność światowej populacji szacuje się na 670–6700 dorosłych osobników. BirdLife International ocenia trend liczebności populacji jako stabilny, ale jednocześnie podaje, że wylesianie Amazonii może się przyczynić do spadków liczebności tego gatunku.

</doc>
<doc id="1413765" url="https://pl.wikipedia.org/wiki?curid=1413765" title="Alvaro Magana">
Alvaro Magana



</doc>
<doc id="1413767" url="https://pl.wikipedia.org/wiki?curid=1413767" title="Wołodymyrec">
Wołodymyrec



</doc>
<doc id="1413768" url="https://pl.wikipedia.org/wiki?curid=1413768" title="Demydiwka">
Demydiwka



</doc>
<doc id="1413770" url="https://pl.wikipedia.org/wiki?curid=1413770" title="TVP HD">
TVP HD

TVP HD – polska stacja ogólnotematyczna Telewizji Polskiej, uruchomiona 6 sierpnia 2008 roku, nadawana w wysokiej rozdzielczości (HDTV). Emitowane są w niej programy rozrywkowe, sportowe, dokumentalne, seriale oraz pozycje filmowe.
Kanał, ze względu na Igrzyska Olimpijskie w Pekinie, początkowo nadawał jedynie transmisje z rozgrywek olimpijskich. Później na antenie pojawiły się także różnego rodzaju relacje sportowe (m.in. piłka nożna, koszykówka), programy rozrywkowe oraz seriale i filmy fabularne, głównie produkcji TVP.
Informacje techniczne.
Kanał nadawany jest w rozdzielczości 1080i, wbrew wcześniejszym zapowiedziom, które sugerowały, że kanał będzie nadawać w standardzie 720p. Kanał dostępny jest z satelity Hot Bird 9 a do końca roku 2014 dostępny był również z Astra 1KR – przekaz z pierwszego odbierany jest przez abonentów platformy cyfrowej Platforma Canal+, sygnał z drugiego był kanałem z paczki TVP, która oficjalnie wystartowała 15 września 2009 roku a zakończyła nadawanie 31 grudnia 2014. W skład paczki wchodziły kanały FTA: TVP Info, TVP Kultura, TVP Historia i TVP Polonia.
Paczka była częściowo niekodowana i nadawana w MPEG-4. Wiązka z tego transpondera jest skierowana wyłącznie na Polskę (Poland beam), jednakże z powodów praw autorskich paczka TVP musiała zostać ponownie zakodowana, ponieważ była również dostępna w krajach sąsiadujących z Polską, m.in. w Czechach i Niemczech.
Paczka przed zakodowaniem i po zakodowaniu była także kanałem dosyłowym dla sieci kablowych: dwóch ogólnopolskich (Multimedia Polska i JAMBOX) oraz operatorów lokalnych – Petrus Polska (Chojnice), Telewizja Kablowa Chopin (Wejherowo), Espol (Szczecin), INEA (Wielkopolska), Sat Film (Łódź), Tel-Kab Z.E. (Warszawa), P.H.U. Volta (Gdańsk). Do 1 grudnia 2008 roku kanał był dostępny testowo w sieci kablowej Aster. Do 18 czerwca 2009 roku kanał dostępny był także próbnie w standardzie DVB-T z nadajników:
1 września 2011 roku stacja weszła do oferty sieci kablowej Vectra, później także UPC Polska. Podczas rozgrywanych w RPA Mistrzostw Świata w Piłce Nożnej program nadawany był w dodatkowym multipleksie TVP (razem z TVP Historia, TVP Sport i TVP Kultura) z nadajnika RTCN Poznań na kanale 28 z mocą 20 kW ERP.
Od 2 kwietnia do 9 czerwca 2020 roku kanał był tymczasowo nadawany w ogólnopolskim ósmym multipleksie telewizji naziemnej, lecz – wbrew nazwie – w rozdzielczości SD. Miało to związek z projektem Szkoła z TVP.

</doc>
<doc id="1413771" url="https://pl.wikipedia.org/wiki?curid=1413771" title="Kłesiw">
Kłesiw



</doc>
<doc id="1413772" url="https://pl.wikipedia.org/wiki?curid=1413772" title="Młyniw">
Młyniw



</doc>
<doc id="1413773" url="https://pl.wikipedia.org/wiki?curid=1413773" title="Internetowy System Aktów Prawnych">
Internetowy System Aktów Prawnych

Internetowy System Aktów Prawnych – baza z informacjami o powszechnie obowiązującym w Polsce prawodawstwie, stanowiąca część najstarszego i jednego z najbardziej znanych polskich systemów informacji prawnej, powszechnie dostępna na stronie Sejmu RP. 
Historia ISAP.
Prace nad pierwszym polskim systemem informacji prawnej rozpoczęły się w ośrodku informatycznym Biblioteki Sejmowej na podstawie decyzji Szefa Kancelarii Sejmu z dnia 25 listopada 1974 r. w sprawie utworzenia dziedzinowego Ośrodka Informacji Legislacyjnej „Biblioteka Sejmowa” w ramach założeń Systemu Informacji Naukowej, Technicznej i Organizacyjnej SINTO.
Pierwszym etapem tych prac było przygotowanie projektu systemu. Niezależne propozycje w tym zakresie zaproponowali Andrzej Gwiżdż i Leszek Kubicki, którzy przedstawili projekt Centralnego Zautomatyzowanego Rejestru Aktów Prawnych (CZRAP) oraz Franciszek Studnicki, który opracował projekt systemu Forum. Projekt CZRAP zakładał przygotowanie w pierwszej kolejności systemu zawierającego opisy bibliograficzne wszystkich polskich aktów prawnych, a następnie uzupełnienie go o teksty tych aktów. Projekt FORUM przewidywał nie tylko utworzenie systemu informacyjnego, ale również tzw. bloku edycyjnego wspomagającego prace legislacyjne.
Do realizacji trafił projekt systemu CZRAP. Pod zmienioną nazwą (Centralny Rejestr Aktów Normatywnych, w skrócie CRAN) stał on się elementem większego przedsięwzięcia pod roboczą nazwą System Informacji Legislacyjnej (SIL), który miał być przygotowany do 1990. Założeniem budowy SIL było stworzenie następujących baz:
Bazy te powstawały osobno i do dzisiaj nie utworzyły jednej całości.
Baza CRAN powstała, ale z pewnymi istotnymi ograniczeniami:
Baza ta była rozpowszechniana pod nazwą Rejestr Aktów Prawnych (RAP) w latach 1990–1998. W tym samym czasie pojawiły się jednak komercyjne systemy informacji prawnej, takie jak System Informacji Prawnej Lex, które zawierały nie tylko opisy aktów prawnych, ale również ich teksty. Dlatego też RAP nie odniósł sukcesu rynkowego i został wycofany z dystrybucji. Po uzupełnieniu go o ujednolicone teksty ustaw został publicznie udostępniony na stronie Sejmu RP pod nazwą „Internetowy System Informacji Prawnej”. Później zmienił nazwę na „Internetowy System Aktów Prawnych”.
Baza Sejm, składająca się z takich modułów jak: „Proces legislacyjny”, „Sprawozdania stenograficzne”, „Interpelacje i zapytania poselskie”, „Druki sejmowe”, „Posiedzenia komisji”, „Biuletyny komisji” stała się trzonem bazy „Prace Sejmu” dostępnej na stronie Sejmu RP.
Centralny Katalog Literatury Prawniczej został przekształcony w katalog Biblioteki Sejmowej.
Bazę orzecznictwa Sądu Najwyższego przekazano firmie Marka z Poznania, która następnie została zakupiona przez wydawnictwo C.H. Beck.
Obecny kształt programu.
Obecnie Internetowy System Aktów Prawnych zawiera pełne teksty aktów prawnych opublikowanych w Dzienniku Ustaw od roku 1918 oraz w Monitorze Polskim od roku 1930.
Internetowy System Aktów Prawnych jest redagowany przez Ośrodek Informatyki Kancelarii Sejmu RP.
Internetowy System Aktów Prawnych nie jest źródłem prawa, a Kancelaria Sejmu RP nie odpowiada za skutki działań podjętych na podstawie informacji w nim zawartych.

</doc>
<doc id="1413777" url="https://pl.wikipedia.org/wiki?curid=1413777" title="Ljubasziwka">
Ljubasziwka



</doc>
<doc id="1413778" url="https://pl.wikipedia.org/wiki?curid=1413778" title="Termoanemometr">
Termoanemometr

Termoanemometr – rodzaj przyrządu pomiarowego, który służy do pomiaru prędkości przepływu powietrza. Nagrzewany prądem czujnik jest chłodzony określonym strumieniem powietrza, co powoduje zmianę proporcji natężenia prądu oraz oporności włókna.
Termoanemometr jest zwykle stosowany w laboratoriach aerodynamicznych do prowadzenia różnorodnych badań związanych z aerodynamiką.

</doc>
<doc id="1413779" url="https://pl.wikipedia.org/wiki?curid=1413779" title="Maria Magdalena de’ Pazzi">
Maria Magdalena de’ Pazzi

Maria Magdalena de' Pazzi, wł. Maria Maddalena de' Pazzi (ur. 2 kwietnia 1566 we Florencji, zm. 25 maja 1607 tamże) – włoska karmelitanka, święta Kościoła katolickiego.
Życiorys.
Pochodziła z jednego z najbogatszych rodów patrycjuszowskich Florencji – Pazzich. Na chrzcie otrzymała imię Katarzyna. Już w wieku 14 lat wstąpiła do klasztoru. Zmuszona do powrotu na łono rodziny, która sprzeciwiała się jej powołaniu, powróciła jednak do klasztoru i została karmelitanką w wieku 16 lat, przyjmując imię Maria Magdalena. W życiu klasztornym miała doznawać doświadczeń mistycznych i stygmatów.
Liczne cuda, jakie miały się pojawiać dzięki modlitwom o jej wstawiennictwo spowodowały wszczęcie procesu beatyfikacyjnego już w 1610. Beatyfikowana w 1626, kanonizowana w 1669 przez Klemensa IX. Jej święto w kalendarzu liturgicznym obchodzone jest 25 maja, w rocznicę jej śmierci.
Z Polską łączy ją fakt uznania jej za patronkę rodu Paców, którzy poświęcili jej kościół w ufundowanym przez Krzysztofa Zygmunta Paca klasztorze w Pożajściu.

</doc>
<doc id="1413780" url="https://pl.wikipedia.org/wiki?curid=1413780" title="Stanyczno-Łuhanske">
Stanyczno-Łuhanske



</doc>
<doc id="1413781" url="https://pl.wikipedia.org/wiki?curid=1413781" title="Trojicke">
Trojicke



</doc>
<doc id="1413782" url="https://pl.wikipedia.org/wiki?curid=1413782" title="Raport z podziemia 1942">
Raport z podziemia 1942

Raport z podziemia 1942 – książka napisana przez Tadeusza Chciuka-Celta pod pseudonimem Marek Celt. Chciuk opowiada, jak Emisariusz Premiera RP gen. W. Sikorskiego w nocy z 27 na 28 grudnia 1941 wziął udział w operacji „Jacket” i wylądował na spadochronie w okupowanej Polsce. Jego zadaniem było sporządzenie dla Sikorskiego raportu o stanie Polskiego Państwa Podziemnego. Do Londynu powrócił jednak, na skutek szeregu przeszkód i trudności, dopiero w czerwcu 1943. Nie zdążył przekazać swojego raportu gen. Sikorskiemu, który 4 lipca tegoż roku zginął w Gibraltarze.
„Raport z podziemia – 1942” jest kontynuacją innej książki „Koncert” i raportem jaki przygotowywał dla gen. Sikorskiego. „Raport” zawiera ciekawe informacje o sytuacji Państwa Podziemnego, w tym analizę sytuacji w podziemnym harcerstwie, podziały w jego łonie, z odniesieniem do sytuacji przed wrześniem 1939 r.
Książka pierwotnie została wydana nakładem autora w 1990 w Monachium. W 1992 została ponownie wydana, tym razem w Polsce przez Zakład Narodowy im. Ossolińskich.
27/28 XII 1941 – Operacja lotnicza „Jacket”.
dowódca por. naw. Mariusz Wodzicki
Ekipa II:

</doc>
<doc id="1413783" url="https://pl.wikipedia.org/wiki?curid=1413783" title="Cyril Théréau">
Cyril Théréau

Cyril Théréau (ur. 24 kwietnia 1983 w Privas) – francuski piłkarz występujący na pozycji napastnika. Zawodnik Fiorentiny.
Kariera.
Théréau karierę rozpoczynał w czwartoligowym Gap FC. Potem był graczem innego czwartoligowca, US Orléans, a w styczniu 2005 trafił do drugoligowego Angers SCO. W Ligue 2 zadebiutował 11 stycznia 2005 w przegranym 1:2 meczu z Montpellier HSC. W Angers od czasu debiutu był podstawowym zawodnikiem. W sumie spędził tam półtora roku. W tym czasie rozegrał tam 46 ligowych spotkań i strzelił 10 goli.
W lipcu 2006 na zasadzie wolnego transferu przeszedł do belgijskiego R. Charleroi SC. W lidze belgijskiej pierwszy mecz zaliczył 29 lipca 2006 przeciwko Lierse SK. W Charleroi grał przez miesiąc (4 mecze, 3 gole). W sierpniu 2006 za 750 tysięcy euro przeniósł się do rumuńskiej Steauy Bukareszt. Tam spędził sezon 2006/2007. Zagrał tam w 17 meczach i zdobył w nich 10 bramek. Z klubem wywalczył także wicemistrzostwo Rumunii.
Latem 2007 roku za kwotę 2,5 miliona euro odszedł do belgijskiego Anderlechtu. Pierwszy ligowy występ w jego barwach zanotował 3 sierpnia 2007 przeciwko KV Mechelen (1:0). W styczniu 2008 został wypożyczony do R. Charleroi SC. Po zakończeniu sezonu 2007/2008 został wykupiony przez ten klub z Anderlechtu za 500 tysięcy euro. W sezonie 2009/2010 strzelił w lidze 11 goli w 28 występach.
24 sierpnia 2010 Théréau odszedł do Chievo, w którym grał 4 lata.
1 lipca 2014 przeszedł do Udinese Calcio.

</doc>
<doc id="1413785" url="https://pl.wikipedia.org/wiki?curid=1413785" title="Chromosomalna cefalosporynaza AmpC">
Chromosomalna cefalosporynaza AmpC

Chromosomalna cefalosporynaza AmpC – enzym wytwarzany przez niektóre bakterie Gram-ujemne, charakteryzujący się zdolnością rozkładu większości antybiotyków beta-laktamowych.
Wytwarzanie.
Cefalosporynaza jest wytwarzana przez wszystkie bakterie z rodziny "Enterobacteriaceae", z wyjątkiem "Salmonella", jednak w większości przypadków ekspresja genu jest zbyt niska aby miało to znaczenie kliniczne. Gen kodujący enzym (AmpC) znajduje się na chromosomie. Doniesiono o szczepach wytwarzających ten enzym nie należących do tej rodziny, podobnie jak o kodowaniu go przez gen plazmidowy, nie ma to jednak prawdopodobnie większego znaczenia klinicznego.
Wytwarzanie enzymu w dużych ilościach jest najczęściej indukcyjne, a induktorem jest zazwyczaj antybiotyk (choć są różnice w zależności od leku). Niektóre szczepy, nazywane "mutantami z derepresorowanym genem AmpC" wytwarzają enzym konstytutywnie, czyli niezależnie od obecności induktora. Takie szczepy stanową dużo większy problem kliniczny.
Zakres działania.
Enzym hydrolizuje wszystkie antybiotyki beta-laktamowe, oprócz karbapenemów oraz IV generacji cefalosporyn. Ostatnio doniesiono o istnieniu cefalosporynaz o poszerzonym spektrum, rozkładających także karbapenemy.

</doc>
<doc id="1413786" url="https://pl.wikipedia.org/wiki?curid=1413786" title="Chromosomalne cefalosporynazy AmpC">
Chromosomalne cefalosporynazy AmpC



</doc>
<doc id="1413787" url="https://pl.wikipedia.org/wiki?curid=1413787" title="Z Retingerem do Warszawy i z powrotem. Raport z Podziemia 1944">
Z Retingerem do Warszawy i z powrotem. Raport z Podziemia 1944

„Z Retingerem do Warszawy i z powrotem. Raport z Podziemia 1944” – książka Tadeusza Chciuka z 2006 roku, napisana pod pseudonimem Marek Celt, a opisuje kulisy jego drugiego skoku do kraju wraz z dr Józefem Retingerem.
Po powrocie do Londynu Chciukowi powierzono funkcję kierownika kurierów w MSW. Równocześnie został członkiem zespołu redakcyjnego tajnej Rozgłośni Polskiej „Świt” z siedzibą w Anglii. W marcu ówczesny premier rządu RP w Londynie S. Mikołajczyk zwrócił się z osobistą prośbą do Chciuka o rozważenie ponownego skoku do kraju. W kwietniu 1944 r. Chciuk wziął udział w kolejnej akcji spadochronowej i został zrzucony w kraju, tym razem jako osobisty emisariusz premiera Stanisława Mikołajczyka, a zarazem jako oficjalny przedstawiciel Naczelnego Komitetu Harcerskiego z siedzibą w Londynie, na którego czele stała żona twórcy polskiego harcerstwa hm. RP Olga Drahonowska-Małkowska. Jednym z zadań Chciuka podczas tej operacji była opieka nad innym cichociemnym wysłannikiem rządu RP – dr Józefem Retingerem. Chciuk powrócił do Londynu w lipcu tego samego roku tzw. „Trzecim Mostem” wraz z częściami do niemieckich rakiet V2, które dostarczył wywiad AK.
Jego podwójny skok cichociemnego, za każdym razem zakończony szczęśliwym powrotem do centrali w Londynie, był jedynym takim przypadkiem w dziejach tej formacji.
3/4 IV 1944 – Operacja lotnicza „Salamander”.
dowódca kpt. naw. Stanisław Daniel
Ekipa XXXIV [2 samoloty] zespół 1:

</doc>
<doc id="1413790" url="https://pl.wikipedia.org/wiki?curid=1413790" title="Chromosomalna cefalosporynaza">
Chromosomalna cefalosporynaza



</doc>
<doc id="1413791" url="https://pl.wikipedia.org/wiki?curid=1413791" title="Chromosomalne cefalosporynazy">
Chromosomalne cefalosporynazy



</doc>
<doc id="1413793" url="https://pl.wikipedia.org/wiki?curid=1413793" title="Cefalosporynaza AmpC">
Cefalosporynaza AmpC



</doc>
<doc id="1413794" url="https://pl.wikipedia.org/wiki?curid=1413794" title="Cefalosporynazy AmpC">
Cefalosporynazy AmpC



</doc>
<doc id="1413796" url="https://pl.wikipedia.org/wiki?curid=1413796" title="Phongsali">
Phongsali



</doc>
<doc id="1413797" url="https://pl.wikipedia.org/wiki?curid=1413797" title="Pavel Horváth">
Pavel Horváth

Pavel Horváth (ur. 22 kwietnia 1975 w Pradze) – czeski piłkarz występujący na pozycji pomocnika.
Kariera klubowa.
Pavel Horváth zawodową karierę rozpoczynał w 1993 roku w Sparcie Praga. Rozegrał dla niej jednak tylko jedno spotkanie i jeszcze w tym samym sezonie odszedł do zespołu FK Baumit Jablonec.
Kolejnym klubem w karierze czeskiego zawodnika była Slavia Praga, do której Horváth trafił w 1996 roku. W nowej drużynie od razu wywalczył sobie miejsce w podstawowej jedenastce i przez cztery lata rozegrał 104 ligowe pojedynki. W 1997, 1998 i 2000 sięgnął po tytuł mistrza kraju, a w 1997 i 1999 roku zdobył także Puchar Czech. W sezonie 1999/2000 Horváth zaliczył dziesięć trafień i obok Tomáša Doška był najlepszym strzelcem w zespole. W 2000 roku wychowanek Sparty Praga odszedł do Sportingu, z którym wywalczył Puchar Portugalii.
W trakcie rozgrywek 2001/2002 Czech przeniósł się do Galatasaray SK, lecz jeszcze w tym samym sezonie został piłkarzem FK Teplice. W 2004 roku Horváth przeprowadził się do Japonii, gdzie podpisał kontrakt z Vissel Kobe. Następnie na dwa lata powrócił do Sparty Praga, a latem 2008 roku trafił do Viktorii Pilzno. W 2015 zakończył karierę.
Kariera reprezentacyjna.
Od 1995 do 1997 roku Horváth grał w reprezentacji Czech U-21, dla której w dziesięciu spotkaniach strzelił jedną bramkę. W dorosłej kadrze zadebiutował 9 lutego 1999 roku w wygranym 1:0 spotkaniu przeciwko Belgii. W 2000 roku Jozef Chovanec powołał go do 22-osobowej kadry na mistrzostwa Europy. Czesi zajęli trzecie miejsce w swojej grupie i odpadli z turnieju, a sam Horváth pełnił rolę rezerwowego i nie wystąpił w żadnym z pojedynków. Ostatni mecz w drużynie narodowej czeski pomocnik rozegrał 17 kwietnia 2002 roku (remis 0:0 z Grecją). Łącznie dla reprezentacji swojego kraju zanotował dziewiętnaście występów.

</doc>
<doc id="1413798" url="https://pl.wikipedia.org/wiki?curid=1413798" title="Pavel Horvath">
Pavel Horvath



</doc>
<doc id="1413799" url="https://pl.wikipedia.org/wiki?curid=1413799" title="Pokrowske">
Pokrowske



</doc>
<doc id="1413801" url="https://pl.wikipedia.org/wiki?curid=1413801" title="Ljubecz">
Ljubecz



</doc>
<doc id="1413802" url="https://pl.wikipedia.org/wiki?curid=1413802" title="Mahala Wynns">
Mahala Wynns

Mahal Wynns (ur. 8 października 1948 na wyspie Wielki Turk), polityk, wicegubernator Turks i Caicos od 9 sierpnia 2006. Pełniąca dwukrotnie obowiązki gubernatora Turks i Caicos, w 2005 oraz w 2008.
Mahala Wynns jest drugą kobietą, zajmująca stanowisko gubernatora wysp. Po raz pierwszy funkcję gubernatora pełniła od 21 czerwca 2005 do 11 lipca 2005. 9 sierpnia 2006 została mianowana wicegubernatorem. 16 lipca 2008, po wyjeździe gubernatora Richarda Tauwhare, po raz drugi objęła przejściowo stanowisko gubernatora, które będzie pełnić do czasu przyjazdu i objęcia funkcji przez Gordona Wetherella.

</doc>
<doc id="1413803" url="https://pl.wikipedia.org/wiki?curid=1413803" title="Koncert. Opowiadanie cichociemnego">
Koncert. Opowiadanie cichociemnego



</doc>
<doc id="1413804" url="https://pl.wikipedia.org/wiki?curid=1413804" title="Medżubiż">
Medżubiż



</doc>
<doc id="1413806" url="https://pl.wikipedia.org/wiki?curid=1413806" title="Nowa Uszycia">
Nowa Uszycia



</doc>
<doc id="1413809" url="https://pl.wikipedia.org/wiki?curid=1413809" title="Zachar Prilepin">
Zachar Prilepin

Zachar Prilepin (ros. "Захар Прилепин", ur. 7 lipca 1975 roku w Iljince koło Skopina w obwodzie riazańskim, jako "Jewgienij Nikołajewicz Prilepin" – () – rosyjski dziennikarz i pisarz. Od 1996 roku jest aktywistą Partii Narodowo-Bolszewickiej. Weteran obydwu wojen czeczeńskich.
Życiorys.
Urodził się 7 lipca 1975 roku we wsi Iljince w obwodzie riazańskim w rodzinie nauczyciela i pielęgniarki. Ukończył Państwowy Uniwersytet im. N. Łobaczewskiego w Niżnym Nowogrodzie. Służył jako kapitan specnazu OMON-u podczas operacji w Czeczenii w 1996 i 1999 r. Brał udział w wojnie na wschodzie Ukrainy po stronie separatystów. Był zastępcą dowódcy batalionu, a po powrocie do Rosji był zapraszany w związku z tym do telewizji, dzięki czemu rozszerzył swoją popularność i rozpoznawalność.
W 2020 r. zarejestrował ugrupowanie "Za Prawdę", które wystawiło listy na wybory regionalne, zdobywając przy niskiej frekwencji ponad 100 tysięcy głosów i przekraczając pięcioprocentowy próg wyborczy w obwodzie riazańskim, gdzie Prilepin był liderem na jej liście.
Decyzją z dnia 28 lutego 2022 r. Rada Unii Europejskiej nałożyła na Prilepina sankcje za aktywne wspieranie lub realizację działań podważających integralność terytorialną, suwerenność i niezależność Ukrainy, a także stabilność i bezpieczeństwo na Ukrainie.
Twórczość.
Pierwsze utwory publikował w "„Gazecie Literackiej”" oraz organie Partii Narodowo-Bolszewickiej "„Limonka”". Pierwszą książkę, poświęconą wojnie czeczeńskiej powieść – "Patologie" opublikował w 2005 roku. W 2006 roku ukazała się jego książka "Sańkja". W 2007 wydana została powieść "Grzech", która przyniosła Prilepinowi uznanie krytyków i nagrodę Narodowy Bestseller. Prilepin jest także autorem zbiorów opowiadań ("Wojna", "Rewolucja"), esejów ("Przyszedłem z Rosji") i wierszy. W 2010 r. wydał biografię radzieckiego pisarza Leonida Leonowa.
Nagrody.
Prilepin jest laureatem wielu prestiżowych nagród, w tym Rosyjskiej Nagrody Literackiej Bestseller Narodowy 2008 za powieść "Grzech". Za "Sańkję" otrzymał nagrodę Jasnej Polany oraz tytuł najlepszej powieści obcojęzycznej w Chinach. Była ona także nominowana do nagrody Rosyjskiego Bookera i nagrody Evrika w 2006 roku.
Życie prywatne.
Mieszka w Niżnym Nowogrodzie. Żonaty, ma czworo dzieci.

</doc>
<doc id="1413811" url="https://pl.wikipedia.org/wiki?curid=1413811" title="Wysokopillja">
Wysokopillja



</doc>
<doc id="1413819" url="https://pl.wikipedia.org/wiki?curid=1413819" title="Lista placówek oświatowych w Pile">
Lista placówek oświatowych w Pile



</doc>
<doc id="1413820" url="https://pl.wikipedia.org/wiki?curid=1413820" title="Sobolew (stacja kolejowa)">
Sobolew (stacja kolejowa)

Sobolew – stacja kolejowa w Sobolewie, w województwie mazowieckim, w Polsce. Znajdują się tu 2 perony.
W roku 2017 stacja obsługiwała 300–499 pasażerów na dobę.

</doc>
<doc id="1413823" url="https://pl.wikipedia.org/wiki?curid=1413823" title="Yoji Biomehanika">
Yoji Biomehanika

Yoji Biomehanika (ur. w Osace) – japoński DJ i producent muzyki elektronicznej.
Życiorys.
Na scenie muzycznej zaczął pojawiać się na początku lat dziewięćdziesiątych XX w. pod pseudonimami: Ozaka Oz, Bionico, Mutant DJ, Yoji Biomehanika lub jako Yoji.
Grał takie style jak NRG, Hard Dance, Hard House, Hardstyle, Hard Trance czy Tech Trance.
Jego aktualnym stylem jest młody gatunek muzyki elektronicznej - Tech Dance, fuzja Techno, Trance i Hard Dance.
Yoji prowadzi własny klub Giga (przemianowany na ageHa) w Japonii, sprzedaje albumy przez japoński label - Avex, występował na Sensation Black 04 i 05, Dance Valley 01, 03, 07, festiwalu Tseh oraz Teodor w Rosji oraz Electric Daisy Carnival w USA.
Wprowadził mocniejsze odmiany muzyki elektronicznej do Japonii przyczyniając się do rozwoju jej popularności.
W 2003 roku zajął 33. miejsce w brytyjskiej top liście Dj-ów. Otrzymał nagrodę TOP HardDance DJ w Hard Dance Awards, w grudniu 2003 roku. W 2004 roku Yoji zajął 33 miejsce w rankingu Dj Magazine, a w 2005 roku 32 miejsce. W 2007 roku został uznany mianem "Top Hard Dance Dj" również przez Dj Magazine.
Yoji współpracuje z artystami takimi jak: Dj Scot Project, Judge Jules, Remo-Con, George-S, Vandall, Joe E, Scott Attrill, Will Atkinson, Romeo Toscani, Nish, Night Liberator, Mark Sherry, Marcel Woods i wielu innych.
Pierwszy raz do Polski Yoji zawitał 14 sierpnia 2008 roku na festiwalu "Tunnel Electrocity". Po raz drugi w Polsce wystąpił 16 lipca 2010 roku na festiwalu "Beach Party" w Gdyni.
Ewolucja.
Na początku lat 90. na swojej głowie miał długie czarne włosy, zazwyczaj splecione w pojedynczy warkocz i zazwyczaj grał muzykę komercyjną, zupełnie nie przypominającą stylu jaki dziś reprezentuje.
W 1995 roku zaczął się kształtować jego dzisiejszy image. Czarne włosy zastąpił pomarańczową "kitą", która w 2001 roku zmieniła się w dłuższą czerwoną, oczywiście goląc do "zera" boki głowy. Nietuzinkowy także był styl jego ubierania - W Japonii często występował w rzucającym się w oczy pomarańczowym dresie (w podobnym zresztą wystąpił na Dance Valley w 2003 roku).
Również w 1998 roku założył swój własny label nazwany "Hellhouse Recordings", w którym do dzisiaj wydaje swoje produkcje.
W 2006 roku Yoji zmienił całkowicie swój styl, począwszy od serwowanych utworów po wygląd. W 2006 roku zamienił swoje dready na długą platynową grzywę. W 2007 uległa ona lekkiemu przemodelowaniu - została skrócona.
Do 2006 roku występował jako Yoji Biomehanika. Przez te wszystkie lata dorobił się reputacji dobrego, Hardstyle'owego Dj-a i producenta. W pewnym stopniu Yoji nie chciał być kojarzony z Hardstylem, dlatego postanowił to zmienić.
W 2008 roku pozbył się drugiego słowa swojego pseudonimu - "Biomehanika". Na jego stronie internetowej można zauważyć informację do fanów i promotorów że Yoji Biomehanika to już przeszłość.
Od teraz YOJI to całkowicie nowa marka i koncepcja, "tak jakbym zaczynał od zera" - powiedział w swoim wywiadzie dla polskiego DJ Magazine.
Na przełomie 2009-2010 roku Yoji zaczął znów współpracować z Romeo Toscani'm, z którym między innymi w 2006 roku stworzył track pod tytułem "Six Hours".
Aktualnie Yoji nadaje swoje audycje pod tytułem "Airport Session KIX" na antenie radia internetowego "After Hours". Wcześniej nadawał audycje pod tytułem "Vonyc Sessions" w nieistniejącym już radiu internetowym Paul Van Dyk'a - "Tilllate".
Dyskografia.
Single:
Jako Yoji:
Z Romeo Toscanim:
Jako Yoji Biomehanika:
Jako Mutant DJ:
Jako Bionico:
Jako Ozaka Oz::
Remixy:
Albumy:
Kompilacje remiksów:

</doc>
<doc id="1413825" url="https://pl.wikipedia.org/wiki?curid=1413825" title="Ignacy Einhorn">
Ignacy Einhorn

Ignacy Einhorn (ur. 1946 w Lądku-Zdroju) – polski lekarz endokrynolog i działacz społeczności żydowskiej, w latach 2003–2006 przewodniczący Gminy Wyznaniowej Żydowskiej we Wrocławiu.
Życiorys.
Jest prezesem zarządu Niepublicznego Zakładu Opieki Zdrowotnej w Kłodzku, prezesem Niepublicznego Zakładu Opieki Zdrowotnej „Secura” w Polanicy-Zdroju, prezesem Fundacji „Pro Sciente, Pro Arte”, członkiem prezydium Towarzystwa Społeczno-Kulturalnego Żydów w Polsce oraz członkiem zarządu Lubuskiej Fundacji Judaica.
14 listopada 2000 został odznaczony Srebrnym Krzyżem Zasługi za zasługi w działalności społecznej na rzecz społeczności żydowskiej.

</doc>
<doc id="1413827" url="https://pl.wikipedia.org/wiki?curid=1413827" title="Pazzi">
Pazzi

Rodzina Pazzich – patrycjuszowski ród z Florencji, którego szczyt znaczenia przypadł na XV w.; znany z tzw. spisku Pazzich oraz działalności na polu mecenatu artystycznego.
Historia.
Rodzina Pazzich miała wywodzić się od rycerza I krucjaty imieniem Pazzo, który miał wsławić się tym, iż był jednym z pierwszych krzyżowców, którzy wdarli się na mury Jerozolimy podczas jej zdobycia.
Przedstawiciele rodu rozwijali działalność bankierską, dzięki której znacznie się wzbogacili. Niektórzy z jej przedstawicieli byli kondotierami, np. Jacopo de' Pazzi, żyjący w pierwszej połowie XIII w. Do szczytu potęgi doszli w XV w., kiedy zaczęli ingerować nie tylko w politykę florencką, ale także i ogólnowłoską. W 1478 r. zorganizowali inspirowany przez papieża Sykstusa IV tzw. spisek Pazzich w celu obalenia Medyceuszy i przejęcia władzy we Florencji przez stronników papieża. Został wówczas ranny władający Florencją Wawrzyniec Wspaniały, a jego brat Giuliano zginął, spisek jednak się nie powiódł (zginął m.in. jeden z jego przywódców, Jacopo de' Pazzi), a przedstawiciele rodziny Pazzich byli zmuszeni do ucieczki z miasta na pewien czas. 
Wśród późniejszych członków rodu wyróżnić trzeba Cosimo de' Pazzi, który był arcybiskupem florenckim w latach 1508–1513, oraz Marię Magdalenę de’ Pazzi, karmelitankę uznaną za świętą w XVII w.
Mecenat.
Przedstawiciele rodu Pazzich w XV w. finansowali różne przedsięwzięcia artystyczne. Najbardziej znanym z nich jest kaplica Pazzich przy kościele Santa Croce we Florencji zaprojektowana przez Filippo Brunelleschiego na zamówienie Andrei de' Pazzi. 
We Florencji znajduje się także pałac Pazzich ("Palazzo Pazzi"), siedziba rodu, przebudowana przez Giuliano da Maiano w drugiej połowie XV w., a także pałac Pazzi-Ammannati, mniejszy, pochodzący z XVI w.
Związki z Polską.
Ród Pazzich został uznany w XVII w. przez polski ród magnacki Paców za dalekich krewnych, wywodzących się od wspólnego przodka (protoplasta Paców, według dorobionej przez nich mitologii miał przybyć na Litwę z Italii). Sprzyjało temu podobne nazwisko oraz podobieństwo herbu Pazzich do Pacowskiej Gozdawy. W efekcie Pazzi przysłali Pacom relikwie św. Marii Magdaleny de’ Pazzi, a Pacowie poświęcili jej kościół w Pożajściu.
Pazzi w kulturze.
Rodzina Pazzich często była wykorzystywana w twórczości literackiej i filmowej, m.in.:

</doc>
<doc id="1413831" url="https://pl.wikipedia.org/wiki?curid=1413831" title="Ostericum palustre">
Ostericum palustre



</doc>
<doc id="1413834" url="https://pl.wikipedia.org/wiki?curid=1413834" title="Port lotniczy Tamanrasset">
Port lotniczy Tamanrasset

Port lotniczy Tamanrasset (IATA: TMR, ICAO: DAAT) – port lotniczy położony w Tamanrasset, w Algierii.

</doc>
<doc id="1413841" url="https://pl.wikipedia.org/wiki?curid=1413841" title="567 Dywizja Grenadierów Ludowych">
567 Dywizja Grenadierów Ludowych

567 Dywizja Grenadierów Ludowych - ("niem. 567. Volks-Grenadier-Division") jedna z niemieckich dywizji grenadierów ludowych. 
Utworzona w sierpniu 1944 na poligonie Grafenwöhr (XIII Okręg Wojskowy) jako dywizja 32 fali mobilizacyjnej. Już 2 września wstrzymano formowanie dywizji i włączono ją do 349 Dywizji Grenadierów Ludowych, będącej jednostką zastępczą dla zniszczonej 349 Dywizji Piechoty. 
Dywizja miała się składać z 3 pułków grenadierów (1159, 1160 i 1161), 1567 pułku artylerii i jednostek dywizyjnych. 

</doc>
<doc id="1413843" url="https://pl.wikipedia.org/wiki?curid=1413843" title="Zest Airways">
Zest Airways

Zest Airways – filipińska linia lotnicza z siedzibą w Pasay. Głównym węzłem jest port lotniczy Manila.

</doc>
<doc id="1413846" url="https://pl.wikipedia.org/wiki?curid=1413846" title="Władysław Świątecki">
Władysław Świątecki

Władysław Świątecki (ur. 20 grudnia 1895 w Warszawie, zm. 28 kwietnia 1944 w Edynburgu) – kapitan pilot inżynier Wojska Polskiego, kawaler Orderu Virtuti Militari, wynalazca.
Życiorys.
Syn Jana i Józefy z domu Papiewskiej, ukończył Szkołę Handlową w Radomiu, następnie rozpoczął studia na Politechnice Petersburskiej. Wybuch I wojny światowej przerwał mu naukę, 20 maja 1916 roku został powołany do odbycia służby wojskowej w armii Imperium Rosyjskiego. Ukończył Petersburską Inżynieryjną Szkołę Chorążych, a następnie służył w baonie kolejowym. 2 listopada 1917 roku wstąpił do I. Korpusu Polskiego w Rosji i został skierowany do oddziału awiacyjnego.
Do Wojska Polskiego wstąpił 11 listopada 1918 roku. Dowodził oddziałem który zajmował lotnisko mokotowskie. W 1916 roku otrzymał przydział do 8. eskadry wywiadowczej i brał udział w wojnie polsko-bolszewickiej. Walczył nad Pińskiem, nad Dźwiną, w obronie Torunia. W czasie walk wykonał 43 loty wywiadowcze i 13 lotów na bombardowanie.
Po zakończeniu działań wojennych pozostał w wojsku, służył w 2 pułku lotniczym. Został przydzielony jako referent do składu Polskiej Misji Zakupów Wojskowych we Francji, odbył studia w École Supérieure d’Aéronautique, gdzie zajął się zagadnieniem wyrzutników bombowych. W 1923 roku skonstruował i opatentował wyrzutnik bomb lotniczych, w który, od 1925 r., zaczęto wyposażać samoloty lotnictwa polskiego. 
Powrócił z Francji do Polski w 1926 roku i rozpoczął pracę w Instytucie Badań Technicznych Lotnictwa w Warszawie z którego odszedł w listopadzie. W 1928 uzyskał tytuł inżyniera w Wyższej Szkole Aeronautyki i Konstrukcji Mechanicznych w Paryżu. Został przeniesiony w stan nieczynny i zatrudnił się w wytwórni lotniczej Plage i Laśkiewicz jako dyrektor działu lotniczego. Z dniem 31 października 1929 został przeniesiony do rezerwy i przeniesiony w rezerwie do 6 pułku lotniczego we Lwowie.
W wytwórni Plage i Laśkiewicz pracował do 1930 roku, kiedy to odszedł i wspólnie z inżynierem Bohdanem Marchwińskim założył zakład produkcyjny "Władysław Świątecki inżynier konstruktor. Dostawca wyrzutników bombowych w Lublinie" przy ul. Chopina 4 w Lublinie. Sprzedawał swoje wyrzutniki (i licencję na ich produkcję) do krajów europejskich - Rumunii, Jugosławii, Francji, Belgii, Hiszpanii, Holandii i Portugalii. Rozwijał swoją firmę, w 1934 roku przeniósł zakład na ul. Lubartowską 50, zwiększył zatrudnienie do 40 osób. Poza produkcją wyrzutników zajmował się również produkcją rowerów - był założycielem i właścicielem Lubelskiej Wytwórni Rowerów z siedzibą przy ul. Lubartowskiej 50 - skład fabryczny i sklep firmowy przy ul. Królewskiej 11 w Lublinie. Długo nie udawało mu się uzyskać zamówień na swe wyrzutniki ze strony Wojska Polskiego, nastąpiło to dopiero w 1939 roku. Firma Świąteckiego miała dostarczać wyrzutniki do samolotów skonstruowany i produkowanych w kraju (PZL.38 Wilk, PZL.50 Jastrząb, PZL.46 Sum i PZL.49 Miś) oraz do zakupionych za granicą (Morane-Saulnier MS.406, Fairey Battle i CANT Z.506). W latach 1919–1939 zarejestrował w Urzędzie Patentowym 14 własnych wzorów użytkowych.
Po klęsce wrześniowej przedostał się przez Węgry, Jugosławię i Włochy do Francji, gdzie pracował w przemyśle lotniczym. Został skierowany do firmy S.A.D.E.A., gdzie pracował przy konstruowaniu wyrzutników bombowych. Po upadku Francji został ewakuowany do Wielkiej Brytanii, gdzie otrzymał numer służbowy RAF P-0559 i został skierowany do Delegatury Inspektoratu Lotnictwa w Blackpool. Pod koniec 1941 roku został przydzielony do Biura Instrukcji i Tłumaczeń przy Centrum PSP.
Pracował nad zastosowaniem swoich rozwiązań w angielskich i amerykańskich samolotach. Brytyjczycy wyprodukowali ponad 165 tys. takich wyrzutników instalowanych w bombowcach brytyjskich. Jego zmodyfikowane wyrzutniki zamontowano w Lancasterach 9, 12 i 617 Dywizjonów RAF i dostosowano do użycia największych bomb lotniczych - Grand Slam, Tallboy i T-12 Cloudmaker. W 1943 r. inny wynalazca polski Jerzy Rudlicki rozwinął koncepcję Świąteckiego, opracowując specjalny wyrzutnik do bombardowań powierzchniowych z dużej wysokości, które zastosowane były w bombowcach amerykańskich B-17 Flying Fortress.
Po długiej chorobie zmarł 28 kwietnia 1944 roku w polskim szpitalu wojskowym w Edynburgu, został pochowany na Edinburgh (Corstorphine Hill) Cemetery.

</doc>
<doc id="1413849" url="https://pl.wikipedia.org/wiki?curid=1413849" title="349 Dywizja Piechoty (III Rzesza)">
349 Dywizja Piechoty (III Rzesza)

349 Dywizja Piechoty, 349. Infanterie-Division – niemiecka dywizja z czasów II wojny światowej, sformowana w rejonie Saint Omer na mocy rozkazu z 25 października 1943 roku, w 21. fali mobilizacyjnej przez I. Okręg Wojskowy. Na przełomie sierpnia i września 1944 przekształcona w 349 Dywizję Grenadierów Ludowych.
Struktura organizacyjna.
911., 912. i 913. pułk grenadierów, 349. pułk artylerii, 349. batalion pionierów, 349. batalion fizylierów, 349. oddział przeciwpancerny, 349. oddział łączności, 349. polowy batalion zapasowy;
911., 912. i 913. pułk grenadierów, 349. pułk artylerii, 349. batalion pionierów, 349. dywizyjna kompania fizylierów, 349. oddział przeciwpancerny, 349. oddział łączności, 349. polowy batalion zapasowy;
Szlak bojowy.
Sformowana 25 października 1943 r. jednostka została przeniesiona w region Calais, gdzie wchłonęła niedobitki 217 Dywizji Piechoty. W kwietniu 1944 została przerzucona na front wschodni i walczyła na Białorusi, gdzie pod Brodami została okrążona. Z ciężkimi stratami wyrwała się z okrążenia i jej resztki zostały skierowane na tyły. Tam w sierpniu i wrześniu 1944 przeszła reorganizację, wchłonęła 577 Dywizję Grenadierów Ludowych i powróciła na front jako 349 Dywizja Grenadierów Ludowych. Do marca 1945 walczyła w Prusach Wschodnich, gdy jej resztki przekazano do 21 Dywizji Piechoty.

</doc>
<doc id="1413850" url="https://pl.wikipedia.org/wiki?curid=1413850" title="Gordon Wetherell">
Gordon Wetherell

Gordon Wetherell (ur. 1948) – brytyjski dyplomata i polityk, gubernator Turks i Caicos od 5 sierpnia 2008. Od 14 sierpnia 2009 sprawujący na wyspach całkowitą władzę wykonawczą.
Kariera zawodowa.
Gordon Wetherell jest długoletnim brytyjskim dyplomatą. Pracę w Foreign Office rozpoczął w 1973, a następnie zajmował kolejno stanowiska:
Rządy bezpośrednie na Turks i Caicos.
14 sierpnia 2009 rząd brytyjski zdymisjonował gabinet Galmo Williamsa i wprowadził rządy bezpośrednie, delegując całą władzę wykonawczą na ręce gubernatora Gordona Wetherella. Powodem tej decyzji były wyniki dochodzenia w sprawie korupcji w rządzie wysp. Według raportu z dochodzenia, po zbadaniu działań rządu i parlamentu Turks i Caicos, dopatrzono się "informacji wskazujących na wysokie prawdopodobieństwo systematycznej korupcji i poważnej nieuczciwości". Dochodzenie informowało również o potwierdzeniu "jasnych sygnałów politycznej niemoralności i niedojrzałości oraz ogólnej niekompetencji administracyjnej". Premier Williams potępił ustanowienie rządów brytyjskich, stwierdzając, że "dzień ten jest bardzo smutnym dniem w Turks i Caicos", w którym "obywatelom zabrana została demokracja". Brytyjski minister Chris Bryant powiedział, że rząd lokalny mógłby powrócić do sprawowania władzy w ciągu dwóch lat.

</doc>
<doc id="1413852" url="https://pl.wikipedia.org/wiki?curid=1413852" title="Oulton Park">
Oulton Park

Oulton Park (pełna nazwa Oulton Park Race Circuit) – brytyjski tor wyścigowy położony w miejscowości Little Budworth w hrabstwie Cheshire w zachodniej Anglii. Tor powstał w latach 50. dwudziestego wieku jako własność Mid-Cheshire Car Club i szybko stał się znany ze swojej trudnej i wymagającej konfiguracji.
Od 1954 roku na torze rozgrywane były wyścigi Formuły 1 pod nazwą International Gold Cup. Wyścig ten nie był zaliczany do punktacji Grand Prix, jednak z uwagi na wymagający tor gromadził najlepszych w tym czasie kierowców Formuły 1. Pięciokrotnie wyścig zwyciężał sir Stirling Moss.
W latach 70., gdy zakazano rozgrywania wyścigów Formuły 1 poza cyklem Grand Prix, tor stracił na znaczeniu. Obecnie główne wydarzenia na Oulton Park to wyścigi: Brytyjska Formuła 3, British Touring Car Championship, British Superbike.
Wyścigi na Oulton Park mogą odbywać się na trzech wersjach toru:
International Circuit – długość 4,3072 km
Island Circuit – długość 3,616 km
Fosters Circuit – długość 2,656 km

</doc>
<doc id="1413856" url="https://pl.wikipedia.org/wiki?curid=1413856" title="Po Klon Girai">
Po Klon Girai



</doc>
<doc id="1413857" url="https://pl.wikipedia.org/wiki?curid=1413857" title="Telheiras">
Telheiras

Telheiras – stacja metra w Lizbonie, na linii Verde. Oddana został do użytku w dniu 2 listopada 2002 roku, w ramach rozbudowy tej linii do obszaru Telheiras.
Stacja ta znajduje się między "Rua Prof. Francisco Gentil" i "Estrada de Telheiras", obok "Azinhaga do Areeiro". Projekt architektoniczny jest autorstwa Duarte Nuno Simõesa i artysty Eduardo Batarda. Podobnie jak najnowsze stacji metra w Lizbonie, jest przystosowana do obsługi pasażerów niepełnosprawnych.

</doc>
<doc id="1413860" url="https://pl.wikipedia.org/wiki?curid=1413860" title="Ned Glass">
Ned Glass

Ned Glass, właśc. Nusyn Glass (ur. 1 kwietnia 1906 w Radomiu, zm. 15 czerwca 1984 w Encino) − amerykański aktor telewizyjny. W 1969 był nominowany do nagrody Emmy za rolę drugoplanową Sola Coopera w sitcomie NBC "Julia" (1968-1971) z Diahann Carroll.
Życiorys.
Urodził się w Radomiu, w Kongresie Polskim, w Imperium Rosyjskim, w rodzinie żydowskiej. W młodym wieku wyemigrował do Stanów Zjednoczonych i dorastał w Nowym Jorku. Uczęszczał do City College of New York. W 1931 po raz pierwszy pojawił się na Broadwayu w spektaklu Elmera Rice’a "Radca prawny" ("Counselor-at-Law"). Na ekranie wystąpił jako Doc w melodramacie muzycznym Roberta Wise’a i Jerome’a Robbinsa "West Side Story" (1961) oraz jako czarny charakter Leopold W. Gideon w komedii romantycznej Stanleya Donena "Szarada" (1963). Często grywał postacie nerwowe, potulne lub fajtłapowate ze względu na grube okulary i nosowy nowojorski akcent.

</doc>
<doc id="1413863" url="https://pl.wikipedia.org/wiki?curid=1413863" title="Alvalade">
Alvalade

Alvalade – stacja metra w Lizbonie, na linii Verde. Została otwarta 18 czerwca 1972 wraz ze stacjami Arroios, Alameda, Areeiro i Roma, jako część rozbudowy tej linii do Alvalade.
Ta stacja znajduje się przy "Av. de Roma", w pobliżu skrzyżowania z "Av. da Igreja", umożliwiając dostęp do Hospital Júlio de Matos i Laboratório Nacional de Engenharia Civil. Oryginalna stacja (1972) została zaprojektowana przez architekta Dinisa Gomesa i malarki Marii Keil. W dniu 17 sierpnia 2006 ukończono przebudową południowego holu stacji, na podstawie projektu Jorge Sancheza i artysty Bela Silva; Przebudowę holu północnego ukończono w dniu 25 października 2007 roku. Remont dworca przebudowano perony i wybudowano drugi hol. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.

</doc>
<doc id="1413865" url="https://pl.wikipedia.org/wiki?curid=1413865" title="Sobór efeski II">
Sobór efeski II

Sobór efeski II – sobór powszechny, zwołany w Efezie przez cesarza Teodozjusza II w 449, w celu zakończenia sporu o naturę Jezusa (monofizytyzm). Sobór ten nie jest uznawany przez Kościół katolicki i prawosławny za powszechny, dlatego jest nazywany synodem efeskim. Ze względu na swój przebieg zyskał również miano synodu zbójeckiego.
Po soborze efeskim oskarżony o nieprawowierność Eutyches został usunięty z urzędu archimandryty konstantynopolitańskiego. Chcąc odzyskać urząd i wyjaśnić swoje stanowisko napisał listy do patriarchów: Rzymu, Aleksandrii i Konstantynopola. Wskutek swoich działań został przywrócony przez patriarchę Aleksandrii Dioskura na urząd archimandryty, co odbyło się za zgodą Teodozjusza. Cesarz będący stronnikiem teologicznym monofizytyzmu wyraził również zgodę na zwołanie soboru.
W tym czasie papież Leon I rozpoczął korespondencję z patriarchą Konstantynopola Flawianem w sprawie błędów chrystologicznych Eutychesa. Jego "list" 28 – „Tomus ad Flavianum” – stanowi jedno z najważniejszych dzieł wyrażających wiarę Kościoła w Chrystusa. Leon posłał ten list także na sobór do Efezu poprzez dwóch legatów. Dwa lata później list ten, będący wyrazem wspólnego stanowiska biskupa Rzymu i patriarchy Konstantynopola Flawiana, został przyjęty i jednomyślnie zaaprobowany przez Sobór chalcedoński (451 r.) jako "orzeczenie wiary".
Obrady soboru rozpoczęły się 8 sierpnia 449 i wzięło w nim udział około 150 biskupów. Obradami kierowali Teodozjusz II i patriarcha Aleksandrii Dioskur, obaj będący zwolennikami monofizytyzmu.
Do obrad w soborze nie dopuszczono wielu przeciwników monofizytyzmu, chcąc utrzymać liczebną przewagę jego zwolenników. Nie dopuszczono również delegatów Rzymu. Dioskur nie zezwolił na odczytanie listu papieża Leona I. 
Sobór uznał nauki Eutychesa za prawowierne i wyniósł do godności patriarchy Konstantynopola jego stronnika, Anatoliusza. Kiedy nieliczna mniejszość przeciwników monofizytyzmu zaczęła protestować przeciwko uchwałom soboru, do kościoła, w którym odbywały się obrady, wtargnęła uzbrojona grupa mnichów i siłą usunęła opornych biskupów z miejsca obrad. Patriarcha Flawian został dotkliwie pobity i w wyniku obrażeń wkrótce zmarł.
Do Rzymu wrócił tylko jeden z legatów, Hilary (późniejszy papież), ponieważ drugi zaginął bez wieści. Wysłuchawszy jego relacji Leon I odmówił uznania uchwał soboru. Śmierć Teodozjusza II w 450 i wstąpienie na tron nowego cesarza, będącego przeciwnikiem monofizytyzmu, doprowadziła do zwołania w 451 nowego soboru w Chalcedonie, na którym zostały cofnięte wszystkie uchwały synodu zbójeckiego.

</doc>
<doc id="1413869" url="https://pl.wikipedia.org/wiki?curid=1413869" title="Fred MacMurray">
Fred MacMurray

Fredrick Martin MacMurray (ur. 30 sierpnia 1908 w Kankakee, zm. 5 listopada 1991 w Santa Monica) − amerykański aktor, nominowany do Złotego Globu za rolę w filmie "Latający profesor".
Syn Fredericka i Malety Martin. Dwukrotnie żonaty: po raz pierwszy z Lillian Lamont, a po jej śmierci z June Haver.
Twarz komiksowego superbohatera, Kapitana Marvel, była wzorowana na twarzy aktora. 

</doc>
<doc id="1413871" url="https://pl.wikipedia.org/wiki?curid=1413871" title="Redipuglia (stacja kolejowa)">
Redipuglia (stacja kolejowa)

Redipuglia (włoski: "Stazione di Redipuglia") – stacja kolejowa w Fogliano Redipuglia, w regionie Friuli-Wenecja Julijska, we Włoszech. Znajdują się tu 2 perony. Znajduje się na linii kolejowe Udine-Triest.
Historia.
Jest to monumentalny budynek w stylu rzymskim, w odległości kilku metrów od monumentalnego Sanktuarium Redipuglia. Jest to obiekt stworzony przez architekt Roberto Narducci (1887-1979) dla Ministerstwa Komunikacji w ówczesnej gminie Fogliano di Monfalcone (TS), który został otwarty 4 listopada 1936 w obecności Mario Jannelli.

</doc>
<doc id="1413872" url="https://pl.wikipedia.org/wiki?curid=1413872" title="Instytut Józefa Piłsudskiego">
Instytut Józefa Piłsudskiego

Instytut Józefa Piłsudskiego – instytucje o tej nazwie:

</doc>
<doc id="1413873" url="https://pl.wikipedia.org/wiki?curid=1413873" title="Sacile (stacja kolejowa)">
Sacile (stacja kolejowa)

Sacile (włoski: "Stazione di Sacile") – stacja kolejowa w Sacile, w regionie Friuli-Wenecja Julijska, we Włoszech. Znajdują się tu 2 perony.
Historia.
Stacja została otwarta w 1855 roku, gdy stacja uzuskała połączenie ze stacją Pordenone i Treviso i kilka miesięcy później z dworcem Casarsa. W 1930 roku stacja uzyskała połączenie z Pinzano, pozwalając dotrzeć do Gemona del Friuli dzięki linii kolejowej Casarsa - Pinzano - Gemona del Friuli.
Połączenia.
Połączenia dalekobieżne:

</doc>
<doc id="1413878" url="https://pl.wikipedia.org/wiki?curid=1413878" title="Sagrado (stacja kolejowa)">
Sagrado (stacja kolejowa)

Sagrado – stacja kolejowa w Sagrado, w regionie Friuli-Wenecja Julijska, we Włoszech. Znajdują się tu 2 perony.

</doc>
<doc id="1413880" url="https://pl.wikipedia.org/wiki?curid=1413880" title="Podział administracyjny Wietnamu">
Podział administracyjny Wietnamu

Wietnam jest podzielony na 58 prowincji (wiet. "tỉnh") oraz 5 kontrolowanych centralnie miast wydzielonych ("thành phố trực thuộc trung ương") o statusie równym prowincji.
Prowincje dzielą się na dystrykty ("huyện"), miasta prowincjonalne ("thành phố trực thuộc tỉnh") oraz miasta ("thị xã"). Najmniejszą jednostką podziału terytorialnego Wietnamu są miasta ("thị trấn") oraz gminy ("xã").
Miasta wydzielone dzielą się na dystrykty wiejskie ("huyện") oraz miejskie ("quận"). Dystrykty miejskie są dodatkowo podzielone na okręgi ("phường").
Regiony.
Prowincje i miasta wydzielone Wietnamu pogrupowane są w osiem regionów ekonomicznych. Podział ten nie jest ścisły i klasyfikuje prowincje według warunków naturalnych, demograficznych i gospodarczych.

</doc>
<doc id="1413881" url="https://pl.wikipedia.org/wiki?curid=1413881" title="San Giorgio di Nogaro (stacja kolejowa)">
San Giorgio di Nogaro (stacja kolejowa)

San Giorgio di Nogaro (włoski: "Stazione di San Giorgio di Nogaro") – stacja kolejowa w San Giorgio di Nogaro, w regionie Friuli-Wenecja Julijska, we Włoszech. Znajdują się tu 2 perony.
Historia.
Stacja została otwarta 26 sierpnia 1888 roku, kiedy otwarto linię kolejową do Palmanova. W dniu 31 grudnia 1888 roku stacja uzyskała połączenie z Portogruaro i zakończono budowę linii z Wenecji. Wreszcie 18 października 1897 roku stacja została połączona z Cervignano kończąc tym samym całą linię kolejową Wenecja - Triest. W 1997 linia Palmanova - San Giorgio di Nogaro została zamknięta.
Połączenia.
Połączenia dalekobieżne:

</doc>
<doc id="1413882" url="https://pl.wikipedia.org/wiki?curid=1413882" title="June Havoc">
June Havoc

June Havoc, właśc. Ellen Evangeline Hovick (ur. 8 listopada 1912 w Vancouver, zm. 28 marca 2010 w Stamford) − amerykańska aktorka, tancerka, scenarzystka i reżyserka teatralna pochodzenia kanadyjskiego. Jej starszą siostrą była Gypsy Rose Lee.

</doc>
<doc id="1413883" url="https://pl.wikipedia.org/wiki?curid=1413883" title="Michaił Murawjow Wieszatiel">
Michaił Murawjow Wieszatiel



</doc>
<doc id="1413886" url="https://pl.wikipedia.org/wiki?curid=1413886" title="Mark De Man">
Mark De Man

Mark De Man (ur. 27 kwietnia 1983 w Leuven) – belgijski piłkarz występujący na pozycji obrońcy lub pomocnika.
Kariera klubowa.
De Man profesjonalną karierę rozpoczynał w Anderlechcie. W Eerste Klasse zadebiutował 3 maja 2003 w wygranym 4:0 meczu z Germinalem Beerschot. Wraz z Anderlechtem dwukrotnie zdobył mistrzostwo Belgii (2006, 2007), a także raz Puchar Belgii (2008).
W połowie 2008 roku odszedł do holenderskiej Rody JC Kerkrade. W Eredivisie pierwsze spotkanie rozegrał 30 sierpnia 2008 przeciwko FC Twente (1:1). Nie zdołał jednak przebić się do wyjściowej jedenastki Rody. W styczniu 2009 odszedł do belgijskiego Germinalu Beerschot. W meczu ligowym zadebiutował tam 18 stycznia 2009 przeciwko KRC Genk (4:1).
W 2011 roku został wypożyczony do drugoligowego OH Leuven, z którym wywalczył awans do pierwszej ligi. Latem 2011 odszedł do trzecioligowego KSK Hasselt. Następnie występował w drużynach Excelsior Veldwezelt (IV liga) oraz Stade Bierbeek (V liga). W 2014 roku zakończył karierę.
Kariera reprezentacyjna.
W reprezentacji Belgii zadebiutował 24 marca 2007 w przegranym 0:4 meczu el. do ME 2008 z Portugalią. W latach 2007–2008 w drużynie narodowej zagrał cztery razy.

</doc>
<doc id="1413890" url="https://pl.wikipedia.org/wiki?curid=1413890" title="Tarvisio Boscoverde">
Tarvisio Boscoverde

Tarvisio Boscoverde (włoski: "Stazione di Tarvisio Boscoverde") – stacja kolejowa w Tarvisio, w regionie Friuli-Wenecja Julijska, we Włoszech. Znajdują się tu 3 perony. Otwarta 26 listopada 2000 wraz z nową linią kolejową Pontebbana, zastępując starą stację Tarvisio Centrale. Stacja wyposażona jest w kasy biletowe, automaty biletowe, salon, bar oraz kiosk.
Zarządcą infrastruktury jest Rete Ferroviaria Italiana. Przewozy regionalne są prowadzone przez Trenitalia do Udine, a do 2001 Österreichische Bundesbahnen obsługiwało połączenie do Villach.
Połączenia.
Pociągi dalekobieżne:

</doc>
<doc id="1413891" url="https://pl.wikipedia.org/wiki?curid=1413891" title="Hans Jürgen">
Hans Jürgen



</doc>
<doc id="1413892" url="https://pl.wikipedia.org/wiki?curid=1413892" title="Félix Dupanloup">
Félix Dupanloup

Félix Antoine Dupanloup Philibert (ur. 3 stycznia 1802, zm. 11 października 1878 w La Combe-de-Lancey) – biskup francuski, filozof.
Życiorys.
Urodził się w Saint-Félix, departament Górna Sabaudia. Święcenia kapłańskie przyjął 17 grudnia 1825. W 1841 był profesorem wymowy na Sorbonie. W 1845 wstąpił na widownię polityczną jako rzecznik stronnictwa ultramontańskiego. W 1849 został biskupem orleańskim. W 1851 przyjęty do Akademii Francuskiej. Na soborze rzymskim 1869-1870 był stanowczym przeciwnikiem dogmatu nieomylności papieskiej, na który później jednakże się zgodził. Podczas wojny francusko-pruskiej w 1870 przez jakiś czas był uwięziony. Po zakończeniu wojny wszedł do Zgromadzenia Narodowego i chciał koniecznie pogodzić legitymistów z orleanami, aby hr. Chambord utorować drogę do tronu. Pisał wiele a jego główne dzieła to: "De l'Eneation" (Paryż 1855), "Elements de Rhetorique sacre" (Paryż 1841), "Ouvres Choisies" (Paryż 1861) i wiele innych. Kawaler Legii Honorowej.

</doc>
<doc id="1413893" url="https://pl.wikipedia.org/wiki?curid=1413893" title="Hans Jürgen Kürsch">
Hans Jürgen Kürsch



</doc>
<doc id="1413894" url="https://pl.wikipedia.org/wiki?curid=1413894" title="Gypsy Rose Lee">
Gypsy Rose Lee

Rose Louise Hovick (ur. 9 lutego 1911 w Seattle, zm. 26 kwietnia 1970 w Los Angeles) − amerykańska aktorka, przedstawicielka burleski. Siostra aktorki June Havoc, na podstawie jej życiorysu powstał musical "Gypsy" i jego ekranizacja - "Cyganka".

</doc>
<doc id="1413896" url="https://pl.wikipedia.org/wiki?curid=1413896" title="Albano Laziale (stacja kolejowa)">
Albano Laziale (stacja kolejowa)

Albano Laziale (wł. "Stazione di Albano Laziale") – stacja kolejowa w Albano Laziale, w regionie Lacjum, we Włoszech. Znajdują się tu 2 perony. Według klasyfikacji RFI ma kategorię "srebrną".

</doc>
<doc id="1413902" url="https://pl.wikipedia.org/wiki?curid=1413902" title="Nowa Wodołaha">
Nowa Wodołaha

Nowa Wodołaha – osiedle typu miejskiego w obwodzie charkowskim Ukrainy, siedziba władz rejonu nowowodołazkiego.
Historia.
Miejscowość została założona jako słoboda około 1675.
W 1931 roku zaczęto wydawać gazetę.
Osiedle typu miejskiego od 1938.
W 1959 liczyło 13 430 mieszkańców.
W 1989 liczyło 14 979 mieszkańców.
W 2013 liczyło 11 769 mieszkańców.

</doc>
<doc id="1413907" url="https://pl.wikipedia.org/wiki?curid=1413907" title="Carogród">
Carogród



</doc>
<doc id="1413910" url="https://pl.wikipedia.org/wiki?curid=1413910" title="Hornostajiwka">
Hornostajiwka

Hornostajiwka – osiedle typu miejskiego w obwodzie chersońskim Ukrainy. Do 2020 roku siedziba władz rejonu hornostajiwskiego.
Istniał tu zamek tatarski Rohat Kermen/ Rohat Kirmen. 
Ludność miejscowości liczy około 7 tysięcy osób.

</doc>
<doc id="1413911" url="https://pl.wikipedia.org/wiki?curid=1413911" title="Transport kolejowy w Wietnamie">
Transport kolejowy w Wietnamie

Kolej w Wietnamie eksploatuje 15 linii kolejowych:
Pierwszą linię kolejową w Wietnamie otwarto w 1881 pomiędzy Sajgonem i Mỹ Tho o długości 70 km. Obecnie ta linia jest nieczynna.
178 km linii jest normalnotorowych, 2169 km 1 000 mm, 253 km podwójne - normalnotorowe + 1000 mm pomiędzy Hanoi i granicą chińską.
Jedynym operatorem są "Koleje Wietnamskie" (wietn. Đường sắt Việt Nam).

</doc>
<doc id="1413912" url="https://pl.wikipedia.org/wiki?curid=1413912" title="Ryt słowiański">
Ryt słowiański

Ryt słowiański, głagolicki lub cyrylo-metodiański – słowiańska forma liturgii św. Piotra stworzona przez świętych Cyryla i Metodego.
Historia.
Obrządek słowiański powstał dla potrzeb misji chrystianizacyjnej Cyryla i Metodego wśród Słowian. Mnisi zostali sprowadzeni z Bałkanów przez księcia wielkomorawskiego Rościsława w 863 roku. Za pozwoleniem papieża misjonarze przetłumaczyli liturgię na język staro-cerkiewno-słowiański, tworząc obrządek rzymsko-słowiański. Do ksiąg kościelnych zaś ułożyli osobne pismo, zwane głagolicą.
W 867 roku papież Hadrian II, pomimo oporu części duchowieństwa, zaakceptował ryt słowiański na obszarze Moraw i Panonii. Na początku 868 roku w Kościele Marii Maggiore Hadrian odprawił wraz z Cyrylem i Metodym mszę w nowym rycie. Po śmierci Cyryla w 869 papież ponownie potwierdził ryt słowiański bullą "Gloria in Excelsis Deo" i mianował Metodego swoim legatem. Rok później Metody został uwięziony z inicjatywy przeciwnych nowemu rytowi biskupów niemieckich. Uwolniony w 873 roku po interwencji papieża Jana VIII Metody wznowił misję na Morawach, zaś w 880 roku otrzymał od papieża potwierdzenie ponownego uznania rytu słowiańskiego. Uczniowie Metodego rozpoczęli wówczas działalność misyjną, przyczyniając się do popularyzacji obrządku słowiańskiego na Bałkanach.
Po śmierci Metodego w 885 roku papież Stefan V (VI) wydał bullę "Quia te zelo fidei", w której potępił obrządek słowiański i uznał go za heretycki. Uczniowie Metodego zostali wypędzeni z państwa wielkomorawskiego, a obrządek słowiański zastąpiony został łacińskim. Wygnanych uczniów Metodego przyjął car Bułgarii Borys I Michał, kierując ich do pracy duszpasterskiej w swoim państwie. Byli wśród nich Gorazd, Klemens, Naum, Sawa i Angelariusz, zaliczeni potem w poczet Siedmiu Apostołów Bułgarii. W 893 roku synod w Presławiu uznał liturgię słowiańską za obowiązującą. Działalność uczniów Metodego, skupionych wokół ośrodków w Presławiu i Ochrydzie dała początek Bułgarskiemu Kościołowi Prawosławnemu. Zarzucono jednak tam głagolicę i zrezygnowano z liturgii rzymskiej, a jedyną istotną pozostałością rytu słowiańskiego stało się używanie w liturgii języka staro-cerkiewno-słowiańskiego.
Obrządek słowiański był też popularny w Chorwacji. W 925 roku i na przełomie 927/928 książę chorwacki Tomisław zwołał synody, które potępiły obrządek słowiański. Jednak ten przetrwał, a papież Innocenty IV w 1248 roku nadał Chorwatom przywilej używania języka słowiańskiego i głagolickiego pisma w katolickiej liturgii. W Dalmacji istniało kilka opactw benedyktyńskich utrzymujących liturgię słowiańską.
W 1347 roku zakonników z wyspy Pašman i Senj Karol IV Luksemburski sprowadził za zgodą papieża Klemensa VI do Nowego Miasta pod Pragą. Mimo obcego języka, znajdowali oparcie w tradycji słowiańskiego piśmiennictwa, z czasem też uzyskali prawa parafialne. W aktywnie działającym skryptorium powstawała literatura religijna w języku czeskim, zapisywana głagolicą. Ich działalność zakończyła się w okresie wojen husyckich na początku XV wieku. Z Pragi benedyktyni słowiańscy trafili na ziemie polskie – w 1380 powstał klasztor w Oleśnicy z fundacji księcia Konrada II, a w 1390 roku za sprawą Jadwigi i Władysława Jagiełły w podkrakowskim Kleparzu. Oba szybko upadły; kleparski, pomyślany zapewne do prowadzenia misji na Rusi, po śmierci Jadwigi nie został nawet ukończony. Ośrodek krakowski ostatecznie zanikł w latach 1470–1480.
W średniowiecznej Bośni istniał Kościół Bośniacki, którego wierni nazywali siebie "kristjani," czyli chrześcijanie. Mógł być obrządkiem słowiańskim, który przetrwał w izolacji do 1203 roku kiedy został odkryty przez legata papieskiego, który został wysłany do Bośni by sprawdzić czy szerzy się tam herezja. Mimo że kristjani uznali zwierzchność papieża, kolejni papieże uznali ich za herezję, przez co do Bośni były organizowane krucjaty, zaś królowie Bośni w XV wieku prześladowali Kościół Bośniacki. Ostatnie wzmianki o kristjanach pochodzą z lat 20. XVII wieku.

</doc>
<doc id="1413913" url="https://pl.wikipedia.org/wiki?curid=1413913" title="Hà Nội">
Hà Nội



</doc>
<doc id="1413914" url="https://pl.wikipedia.org/wiki?curid=1413914" title="Sài Gòn">
Sài Gòn



</doc>
<doc id="1413916" url="https://pl.wikipedia.org/wiki?curid=1413916" title="Wełyka Łepetycha">
Wełyka Łepetycha

Wełyka Łepetycha (ukr. Велика Лепетиха) – osiedle typu miejskiego w obwodzie chersońskim Ukrainy, siedziba władz rejonu wełykołepetyskiego.
Historia.
Osiedle typu miejskiego od 1956.
W 1989 liczyło 10 750 mieszkańców.
W 2013 liczyło 8546 mieszkańców.

</doc>
<doc id="1413918" url="https://pl.wikipedia.org/wiki?curid=1413918" title="Hải Phòng">
Hải Phòng



</doc>
<doc id="1413921" url="https://pl.wikipedia.org/wiki?curid=1413921" title="Cięciwa (powiat wołomiński)">
Cięciwa (powiat wołomiński)

Cięciwa – przysiółek w Polsce położony w województwie mazowieckim, w powiecie wołomińskim, w gminie Wołomin.
W latach 1975–1998 miejscowość administracyjnie należała do województwa siedleckiego.

</doc>
<doc id="1413922" url="https://pl.wikipedia.org/wiki?curid=1413922" title="Nyżni Sirohozy">
Nyżni Sirohozy

Nyżni Sirohozy (ukr. Нижні Сірогози) – osiedle typu miejskiego w obwodzie chersońskim Ukrainy, siedziba władz rejonu nyżniosirohozkiego.
Miejscowość została założona w roku 1812. Ludność miejscowości liczy około 6 tysięcy osób.

</doc>
<doc id="1413927" url="https://pl.wikipedia.org/wiki?curid=1413927" title="Aquila (ujednoznacznienie)">
Aquila (ujednoznacznienie)



</doc>
<doc id="1413929" url="https://pl.wikipedia.org/wiki?curid=1413929" title="Aquila nipalensis">
Aquila nipalensis



</doc>
<doc id="1413931" url="https://pl.wikipedia.org/wiki?curid=1413931" title="Aquila adalberti">
Aquila adalberti



</doc>
<doc id="1413933" url="https://pl.wikipedia.org/wiki?curid=1413933" title="Aquila verreauxii">
Aquila verreauxii



</doc>
<doc id="1413935" url="https://pl.wikipedia.org/wiki?curid=1413935" title="Kułykiwka">
Kułykiwka

Kułykiwka - osiedle typu miejskiego w obwodzie czernihowskim Ukrainy, siedziba władz rejonu kułykiwskiego.
Historia.
Pierwsza wzmianka o miejscowości pochodzi z 1650, status osiedla typu miejskiego posiada od 1960.
W 1989 liczyło 6084 mieszkańców.
W 2013 liczyło 5534 mieszkańców.

</doc>
<doc id="1413938" url="https://pl.wikipedia.org/wiki?curid=1413938" title="André Ernest Modeste Grétry">
André Ernest Modeste Grétry

André Ernest Modeste Grétry (ur. 8 lutego 1741 w Liège, zm. 24 września 1813 w Montmorency) – francuski kompozytor operowy z południowych Niderlandów. Wystawiał swe opery w Paryżu i Wersalu. Najbardziej znany jako autor oper komicznych.

</doc>
<doc id="1413940" url="https://pl.wikipedia.org/wiki?curid=1413940" title="Nowhorodka">
Nowhorodka

Nowhorodka – osiedle typu miejskiego w obwodzie kirowohradzkim Ukrainy, siedziba władz rejonu nowhorodkiwskiego.
Historia.
Miejscowość założona jako chutor Kuciwka. W 1822 otrzymała nazwę Nowhorodka.
Podczas II wojny światowej była okupowana przez wojska niemieckie.
Status osiedla typu miejskiego posiada od 1966.
W 1989 liczyło 7067 mieszkańców.
W 2001 liczyło 6632 mieszkańców.
W 2013 liczyło 5839 mieszkańców.

</doc>
<doc id="1413945" url="https://pl.wikipedia.org/wiki?curid=1413945" title="Andre Ernest Modest Gretry">
Andre Ernest Modest Gretry



</doc>
<doc id="1413946" url="https://pl.wikipedia.org/wiki?curid=1413946" title="FARO Technologies Inc.">
FARO Technologies Inc.



</doc>
<doc id="1413947" url="https://pl.wikipedia.org/wiki?curid=1413947" title="Hrabstwo Douglas (Kansas)">
Hrabstwo Douglas (Kansas)

Hrabstwo Douglas – hrabstwo położone w USA w stanie Kansas z siedzibą w mieście Lawrence (Kansas). Założone 25 sierpnia 1855 roku. Nazwa Hrabstwa pochodzi od Stephena Douglasa.

</doc>
<doc id="1413951" url="https://pl.wikipedia.org/wiki?curid=1413951" title="Frankistowskie obozy koncentracyjne">
Frankistowskie obozy koncentracyjne

 
Frankistowskie obozy koncentracyjne (hiszp. "Campos de concentración franquistas") – obozy koncentracyjne działające w Hiszpanii w czasie wojny domowej i po niej (pomiędzy 1936 a 1947). Obozy były częścią „białego terroru”.
Powstanie obozów, charakter.
Pierwszy obóz koncentracyjny powstał w 1936 w zamku El Hecho w Ceucie, ostatni znajdujący się w Miranda del Ebro został zlikwidowany dopiero w roku 1947. Frankistowskie obozy koncentracyjne, zarówno stałe, jak i tymczasowe, prowadzone były przez Urząd Zmilitaryzowanych Kolonii Karnych (hiszp. "Servicio de Colonias Penitenciarias Militarizadas"). Przetrzymywano w nich bez wyroku sądowego republikanów, opozycjonistów politycznych, jak też homoseksualistów, a także pospolitych przestępców. Od 1940 obozy koncentracyjne podlegały generałowi Camili Alonso Vedze. Obozy zostały utworzone z myślą o jeńcach republikańskich, ci republikanie którzy nie podporządkowali się reżimowi byli mordowani na miejscu. Dzieci więźniów politycznych były często trwale odbierane rodzicom, współcześnie mówi się o 30 tys. przypadków uprowadzeń. W przypadku ucieczek więźniów republikańskich, wyrok wykonywano na członkach rodziny uciekiniera. Zmuszani do pracy więźniowie budowali: Valle de los Caídos i Canal del Bajo Guadalquivir.
Udział Niemców.
Już powstały w 1937 obóz w Miranda de Ebro, został oparty na modelu zastosowanym w III Rzeszy. Obóz był wprowadzony przy wsparciu SS i Gestapo, a jego naczelnikiem został gestapowiec Paul Winzer. Po porozumieniu, które zawarli Severiano Martínez Anido i Heinrich Himmler w dniu 31 lipca 1938, obydwie strony zobowiązały się do ekstradycji „przestępców politycznych” oraz zwiększono zakres współpracy między reżimem frankistowskim a tajnymi służbami Hitlera – porozumienie w praktyce doprowadziło do zwiększenia liczby funkcjonariuszy Sicherheitsdienst na terenie Hiszpanii. W 1940, Heinrich Himmler i Karl Wolff złożyli wizytę w Hiszpanii. Wizyta miała dwa główne cele: przejęcie jeńców niemieckich i współpracę przy eliminacji potencjalnych alianckich szpiegów w kraju. Oprócz tego Himmler odwiedził obóz koncentracyjny w Miranda de Ebro.
Hiszpanie a niemieckie obozy koncentracyjne.
Po zajęciu Francji przez nazistowskie Niemcy, stojący na czele dyktatury Francisco Franco zachęcał hitlerowców do umieszczania przebywających w kraju republikanów w obozach koncentracyjnych. Niemcy w odpowiedzi na apel generała Franco wysłali ich do obozów koncentracyjnych w Dachau, Buchenwaldzie, Bergen-Belsen, Sachsenhausen, Auschwitz-Birkenau, Flossenbürgu i Mauthausen-Gusen. Z łącznej sumy 7 000 lub 10 000 republikanów przebywających w nazistowskich obozach koncentracyjnych, przeżyło około 2 000. Nieliczni, którzy przeżyli niewolę nazistowską, nigdy już nie mogli powrócić do Hiszpanii.
Postawa wobec Żydów.
W 1941, Państwo Hiszpańskie przygotowało listę wszystkich 6 000 Żydów znajdujących się na jego terytorium i przekazało ją szefowi SS i Gestapo Heinrichowi Himmlerowi, jednak nie wydało ich Niemcom i umożliwiło im przeżycie. Generał Franco w 1944 osobiście interweniował w Berlinie w sprawie około 400 Sefardyjczyków uwięzionych w obozie koncentracyjnym w Bergen-Belsen, co uratowało im życie. Wynikało to z faktu nadania w 1924 wszystkim europejskim Sefardyjczykom obywatelstwa hiszpańskiego. Po jego śmierci w nowojorskiej synagodze odprawiono modły za jego duszę. Ambasador Izraela w Madrycie Szelomo Ben Ammi powiedział w 1991: „Hiszpania uratowała więcej Żydów niż wszystkie kraje demokratyczne razem wzięte”. Co prawda po kapitulacji III Rzeszy w 1945 rząd hiszpański zniszczył wiele dokumentów potwierdzających jego współpracę z nazistami, to znalezione w 2010 dokumenty potwierdzają, że frankiści współpracowali z Himmlerem przy próbie ustalenia miejsc pobytu Żydów nawróconych na chrześcijaństwo, a przedstawiciele władz lokalnych mieli zlokalizować Żydów sefardyjskich którzy mogli powrócić do Hiszpanii.
Polacy w obozach koncentracyjnych.
W obozie Miranda de Ebro internowano wielu uchodźców polskich, którzy nielegalnie przekraczali granicę francusko-hiszpańską po upadku Francji i przez cały okres 1940–1944. Ich liczba szacowana jest na 1200–2000 osób. W Miranda de Ebro więziony był m.in. Antoni Kępiński, który dostał się do niewoli wraz z grupą Polaków, która po klęsce Francji przekroczyła Pireneje. Większość z polskich więźniów obozów koncentracyjnych trafiło do obozu w Miranda de Ebro. Franco zwalniał ich jednak stopniowo i nie wydawał Niemcom, mimo nacisków dyplomacji berlińskiej. Władze hiszpańskie pozwalały także na działalność Polskiego Czerwonego Krzyża i organizacji związanych z rządem polskim w Londynie.
Liczba jeńców.
Według Javiera Rodrigi (2006) pomiędzy 1936 a 1942 przez frankistowskie obozy koncentracyjne przewinęło się około pół miliona ludzi. Według Stanleya G. Payne’a po zwycięstwie Franco w więzieniach i obozach pracy znalazło się 270 000 republikanów, z których zwolniono 220 000 w ciągu pięciu lat. Brytyjski historyk Antony Beevor określa liczbę ofiar obozów koncentracyjnych, określając je jako „frankistowski gułag” na 190 000 osób a liczbę osób zabitych w wyniku egzekucji na 30 000. Wykopaliska i identyfikację ofiar rozpoczęto w obozie Burgos, gdzie znaleziono w sumie 30 000 zwłok w masowych grobach. Po roku 1938 wielu internowanych kombatantów Brygad Międzynarodowych zostało, przy wsparciu hitlerowców, poddanych eksperymentom pseudomedycznym przeprowadzonym w celu zbadania rzekomych deformacji fizycznych i psychicznych. Ci republikanie którzy zostali uznani przez reżim za winnych najgorszych okrucieństw rewolucyjnych nie objęła amnestia, ścigano ich do roku 1959.

</doc>
<doc id="1413953" url="https://pl.wikipedia.org/wiki?curid=1413953" title="FARO Technologies">
FARO Technologies

FARO Technologies Inc. – przedsiębiorstwo przemysłowe wyspecjalizowane w produkcji przenośnej techniki pomiarowej. Przedsiębiorstwo założone zostało w 1981 r., a od 1989 r. jest notowane na rynku NASDAQ. FARO opracowuje i sprzedaje systemy CAM2 ("Computer Aided Manufacturing Measurement").
Struktura przedsiębiorstwa.
Siedziba centrali firmy znajduje się w Lake Mary na Florydzie. Rynek europejski i azjatycki obejmują kolejne dwie centrale firmy zlokalizowane w Stuttgarcie i Singapurze. Siedziba firmy FARO w Polsce znajduje się we Wrocławiu. FARO zatrudnia na całym świecie ponad 1000 pracowników.
Z liczbą ponad 15 000 instalacji oraz 30 000 klientów na całym świecie firma należy do wiodących producentów w sektorze przenośnych, wspomaganych komputerowo maszyn pomiarowych.
Produkty.
Firma tworzy i sprzedaje przenośne systemy do pomiarów 3D i dokumentacji 3D. Przenośne urządzenia FARO umożliwiają precyzyjne pomiary trójwymiarowe oraz przestrzenne porównywanie elementów i kompletnych systemów podczas produkcji i w procesach kontroli jakości. Rozwiązania FARO wykorzystywane są do badania elementów i ich zespołów, planowania produkcji, modelowania powierzchni oraz tworzenia 3D dokumentacji powykonawczej, a także do badania i rekonstrukcji wypadków i przestępstw oraz cyfrowego skanowania obiektów historycznych. Proste w użytku urządzenia FARO stosowane są w wielu dziedzinach przemysłu, jak np. produkcji, przemyśle motoryzacyjnym, lotniczym, w architekturze oraz budownictwie, przemyśle energetycznym oraz kryminalistyce.
Systemy pomiarowe FARO wykorzystywane są przez ponad 15 000 klientów z całego świata, w ponad 30 000 instalacji.
FARO oferuje na rynku przenośnej techniki pomiarowej zróżnicowane produkty, takie jak np. ramiona FARO Edge, ramiona FARO Prime, FARO Gage, ScanArm, FARO Laser Tracker oraz Laser Scanner. Ponadto oferowane jest oparte na CAD (Computer Aided Design) oprogramowanie pomiarowo-raportowe z rodziny CAM2. FARO sprzedaje swoje produkty przedsiębiorstwom działających w różnych dziedzinach przemysłowych, takich jak lotnictwo i astronautyka, przemysł motoryzacyjny lub budownictwo lądowe i inżynieria lądowa i wodna. Do klientów firmy należą między innymi Airbus, Boeing, DaimlerChrysler, Ford, Siemens oraz General Electric.
FARO Technologies posiada certyfikat zarządzania ISO 9001 oraz certyfikat laboratoryjny ISO-17025.

</doc>
<doc id="1413955" url="https://pl.wikipedia.org/wiki?curid=1413955" title="Hrabstwo Edwards (Kansas)">
Hrabstwo Edwards (Kansas)

Hrabstwo Edwards – hrabstwo położone w USA w stanie Kansas z siedzibą w mieście Kinsley. Założone 18 marca 1874 roku.

</doc>
<doc id="1413957" url="https://pl.wikipedia.org/wiki?curid=1413957" title="Jakub Kosowski">
Jakub Kosowski

Jakub Kosowski (ur. 26 grudnia 1982 w Bytomiu) – polski tenisista stołowy. Członek kadry narodowej i olimpijskiej mężczyzn w Polsce w tenisie stołowym. W sezonie 2016/2017 Kosowski występował w PKS Kolpingu Jarosław.
Sprzęt:
Osiągnięcia:

</doc>
<doc id="1413960" url="https://pl.wikipedia.org/wiki?curid=1413960" title="Lista obiektów w Układzie Słonecznym">
Lista obiektów w Układzie Słonecznym

Lista obiektów w Układzie Słonecznym, ułożona według ich odległości od Słońca.
Do Układu Słonecznego zaliczamy również:

</doc>
<doc id="1413962" url="https://pl.wikipedia.org/wiki?curid=1413962" title="13 Pułk Piechoty &quot;Dzieci Krakowa&quot;">
13 Pułk Piechoty &quot;Dzieci Krakowa&quot;



</doc>
<doc id="1413963" url="https://pl.wikipedia.org/wiki?curid=1413963" title="Pierścienie Urana">
Pierścienie Urana

Pierścienie Urana – pierścienie planetarne, otaczające siódmą planetę Układu Słonecznego, Urana. Tworzą one rozbudowany system, nie tak złożony jak pierścienie Saturna, ale bardziej skomplikowany niż pierścienie Jowisza i Neptuna. Są jednak bardzo ciemne i niewidoczne z powierzchni Ziemi. Obecnie (2008) znanych jest 13 wyraźnych pierścieni planety i kilka słabszych lub niekompletnych pasm pyłu.
Odkrycie.
Pierwsza sugestia istnienia pierścieni wokół Urana pochodzi z notatek odkrywcy planety, Williama Herschela. 22 lutego 1789 r. zapisał on informację o prawdopodobnym pierścieniu, rysując schemat opatrzony komentarzem o jego "lekko czerwonym zabarwieniu". Rysunek i opis całkiem dobrze odpowiada najjaśniejszemu pierścieniowi ε, jednak większość naukowców sądzi że pierścienie Urana są zbyt słabe, aby można je było zaobserwować przez XVIII-wieczne teleskopy.
Pierścienie planety zostały definitywnie, choć przypadkowo, odkryte 10 marca 1977 roku. Naukowcy z Kuiper Airborne Observatory – James L. Elliot, Edward W. Dunham i Douglas J. Mink zamierzali wykorzystać zakrycie jasnej gwiazdy przez Urana do badań nad atmosferą planety, obserwując planetę za pomocą teleskopu umieszczonego na pokładzie samolotu. Bezpośrednio przed i po zakryciu gwiazdy, zaobserwowano niespodziewanie jej pięciokrotne pociemnienie i rozjaśnienie. Jedynym wyjaśnieniem było jej zakrycie przez nieznane wcześniej pierścienie. Dalsze obserwacje pozwoliły odkryć jeszcze cztery słabsze pierścienie.
W 1986 r. sonda Voyager 2 podczas przelotu przez system Urana sfotografowała pierścienie, ponadto odkrywając jeszcze dwa. Dalsze dwa pierścienie, tworzące zewnętrzną część układu, zaobserwowano w latach 2003-2005 za pomocą teleskopu Hubble'a.

</doc>
<doc id="1413964" url="https://pl.wikipedia.org/wiki?curid=1413964" title="Alektys indyjski">
Alektys indyjski

Alektys indyjski ("Alectis indica") – gatunek ryby z rodziny ostrobokowatych. Dorasta do 165 cm długości i 25 kg wagi.
Występowanie i środowisko.
Alektys indyjski zamieszkuje tropikalne regiony Oceanu Indyjskiego i Zachodniego Pacyfiku, począwszy od Madagaskaru, wschodniej Afryki i Morza Czerwonego aż po Indie, Chiny, południowo-wschodnią Azję, północną Japonię i południową Indonezję oraz północną Australię. Najdalej na wschód odnotowano osobnika wyłowionego z Polinezji Francuskiej na Pacyfiku.
Gatunek ten zwykle zamieszkuje wody przybrzeżne od głębokości 20 m do 100 m, choć młode osobniki mogą być pelagiczne, pływając z prądami oceanicznymi. W niektórych latach prądy niosą młode osobniki aż do Sydney w Australii, gdzie latem zamieszkują ujścia rzek, po czym giną w czasie mroźnej zimy. Alektys indyjski przejawia podobny wzorzec w wodach australijskich. Młode osobniki są również znane z zamieszkiwania ujść rzek w innych regionach (w tym w Afryce Południowej), a także skupisk trawy morskiej. Dorosłe osobniki zazwyczaj zamieszkują obszary rafy poniżej 20 m.

</doc>
<doc id="1413965" url="https://pl.wikipedia.org/wiki?curid=1413965" title="Alectis indicus">
Alectis indicus



</doc>
<doc id="1413966" url="https://pl.wikipedia.org/wiki?curid=1413966" title="Nicolás Pareja">
Nicolás Pareja

Nicolás Martín Pareja (ur. 19 stycznia 1984 w Buenos Aires) – argentyński piłkarz występujący na pozycji obrońcy.
Kariera klubowa.
Pareja zawodową karierę rozpoczynał w klubie AA Argentinos. W Primera División Argentina zadebiutował 11 września 2004 w wygranym 1:0 meczu z Arsenalem de Sarandí. W sezonie 2004/2005 był rezerwowym w Argentinos Juniors (15 meczów), ale od początku następnego sezonu stał się jego podstawowym graczem. 10 lutego 2006 w wygranym 2:1 spotkaniu z CA Independiente zdobył pierwszą bramkę w Primera División Argentina. W Argentinos Juniors spędził da sezony. W tym czasie rozegrał tam 50 ligowych spotkań i strzelił jednego gola.
W lipcu 2006 roku za 2 miliony euro przeszedł do belgijskiego Anderlechtu. W pierwszej lidze belgijskiej pierwszy mecz rozegrał 20 sierpnia 2006 przeciwko KVC Westerlo (4:3). W sezonie 2006/2007 zdobył z klubem mistrzostwo Belgii i Superpuchar Belgii, a w następnym wywalczył z nim wicemistrzostwo Belgii oraz Puchar Belgii.
W sierpniu 2008 za kwotę 5 milionów euro został sprzedany do Espanyolu. W Primera División zadebiutował 24 września 2008 w przegranym 0:2 pojedynku z Sevilla FC. Pierwszego gola w trakcie gry w Primera División strzelił 11 stycznia 2009 w zremisowanym 2:2 spotkaniu z UD Almería. W sezonie 2008/2009 rozegrał 28 ligowych spotkań i zdobył 3 bramki, a Espanyol zajął 10. miejsce w klasyfikacji końcowej Primera División.
W 2010 roku Pareja został piłkarzem Spartaka Moskwa. Zadebiutował w nim 21 sierpnia 2010 w wygranym 4:2 domowym spotkaniu z Tomem Tomsk.
Kariera reprezentacyjna.
W 2008 roku Pareja został powołany do reprezentacja Argentyny U-23 na Letnie Igrzyska Olimpijskie, na których jego reprezentacja zdobyła złoty medal.

</doc>
<doc id="1413967" url="https://pl.wikipedia.org/wiki?curid=1413967" title="Wysoki Przedstawiciel ds. Wspólnej Polityki Zagranicznej i Bezpieczeństwa">
Wysoki Przedstawiciel ds. Wspólnej Polityki Zagranicznej i Bezpieczeństwa



</doc>
<doc id="1413969" url="https://pl.wikipedia.org/wiki?curid=1413969" title="Pierścienie Neptuna">
Pierścienie Neptuna

Neptun ma słabo widoczny układ pierścieni planetarnych, na który składa się pięć lub sześć odrębnych pierścieni. Jego szczególną cechą jest pozornie niekompletny zewnętrzny pierścień, w którym widoczne są wyraźne jasne łuki. Cząstki tworzące pierścienie są przeważnie ciemne i zawierają w dużej części pył o mikroskopijnych rozmiarach.
Odkrycie i obserwacje.
Pierwsze oznaki obecności pierścieni wokół Neptuna zostały stwierdzone podczas okultacji gwiazd przez planetę. Chociaż około 50 takich zjawisk zostało zaobserwowanych z Ziemi przed przelotem Voyagera 2, jedynie pięć we wczesnych latach 80. dało wskazówki co do istnienia pierścieni, ukazując dodatkowy „odblask” zaraz przed lub po okultacji. Świadczyło to o tym, że pierścienie prawdopodobnie są niekompletne (lub przejściowe).
Przelot "Voyagera 2" w 1989 roku dostarczył niemal całej obecnej wiedzy o pierścieniach, a także potwierdził hipotezę o widomej niekompletności głównego pierścienia Neptuna. Zapylenie zostało zmierzone przez porównanie jasności pierścieni w świetle z przodu i rozproszonym.
Struktura.
Pierścienie planety zostały nazwane na cześć astronomów mających znaczący wkład w badania Neptuna.
Cztery z księżyców Neptuna: Najada, Talassa, Despoina oraz Galatea orbitują wewnątrz systemu pierścieni.
Pierścienie wewnętrzne.
Pierścień Galle.
Najbliższy planety, jest słabo widoczny i słabo poznany. Leży wewnątrz orbity najbliższego z księżyców Neptuna, Najady. Pierścień ten zawiera dużo pyłu, podobnie jak łuki w zewnętrznym pierścieniu Adamsa. Zdjęcia Voyagera 2 sugerują także obecność szerokiego dysku rozproszonej materii rozsianej wewnątrz promienia 50 000 km, na zewnątrz od pierścienia Galle, jednak trudno jest jednoznacznie odróżnić ewentualny dysk od blasku Neptuna, zatem jego istnienie jest wątpliwe.
Pierścień LeVerriera.
Wąski Pierścień LeVerriera jest drugim głównym pierścieniem Neptuna i leży około 700 km poza orbitą księżyca Despoiny. Zawiera duże ilości pyłu.
Pierścień Lassella.
Szeroki Pierścień Lassella jest słabo widoczną strukturą o szerokości 4000 km, o średnim promieniu 59 200 km. Zawiera pył, ale w mniejszej ilości niż pozostałe pierścienie, porównywalnie do ciągłych części pierścienia Adamsa. Jego zewnętrzna część jest znacznie jaśniejsza, została ona nazwana Pierścieniem Arago. Pierścień Lassella styka się wewnętrzną krawędzią z pierścieniem LeVerriera.
Inny, niewyraźny pierścień pyłu leży na orbicie Galatei, 1000 km wewnątrz pierścienia Adamsa. Nie ma jak dotąd oficjalnej nazwy.
Pierścień Adamsa i jego łuki.
Najbardziej widoczny pierścień planety jest to wąski, zewnętrzny Pierścień Adamsa. Mimo to w porównaniu z pierścieniami Saturna lub Urana jest niezwykle słaby. Znajduje się około 1000 km na zewnątrz orbity Galatei. Zdjęcia sondy Voyager 2 dowiodły zarówno istnienia łuków, jak też tego, że materia występuje również poza łukami i pierścień całkowicie otacza planetę.
Podłużne łuki widoczne w pierścieniu Adamsa są obszarami jaśniejszymi i mniej przepuszczającymi światło niż reszta pierścienia. Mają one długość (kątową) 4-10°; zawierają znacznie więcej pyłu niż pozostała część pierścienia. Nazwy łuków pochodzą od haseł rewolucji francuskiej i oznaczają „wolność, równość, braterstwo” ("liberté, égalité, fraternité"); nazwa czwartego łuku ("courage") oznacza „odwaga”.
Zachowanie tych łuków nie zostało dotychczas dokładnie zrozumiane; nie jest wiadome, jak trwałe są te struktury, nie ma także pewności, co utrzymuje je w określonych pozycjach; mogą za to odpowiadać nie zaobserwowane dotąd małe księżyce Neptuna. Łuki w pierścieniu Adamsa wykazują cechy wspólne z łukiem w pierścieniu G Saturna, którego dynamika jest lepiej poznana.

</doc>
<doc id="1413972" url="https://pl.wikipedia.org/wiki?curid=1413972" title="Mihály Lajos Jeney">
Mihály Lajos Jeney

Mihály Lajos Jeney, [], z franc. Louis Michel de Jeney,
z ang. Lewis Michael Jeney, z niem. Ludwig Michael von Jeney (ur. 1723 lub 1724 w Siedmiogrodzie, zm. w 1797 w Péczu) – węgierski oficer huzarów i generał-major armii austriackiej, kartograf.
Życiorys.
Mihály Lajos Jeney pochodził ze szlacheckiej rodziny protestanckiej, rozpoczął służbę wojskową jako huzar prawdopodobnie w czasie wojny z Turcją 1737-1739, w czasie wojny o sukcesję austriacką w pułku huzarów Barany'ego jako podoficer, docierając wraz z pułkiem do Francji. Zachowała się w archiwum propozycja mianowania go na stopień porucznika w 1747. W 1747-1754 służył w pułku huzarów Bercsényiego. Od 1754 do 1758 w armii francuskiej w departamencie Dolny Ren jako kartograf. W czasie wojny siedmioletniej służył jako kapitan saperów w armii pruskiej 1758-1763, od 1760 do 1763 dowodził wschodnio-fryzyjskim ochotniczym batalionem (niem. Freibataillon Ludwig de Jeney – franc. "Voluntaires d'Ostfriese") – m.in. biorąc udział w bitwie pod Freibergiem.
29 sierpnia 1768 otrzymał awans na majora. W 1787 mianowany na generał-majora i dowódcę twierdzy Alt-Gradisko.
Po wojnie siedmioletniej sporządził pierwsze mapy wojskowe Austro-Węgier (dzisiejsze terytorium Węgier, Austrii, Słowenii, Chorwacji i Rumunii – Siedmiogrodu) – w latach 1763-1787 w sumie 3324 arkuszy wojskowych map topograficznych w skali 1:28 000 i 1:96 000.
Szlak bojowy wschodnio-fryzyjskiego batalionu dowodzonego przez de Jeneya w 1762.
W 1762 wschodnio-fryzyjski ochotniczy batalion de Jeneya brał udział w bitwach i potyczkach:
"Partyzant, czyli sztuka prowadzenia pomyślnie woyny podjazdowey...".
Autor popularnego podręcznika taktyki wojskowej, wojny partyzanckiej (franc.: "Le Partisan ou l`art de faire la petite-guerre avec succés selon le génie de nos jours"), wydanie francuskie z 1759 z siedmioma planami we własnym wykonaniu. "Partyzant..." ukazał się w szeregu wydań – m.in. wydanie angielskie Londyn 1760. Podręcznik ten był popularny w wojnie o niepodległość Stanów Zjednoczonych, egzemplarz wydania angielskiego z 1760 znajdował się w podręcznej bibliotece George'a Washingtona – obecnie w jego rezydencji w Mount Vernon.
Wydanie polskie: "Partyzant, czyli sztuka prowadzenia pomyślnie woyny podjazdowey, według zwyczaju wieku teraźnieyszego..." 1770 w czasie konfederacji barskiej.

</doc>
<doc id="1413980" url="https://pl.wikipedia.org/wiki?curid=1413980" title="Obiekty bliskie Ziemi">
Obiekty bliskie Ziemi

Obiekty bliskie Ziemi (NEO od ang. Near-Earth objects) – planetoidy i komety, których orbity przechodzą blisko orbity Ziemi. Przyjmuje się, że są to obiekty, których część orbity jest w odległości mniejszej niż 1,3 j.a. od Słońca. Zależnie od ich rozmiarów i bliskości, obiekty NEO są też łatwiejsze w dostępie dla sond kosmicznych z Ziemi i są ważne dla przyszłych badań naukowych i eksploracji komercyjnej. Niektóre planetoidy bliskie Ziemi mogą być osiągane z mniejszą zmianą prędkości (ΔV) niż Księżyc. 
W 2005 roku NASA zostało zobowiązane przez Kongres Stanów Zjednoczonych do śledzenia i katalogowania wszystkich ciał NEO, które mają co najmniej 140 m średnicy. Taka wielkość może sprawić, że spadający obiekt NEO mógłby spowodować zniszczenia o zasięgu lokalnym, niszcząc miasto lub nawet niewielki kraj. Obiekt większy od 1 km mógłby spowodować katastrofalne zjawiska w skali całego globu. Dotychczas odkryto blisko 1000 z tych największych obiektów NEO. Stany Zjednoczone, Unia Europejska i inne państwa na bieżąco przeszukują niebo w poszukiwaniu obiektów NEO w ramach międzynarodowego programu Spaceguard. Dodatkowo wykorzystanie teleskopu z Australii umożliwi obserwację ~30% nieprzebadanego jeszcze nieba. 
Liczba obiektów NEO.
Do końca 2022 roku zostało odkrytych 31 131 obiektów NEO: 118 komet i 31 013 planetoid (NEA). Z tych planetoid 28 należało do Grupy Atiry, 2428 należało do Grupy Atena, 17 449 do Grupy Apolla, a 11 108 do Grupy Amora. Z nich 2322 obiektów NEA zostały sklasyfikowane jako potencjalnie niebezpieczne asteroidy (ang. PHA). Spośród planetoid 858 obiektów NEA, w tym 152 obiekty PHA, miało absolutną wielkość gwiazdową 17,75 lub jaśniejszą, która w przybliżeniu odpowiada wielkości co najmniej 1 km.
W 2011 roku na podstawie obserwacji satelity WISE w ramach programu NEOWISE oszacowano, że liczba obiektów NEO wynosi:
Ocena ryzyka.
Istnieją dwa schematy klasyfikacji zagrożenia uderzeniem:
25 grudnia 2004 planetoida 2004 MN4 (znana także jako (99942) Apophis) otrzymała 4 stopień w Skali Torino, co jest najwyższym wskaźnikiem w historii. 27 grudnia 2004 obliczono na 2,7% prawdopodobieństwo zderzenia z Ziemią w dniu 13 kwietnia 2029. Jednakże 28 grudnia 2004, po dokładniejszym ustaleniu jej orbity, szacunki spadły praktycznie do zera dla roku 2029, ale zwiększyła się niepewność obliczenia jej trajektorii podczas kolejnego powrotu i znacznego zbliżenia do Ziemi w kwietniu 2036. Planetoida znów otrzymała 4 stopień w Skali Torino (w okresie od początku 2005 roku do sierpnia 2006). Kolejne pomiary znowu umożliwiły ustalenie skali ryzyka na 0. W skali z Palermo obiekt uzyskał wówczas (sierpień 2006) ocenę −2,25.
NASA utrzymuje nieprzerwanie aktualizowane strony internetowe o najważniejszych obiektach NEO zagrażających Ziemi, zwłaszcza w przeciągu następnych 100 lat. Wszystkie lub prawie wszystkie obiekty na tej stronie z dużym prawdopodobieństwem odpadną z listy po ewentualnym dostarczeniu większej ilości danych.
Bliskie przejścia obiektów NEO.
18 marca 2004 roku zauważono bardzo bliski obiekt odnotowany jako obiekt NEO. Planetoida 2004 FH, mająca około 30 metrów średnicy, przeszła na wysokości około 43 000 km nad powierzchnią Ziemi (dziewiąta część odległości od Księżyca). Astronomowie wykryli ją zaledwie trzy dni wcześniej. Czas od wykrycia wydaje się bardzo krótki, ale planetoida 2004 FH jest bardzo mała. Obiekt NEO, którego uderzenie mogłoby wywołać globalną katastrofę, ze względu na swe rozmiary byłby wykryty znacznie wcześniej.
Zaledwie dwa tygodnie później, 31 marca 2004, meteoroid 2004 FU162 ustanowił nowy rekord przelotu obok Ziemi, przelatując zaledwie 6 500 km od Ziemi (ok. jedna sześćdziesiąta część odległości do Księżyca). Ponieważ był to bardzo mały obiekt (ok. 6 metrów), 2004 FU162 został wykryty zaledwie kilka godzin przed najbliższym przejściem. Gdyby jednak znajdował się na kursie kolizyjnym z Ziemią, prawdopodobnie spaliłby się w atmosferze.

</doc>
<doc id="1413982" url="https://pl.wikipedia.org/wiki?curid=1413982" title="Nicolas Pareja">
Nicolas Pareja



</doc>
<doc id="1413983" url="https://pl.wikipedia.org/wiki?curid=1413983" title="Deflektor (żużel)">
Deflektor (żużel)

Deflektor (dosł. "odchylacz") – część motocykla żużlowego, umieszczona za tylnym kołem. Wyłapuje on strumień okruchów nawierzchni wyrzucany spod koła. Tym samym chroni zawodników jadących z tyłu, gdyż uderzenie strumieniem kamyków jest bardzo bolesne i może prowadzić do upadku zawodnika. Deflektory zaczęły się pojawiać na przełomie XX i XXI wieku. Wymyślił je Nowozelandczyk Barry Briggs.

</doc>
<doc id="1413984" url="https://pl.wikipedia.org/wiki?curid=1413984" title="Miroslav Votava">
Miroslav Votava

Miroslav „Mirko” Votava (ur. 25 kwietnia 1956 w Pradze) – niemiecki piłkarz pochodzenia czeskiego, występujący na pozycji pomocnika.
W niemieckiej Bundeslidze rozegrał 546 meczów, co jest czwartym wynikiem w jej historii. W wieku 40 lat i 121 dni został najstarszym zdobywcą bramki w historii tej ligi, strzelając ją w meczu przeciwko VfB Stuttgart. W Reprezentacji RFN rozegrał 5 meczów. Wystąpił na Euro 1980. W latach 2002–2004 był trenerem Unionu Berlin.

</doc>
<doc id="1413996" url="https://pl.wikipedia.org/wiki?curid=1413996" title="Lindøya">
Lindøya

Lindøya − niewielka wyspa na Oslofjordzie, położona około 3 kilometry na południe od centrum Oslo. Administracyjne należy do dzielnicy "Gamle Oslo".
W 1920 wyspa stała się na krótko bazą hydroplanów pierwszych norweskich linii lotniczych "Det Norske Luftfartrederi". Loty odbywały się tylko jesienią tego roku. Po uruchomieniu regularnych połączeń nową bazą lotniczą była sąsiednia wyspa Gressholmen.
Na wyspie znajduje się kilka niewielkich portów jachtowych. Z centrum Oslo istnieje możliwość dostania się na wyspę dzięki kursującym dwóm liniom tramwaju wodnego.
Większość wyspy pokrywają lasy.

</doc>
<doc id="1413997" url="https://pl.wikipedia.org/wiki?curid=1413997" title="Plac Warecki">
Plac Warecki



</doc>
<doc id="1413999" url="https://pl.wikipedia.org/wiki?curid=1413999" title="Xu Jie">
Xu Jie

Xu Jie (; wym. [], ps. „Ksenia”; ur. 21 stycznia 1982 w Tianjin) – chińska tenisistka stołowa, reprezentująca Polskę, srebrna i brązowa medalistka mistrzostw Europy.
Członkini kadry narodowej i olimpijskiej seniorek w tenisie stołowym w Polsce od 2003 r. Od 1999 grała w rozgrywkach polskiej ekstraklasy kobiet w tenisie stołowym. Od 1999 do 2005 była zawodniczką klubu tenisa stołowego AZS AJD Częstochowa. Od 2005 do 2010 grała w podwarszawskim klubie tenisa stołowego GLKS Wanzl Scania Nadarzyn. W latach 2010–2012 broniła barw klubu KTS Zamek OWG Tarnobrzeg, z którym dwukrotnie zdobyła tytuł drużynowego Mistrza Polski oraz dotarła do półfinału Pucharu ETTU Nancy Evans CUP. W 2012 roku zakończyła karierę i powróciła do Chin.

</doc>
<doc id="1414000" url="https://pl.wikipedia.org/wiki?curid=1414000" title="Lindoya">
Lindoya



</doc>
<doc id="1414001" url="https://pl.wikipedia.org/wiki?curid=1414001" title="Parafia św. Stanisława Biskupa i Męczennika w Bełchatowie">
Parafia św. Stanisława Biskupa i Męczennika w Bełchatowie

Parafia św. Stanisława Biskupa i Męczennika w Bełchatowie – parafia rzymskokatolicka w Bełchatowie, w dekanacie bełchatowskim, archidiecezji łódzkiej.
Historia parafii.
Na początku XIX wieku aktualne miejsce usytuowania parafii stanowiło najprawdopodobniej miejsce pochówku osób zmarłych w wyniku epidemii cholery, która w latach 1805–1806 pochłonęła prawie 30% mieszkańców Bełchatowa. Na placu tym stał krzyż, który świadczyć miał o dawniejszym pochówku. W początkach XX wieku odbywały się zaś na nim targi trzody chlewnej, zaś sama ziemia była w posiadaniu właściciela smolarni. Właściciel ten podarował ją Parafii Narodzenia Najświętszej Maryi Panny w Bełchatowie. Gdy w 1911 ks. Leon Zaremba (ówczesny proboszcz parafii NNMP) ogłosił, że plac przy ulicy Wschodniej (dzisiejsza ulica Czyżewskiego) stał się terenem parafii, wzniesiono wokół niego mur okalający (wał), który zamykał się w granicach ulic Wschodniej, Poprzecznej oraz alei Kaczkowskich (dzisiejsza ulica 1 Maja). Czwarty proboszcz parafii NNMP, ks. Władysław Ciesielski, wzniósł na tym terenie kaplicę, która w późniejszym okresie miała stać się prezbiterium świątyni.
W latach 1936-1963 plac od parafii dzierżawiła rodzina Zochniaków, po okupacji także rodzina Kurskich.
W 1963, gdy rozpoczynano budowę osiedla Tysiąclecia, ówczesny proboszcz parafii NNMP ks. Antoni Łukasik wymówił Stanisławowi Kurskiemu dzierżawę, zaś z władzami miasta udało mu się uzgodnić, że ziemia wywożona z nowo budowanego osiedla była dostarczana na teren zajmowany przez parafię. W 1965 ks. Łukasik rozpoczął remont kaplicy z przeznaczeniem na kaplicę pogrzebową, zaś jej poświęcenia dokonał biskup Jan Fondaliński. W kaplicy odbywały się również msze – co niedzielę o godzinie ósmej.
Rozbudowa kościoła w latach 70. spotkała się z oporem lokalnych władz. Teren będący własnością parafii NNMP miał – zgodnie z planami rozbudowy Bełchatowa, po odkryciu złóż węgla brunatnego oraz uruchomieniu kopalni – zostać zagospodarowany pod budowę osiedla mieszkaniowego. Pracownik geodezji Zygmunt Nadany dostarczył kopię dokumentów wywłaszczeniowych księdzu Łukasikowi, ten zaś po skontaktowaniu się z kurią oraz prawnikiem rozpoczął działania mające uchronić tereny parafii przed zajęciem. Zdecydowano się na wystosowanie petycji do ówczesnego I sekretarza KC PZPR Edwarda Gierka (na tę petycję nigdy nie otrzymano oficjalnej odpowiedzi). Jednak podjęte rozmowy z władzami miasta doprowadziły do stanu, jaki aktualnie posiada parafia.
W latach 1977–1979 przy kaplicy rozpoczęto dobudowę kościoła (kaplica stanowiła jego prezbiterium). Po bokach tej kaplicy dobudowana została zakrystia i tylne wejście do kościoła. Autorem projektu architektonicznego i zaadaptowania kaplicy do całej bryły kościoła był architekt Mirosław Rybak. Poświęcenia kościoła dokonał biskup Józef Rozwadowski.
Erygowanie nowej parafii (która została wydzielona od parafii macierzystej, Narodzenia Najświętszej Maryi Panny) nastąpiło 1 września 1991. Pierwszym proboszczem został ks. Paweł Augustyniak.
W 1999 miało miejsce rozbudowanie istniejącego prezbiterium oraz zabudowanie tarasów wejściowych według projektu architekta Tadeusza Kędziaka z Bełchatowa.
Poświęcenia kościoła dokonał 3 marca 2002 roku arcybiskup Władysław Ziółek.
Wyposażenie kościoła.
Główny ołtarz utworzony jest z płyt marmurowych, w które wmurowane są relikwie świętego Stanisława Biskupa i Męczennika, sprowadzone z katedry wawelskiej. Nad głównym ołtarzem znajduje się witraż przedstawiający ukrzyżowanego Chrystusa, zaprojektowany przez Marka Kurca z Łodzi. W dwóch bocznych ołtarzach znajdują się obrazy przedstawiające św. Maksymiliana (lewy ołtarz boczny) oraz Jezusa Miłosiernego (prawy ołtarz boczny).
Kościół wyposażony jest w 26 ławek z drewna dębowego. Na ścianach umieszczone są drzeworyty przedstawiające sceny z drogi krzyżowej (po 7 stacji na lewej i prawej ścianie świątyni).
W prezbiterium (umieszczonym za ołtarzem głównym) znajduje się malowidło ścienne przedstawiające św. Stanisława Biskupa.
Kościół posiada 4 dzwony. W oknach kościoła znajdują się witraże.
Podłoga kościoła tworzy charakterystyczny spad, który zaczyna się przy drzwiach wejściowych, a kończy przed podestem, za którym znajduje się prezbiterium.
Grupy parafialne.
Służba liturgiczna ołtarza, Żywy Różaniec, Rycerstwo Niepokalanej, Apostolstwo Trzeźwości, Asysta, chór, harcerze, katecheci, poradnictwo rodzinne, schola dziecięca, seniorzy DPS, Stowarzyszenie Rodzin Katolickich, Kościół Domowy
Kapłani pełniący posługę w parafii.
Lista kapłanów pełniących posługę duszpasterską w parafii (aktualnie oraz w przeszłości)
Wikariusze.
oraz sprawujący posługę obecnie:
Kapłani pochodzący z parafii.
Lista kapłanów oraz innych osób konsekrowanych pochodzących z parafii.

</doc>
<doc id="1414002" url="https://pl.wikipedia.org/wiki?curid=1414002" title="Jonathan Legear">
Jonathan Legear

Jonathan Legear (ur. 13 kwietnia 1987 w Liège) – belgijski piłkarz występujący na pozycji pomocnika. Od 2020 roku jest zawodnikiem klubu URSL Visé.
Kariera klubowa.
Legear karierę rozpoczynał w wieku 8 lat w juniorskiej ekipie klubu JS Thier-à-Liège. W 1998 roku przeszedł do juniorów Standardu Liège, gdzie grał przez kolejne pięć lat. W 2003 roku trafił do kadry juniorskiej Anderlechtu, a rok później został włączony do jego pierwszej drużyny. W pierwszej lidze belgijskiej zadebiutował 11 września 2004 w pojedynku z KV Oestende. Wszedł wówczas na boisko w 70. minucie meczu, zmieniając Gorana Lovré, a w 88. minucie strzelił gola, ustalającego wynik spotkania na 3:1. W Anderlechcie od czasu debiutu pełni na ogół rolę rezerwowego. W 2005 roku wywalczył z klubem wicemistrzostwo Belgii. Rok później zdobył z Anderlechtem mistrzostwo Belgii i Superpuchar Belgii. W 2007 roku ponownie sięgnął wraz z zespołem po te trofea. W 2008 roku jego klub wygrał Puchar Belgii. W 2010 roku wywalczył mistrzostwo Belgii.
W 2011 roku za 4,5 mln euro Legear przeszedł do Tereka Grozny. W 2014 roku został zawodnikiem KV Mechelen. Następnie był piłkarzem takich klubów jak Blackpool i Standard Liège. W 2017 przeszedł do Sint-Truidense VV. W 2019 grał w klubie Adana Demirspor, a w 2020 przeszedł do URSL Visé.
Kariera reprezentacyjna.
Legear jest byłym reprezentantem Belgii U-19 oraz U-21. W dorosłej reprezentacji zadebiutował 8 października 2010 w wygranym 2:0 meczu eliminacji Euro 2012 z Kazachstanem.

</doc>
<doc id="1414005" url="https://pl.wikipedia.org/wiki?curid=1414005" title="Solid Edge">
Solid Edge

Solid Edge – parametryczny, hybrydowy system CAD 3D pracujący na platformie Microsoft Windows ma szeroki zakres funkcjonalności i przeznaczony jest do tworzenia parametrycznych modeli 3D pojedynczych elementów, zespołów oraz sporządzania kompletnej dokumentacji rysunkowej.
Solid Edge jest częścią strategii Zarządzania Cyklem Życia Produktu – PLM ("Product Lifecycle Management") i głównym składnikiem portfolio Velocity Series (w jego skład oprócz Solid Edge wchodzą trzy inne systemy: Femap, CAM Express i Teamcenter Express)
Początkowo opierał się na jądrze graficznym ACIS i był opracowywany oraz rozwijany przez firmę Intergraph. W 1998 roku w następstwie zmiany jądra graficznego na Parasolid, prawa do Solid Edge nabył amerykański producent oprogramowania UGS Corporation.
W 2007 firma UGS stała się częścią koncernu Siemens Automation &amp; Drives i od 1 października 2007 jej nowa nazwa brzmi: Siemens PLM Software.
Modelowanie części.
Proces modelowania części rozpoczyna się od stworzenia elementu podstawowego. Polega to na stworzeniu płaskiego konturu bądź konturów, następnie nadaniu trzeciego wymiaru przez przesunięcie konturu wzdłuż krzywej (lub prostej), obrót wokół osi lub połączenie w przestrzeni kilku konturów. Każda kolejna operacja, powodująca dodanie lub usunięcie materiału, bazuje na elemencie stworzonym w poprzedniej operacji (reguła obiekt nadrzędny – obiekt zależny). „Klasyczna” edycja danej operacji powoduje cofnięcie się do odpowiedniego etapu wykonywania modelu (użytkownik nie ma dostępu do elementów modelu wykonanych w „późniejszych” operacjach). W Solid Edge istnieje jednak możliwość dynamicznej edycji jednej lub wielu operacji i zmiany parametrów na dowolnym etapie tworzenia modelu, obserwując jednocześnie zmiany zachodzące w geometrii 3D. Dodatkowo system bazuje na zmiennych (dodawane automatycznie przez system i przez użytkownika), które można ze sobą wiązać przy pomocy formuł matematycznych (także z wykorzystaniem arkusza Excel). Podobnie jak środowisko tworzenia części blaszanych (Sheet Metal), środowisko Part posiada kompletne narzędzia do tworzenia elementów powierzchniowych. Tworzenie brył i powierzchni może odbywać się jednocześnie (modelowanie hybrydowe), co daje możliwość uzyskiwania dowolnych kształtów projektowanych modeli.
Edycja bezpośrednia.
Technika edycji bezpośredniej umożliwia użytkownikowi parametryzację modeli zaimportowanych z innych systemów. Dzięki specjalnym narzędziom możliwe są bezpośrednie zmiany geometrii modelu bez dostępu do historii jego tworzenia (procesy translacji powodują utratę parametrycznych danych). Edycję bezpośrednią można również wykorzystywać w stosunku do natywnych plików Solid Edge, w przypadku rozbudowanej historii operacji (trudności ze zlokalizowaniem danego parametru).
Modelowanie zespołów.
Solid Edge oferuje użytkownikom dwie techniki budowania zespołów. Klasyczny sposób opiera się na łączeniu pojedynczych części za pomocą parametrycznych relacji 3D. Druga innowacyjna technika polega na tworzeniu części w kontekście zespołu, dzięki czemu możliwe jest bazowanie na istniejącej geometrii i zapewnianie asocjatywności geometrycznej pomiędzy elementami zespołu. Asocjatywność elementów można zapewnić także za pomocą zmiennych. System wyposażono w szereg specjalistycznych funkcji i narzędzi (od wersji V20 jako jedyny w tzw. klasie mid-range posiada narzędzie „Strefy” – Zones), dzięki którym możliwe jest tworzenie bardzo dużych zespołów (ponad 100 tys. elementów).
Tworzenie rysunków.
Środowisko rysunku (Draft) przeznaczone jest głównie do automatycznego tworzenia asocjatywnej dokumentacji na podstawie modeli pojedynczych części i całych zespołów. Parametryczność i niezwykła funkcjonalność tego środowiska pozwala użytkownikowi na automatyczne generowanie dowolnych widoków 2D (prostokątnych i poglądowych, wykonywania przekrojów, widoków pomocniczych itp.), umieszczanie zestawów danych (listy części, tabele otworów, zestawienia parametrów części wariantowych) oraz tworzenie zaawansowanych szablonów (automatyczne umieszczanie widoków, tabel i parametrów modelu). Do tworzenia rysunków służyć może również darmowe oprogramowanie Solid Edge 2D Drafting.
Obsługa formatu JT.
Solid Edge jest jedynym systemem w tzw. klasie mid-range posiadającym wbudowany dwukierunkowy translator plików JT, przeznaczonych do wymiany i prezentacji danych CAD.
Dzięki zastosowaniu formatu JT możliwe jest przesyłanie dokładnej geometrii modelu (pliki części lub zespołów) wraz ze wszystkimi informacjami o modelu (właściwości fizyczne, dane typu „string” itp. – niemożliwe w przypadku zastosowania innych formatów uniwersalnych) przy zachowaniu niespotykanie dużego stopnia kompresji. Format JT może być również wykorzystywany w celu bezpiecznej wymiany danych (możliwość usunięcia dokładnej geometrii) lub w celach prezentacyjnych (tworzenie interaktywnych dokumentów MS Office, wykorzystanie darmowych przeglądarek). Obsługa plików JT pozwala użytkownikom Solid Edge wymieniać dane z czołowymi koncernami między innymi z branży motoryzacyjnej czy lotniczej, w których format JT stał się standardem wymiany danych.
PLM/PDM.
Solid Edge w pełni integruje się z Sharepoint i Teamcenter, dając możliwość zarządzania całością dokumentacji związanej projektowanym produktem na przestrzeni całego cyklu jego życia. Ponadto istnieje możliwość integracji Solid Edge z wieloma innymi systemami klasy cPDM. Solid Edge ma wbudowany system klasy PDM – Solid Edge Insight, który przeznaczony jest do zarządzania danymi projektowymi.
Główne zadania Insight to:
Wersje oprogramowania.
System Solid Edge występuje w dwóch podstawowych wersjach: akademickiej i komercyjnej.
Wersja akademicka.
Solid Edge Academic – wersja akademicka odpowiada pod względem funkcjonalności komercyjnej konfiguracji Simulation wraz z modułami XpresRoute, Piping Library, Mold Tooling i Web Publisher.
Wersja akademicka Solid Edge w porównaniu z komercyjną nie posiada wbudowanego systemu zarządzania dokumentacją Solid Edge Insight. Projekty wykonane w wersji akademickiej Solid Edge nie mogą być edytowane w wersji komercyjnej.
Wersja studencka.
Solid Edge Student Edition – bezpłatna wersja dla uczących się odpowiada pod względem funkcjonalności wersji akademickiej – można ją bezpłatnie pobrać ze stron internetowych producenta.
Wersje komercyjne.
Do komercyjnych wersji systemu zaliczane są wszystkie konfiguracje Solid Edge 3D oraz darmowa wersja Solid Edge Free 2D Drafting.
Solid Edge 3D – konfiguracje.
Solid Edge 3D występuje w czterach głównych konfiguracjach: Solid Edge Design &amp; Drafting, Solid Edge Foundation, Solid Edge Classic i Solid Edge Simulation.
Solid Edge Design &amp; Drafting.
Konfiguracja ta posiada następujące funkcjonalności:
Solid Edge Foundation.
Konfiguracja ta posiada wszystkie funkcjonalności konfiguracji Design &amp; Drafting oraz dodatkowo:
Solid Edge Classic.
Konfiguracja ta posiada wszystkie funkcjonalności konfiguracji Foundation oraz dodatkowo:
Solid Edge Simulation.
Konfiguracja ta posiada wszystkie funkcjonalności konfiguracji Classic oraz dodatkowo:
Solid Edge Simulation jest pakietem dla inżynierów konstruktorów, które umożliwia przeprowadzanie cyfrowych analiz inżynierskich części i złożeń bezpośrednio w środowisku Solid Edge. Bazuje na sprawdzonej technologii elementów skończonych oraz solverze NX Nastran. Wykorzystując narzędzie Solid Edge Simulation można automatycznie tworzyć geometrię brył oraz części blaszanych (pojedyncze elementy i złożenia) składającą się z elementów skończonych, a także regulować stopień zagęszczenia siatki, by zwiększyć dokładność rezultatów. Solid Edge Simulation zapewnia automatyczne wykrywanie kolizji i ustawia realistyczną interakcję pomiędzy komponentami danego zespołu z uwzględnieniem wielokrotnych spoin liniowych i klejonych.
Solid Edge Free 2D Drafting.
Bezpłatny w pełni parametryczny system przeznaczony do tworzenia dokumentacji rysunkowej. Posiada zestaw elastycznych narzędzi, pozwalających na stworzenie kompletnej dokumentacji płaskiej w sposób manualny. System zachowuje parametryczność systemu Solid Edge 3D, operując przy tym zmiennymi i łączami do arkusza kalkulacyjnego Excel. Dzięki temu możliwe jest przeprowadzenie analizy ruchu i animacji geometrii 2D.System można pobrać bezpłatnie ze strony internetowej producenta.

</doc>
<doc id="1414009" url="https://pl.wikipedia.org/wiki?curid=1414009" title="Jezioro Wilanowskie">
Jezioro Wilanowskie

Jezioro Wilanowskie – starorzecze wiślane znajdujące się w dzielnicy Wilanów w Warszawie.
Położenie.
Jezioro od końca XVII w. jest częścią wilanowskiego założenia pałacowo-parkowego, stanowiąc wodny łącznik między ogrodem wilanowskim a parkiem Morysin.
Jezioro jest elementem dawnego ciągu wodnego lewobrzeżnych starorzeczy wiślanych, z których obecnie zachowane są: Jezioro Powsinkowskie (połączone z Jeziorem Wilanowskim w rejonie mostu na ul. Vogla), jezioro Sielanka (obecnie zdegradowane i wysychające ze względu na odcięcie połączenia z Jeziorem Wilanowskim) i Jeziorko Czerniakowskie połączone kanałem z jeziorem Sielanka.
Częścią jeziora jest Kanał Sobieskiego o długości ok. 800 m, który łączy je z rzeką Wilanówką i za jej pośrednictwem z Wisłą. Na kanale w latach 60. XX w. wybudowano jaz, dzięki któremu jezioro jest sztucznie piętrzone.
„Program Ochrony Środowiska dla m. st. Warszawy na lata 2009–2012 z uwzględnieniem perspektywy do 2016 r.” podaje, że jezioro położone jest na terenie zalewowym, a jego powierzchnia wynosi 13,4699 ha.
Według Państwowego Rejestru Nazw Geograficznych (PRNG) Kanał Sobieskiego jest częścią potoku Służewieckiego.
Na jeziorze znajdują się dwie wyspy – pierwsza z nich w rejonie ujścia potoku Służewieckiego, powstała z akumulacji materiału niesionego tym ciekiem, druga – sztuczna – w północnej części jeziora, jest częścią parku wilanowskiego połączoną z lądem zabytkowym mostem Rzymskim i ozdobioną pomnikiem Bitwy Raszyńskiej w kształcie monumentalnego sarkofagu.
Jezioro Wilanowskie położone jest na terenie Warszawskiego Obszaru Chronionego Krajobrazu (Dz. Urz. Woj. Maz. Nr 42/14.02.2007 r., poz. 870).
Przyroda.
Jezioro charakteryzuje się bogatym i różnorodnym zespołem makrobezkręgowców bentosowych, co może świadczyć o jego dużej wartości przyrodniczej. Zbiornikowi przyznano w 2009 roku II klasę czystości wody według metody BMWP-PL. Wskaźniki dla Jeziora Wilanowskiego: liczba rodzin makrobezkręgowców: 21, wskaźnik Margalefa: 3,06; wskaźnik Simpsona: 0,79. Zgodnie z monitoringiem w ramach Natura 2000 przeprowadzonym w latach 2009-2011 jezioro wykazało stan zły stan barwy wody (U2).
Jezioro jest zanieczyszczone w warstwie przydennej związkami azotu, fosforu i metali ciężkich, których akumulacja nastąpiła w wyniku wieloletniego dopływu wód silnie zanieczyszczonego Potoku Służewieckiego. W miesiącach zimowych, w związku z odladzaniem miejskich ulic, w jeziorze występuje silne stężenie chlorków, przekraczające miejscowo stężenie 3 000 mg/l.

</doc>
<doc id="1414016" url="https://pl.wikipedia.org/wiki?curid=1414016" title="Valter Jung">
Valter Jung

Valter Gabriel Jung (ur. 27 listopada 1879 w Vaasa, zm. 9 lutego 1946 w Helsinkach) – fiński architekt pochodzenia niemieckiego, designer wnętrz, rysownik, przedstawiciel fińskiego modernizmu industrialnego, brat Alexa Bertela Junga.
Ukończył Politechnikę Helsińską w 1902. Po studiach wraz z bratem współpracował z Larsem Sonck (projektant m.in. katedry w Tampere). Jako asystent Soncka zaangażowany w projekt helsińskiej Jugensali (Jung zaprojektował m.in.: rzeźby i malowidła ścienne). W latach 1904–1910 architekt wykładał w Helsinkach archiketurę i design. Od 1905 pracował z Emilem Fabritius (architekci tworzą projekty szkół i budynków użyteczności publicznej). Od 1915 Jung przenosi swoją siedzibę z Turku do Helsinek i tworzy projekty wyłącznie z bratem.
Do jego znaczących osiągnięć należy wystrój wnętrza katedry w Tampere z wyposażeniem sześciu portali, zaprojektowaniem mebli i bogatych w ornamentykę drzwi zewnętrznych. Valter Jung był również głównym architektem gmachu Ars Nova Museum. Do jego najwybitniejszych uczniów należy Erik Bryggman.
Dzieła architektoniczne.
Projekty braci Jung.
Prace Junga znajdują się m.in.: w fińskim Muzeum Design.

</doc>
<doc id="1414026" url="https://pl.wikipedia.org/wiki?curid=1414026" title="Dariusz Zawadka">
Dariusz Zawadka

Dariusz Zawadka (ur. 23 stycznia 1967 w Garwolinie) – polski żołnierz, pułkownik rezerwy SZ RP. Od listopada 2013 do stycznia 2016 wiceprezes zarządu Przedsiębiorstwa Eksploatacji Rurociągów Naftowych (PERN) „Przyjaźń”.
Życiorys.
Od 1991 roku pełnił służbę w JW 2305, kolejno na stanowiskach: Operator Sekcji Bojowej, Zastępca i Dowódca Sekcji Bojowej, Zastępca Dowódcy Oddziału Bojowego i Zastępca Szefa Wydziału Szkolenia. W 2004 roku odszedł ze służby po kontuzji odniesionej w czasie skoku spadochronowego. Następnie pracował w sektorze prywatnym na stanowiskach kierowniczych i konsultingowo-doradczych. 24 lipca 2008 roku po powołaniu z rezerwy objął dowództwo JW 2305.
30 lipca 2010 roku podał się do dymisji, której powodem miał być zamiar obsadzenia stanowiska Dowódcy Wojsk Specjalnych przez płk. Piotra Patalonga.
W czasie swej służby pięciokrotnie uczestniczył w operacjach zagranicznych: na Haiti, Wschodniej Slawonii, dwukrotnie w Kosowie oraz w Iraku. Był również Oficerem Łącznikowym przy Dowództwie Centralnym USA (USCENTCOM).
Ukończył wiele zagranicznych i krajowych kursów specjalistycznych, w tym Taktyczny Kurs Antyterrorystyczny (1991), Kurs Skoczka Spadochronowego w Oleśnicy (1993), kurs języka angielskiego w Eastbourne (Anglia), kurs obsługi i konserwacji uzbrojenia komandosów w Palm Beach (1998), specjalistyczny kurs języka angielskiego, kurs spadochronowy „Airborne” i kurs taktycznego naprowadzania statków powietrznych, i przygotowania lądowisk „Pathfinder” w Lackland Fort Benning (2000). Kształcił się w Wyższej Szkole Policji w Szczytnie, Akademii Obrony Narodowej, Canadian International Management Institute Harvard Business School – Management oraz Szkole Wyższej im. Pawła Włodkowica w Płocku – Instytut Kształcenia Podyplomowego – Ochrona Informacji Niejawnych i Prawnie Chronionych. Absolwent Advanced Management Program (AMP) na IESE Business School (2014).
Nagrano go podczas rozmowy o przestępstwach skarbowych, będącej częścią afery podsłuchowej, w której uczestniczyli Sławomir Nowak i Andrzej Parafianowicz. 20 lipca 2020 roku Centralne Biuro Antykorupcyjne zatrzymało go pod zarzutem korupcji. 14 kwietnia 2022 roku Sąd Okręgowy w Warszawie uznał go za członka zorganizowanej grupy przestępczej Sławomira Nowaka, wskutek czego został skazany za korupcję i usłyszał wyrok 3 lat pozbawienia wolności w zawieszeniu na 5 lat oraz 60 tys. zł grzywny.
Odznaczenia.
2 kwietnia 1998 roku Prezydent RP Aleksander Kwaśniewski nadał mu Krzyż Zasługi za Dzielność "za wykazanie szczególnej odwagi w czasie pełnienia misji pokojowej we Wschodniej Slawonii".

</doc>
<doc id="1414031" url="https://pl.wikipedia.org/wiki?curid=1414031" title="Lajos Jeney">
Lajos Jeney



</doc>
<doc id="1414036" url="https://pl.wikipedia.org/wiki?curid=1414036" title="Stołowogórski Park Krajobrazowy">
Stołowogórski Park Krajobrazowy

Stołowogórski Park Krajobrazowy – obecnie nieistniejący park krajobrazowy w Polsce w województwie dolnośląskim na terenie Gór Stołowych. Utworzony został w 1981 r., a w 1993 r. przekształcono go w Park Narodowy Gór Stołowych.
Historia.
Park powołany został uchwałą Wojewódzkiej Rady Narodowej w Wałbrzychu nr 31/81 z 28 października 1981 r. Obejmował 9650 ha, wraz z otuliną 13 600 ha. W obrębie parku i otuliny znajdowało się:
Park wraz z otuliną zajmował teren ograniczony granicą państwową od Bluszczowej (sam park od Bukowiny Kłodzkiej) do podnóża Białej Skały powyżej Borka, dalej na południowy wschód wzdłuż granicy zwartych terenów leśnych powyżej Wambierzyc, Jeleniej Głowy, Studziennej i Chocieszowa do drogi krajowej nr 8 w Polanicy Górnej. Wzdłuż tej drogi granica parku prowadziła do Borowiny i na zachód wzdłuż granicy lasów podnóża Narożnika, powyżej Ocieszowa, Złotna, Łężyc, Żyznowa, Gołaczowa, Jerzykowic Wielkich, dalej przez Świni Grzbiet do Czermnej, zamykając się na Bluszczowej.
Park krajobrazowy został przekształcony rozporządzeniem Rady Ministrów z dnia 16 września 1993 r. () w Park Narodowy Gór Stołowych.

</doc>
<doc id="1414039" url="https://pl.wikipedia.org/wiki?curid=1414039" title="Emilczyn">
Emilczyn

Emilczyn (ukr. Ємільчине, "Jemilczyne") – osiedle typu miejskiego w obwodzie żytomierskim Ukrainy, siedziba władz rejonu emilczyńskiego.
Pierwsza wzmianka o miejscowości pochodzi z 1585 roku, status osiedla typu miejskiego posiada od 1919.
Urodził się tu Mieczysław Malinowski, oficer Wojska Polskiego, dowódca pociągu pancernego nr 53 „Śmiały”, zastępca dowódcy 1 Pułku w I Dywizji Pancernej, odznaczony Srebrnym Krzyżem Orderu Virtuti Militari.

</doc>
<doc id="1414040" url="https://pl.wikipedia.org/wiki?curid=1414040" title="Anton Moravčík">
Anton Moravčík

Anton Moravčík (ur. 3 czerwca 1931 w Komárnie, zm. 12 grudnia 1996 w Bratysławie) – słowacki piłkarz, pomocnik, reprezentant Czechosłowacji.
W czasie swojej kariery występował w Iskrze Żylina, ÚDA Praha i Slovanie Bratysława.
Występował w reprezentacji Czechosłowacji (25 meczów/10 goli), m.in. na Euro 1960 i mistrzostwach świata w 1958 roku.

</doc>
<doc id="1414041" url="https://pl.wikipedia.org/wiki?curid=1414041" title="Rally Trophy">
Rally Trophy

Rally Trophy – gra komputerowa, będąca symulatorem jazdy samochodem rajdowym po odcinkach specjalnych. Gracz ma do dyspozycji samochody z lat 60. i 70. XX wieku. Światowa premiera gry odbyła się 9 listopada 2001, a w Polsce 5 grudnia 2001. Producentem jest Bugbear Entertainment, wydawcą JoWooD, a dystrybutorem w Polsce CD Projekt. W polskiej wersji językowej pilotem jest Piotr Gulczyński (chwali lub krytykuje za jazdę, czasami ostrzega przed zwierzęciem znajdującym się na drodze).
Rozgrywka.
Do dyspozycji gracza oddano dwa tryby – zręcznościowy i rajd. W każdym z nich do wyboru jest kilka poziomów trudności.
Rajd.
Zawiera cztery opcje związane z wyścigami:
Przystępując do gry na poziomie nowicjusza można wybrać jeden z 4 dostępnych samochodów. W grze jest 11 aut, z których każde występuje w dwóch wersjach – zwykłej i zespołu fabrycznego. Są to m.in. Ford Cortina, Fiat 600 Abarth, Morris Mini Cooper, Ford Escort MK1 RS2000, Lancia Stratos, Renault Alpine A110, Volvo Amazon, Opel Kadett i Saab 96. Pojazdy różnią się między sobą takimi cechami jak np. system uszkodzeń, odmienny odgłos silnika. Zostały one wyposażone w napęd na tylną oś. Grę utrudnia brak wmontowanych w samochody układów wspomagania kierowcy (EBD, ASR, ABS).
Przed wyścigiem można dokonać zmiany ustawienia podzespołów samochodu takich jak m.in.: obniżenie lub podwyższenie nadwozia w samochodzie, zmiana siły hamowania i twardość amortyzatorów, wymiana opon.
Tryb zręcznościowy.
W trybie zręcznościowym występują zamknięte tory, po których użytkownik rywalizuje z pięcioma przeciwnikami.
Pokonują oni od 3 do 9 okrążeń (ich liczbę można wybrać przed rozpoczęciem wyścigu). Nie występuje tu możliwość regulowania parametrami samochodu.
Do pokonania są po 2 odcinki w każdym z pięciu krajów.
Trasy.
Gra zawiera 42 trasy. Każda z nich posiada inne cechy charakterystyczne dla regionu w którym się rozgrywa. Podczas ich tworzenia autorzy zapoznali się ze zdjęciami i filmami, aby jak najbardziej przypominały oryginał z lat 60. i 70. XX wieku.
Podczas wyścigu występują zmienne warunki atmosferyczne: pogodny dzień, rażące słońce, pochmurny dzień, może padać deszcz, śnieg, mżawka pojawić się mgła, zamieć, silny wiatr czy wichura, które to wpływają na jazdę. Na trasach można spotkać ruchome elementy (m.in. młyn, wodospad, biegająca po lesie sarna, która może wtargnąć na jezdnię).
Wyścigi odbywają się w pięciu państwach: Rosja, Kenia, Finlandia, Szwecja i Szwajcaria. We wszystkich państwach jest do pokonania 6 odcinków specjalnych, jedynie w Rosji jest ich 8.
Odbiór.
Redaktor strony internetowej Gry-Online, Janusz Burda, pozytywnie ocenił grę przyznając jej w recenzji 8 na 10 punktów. Dodatkowo gra otrzymała rekomendację serwisu.

</doc>
<doc id="1414043" url="https://pl.wikipedia.org/wiki?curid=1414043" title="Thomas Chatelle">
Thomas Chatelle

Thomas Chatelle (ur. 31 marca 1981 w Jette) – belgijski piłkarz występujący na pozycji pomocnika lub napastnika.
Kariera klubowa.
Chatelle jako junior występował w klubach FC Saint-Michel, Racing Jet Wavre oraz KRC Mechelen. W 1998 roku trafił do KAA Gent. W sezonie 1998/1999 zadebiutował w Eerste klasse. Na początku 2000 roku został wypożyczony do KRC Mechelen, gdzie grał do końca sezonu 1999/2000.
W 2000 roku Chatelle podpisał kontrakt z zespołem KRC Genk, także z Eerste klasse. Pierwszy ligowy mecz zaliczył tam 12 sierpnia 2000 roku przeciwko KRC Mechelen (0:0). W 2002 roku zdobył z klubem mistrzostwo Belgii, a w 2007 roku wywalczył z nim wicemistrzostwo tego kraju. W Genku spędził 7,5 roku.
W styczniu 2008 roku odszedł do Anderlechtu, również występującego w Eerste klasse. Zadebiutował tam 19 stycznia 2008 roku w wygranym 1:0 ligowym pojedynku z KRC Mechelen. W tym samym roku wywalczył z klubem wicemistrzostwo Belgii, a także Puchar Belgii. W 2009 roku ponownie wywalczył z Anderlechtem wicemistrzostwo Belgii. W 2010 roku z kolei został mistrzem kraju.
Latem 2010 roku został wypożyczony do holenderskiego NEC Nijmegen. W Eredivisie zadebiutował 15 sierpnia 2010 roku w wygranym 5:3 spotkaniu z Willem II Tilburg. W 2011 roku odszedł do Sint-Truidense VV. Spędził tam rok, a w 2012 przeniósł się do RAEC Mons. W 2014 roku zakończył karierę.
Kariera reprezentacyjna.
W reprezentacji Belgii Chatelle zadebiutował 18 lutego 2004 roku w przegranym 0:2 towarzyskim meczu z Francją. W latach 2004–2007 w drużynie narodowej rozegrał 3 spotkania.

</doc>
<doc id="1414044" url="https://pl.wikipedia.org/wiki?curid=1414044" title="Roziwka">
Roziwka

Roziwka (do 1788 "Rozenjuerg") – osiedle typu miejskiego w obwodzie zaporoskim Ukrainy, siedziba władz rejonu roziwskiego.
Historia.
Status osiedla typu miejskiego posiada od 1938.
W 1989 liczyło 4871 mieszkańców.
W 2013 liczyło 3408 mieszkańców.
W 2022 okupowane przez wojska DRL

</doc>
<doc id="1414045" url="https://pl.wikipedia.org/wiki?curid=1414045" title="Jean Garnier">
Jean Garnier

Jean Garnier (ur. 11 listopada 1612 w Paryżu, zm. 26 listopada 1681 w Bolonii) – francuski historyk Kościoła, patrolog i teolog moralny. Jeden z najlepiej wykształconych jezuitów XVII w.
W latach 1643 - 1653 studiował filozofię w Clermont-Ferrand i 1653 - 1681 teologię w Bourges. Zajmował się badaniem starożytności chrześcijańskiej.

</doc>
<doc id="1414047" url="https://pl.wikipedia.org/wiki?curid=1414047" title="Milan Dolinský">
Milan Dolinský

Milan Dolinský (ur. 14 stycznia 1935) – słowacki piłkarz.
Podczas swojej kariery grał dla Rudy Hvězda Cheb. Wystąpił 10 razy i strzelił 5 goli dla Czechosłowacji od 1959 do 1960 i wystąpił na Euro 1960.

</doc>
<doc id="1414048" url="https://pl.wikipedia.org/wiki?curid=1414048" title="Nowy (film 1969)">
Nowy (film 1969)

Nowy (ang. "The New") – polska komedia w reżyserii Jerzego Ziarnika z 1969. 
Film ukazuje perypetie młodego człowieka, spod Legionowa, szukającego pracy w Warszawie.
Absurd i komunistyczna biurokracja, w załatwieniu spraw papierkowych, obnaża realia tamtych czasów.
Premiera odbyła się 9 stycznia 1970 roku wraz z dokumentem "W sanatoriach dla dzieci" produkcji WFO.

</doc>
<doc id="1414051" url="https://pl.wikipedia.org/wiki?curid=1414051" title="Cream (ujednoznacznienie)">
Cream (ujednoznacznienie)



</doc>
<doc id="1414053" url="https://pl.wikipedia.org/wiki?curid=1414053" title="Miejski Stadion Piłkarski Raków w Częstochowie">
Miejski Stadion Piłkarski Raków w Częstochowie

Miejski Stadion Piłkarski "Raków" – stadion piłki nożnej w Częstochowie, na którym spotkania rozgrywają kluby RKS Raków Częstochowa i Gol Częstochowa. Obiekt znajduje się w dzielnicy Raków, przy ulicy Bolesława Limanowskiego 83.
Historia.
W 1951 z inicjatywy inż. Mariana Zdunkiewicza powołano Społeczny Komitet Budowy Stadionu. Obiekt wraz z pawilonem sportowym i zapleczem zlokalizowany został przy ul. Obraniaka (obecnie ul. Limanowskiego) i oddany sportowcom 22 lipca 1955. Powstał z myślą o piłce nożnej i uprawianiu lekkoatletyki, dlatego wybudowano także bieżnię oraz skocznię lekkoatletyczną. 15 maja 1959 roku na stadionie była meta podetapu XII Wyścigu Pokoju. Pojemność obiektu wynosiła ok. 8000 osób. Właścicielem stadionu była Huta Częstochowa. W 2003 przekazała go miastu, do którego nadal należy.
Po 1985 wybudowano wieżę spikerską oraz boisko treningowe na wschód od stadionu.
Przed 2018 na stadionie znajdowały się 2064 miejsca siedzące (wg strony internetowej 90minut.plː 3424)ː 1300 na trybunie wschodniej, 660 na trybunie zachodniej, 104 na trybunie VIP. Trybuna dla kibiców przyjezdnych miała około 500 miejsc stojących. Boisko miało wymiary 110 × 75 m.
Po awansie drużyny Rakowa do I ligi w sezonie 2016/17 stadion został dostosowany do wymogów ligowych poprzez zadaszenie 588 miejsc, naprawę uszkodzonych trybun, wymianę siedzisk, a także zamontowanie sztucznego oświetlenia boiska. Ponadto powstały boiska treningowe z zapleczem.
Po remoncie w 2018 r. widownia stadionu mogła pomieścić 3942 osoby (4000). Wymiary płyty głównej boiska wynosiły 105 × 68 m. W lutym 2019 r. pojemność zwiększono do 4200 miejsc siedzących.
Wraz z awansem Rakowa do Ekstraklasy w sezonie 2018/2019 pojawiła się konieczność modernizacji stadionu w celu dostosowania do wymogów licencyjnych, ponieważ zespół zmuszony był rozgrywać swoje mecze na stadionie GKS Bełchatów w Bełchatowie. W tym celu w lipcu 2019 miasto ogłosiło przetarg na budowę Centrum Piłki Nożnej, jednak żadna z ofert nie mieściła się w zaplanowanym budżecie. Wobec tego w styczniu 2020 postępowanie zostało unieważnione i ogłoszono drugi przetarg na modernizację stadionu Rakowa. 21 lipca 2020 podpisano umowę z firmą InterHall, która złożyła najkorzystniejszą ofertę. Zadanie objęło rozbudowę trybun do 5500 miejsc (w tym tysiąc miejsc na zadaszonej trybunie zachodniej), instalację systemu ogrzewania murawy, a także przebudowę zaplecza. Wartość inwestycji wyniosła ponad 17 mln zł, z czego 10 mln zł stanowiło dofinansowanie z Ministerstwa Sportu.
23 kwietnia 2021 na będącym w trakcie modernizacji stadionie rozegrano mecz Ekstraklasy, w którym Raków wygrał 2:0 ze Śląskiem Wrocław. W momencie rozgrywania tego meczu na trybunach gotowych było 1000 miejsc. 3 września 2021 rozegrano pierwszy po remoncie mecz z udziałem publiczności. Raków wygrał 5ː2 z Fehérvár FC.
21 lipca 2022 na stadionie po raz pierwszy w historii rozegrano mecz europejskich pucharów. W ramach 2. rundy eliminacji Ligi Konferencji Europy Raków pokonał 5:0 drużynę FK Astana.
Frekwencja.
10 tysięcy kibiców było na trybunach 5 października 1958 r. podczas pierwszego meczu barażowego o awans do II ligi. Raków wygrał wówczas 1ː0 z BBTS Bielsko-Biała. Około 10 tysięcy widzów odnotowano 29 czerwca 2005 podczas barażowego meczu o awans do III ligi, który Raków wygrał z Koszarawą Żywiec po rzutach karnych (0-0 pd. k. 9-8). Pełny stadion (8500 widzów) zgromadził także 1 września 2011 wygrany 1ː0 towarzyski mecz z ówczesnym mistrzem Polski Wisłą Kraków, rozegrany z okazji 90-lecia istnienia klubu Raków Częstochowa. Największą średnią frekwencję na meczach Rakowa w I lidze odnotowano w sezonie 1994/1995 (3. miejsce wśród klubów ligi) oraz w sezonie 1995/1996 (4. miejsce).
Dojazd.
Na stadion można dojechać autobusami linii 12, 19, 31, 32, 35 oraz nocnym 80 i tramwajem linii 3, której pętla znajduje się w jego bezpośrednim sąsiedztwie.

</doc>
<doc id="1414058" url="https://pl.wikipedia.org/wiki?curid=1414058" title="Cmentarz żydowski w Zaklikowie">
Cmentarz żydowski w Zaklikowie

Cmentarz żydowski w Zaklikowie – został założony w I połowie XIX wieku i zajmuje powierzchnię 0,7 ha, na której zachowało się czterdzieści nagrobków oraz około dwudziestu ich fragmentów i słupy ogrodzenia. Cmentarz znajduje się przy ul. św. Anny. Macewy wykonano z piaskowca, z napisami w języku hebrajskim.

</doc>
<doc id="1414059" url="https://pl.wikipedia.org/wiki?curid=1414059" title="Stadion KS Raków Częstochowa">
Stadion KS Raków Częstochowa



</doc>
<doc id="1414065" url="https://pl.wikipedia.org/wiki?curid=1414065" title="Daptrius ater">
Daptrius ater



</doc>
<doc id="1414067" url="https://pl.wikipedia.org/wiki?curid=1414067" title="Tadeusz Sadowski">
Tadeusz Sadowski



</doc>
<doc id="1414069" url="https://pl.wikipedia.org/wiki?curid=1414069" title="Scorpions (band)">
Scorpions (band)



</doc>
<doc id="1414070" url="https://pl.wikipedia.org/wiki?curid=1414070" title="Konstantyn II (władca Bułgarii)">
Konstantyn II (władca Bułgarii)

Konstantyn II (; ur. ok. 1370, zm. 17 września 1422) – władca Bułgarii w latach 1397–1422. Urodzony na początku lat 70. XIV wieku syn cara Iwana Stratcimira. W 1395 został koronowany na współwładcę. Zmarł na wygnaniu w Serbii.

</doc>
<doc id="1414076" url="https://pl.wikipedia.org/wiki?curid=1414076" title="Hrabstwo Elk (Kansas)">
Hrabstwo Elk (Kansas)

Hrabstwo Elk – hrabstwo położone w Stanach Zjednoczonych, w stanie Kansas, z siedzibą w mieście Howard. Założone 25 marca 1875 roku. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1414079" url="https://pl.wikipedia.org/wiki?curid=1414079" title="Intel 8253">
Intel 8253

Intel 8253 - programowalny układ czasowy, składający się z trzech niezależnych 16-bitowych liczników.
Maksymalna częstotliwość pracy każdego z nich wynosi 2.6 MHz. Liczniki te są licznikami rewersyjnymi i potrafią zliczać w kodzie BCD lub binarnie. 
Głównym zadaniem układu 8253 jest wytwarzanie opóźnień czasowych pod kontrolą oprogramowania. Dzięki niemu programista nie musi korzystać z pętli programowych, aby zrealizować opóźnienie czasowe. Wystarczy, że odpowiednio skonfiguruje układ 8253 i zainicjuje jeden z jego liczników. Po odmierzeniu żądanego czasu układ wyśle do CPU sygnał żądania przerwania informujący o zakończeniu liczenia.
Oprócz opóźnień czasowych innymi przydatnymi funkcjami układu 8253 są:
Powyższe funkcje doskonale nadają się do realizacji głównych zadań układu 8253, którymi są: odmierzanie czasu w komputerze, odświeżanie pamięci i generowanie dźwięku z głośnika systemowego (PC speakera).
Budowa układu 8253.
Całą budowę układu 8253 można podzielić na bloki, które zostały zaprezentowane poniżej. Aby układ funkcjonował poprawnie konieczne jest jego połączenie z otoczeniem. Do tego celu służą magistrale. Z układem 8253 podłączone zostały:
Bufor magistrali danych.
Bufor magistrali danych jest elementem układu 8253, do którego dołączona została magistrala danych. Bufor działa w dwóch kierunkach wejścia i wyjścia. Dane z magistrali danych w chwili gdy ją opuszczają zostają przepisywane w zależności od ustawienia wejść adresowych do jednego z liczników albo do rejestru słowa sterującego.
Układ odczytu/zapisu.
Zadaniem układu odczytu/zapisu jest przyjmowanie sygnałów z magistrali sterującej, a następnie wygenerowanie sygnałów sterujących dla wszystkich operacji w układzie. 
Do układu odczytu/zapisu doprowadzonych jest pięć wejść z sygnałami sterującymi – RD, WR, A1, A0 oraz CS.
ośmiobitowej danej do układu 8253.
Rejestr słowa sterującego.
Wybranie rejestru sterującego następuje w chwili, gdy na wejściu A1 i A0 pojawi się wysoki poziom sygnału. Informacja, która została wysłana przez CPU, zostaje wówczas zapisana w tym rejestrze. Za jej pomocą ustala się sposób w jaki będzie pracował licznik czyli tryb, sposób liczenia oraz sposób wpisu i odczytu zawartości każdego z licznika. Należy pamiętać, iż nie ma możliwości odczytania tego rejestru.
Liczniki #0, #1, #2.
Liczniki pod względem działania są identyczne. Każdy z nich jest 16-bitowym licznikiem rewersyjnym z możliwością wpisu wartości początkowej. Maksymalna częstotliwość ich pracy to 2.6 MHz. Liczniki te są w stanie zliczać w kodzie dwójkowym lub dwójkowo-dziesiętnym (BCD).
Każdy licznik posiada 3 wyprowadzenia: CLK – wejście zegarowe, GATE – wejście bramkujące oraz OUT – wyjście. Praca wyjść tych liczników jest ściśle zależna od trybu pracy jaki został wybrany dla danego licznika (ustawionego poprzez słowo sterujące). Istnieje możliwość odczytania wartości licznika podczas pracy bez konieczności wstrzymywania jego działania.
Zasada działania.
Programowanie układu 8253 odbywa się za pomocą słowa sterującego. Słowo sterujące jest to ciąg odpowiednio ustawionych bitów, spośród których każdy odpowiada za ustawienie danej cechy układu. W słowie sterującym układu INTEL 8253 zawarte są informacje dotyczące trybu w jakim ma pracować licznik, sposobu liczenia, czynności jaką ma wykonać (zapis/odczyt) oraz numer licznika, którego operacja dotyczy.
Przed inicjalizacją trybu pracy, zawartość i wyjście każdego licznika są niezdefiniowane. Aby wpisać słowo programujące na wejściach A0 i A1 musi pojawić się wysoki poziom sygnału. Dopiero gdy tak się stanie, słowo programujące zostaje zapisane. W kolejnym kroku do układu wprowadzona zostaje dana zawierająca wartość początkową licznika. 
W związku z tym, że każdy z liczników jest programowany indywidualnie, musimy przesłać do rejestru słowa sterującego trzy różne instrukcje sterujące.
Operacja zapisu.
Operacja zapisu możliwa jest w chwili, gdy wartości WR i CS będą równe 0. Wówczas otwarta zostaje magistrala danych i możliwe jest wprowadzanie informacji.
Programowanie układu 8253 odbywa się w dwóch etapach: etap pierwszy, podczas którego ustalamy tryby pracy dla poszczególnych liczników oraz etap drugi, w czasie którego ustawiamy dla każdego z nich wartości początkowe.
Kolejność programowania układu 8253 jest dobrowolna. Oznacza to, że wpisywanie słów sterujących do liczników może odbywać się w dowolnej kolejności. Jednak już wpisywanie do licznika żądanej wartości musi odbywać się dokładnie według kolejności zaprogramowanej w słowie sterującym. Wpisywanie wartości początkowych do poszczególnych liczników może już przebiegać w dowolnej kolejności.
Operacja odczytu.
Odczyt zawartości liczników w układzie 8253 może odbywać się na dwa sposoby.
Sposób pierwszy polega na wybraniu odpowiedniego licznika za pomocą sygnałów A0 i A1 i odczytu sygnałem WR. Sposób ten wymaga jednak zatrzymania (zablokowania) licznika, aby móc uzyskać stabilny wynik. 
Drugi sposób jest dla nas trochę wygodniejszy, ponieważ nie wymaga blokowania licznika. Układ 8253 jest wyposażony w specjalną wewnętrzną strukturę logiczną, która jest dostępna po wpisaniu odpowiedniego słowa sterującego. W chwili gdy wyślemy do układu (przy A0=1 i A1=1) słowo sterujące o specjalnym kodzie (zaprezentowanym poniżej) zawartość licznika zostaje przesłana do rejestru „przejściowego” tak, że znajduje się w nim stabilna wartość. Tak naprawdę więc w tym sposobem odczytujemy wartość z rejestru „przejściowego”.
D7, D6 – wybór licznika&lt;br&gt;
D5, D4 – kod operacyjny przesłania zawartości wybranego licznika do rejestru „przejściowego”.&lt;br&gt;
D3 – D0 – bity niemające znaczenia.
Tryby pracy.
W układzie 8253 istnieje możliwość zaprogramowania licznika w sześciu różnych trybach pracy. Cechą wspólną wszystkich trybów jest zliczanie „w dół” od wybranej wartości początkowej. Licznik rozpoczyna pracę w danym trybie natychmiast po załadowaniu rejestru sterującego. Poniżej znajduje się dokładny opis każdego dostępnego trybu.
Tryb 0 – Przerwanie po odliczeniu żądanej liczby impulsów.&lt;br&gt;
W stanie początkowym wyjście OUT znajduje się w stanie 0. Po załadowaniu do wybranego licznika wartości początkowej licznik zaczyna zliczać (wyjście OUT nadal znajduje się w stanie niskim). W chwili gdy licznik się wyzeruje następuje przejście wyjścia OUT do stanu wysokiego. Stan ten będzie się utrzymywał aż do nadejścia następnego słowa sterującego. Odliczanie impulsów taktujących odbywa się tylko wtedy, gdy utrzymany jest wysoki poziom logiczny na wejściu GATE.
Tryb 1 – Programowalny uniwibrator.&lt;br&gt;
W stanie początkowym wyjście układu jest w stanie wysokim. Po wystąpieniu narastającego zbocza na wejściu GATE, wyjście OUT zmienia swój stan na niski. Stan ten będzie trwał do końca zliczania impulsów taktujących. W chwili wyzerowania licznika wyjście OUT ponownie przechodzi w stan wysoki. Pojawienie się narastającego zbocza na wejściu GATE podczas trwania impulsu wyjściowego powoduje, że licznik ponownie zaczyna zliczać od wartości początkowej (i w rezultacie następuje przedłużenie impulsu). Wpisanie nowej wartości do licznika, gdy OUT jest w stanie niskim nie zmienia długości trwania bieżącego impulsu wyjściowego, aż do wystąpienia następnego narastającego zbocza na wejściu GATE.
Tryb 2 – Programowalny dzielnik częstotliwości.&lt;br&gt;
Działanie trybu 2 jest podobne do trybu 1 aż do chwili gdy licznik osiągnie wartość jeden (przed końcem odliczania). Wyjście OUT, które znajdowało się dotychczas w stanie wysokim, zostaje wówczas sprowadzone do niskiego poziomu na czas jednego okresu przebiegu taktującego. Następuje ponowne załadowanie licznika wartością i wykonanie całego cyklu. W chwili gdy do licznika (w trakcie jego pracy) wpiszemy nową wartość, to licznik dokończy zliczanie z poprzednią wartością, a następnie rozpocznie zliczać od nowej wartości. Wystąpienie na wejściu GATE stanu niskiego powoduje przejście wyjścia OUT do stanu wysokiego.
Tryb 3 – Generator fali prostokątnej.&lt;br&gt;
Tryb 3 podobny jest do trybu 2, aż do chwili gdy licznik odliczy połowę impulsów zegarowych. Wówczas wyjście OUT (które znajdowało się w stanie wysokim) zmienia swój stan na niski (jeśli wartość początkowa jest parzysta) i utrzymuje go przez następną połowę czasu liczenia. Takie działanie licznika uzyskuje się poprzez zmniejszanie stanu licznika o dwa po wystąpieniu opadającego zbocza zegara na wejściu CLK. W chwili wyzerowania licznika wyjście OUT zmienia stan na przeciwny, a do licznika ładowana jest ponownie wartość początkowa. Proces rozpoczyna się od nowa. W przypadku gdy wpisywana wartość początkowa jest nieparzysta oraz OUT=1, to pierwszy impuls zegara zmniejszy wartość licznika o dwa. W chwili gdy licznik się wyzeruje wyjście OUT zmienia swój stan na niski, a do licznika zostaje wpisana wartość początkowa. Pierwszy impuls zegara, który się pojawi powoduje zmniejszenie zawartości licznika o trzy, a następne impulsy zmniejszają jego zawartość o dwa, aż do wyzerowania. Następnie cały cykl się powtarza.
Tryb 4 – Generator impulsu wyzwalanego programowo.&lt;br&gt;
W stanie początkowym wyjście OUT jest w stanie wysokim. W chwili wpisania do licznika wartości początkowej oraz przy sygnale GATE=1 zaczyna on zliczać impulsy zegarowe. Gdy licznik zostanie wyzerowany wyjście OUT zmienia swój stan logiczny na zero na okres jednego sygnału zegarowego. Zliczanie może zostać wstrzymane, gdy na wejściu GATE pojawi się niski poziom sygnału. Ponowne przejście GATE do stanu wysokiego powoduje, że licznik zaczyna liczyć od wartości początkowej.
Tryb 5 – Generator impulsu wyzwalany sprzętowo.&lt;br&gt;
W stanie początkowym wyjście OUT jest w stanie wysokim. Odliczanie rozpoczyna się po wystąpieniu narastającego zbocza na wejściu GATE. W chwili wyzerowania się licznika na wejściu OUT pojawi się stan niski na okres jednego taktu sygnału zegarowego. W przypadku gdy podczas zliczania impulsów na wejściu GATE pojawi się narastające zbocze, licznik rozpocznie swoją prace od wartości początkowej. W związku z tym stan niski na wyjściu OUT pojawi się dopiero po odliczeniu pełnej ustalonej liczby impulsów po ostatnim narastającym zboczu sygnału GATE.
Praktyczne zastosowania układu.
Układ 8253 był jednym z najbardziej popularnych układów czasowych produkowanych seryjnie. Znaleźć go można było praktycznie w każdym komputerze. Jego głównymi zadaniami było m.in. odświeżanie pamięci czy generowanie dźwięku z głośnika systemowego. Poniżej znajduje się krótkie omówienie przykładowych zastosowań.
Watchdog.
Watchdog (ang. pies łańcuchowy) jest to układ wykrywający zawieszone procesy w komputerze. Jego zadaniem jest zresetowanie pracy procesora w przypadku, gdy nie otrzyma on w określonym czasie sygnału generowanego przez program.
Do odmierzania tego czasu doskonale nadaje się układ 8253 pracujący w trybie 5.
Okres, po którym następuje zresetowanie procesora, jest wartością początkową, jaką wpisuje się do układu 8253. Układ niezależnie od głównego procesora odmierza czas dekrementując wartość licznika aż do uzyskania zera. Wyzerowanie licznika oznacza że kontrolowany proces zapętlił się i potrzebne jest jego ponowne uruchomienie. Aby zapobiec ciągłemu resetowaniu procesora, wartość licznika układu 8253 powinna być więc co jakiś czas ponownie ustawiana. Funkcja aktualizująca zawartość licznika powinna być wykonywana w krótszym odstępie czasu w porównaniu do czasu wpisywanego do licznika. 
Watchdog jest wykorzystywany w systemach w których bardzo ważna jest nieprzerwana praca lub przerwanie pracy może nieść pewne niebezpieczeństwa.
Bardzo często są to systemy, które kontrolowane są bez obsługi człowieka.
Obsługa głośnika systemowego.
Układ Intel 8253 może być również wykorzystany do generowania dźwięku z głośnika systemowego. Aby wygenerować dźwięk o danej częstotliwości potrzebne jest zaprogramowanie dzielnika układu 8253 według wzoru:
f[Hz] = 1193181 / dzielnik 
przy czym:
dzielnik – jest to 16-bitowy rejestr, w którym umieszczane są dane.
Aby ustawić wartość dzielnika należy je wysłać poprzez port 42h w kolejności najpierw mniej znaczący bajt, a później bardziej znaczący bajt. Układ 8253 powinien być zaprogramowany do pracy w 3 (poprzez port 43h). Będzie on wówczas generował sygnał prostokątny o zadanej częstotliwości, powodując iż z głośnika systemowego wydobędzie się sygnał dźwiękowy. Układ może też służyć do generatora przebiegów czasowych.

</doc>
<doc id="1414080" url="https://pl.wikipedia.org/wiki?curid=1414080" title="Babica (dopływ Elbląga)">
Babica (dopływ Elbląga)

Babica ("Zimniczka") – struga, prawy dopływ Elbląga, o długości 8,96 km i powierzchni zlewni 8,93 km².
Struga płynie w województwie warmińsko-mazurskim. Jej źródła znajdują się na Wysoczyźnie Elbląskiej.

</doc>
<doc id="1414084" url="https://pl.wikipedia.org/wiki?curid=1414084" title="Hrabstwo Ellis (Kansas)">
Hrabstwo Ellis (Kansas)

Hrabstwo Ellis – hrabstwo położone w USA w stanie Kansas z siedzibą w mieście Hays. Założone 26 lutego 1867 roku.

</doc>
<doc id="1414086" url="https://pl.wikipedia.org/wiki?curid=1414086" title="Jądro Onufa">
Jądro Onufa

Jądro Onufa (jądro Onufrowicza, ang. "Onuf nucleus") – odgraniczona grupa neuronów w rogach przednich w odcinku krzyżowym rdzenia (S1–S2 lub S2–S3) zaangażowana w kontrolę trzymania moczu, stolca, erekcję prącia i łechtaczki oraz ejakulację. Zawiera motoneurony, m.in. nerwu sromowego. Nazwa tej struktury honoruje amerykańskiego neurologa polskiego pochodzenia, Bronislawa Onufa-Onufrowicza.
Historia.
Strukturę anatomiczną opisał w 1899 roku jako „jądro X” szwajcarsko-amerykański neurolog polskiego pochodzenia, Bronislaw Onuf-Onufrowicz. W kolejnej pracy zasugerował, że motoneurony tego jądra zaopatrują mięśnie kulszowo-jamisty i opuszkowo-jamisty. Gheorghe Marinescu w 1903 roku po doświadczeniach na psach wysunął tezę, że może ono regulować czynność zwieracza zewnętrznego odbytu, obaloną rok później przez Stéphana Irimesco i Constantine I. Parhona. Kolejnymi, którzy badali jądro Onufa, byli Louis Jacobsohn-Lask w 1931 i Léon Laruelle w 1936 roku. Obaj uznali, że stanowi ono część układu nerwowego autonomicznego. W latach 50. cytoarchitektonikę jądra badali Bror Rexed i Romanes.
Morfologia.
Anatomia topograficzna.
Jądro Onufa to mała, parzysta grupa komórek, znajdująca się w rdzeniu kręgowym w odcinku krzyżowym na poziomie S1–S2 lub S2–S3, zwykle rozmieszczona symetrycznie po obu stronach rogów brzusznych rdzenia.
Histologia.
W neuropilu jądra znajduje się około 300–500 komórek nerwowych, u człowieka średnio 625 łącznie; średnica jądra wynosi 4–6 mm.
Do badań anatomii jądra Onufa używano wielu technik barwienia. Często stosowane były metoda Nissla, metody barwienia osłonek mielinowych, a także techniki oparte na srebrzeniu. Zastosowanie metody Klüvera-Barrery ujawniło, że jądro wydaje się być jasne z powodu obecności wielu przebiegających w nim w poprzek niezmielinizowanych włókien nerwowych. Komórki tworzące jądro Onufa są małe w porównaniu z innymi komórkami sznurów bocznych. Zalicza się je do neuronów ruchowych (motoneuronów) i jak wszystkie motoneurony charakteryzują się wielobiegunowością i dużymi ciałkami Nissla.
Dymorfizm płciowy.
Obserwuje się dymorfizm płciowy jądra Onufa; opisano go u psów, hien, szczurów, świnek morskich, małp i ludzi. U samców tych gatunków liczba motoneuronów jądra Onufa jest większa niż u samic. Doświadczalnie wykazano, że te różnice międzypłciowe mogą zostać zmniejszone lub w niektórych przypadkach zniwelowane przez przedurodzeniową ekspozycję żeńskiego płodu na wysokie poziomy androgenów. Dymorfizm płciowy nie występuje u żyjących w eusocjalnej strukturze golców.
Anatomia porównawcza.
Przy użyciu peroksydazy chrzanowej określono, że w jądrze Onufa u psów, chomików, małp i ludzi perykariony motoneuronów zwieraczy zewnętrznych odbytu znajdują się do tyłu i przyśrodkowo względem motoneuronów zaopatrujących zwieracz zewnętrzny cewki. U szczurów, suwaków mongolskich i świni domowej ciała tych komórek nerwowych tworzą dwa osobne jądra.
Funkcja.
Jądro Onufa unerwia mięśnie prążkowane krocza, w tym zwieracze zewnętrzne cewki i odbytu. Neurony jądra Onufa odpowiadają za zależną od woli kontrolę napięcia mięśni zwieracza zewnętrznego odbytu i zwieracza cewki. Przyjmuje się również, że unerwiając mięśnie: kulszowo-jamisty i opuszkowo-jamisty odpowiadają za erekcję prącia i łechtaczki oraz za ejakulację. Część grzbietowo-przyśrodkowa zaopatruje mięśnie odbytu, a brzuszno-boczna zwieracz cewki.
Przez długi czas toczyła się debata nad charakterem motoneuronów jądra Onufa – somatycznym bądź autonomicznym. Istnieją dowody potwierdzające obie hipotezy. Przyjmuje się, że motoneurony jądra Onufa należą do osobnej klasy neuronów, pośredniej między somatycznymi a autonomicznymi (współczulnymi i przywspółczulnymi).
Za somatycznym charakterem jądra Onufa przemawiają następujące fakty:
Tezę o autonomicznym charakterze jądra Onufa wspierają następujące obserwacje:
Neurotransmitery.
Motoneurony jądra Onufa posiadają liczne receptory dla serotoniny (5-HT) i noradrenaliny (NA), i są aktywowane przez glutaminian. Gdy receptory dla 5-HT i NA są stymulowane, odruch z jądra Onufa zapobiega opróżnieniu pęcherza moczowego przez nagły niespodziewany wzrost ciśnienia śródbrzusznego.
Patologia.
Rola w patogenezie wysiłkowego nietrzymania moczu.
Inkontynencja stresowa, inaczej wysiłkowe nietrzymanie moczu (ang. "stress urinary incontinence", SUI) to częste schorzenie kobiet spowodowane osłabieniem mięśni dna miednicy. W jego przebiegu podczas kaszlu, śmiechu, kichania, wykonywania wysiłku i podczas każdej innej czynności zwiększającej ciśnienie śródbrzuszne, dochodzi do niekontrolowanego wycieku moczu z pęcherza.
Cewka moczowa zamykana jest przez trzy warstwy mięśni; dwa zwieracze zbudowane z okrężnych i podłużnych pasm mięśniowych gładkich oraz poprzecznie prążkowany mięsień zwieracz zewnętrzny cewki. Unerwienie zwieracza zewnętrznego cewki moczowej pochodzi z nerwu sromowego i jądra Onufa i zapewnia regulację mikcji. Receptory w ścianie pęcherza moczowego pobudzane są naprężeniem ściany (ang. stretch receptors); impulsacja z receptorów przekazywana jest przez neurony zazwojowe, które uwalniają na zakończeniach synaptycznych noradrenalinę. Noradrenalina powoduje rozluźnienie mięśniówki pęcherza i obkurczenie zwieracza cewki, zapobiegając wyciekowi moczu. Specjalny odruch zapewnia utrzymanie moczu w pęcherzu; jego nazwa angielska to "pelvic-to-hypo-gastric reflex, guarding reflex" lub "sympathetic storage reflex". Łuk odruchu jest pobudzany w momencie każdej ze wspomnianych czynności, mogących doprowadzić do nagłego wzrostu ciśnienia śródbrzusznego. Pierwotnym neurotransmiterem inicjującym odruch jest glutaminian; przekaźnik ten aktywuje receptory NMDA lub AMPA, wzbudza potencjał czynnościowy i powoduje uwolnienie acetylocholiny na zakończeniach nerwowych. ACh powoduje skurcz mięśni poprzecznie prążkowanych. Gdy odruch nie działa prawidłowo, dochodzi do wysiłkowego nietrzymania moczu.
Rola duloksetyny w leczeniu SUI.
Chlorowodorek duloksetyny okazał się być skutecznym lekiem w terapii inkontynencji stresowej. Duloksetyna należy do selektywnych inhibitorów zwrotnego wychwytu serotoniny i noradrenaliny (SNRI). Zwiększa pojemność pęcherza moczowego i poprawia czynność zwieraczy cewki u zwierząt i u ludzi z zaburzeniami funkcji pęcherza; nie wywiera przy tym wpływu na siłę ani czas trwania skurczu pęcherza. Wydaje się zatem, że duloksetyna wywiera swoje działanie wpływając na ramię czuciowe (dośrodkowe) odruchu regulacji mikcji. 5-HT i NA wywierają swoje efekty nie przez bezpośrednie pobudzenie motoneuronów, ale przez potencjalizację działań glutaminianu. Gdy nie dochodzi do pobudzenia glutaminergicznego motoneuronów zwieracza cewki, nie obserwuje się działania 5-HT i NA.
Rola w patogenezie ALS.
W stwardnieniu zanikowym bocznym (ALS) dochodzi do zwyrodnienia motoneuronów rogów przednich kontrolujących mięśnie poprzecznie prążkowane. Zwieracze cewki i odbytu pozostają jednak czynne nawet w schyłkowej fazie choroby. Ponieważ mięśnie te zaopatrywane są przez neurony jądra Onufa, badania w tym kierunku mają duże znaczenie dla poznania choroby.
W badaniu przeprowadzonym przez Kihirę i współpracowników ośmiu pacjentów z ALS porównano z kontrolną grupą dziewięciu zdrowych osób. Stwierdzono, że całkowita liczba neuronów jąder Onufa u chorych z ALS nie różniła się znacząco od tej u osób zdrowych. Liczba prawidłowych neuronów zmniejszała się przy jednoczesnym zwiększeniu liczby zwyrodniałych komórek. U pacjentów z ALS ilości RNA w komórkach były też mniejsze w porównaniu z kontrolą, a zmniejszenie ilości RNA korelowało ze zmniejszeniem wielkości jąderek motoneuronów. Autorzy stwierdzili, że zmniejszenie jąderka w motoneuronach rogów przednich może być wczesnym wskaźnikiem choroby.
Rola w patogenezie zespołu Shy’a-Dragera.
Odmienna sytuacja ma miejsce w rzadkiej chorobie neurodegeneracyjnej, zespole Shy’a-Dragera. W przebiegu tej choroby dochodzi do uszkodzenia komórek obszaru jądra Onufa, a ponieważ jednym z objawów jest nietrzymanie moczu, obserwacje te dodatkowo przemawiają za prawdziwością proponowanej teorii o roli jądra Onufa.

</doc>
<doc id="1414092" url="https://pl.wikipedia.org/wiki?curid=1414092" title="Diego Abad de Santillán">
Diego Abad de Santillán

Diego Abad de Santillán, właśc. Sinesio Vaudilio García Fernández (ur. 20 maja 1897 w Reyero, zm. 18 października 1983 w Barcelonie) – hiszpańsko-argentyński ekonomista, pisarz oraz działacz anarchosyndykalistyczny.
Życiorys.
Santillán urodził się w Reyero, górskiej wiosce w prowincji León. Kiedy miał 8 lat wraz z rodzicami, Donato García Paniagua i Angelą Fernández, wyjechał do Argentyny. Zaczął pracować (w różnych miejscach, m.in. na kolei) w wieku 10 lat, jednocześnie chodząc do szkoły. W 1912 wrócił do Hiszpanii ucząc się najpierw w León, a od 1915 na uniwersytecie w Madrycie. Po strajku generalnym 1917 został skazany na półtora roku więzienia. W czasie strajku i pobytu w więzieniu zaangażował się w ruch anarchistyczny. Zwolniony na mocy amnestii w 1918 wrócił do Argentyny, gdzie zaczął działać w anarchosyndykalistycznym związku zawodowym Regionalnej Federacji Robotników Argentyny (hiszp. Federación Obrera Regional Argentina, FORA); był redaktorem jej tygodnika „La Protesta”.
Wyjazd z Argentyny.
W 1922 Santillán reprezentował FORA na kongresie założycielskim Międzynarodowego Stowarzyszenia Pracowników w Berlinie. Zaczął studiować w tym mieście medycynę; poznał tam swoją przyszłą żonę Elise Kater. W 1925 wydane zostały jego pierwsze książki – "Ricardo Flores Magón: el apóstol de la revolución social mexicana" (Ricardo Flores Magón, apostoł meksykańskiej rewolucji społecznej) i "El anarquismo en el movimiento obrero" (Anarchizm w ruchu robotniczym).
W 1926 Santillán przerwał studia i wyjechał do Meksyku, gdzie pomagał tworzyć Powszechną Konfederację Robotników (hiszp. Confederación General de Trabajadores, CGT). Po powrocie do Argentyny kontynuował pracę dla „La Protesta”, jak też dla nowego czasopisma „La Antorcha”; skończył pisanie pracy "El movimiento anarquista en la Argentina. Desde sus comienzos hasta el año 1910" (1930) (Ruch anarchistyczny w Argentynie od swoich początków do 1910). Po zamachu stanu José Félixa Uriburu, w 1930, został skazany na śmierć za działalność wywrotową i zbiegł do Urugwaju. Stamtąd przedostał się do Hiszpanii, gdzie właśnie proklamowana została II Republika (1931). Wrócił potajemnie do Argentyny, ale pod koniec 1933 znalazł się z powrotem w Hiszpanii i zamieszkał w Barcelonie.
Hiszpańska wojna domowa.
W 1934 zaczął działać w Iberyjskiej Federacji Anarchistycznej, a w 1935 został jej sekretarzem. Był również redaktorem czasopism „Solidaridad Obrera” i „Tierra y Libertad”; założył także w tym czasie trzy kolejne czasopisma: „Tiempos Nuevos”, „Butlletí de la Conselleria d’Economia” i „Timón”. Po wybuchu wojny domowej i rewolucji w lipcu 1936 reprezentował Federację w Komitecie Milicji Antyfaszystowskich Katalonii, koordynującym działalność różnych milicji w tym regionie. W 1936 ukazała się jego książka "El organismo económico de la revolución" (Organizacja ekonomiczna rewolucji).
Pomiędzy grudniem 1936 a kwietniem 1937 pracował jako minister gospodarki autonomicznego rządu Katalonii (Generalitat de Catalunya). Krytykował rząd i osobę Juana Negrína oraz piętnował zbrodnie popełniane w czasie wojny przez Komunistyczną Partię Hiszpanii lojalną wobec Kominternu. Ukazały się wówczas kolejne jego książki: "La revolución y la guerra de España" (1938) oraz bibliografia argentyńskiej literatury anarchistycznej (1938). W kwietniu 1938 Santillán znalazł się w Komitecie Krajowym Antyfaszystowskiego Frontu Ludowego (hiszp. Comité Nacional del Frente Popular Antifascista), w którego skład wchodziły związki zawodowe Krajowa Konfederacja Pracy oraz Powszechny Związek Robotników. Po zwycięstwie frankistów w 1939 przedostał się przez Francję do Argentyny.
Powrót do Argentyny.
W Argentynie Santillán założył kilka kolejnych czasopism, brał udział w redakcji "Gran Enciclopedia Argentina" (Wielkiej Encyklopedii Argentyńskiej), publikował analizy ruchu robotniczego i peronizmu, a także m.in. "Por qué perdimos la guerra" (1940) (Dlaczego przegraliśmy wojnę?, później przeniesioną na ekran przez jego syna Francisco Galindo), czy część poświęconą ruchowi robotniczemu (tom 3) w zbiorowej pracy "Historia argentina". Kilka napisanych przez niego książek pozostało niewydanych do dziś; znajdują się w Międzynarodowym Instytucie Historii Społecznej w Amsterdamie.
W 1977, w wieku 80 lat, Santillán powrócił do postfrankistowskiej Hiszpanii, ponownie osiedlając się w Barcelonie. W tym samym roku wydał fragment swoich wspomnień pt. "Memorias 1897-1936". Zmarł w Barcelonie w 1983.

</doc>
<doc id="1414099" url="https://pl.wikipedia.org/wiki?curid=1414099" title="Parafia Najświętszej Maryi Panny Matki Kościoła i Świętej Barbary w Bełchatowie">
Parafia Najświętszej Maryi Panny Matki Kościoła i Świętej Barbary w Bełchatowie

Parafia Najświętszej Maryi Panny Matki Kościoła i św. Barbary w Bełchatowie – rzymskokatolicka parafia sercańska w Bełchatowie. Swoim zasięgiem parafia obejmuje wiernych zamieszkujących Osiedle Dolnośląskie w Bełchatowie.
Historia parafii.
Parafia oraz kościół Najświętszej Maryi Panny Matki Kościoła (NMP Matki Kościoła) zostały utworzone przy nowo powstałym osiedlu dolnośląskim w Bełchatowie. Z powodu decyzji ówczesnych władz miasta, które nie wydały pozwolenia na wybudowanie kościoła w centrum powstającego osiedla, pod jego budowę wykupiono plac na jego obrzeżu od Nikodema Szustakiewicza i Ludmiły Sapeli.
15 sierpnia 1981 zostaje erygowana przez biskupa Józefa Rozwadowskiego parafia NMP Matki Kościoła, Początkowo w parafii posługiwali księża diecezjalni, jednak na mocy umowy zawartej między biskupem Rozwadowskim a prowincjałem księży sercanów Antonim Czają od 7 września 1982 kościół i parafia zostały przekazane zakonowi. Wikariuszy diecezjalnych zastąpili przybyli do Bełchatowa pod koniec sierpnia 1982 sercanie ks. Stefan Zabdyr, ks. Jerzy Choczaj i ks. Józef Krajewski. Pełniącego obowiązki proboszcza parafii ks. Zygmunta Kiljanka zastąpił ks.Stefan Zabdyr SCJ
W 1984 kapłani mieszkający dotąd w wynajętych mieszkaniach przenoszą się do nowo wybudowanej plebanii.
4 grudnia 1993 w uroczystość św. Barbary – abp Władysław Ziółek ogłosił specjalnym dekretem św. Barbarę drugą patronką parafii.
Dzwonnicę przy kościele wykonał Henryk Richter.
1 września 1998 zgodnie z dekretem abp Władysława Ziółka z części parafii została wydzielona nowa parafia Zesłania Ducha Świętego, która objęła tereny osiedla Przytorze.
Kościół parafialny.
14 grudnia 1982 został wmurowany kamień węgielny pod budowę nowej świątyni. Budynek kościoła został zaprojektowany przez warszawskiego inżyniera architekta Włodzimierza Alwasika.
Kościół został oddany do użytku w stanie surowym w 1987.
Grupy parafialne.
służba liturgiczna ołtarza, Żywy Różaniec, Rycerstwo Niepokalanej, chór parafialny, schola, harcerze, Stowarzyszenie Rodzin Katolickich, Kościół Domowy, Krucjata Wyzwolenia Człowieka, Duszpasterstwo chorych, Dziecięca Grupa Misyjna, młodzież pracująca, biblioteka parafialna, Wspólnota Odnowy w Duchu Świętym "Dobra Nowina", Redakcja "Czasu Serca", Krąg Biblijny, Biuro Radia Maryja, Ruch Młodzieży Sercańskiej, Duszpasterstwo Harcerzy, Grupa Samopomocowa Mężczyzn AA "Prawda", Grupa Samopomocowa Kobiet "Nadzieja"

</doc>
<doc id="1414100" url="https://pl.wikipedia.org/wiki?curid=1414100" title="Chlorowcowodory">
Chlorowcowodory



</doc>
<doc id="1414103" url="https://pl.wikipedia.org/wiki?curid=1414103" title="FARO Technologies Polska">
FARO Technologies Polska



</doc>
<doc id="1414107" url="https://pl.wikipedia.org/wiki?curid=1414107" title="Szkaradność">
Szkaradność



</doc>
<doc id="1414109" url="https://pl.wikipedia.org/wiki?curid=1414109" title="Sean Holland">
Sean Holland

Sean Holland (ur. 27 października 1968 w Los Angeles) – amerykański aktor filmowy i telewizyjny, znany z roli Seana Eugenea Holidaya w serialu "Słodkie zmartwienia".

</doc>
<doc id="1414116" url="https://pl.wikipedia.org/wiki?curid=1414116" title="Hrabstwo Finney">
Hrabstwo Finney

Hrabstwo Finney – hrabstwo położone w USA w stanie Kansas z siedzibą w mieście Garden City. Założone 22 lutego 1883 roku.

</doc>
<doc id="1414124" url="https://pl.wikipedia.org/wiki?curid=1414124" title="Bloodletting">
Bloodletting

Bloodletting – album studyjny amerykańskiej grupy muzycznej Overkill.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1414125" url="https://pl.wikipedia.org/wiki?curid=1414125" title="Ołeksandr Jakowenko (piłkarz)">
Ołeksandr Jakowenko (piłkarz)

Ołeksandr Pawłowycz Jakowenko, ukr. Олександр Павлович Яковенко (ur. 23 czerwca 1987 w Kijowie, Ukraińska SRR) – ukraiński piłkarz występujący na pozycji pomocnika, reprezentant Ukrainy.
Kariera piłkarska.
Kariera klubowa.
Jakowenko jest wychowankiem Łokomotywu Kijów. Potem był graczem Metalistu Charków, a w sezonie 2004/2005 został włączony do jego pierwszej drużyny, grającej w pierwszej lidze. W tamtym sezonie zagrał w niej 7 razy. W 2005 przeszedł do belgijskiego Lierse SK. W pierwszej lidze belgijskiej zadebiutował 20 sierpnia 2005 w przegranym 1:4 meczu z KSK Beveren. 1 października 2005 w zremisowanym 1:1 pojedynku z KAA Gent strzelił pierwszego gola w trakcie gry w lidze belgijskiej.
Latem 2006 roku przeszedł do innego pierwszoligowca, Racingu Genk. Pierwszy ligowy mecz w jego barwach zaliczył 29 października 2006 przeciwko Sint-Truidense VV (2:1). W sezonie 2006/2007 wywalczył z klubem wicemistrzostwo Belgii. W Racingu od czasu debiutu pełnił rolę rezerwowego. Przez półtora roku rozegrał tam 14 ligowych spotkań.
W styczniu 2008 został wypożyczony do Anderlechtu, również grającego w pierwszej lidze. Zadebiutował tam 2 marca 2008 w wygranym 1:0 spotkaniu z Racingiem Genk. W sezonie 2007/2008 wywalczył z klubem wicemistrzostwo Belgii i Puchar Belgii. Po zakończeniu tamtego sezonu został wykupiony przez Anderlecht z Racingu. W sezonie 2008/2009 ponownie wywalczył z Anderlechtem wicemistrzostwo Belgii.
Przed rozpoczęciem sezonu 2009/10 został wypożyczony do K.V.C. Westerlo. Latem 2011 roku wrócił do Anderlechtu. W końcu stycznia 2012 ponownie został wypożyczony, tym razem do Oud-Heverlee Leuven.
W maju 2013 podpisał 3-letni kontrakt z ACF Fiorentina. 31 stycznia 2014 został wypożyczony na pół roku do Málaga CF. 2 lutego 2015 został wypożyczony na pół roku do holenderskiego ADO Den Haag. 28 stycznia 2016 anulował kontrakt z Fiorentiną, a już 2 lutego zasilił skład Dynama Kijów. 30 maja 2016 opuścił kijowski klub.
Kariera reprezentacyjna.
W latach 2006-2008 rozegrał 9 spotkań w reprezentacji Ukrainy U-21. Wcześniej bronił barw juniorskich reprezentacji różnych wiekowych kategorii.
2 czerwca 2010 debiutował w reprezentacji Ukrainy w wygranym 1:0 meczu towarzyskim z Norwegią.
Życie prywatne.
Ołeksandr Jakowenko jest synem Pawła Jakowenki, byłego piłkarza oraz trenera.

</doc>
<doc id="1414127" url="https://pl.wikipedia.org/wiki?curid=1414127" title="Tunel bazowy Świętego Gotarda">
Tunel bazowy Świętego Gotarda

Tunel bazowy Świętego Gotarda – tunel kolejowy w Alpach Szwajcarskich, długi na 57 km, oddany do użytku 1 czerwca 2016 r., jest najdłuższym do tej pory zbudowanym tunelem na świecie (dla porównania: tunel kolejowy Świętego Gotarda, zbudowany jeszcze w XIX wieku, liczy tylko 15 km długości).
Historia.
Decyzja o budowie tunelu została zatwierdzona przez społeczeństwo szwajcarskie 29 listopada 1998 w referendum. Większość głosujących (63,5%) opowiedziało się za inwestycją w poprawę infrastruktury. Frekwencja wyniosła 38,31%.
Wiercenia testowe miały miejsce w 1993, w 1996 zaczęto przygotowania do drążenia tunelu, które zaczęto dopiero w 2003. Przewidywany koszt budowy, większy od wcześniej zakładanego, miał wynieść prawie 9,5 miliarda CHF.
15 października 2010 po godz. 14:00 ekipy wiercące tunel z dwóch kierunków spotkały się pod ziemią, nieopodal wioski Sedrun, na głębokości 2 km od podstawy góry. 24 sierpnia 2015 podano do publicznej wiadomości informację o zakończeniu montażu wszystkich elementów konstrukcyjnych tunelu. Tunel oddano do użytku 1 czerwca 2016 roku, natomiast 11 grudnia został oddany do użytku komercyjnego. Jego budowa kosztowała około 11 mld euro. Rekord prędkości pociągu w tunelu to 275 km/h, ale maksymalna dopuszczalna prędkość została ustalona na 230 km/h.
Przyczyny budowy.
Głównymi przyczynami było dążenie do skrócenia czasu przejazdu między ważniejszymi miastami Szwajcarii, a także narastający ruch tranzytowy, zmierzający w kierunku Europy Południowej. Docelowo większość ciężarówek ma zostać przewożonych w specjalnie do tego przystosowanych pociągach. Tunel pozwoli również uchronić unikatowy alpejski ekosystem przed degradującym wpływem spalin. Nowa linia pod masywem przełęczy Świętego Gotarda oraz budowany na północ od Lugano Ceneri-Basistunnel pozwolą skrócić czas przejazdu między Bazyleą a Mediolanem z 5 godzin i 20 minut do 3 godzin i 30 minut. Skrócą również czas trwania przejazdu między Zurychem a Mediolanem o prawie połowę, z uprzednich 4 godzin i 10 minut do 2 godzin i 35 minut.
Nowy tunel w najwyższym punkcie znajduje się na wysokości zaledwie 550 m n.p.m., a więc ok. 600 m niżej od poprzednio eksploatowanego tunelu. Dzięki temu pociągi nie będą musiały pokonywać bardzo stromych odcinków toru.
Konstrukcja.
Inżynierowie, ze względu na niekorzystny układ geologiczny wynikający z pionowego układu warstw materiału geologicznego, musieli zastosować kilka metod usuwania mas skalnych podczas budowy tunelu. Większa część prac przeprowadzana jest maszynami drążącymi (TBM), które musiały usunąć około 13 mln m³ urobku (dla porównania piramida Cheopsa ma objętość około 2,6 mln m³). Celem przyspieszenia prac podzielono tunel na 5 sekcji, które były drążone i budowane jednocześnie przez różnych podwykonawców. TBM, która była używana do budowy Gotthard-Basistunnel, jest wielofunkcyjnym urządzeniem, którym można przeprowadzać rozmaite prace, jak drążenie tunelu, wywóz urobku przy użyciu wbudowanych taśmociągów oraz montowanie prefabrykowanych okładzin ściennych do skonstruowania wstępnej obudowy.
W trakcie budowy niejednokrotnie natrafiano na tzw. „pułapki geologiczne”, co skutkowało zawaleniem się wydrążonego tunelu i koniecznością wykonania prac od nowa. Powodem było często zjawisko osiadania górotworu. Aby temu zapobiec, obliczono skalę osiadania i pozostawiono odpowiednią rezerwę miejsca. Podczas budowy niejednokrotnie natrafiano również na podziemne cieki. By nie dopuścić do przeciekania ich przez ściany tunelu, zastosowano szczelną warstwę izolacyjną przy użyciu folii termozgrzewalnych oraz taśm dylatacyjnych. Transport materiałów budowlanych do wnętrza tunelu odbywał się specjalnymi pojazdami kolejowymi złożonymi z czterech wagoników i małej lokomotywy.
Bezpieczeństwo.
Zgodnie z projektem tunelu powstały dwie niezależne rury o średnicy 9,14 m, prowadzone równolegle w odstępie 40 m. Rury są połączone poprzecznie co 325 m szybami tuneli technicznych, umożliwiającymi bezpieczną ewakuację w razie wypadku.
Dodatkowo wewnątrz tunelu znajdują się dwie stacje wielofunkcyjne Faido i Sedrun, które również mogą spełniać funkcje schronów w razie niebezpieczeństwa.
W czasie budowy tunelu zginęło 9 pracowników.

</doc>
<doc id="1414128" url="https://pl.wikipedia.org/wiki?curid=1414128" title="Cmentarz żydowski w Krynkach">
Cmentarz żydowski w Krynkach

Cmentarz żydowski w Krynkach – cmentarz żydowski położony w północnej części Krynek (województwo podlaskie). Należy do największych cmentarzy żydowskich w północno-wschodniej Polsce.
Historia i architektura.
Obiekt został założony na mocy przywileju króla Jana Kazimierza z 12 stycznia 1662 i zajmuje powierzchnię 2,3 ha (według innego źródła 3,3 ha), na której zachowało się około 3100 nagrobków, z których najstarszy pochodzi z 1750.
Nekropolia dzieli się na część starą (z nagrobkami z XVII i XVIII wieku) oraz nową (powstałą po powiększeniu cmentarza w 1840), zbudowaną wraz z murem, na którym umieszczono cyfry oznaczające rzędy. W centralnej części muru południowego znajdowała się drewniana brama wejściowa. 
Macewy wykonane są ze zróżnicowanych materiałów: zlepieńca, piaskowca, granitu i betonu. Są to zwykle typowe dla Żydów aszkenazyjskich proste nagrobki, często z dość mocno zdobionym liternictwem.
Podczas II wojny światowej Niemcy użyli znaczną część macew do budowy lokalnej mleczarni. Zniszczyli wówczas również ohele. Z czasów wojny pochodzą dwie zbiorowe, nieoznakowane mogiły.

</doc>
<doc id="1414129" url="https://pl.wikipedia.org/wiki?curid=1414129" title="Titus Buberník">
Titus Buberník

Titus Buberník (ur. 12 października 1933 w Pustych Úľanach, zm. 27 marca 2022) – słowacki piłkarz, pomocnik.
Grał dla reprezentacji Czechosłowacji w 23 meczach i zdobył 5 goli. Był uczestnikiem MŚ 1958, gdzie zagrał w meczu przeciw Irlandii Płn. (wtedy zadebiutował w drużynie narodowej), a na MŚ 1962 znajdował się w kadrze wicemistrzów świata. Był brązowym medalistą ME 60.
Buberník zagrał w drużynie juniorów Slovana Bratysława, potem grał dla MFK Košice, ČH Bratislava i LASK Linz.

</doc>
<doc id="1414130" url="https://pl.wikipedia.org/wiki?curid=1414130" title="Mistrzostwa Świata w Pływaniu na krótkim basenie 1997">
Mistrzostwa Świata w Pływaniu na krótkim basenie 1997

III Mistrzostwa świata w pływaniu na krótkim basenie, które odbyły się od 17 kwietnia do 20 kwietnia 1997 roku w Göteborgu w Szwecji.

</doc>
<doc id="1414132" url="https://pl.wikipedia.org/wiki?curid=1414132" title="Cmentarz żydowski w Bakałarzewie">
Cmentarz żydowski w Bakałarzewie

Cmentarz żydowski w Bakałarzewie – został założony pod koniec XVIII wieku. Kirkut znajduje się około 450 m na południowy zachód od Rynku, znajduje się na wschodnim brzegu jeziora Sumowo, w obrębie działki geodezyjnej nr 593 i zajmuje powierzchnię 1,05 ha na której zachowało się około dwudziestu nagrobków z inskrypcjami w języku hebrajskim. 
Dokładna data powstania cmentarza nie jest znana. Wiadomo, że istniał w 1839 roku. W 1864 roku był ogrodzony drewnianym parkanem. Cmentarz był użytkowany do końca 1939 roku. W 1964 roku Minister Gospodarki Komunalnej podpisał zarządzenie o zamknięciu cmentarza. 
Nagrobki zostały wykonane z granitu i piaskowca i pochodzą z przełomu XIX i XX wieku, najstarsza zidentyfikowana macewa upamiętnia Mosze syna Cwi Segala, zmarłego w dniu 14 "siwan" 5614 r. (10.06.1854). Cmentarz jest nieogrodzony.

</doc>
<doc id="1414137" url="https://pl.wikipedia.org/wiki?curid=1414137" title="Jan Steen">
Jan Steen

Jan Havickszoon Steen (ur. w 1626 w Lejdzie, zm. w 1679 tamże) – holenderski malarz okresu baroku.
Życiorys.
Był synem bogatego handlarza piwem. Malarstwa uczył się prawdopodobnie u Nicolausa Knupfera w Utrechcie oraz u Adriaena van Ostadego w Haarlemie i swojego teścia – pejzażysty Jana van Goyena w Hadze. Imał się różnych zajęć, stale miał kłopoty finansowe, które rozwiązywał spłacając długi obrazami. W latach 1654–1657 prowadził dzierżawiony w Delfcie browar, następnie mieszkał w Warmond (do 1660) i w Haarlemie (1661–1670), a po 1670 w Lejdzie, gdzie prowadził oberżę i przewodniczył gildii św. Łukasza. Był dwukrotnie żonaty, z pierwszą żoną Margriet van Goyen miał ośmioro dzieci.
Twórczość.
Jan Steen malował głównie sceny rodzajowe, alegorie i portrety, poruszał także tematy historyczne, religijne i mitologiczne. Największą popularność zdobył jako twórca pełnych humoru i satyry, przedstawień ilustrujących życie codzienne w XVII w. Jego obrazy cechuje swoisty nieporządek. Powiedzenie "domostwo Jana Steena" jest w Holandii synonimem bałaganu. Pomimo lekkiej tematyki dzieła Steena cechuje nienaganny warsztat i kompozycja. Doskonale opanował technikę posługiwania się światłem i kolorem, przywiązywał drobiazgową uwagę do szczegółów, przede wszystkim w tekstyliach. Steen był płodnym artystą, namalował blisko 800 obrazów, z których około 350 przetrwało.

</doc>
<doc id="1414140" url="https://pl.wikipedia.org/wiki?curid=1414140" title="Jan Havickszoon Steen">
Jan Havickszoon Steen



</doc>
<doc id="1414141" url="https://pl.wikipedia.org/wiki?curid=1414141" title="Hrabstwo Ford (Kansas)">
Hrabstwo Ford (Kansas)

Hrabstwo Ford – hrabstwo położone w USA w stanie Kansas z siedzibą w mieście Dodge City. Założone 26 lutego 1867 roku.

</doc>
<doc id="1414142" url="https://pl.wikipedia.org/wiki?curid=1414142" title="Dystrofie">
Dystrofie



</doc>
<doc id="1414146" url="https://pl.wikipedia.org/wiki?curid=1414146" title="Miopatie">
Miopatie

Miopatie (ze = mięsień, = cierpienie) – grupa chorób mięśni, w których włókna mięśniowe z różnych powodów nie funkcjonują prawidłowo, czego objawem jest osłabienie mięśni. Główna przyczyna tych chorób znajduje się w mięśniach, nie zaś układzie nerwowym (neuropatia) lub innym układzie. Miopatie mogą objawiać się również sztywnością mięśni lub ich skurczem.
Klasyfikacja ICD 10.
(G73.6/E75) Choroby spichrzeniowe lipidów 

</doc>
<doc id="1414148" url="https://pl.wikipedia.org/wiki?curid=1414148" title="Nowy cmentarz żydowski w Mikołowie">
Nowy cmentarz żydowski w Mikołowie

Nowy cmentarz żydowski w Mikołowie – został założony prawdopodobnie w XVIII wieku i zajmuje powierzchnię 0,5 ha (według innych informacji 1 ha) na skrzyżowaniu ulic Starej Drogi i Konstytucji 3 Maja. 
Najstarszy zachowany nagrobek pochodzi z pochodzi z 1726 roku i należy do Chaima syna Judy Lejba. W 1828 roku cmentarz powiększono. Chowano tutaj Żydów mikołowskich oraz wyznawców judaizmu z okolic, m.in. z Pszczyny i Żor. W okresie międzywojennym przy wejściu stał dom przedpogrzebowy, a teren otoczony był murem ceglano-kamiennym.
Drugą wojnę światową nekropolia przetrwała praktycznie bez zniszczeń, ale w styczniu 1945 roku stała się świadkiem tzw. Marszu śmierci z KL Auschwitz-Birkenau. Więźniowie, zmarli z wycieńczenia lub zabici przez strażników, zostali pochowani na cmentarzu (jest duża rozbieżność - od 50 do około 160 osób); niedługo potem Niemcy pod wschodnią ścianą cmentarza rozstrzelali 14 więźniów, być może członków ruchu oporu, przywiezionych z Katowic. Ich zwłoki także pochowano na żydowskim cmentarzu.
Po wojnie cmentarz został zamknięty i zaczął niszczeć - kradziono płyty nagrobne, przewracano i łamano macewy. Wiele nagrobków mogło posłużyć jako materiał do pobliskiego zakładu kamieniarskiego, inne okradziono ze szlachetnych kamieni. Dzieła zniszczenia miała pogłębiać obecność rodziny romskiej, mieszkającej w dawnym domu grabarza, do której wielokrotnie zjeżdżały się liczni krewni, urządzając uroczystości na terenie cmentarza.
W latach 50. XX wieku z części dawnej nekropolii wydzielono fragment i umieszczono tam pamiątkowy pomnik ofiar "Marszów śmierci" i tylko ta część cmentarza nie była zaniedbana.
W 1973 roku cmentarz wpisano do rejestru zabytków, jednak nie zapobiegło to dalszej degradacji, potęgowanej przez kwaśne deszcze. W 1982 rozebrano zniszczony mur, który po kilku latach zastąpiony metalowym ogrodzeniem. W 1988 został w końcu uporządkowany.
Obecnie zachowało się ponad trzysta nagrobków. Inskrypcje są w języku hebrajskim i niemieckim. Obecnie brak możliwości jego oficjalnego zwiedzania, gdyż w ogrodzeniu nie ma żadnej furtki.

</doc>
<doc id="1414149" url="https://pl.wikipedia.org/wiki?curid=1414149" title="Miopatia">
Miopatia



</doc>
<doc id="1414150" url="https://pl.wikipedia.org/wiki?curid=1414150" title="Cmentarz żydowski w Mikołowie">
Cmentarz żydowski w Mikołowie



</doc>
<doc id="1414153" url="https://pl.wikipedia.org/wiki?curid=1414153" title="Erazm von Manteuffel">
Erazm von Manteuffel

Erazm von Manteuffel-Arnhausen (ur. 1480 w Lipiu, zm. 27 stycznia 1544 w Kazimierzu Pomorskim) – biskup kamieński w latach 1521-1544
Życiorys.
Wywodził się z pomorskiej linii rycerskiego rodu Manteuffelów. Był synem Egharda von Manteuffela i Gertrudy von Borcke.
Gruntownie wykształcony. Studiował na uniwersytetach w Gryfii, Lipsku i Bolonii. W 1503 roku uzyskał tytuł bakałarza nauk prawnych. Od 1504 roku przebywał na dworze księcia pomorskiego Bogusława X. Pracował w kancelarii książęcej. Był też nauczycielem księcia Jerzego I.
Od początku XVI wieku Erazm Manteuffel poświęcił się karierze duchownej. Był kanonikiem kolegiaty w Szczecinie, katedry w Kamieniu Pomorskim i archidiakonem w Passewalku. W 1518 roku został koadiutorem biskupa kamieńskiego Marcina von Karith. W 1521 roku objął funkcję biskupa pomorskiego. Okres jego pontyfikatu przypadł na czasy rozwoju Reformacji. Manteuffel nie był w stanie przeciwdziałać rozwojowi protestantyzmu w miastach pomorskich. Miał jednak poparcie w szlachcie, która sprzeciwiała się nowemu prądowi religijnemu i zapewniała wsparcie swojemu ordynariuszowi w prowadzeniu kontrreformacji.
13 grudnia 1534 roku biskup Erazm Manteuffel uczestniczył w sejmie trzebiatowskim. Po jego zakończeniu odmówił przystąpienia do Pomorskiego Kościoła Ewangelickiego. Odrzucił "Ordynację Kościelną" Jana Bugenhagena z 1535 roku i agendę do niej z 1542 roku.
W wyniku sekularyzacji dóbr kościelnych utracił władzę nad kamieńskim dominium biskupim. Stracił też faktyczną władzę nad diecezją pomorską, która została podporządkowana administracji luterańskiego konsystorza oraz mianowanych przez książąt pomorskich generalnych superintendentów. Nie mając wpływu na Kościół Pomorza wycofał się z życia publicznego.
Erazm von Manteuffel zmarł w 1544 roku na zamku myśliwskim w Kazimierzu Pomorskim pod Łeknem. Pochowany został w kościele parafialnym w Połczynie-Zdroju. Był ostatnim katolickim biskupem kamieńskim. Po jego śmierci urząd biskupa pomorskiego objął luteranin, kanclerz pomorski i superintendent kołobrzeski Bartłomiej Swawe.

</doc>
<doc id="1414154" url="https://pl.wikipedia.org/wiki?curid=1414154" title="V Liceum Ogólnokształcące im. Adama Mickiewicza w Częstochowie">
V Liceum Ogólnokształcące im. Adama Mickiewicza w Częstochowie

V Liceum Ogólnokształcące im. Adama Mickiewicza w Częstochowie – jedna z najbardziej renomowanych i najstarszych szkół średnich w Częstochowie, potocznie określana jako Mickiewicz lub Micek, mieści się przy ulicy Krakowskiej 29.
Historia.
Liceum Ogólnokształcące im. Adama Mickiewicza w Częstochowie powstało w 1949 roku, przy ulicy Kopernika w Częstochowie. Od 1954 roku do dnia dzisiejszego placówka mieści się przy ulicy Krakowskiej.
W 1956 roku szkołę przekształcono na Szkołę Podstawową i Liceum Ogólnokształcące Numer 1. Od roku 1963 funkcjonuje już samodzielnie jako liceum. W latach siedemdziesiątych XX wieku szkoła funkcjonowała jako V Liceum Ogólnokształcące im. Adama Mickiewicza.
Szkoła była znana w Częstochowie z prowadzenia klas z rozszerzonym profilem języka rosyjskiego a laboratorium lingwistyczne z ówcześnie nowoczesnym sprzętem audio i jednoosobowymi kabinami były chlubą szkoły. W roku 1979 została przemieniona w Zespół Szkół im. Adama Mickiewicza. Oprócz Liceum było jeszcze Technikum Zawodowe oraz Zasadnicza Szkoła Zawodowa. Na wniosek kuratora 31 sierpnia 1987 Zespół Szkół przestał istnieć. Tym samym pozostało znowu samodzielnie V Liceum Ogólnokształcące im. Adama Mickiewicza.
W roku szkolnym 1993/94 mgr Jerzy Jurkowski utworzył w LO pierwszą w Częstochowie klasę uniwersytecką o profilu matematyczno-fizyczno-informatycznym z poszerzonym programem nauczania matematyki. Klasa liczyła zaledwie piętnaście osób. Zamierzeniem autora programu było stworzenie takiej sytuacji, aby uczniowie ci mieli szansę podjęcia studiów na Politechnice Częstochowskiej już po ukończeniu II klasy. Eksperyment z podjęciem studiów jeszcze w trakcie nauki w szkole średniej udał się w przypadku trzech uczniów. Jeszcze w szkole średniej uczniowie ci zaliczyli dwa pierwsze lata studiów. Wraz ze zdaniem matury otrzymali oni indeksy i zostali studentami trzeciego roku studiów. 
W następnym roku szkolnym 1994/95 powstała druga klasa autorska, której uczeń Marek Goebel we wrześniu 1997 roku otrzymał stypendium z rąk ówczesnego premiera Włodzimierza Cimoszewicza.
Od roku 1999 w szkole zaszły ogromne zmiany. Został opracowany wewnątrzszkolny system oceniania, dokonano nowelizacji statutu szkoły, dostosowując go do wymogów zreformowanego systemu oświaty w Polsce. We wrześniu 2003 roku szkoła przystąpiła do akcji organizowanej przez „Gazetą Wyborczą” – „Szkoła z klasą”. Po spełnieniu określonych regulaminem wymagań szkoła otrzymała tytuł „Szkoły z klasą”. 
W roku 2002 nastąpiło przekształcenie na mocy uchwały Rady Miasta Częstochowy numer 734/LVIII/02 z dnia 31/01/02 szkoły ponadpodstawowej V Liceum Ogólnokształcącego im. A. Mickiewicza w Częstochowie przy ul. Krakowskiej 29 w szkołę ponadgimnazjalną: „V Liceum Ogólnokształcące im. A. Mickiewicza w Częstochowie” ul. Krakowska 29. 
Zmiana ta wynikała z przepisów wprowadzających reformą ustroju szkolnego z 1999 roku. Jako szczególny dzień zapisał się w kronikach szkoły 25 września 2004 roku. W tym dniu szkoła obchodziła swoje wielkie święto – 55 rocznicą istnienia. Obchody stały się okazją do odwiedzin dla przyjaciół, absolwentów, grona pedagogicznego. W części oficjalnej wprowadzono sztandar i odsłonięto tablicę pamiątkową. Część artystyczną poświęcono przybliżeniu sylwetki Adama Mickiewicza i jego twórczości. Na korytarzach szkolnych można było zwiedzać wystawy m.in. prezentowane były wszystkie kroniki od początku istnienia szkoły.
Od roku 2002 do szkoły są przyjmowani absolwenci gimnazjum, którzy po trzech latach nauki kończą ją, przystępując do egzaminu maturalnego i otrzymując średnie wykształcenie.
Dyrektorzy.
Dyrektorami szkoły w kolejnych latach byli:
Szkoła.
W szkole znajdują się:
W ramach zajęć pozalekcyjnych są prowadzone:
Wieloletnia współpraca: 

</doc>
<doc id="1414155" url="https://pl.wikipedia.org/wiki?curid=1414155" title="Stary cmentarz żydowski w Mikołowie">
Stary cmentarz żydowski w Mikołowie

Stary cmentarz żydowski w Mikołowie – to nieistniejąca nekropolia żydowskiej społeczności Mikołowa. Powstał prawdopodobnie w XVII wieku. Po wojnie, w latach 70., na miejscu zniszczonego kirkutu wzniesiono osiedle mieszkaniowe (osiedle Słowackiego).

</doc>
<doc id="1414156" url="https://pl.wikipedia.org/wiki?curid=1414156" title="Japonia na Zimowych Igrzyskach Olimpijskich">
Japonia na Zimowych Igrzyskach Olimpijskich



</doc>
<doc id="1414157" url="https://pl.wikipedia.org/wiki?curid=1414157" title="Elżbieta Lukrecja Cieszyńska">
Elżbieta Lukrecja Cieszyńska



</doc>
<doc id="1414159" url="https://pl.wikipedia.org/wiki?curid=1414159" title="Bosmanka">
Bosmanka



</doc>
<doc id="1414160" url="https://pl.wikipedia.org/wiki?curid=1414160" title="Dekamired">
Dekamired



</doc>
<doc id="1414163" url="https://pl.wikipedia.org/wiki?curid=1414163" title="Pieniny Centralne">
Pieniny Centralne



</doc>
<doc id="1414165" url="https://pl.wikipedia.org/wiki?curid=1414165" title="Hrabstwo Franklin (Kansas)">
Hrabstwo Franklin (Kansas)

Hrabstwo Franklin – hrabstwo położone w USA w stanie Kansas z siedzibą w mieście Ottawa. Założone 25 sierpnia 1855 roku. Nazwa Hrabstwa pochodzi od Benjamina Franklina.

</doc>
<doc id="1414169" url="https://pl.wikipedia.org/wiki?curid=1414169" title="Louis Jeney">
Louis Jeney



</doc>
<doc id="1414173" url="https://pl.wikipedia.org/wiki?curid=1414173" title="TdF 2008">
TdF 2008



</doc>
<doc id="1414174" url="https://pl.wikipedia.org/wiki?curid=1414174" title="TdF 2007">
TdF 2007



</doc>
<doc id="1414175" url="https://pl.wikipedia.org/wiki?curid=1414175" title="Hrabstwo Geary">
Hrabstwo Geary

Hrabstwo Geary – hrabstwo położone w USA w stanie Kansas z siedzibą w mieście Junction City. Założone 7 marca 1889 roku. Nazwa Hrabstwa pochodzi od John`a Geary`ego.

</doc>
<doc id="1414177" url="https://pl.wikipedia.org/wiki?curid=1414177" title="Rubenilson dos Santos da Rocha">
Rubenilson dos Santos da Rocha

Rubenilson dos Santos da Rocha, znany również jako Kanu (ur. 23 września 1987 w Salvadorze) – brazylijski piłkarz występujący na pozycji napastnika.
Kariera.
Kanu zawodową karierę rozpoczynał w sezonie 2007 w drugoligowym klubie Grêmio Barueri. W tamtym sezonie w jego barwach zagrał 4 razy i zdobył jedną bramkę, a w klasyfikacji końcowej Campeonato Brasileiro Série B jego klub zajął 13. miejsce. W lutym 2008 został wypożyczony do grającego w lidze stanowej São Paulo klubu CA Juventus. Tam grał do maja 2008. Potem przebywał na testach w holenderskim FC Groningen, jednak nie podpisał kontraktu z tym klubem. W lipcu 2008 roku wypożyczono go do belgijskiego Anderlechtu.
W pierwszej lidze belgijskiej zadebiutował 19 grudnia 2008 w wygranym 2:0 meczu z Racingiem Genk. W styczniu 2009 został wykupiony przez Anderlecht z Grêmio za 500 tysięcy euro. W tym samym miesiącu został wypożyczony do innego pierwszoligowego zespołu, Cercle Brugge. Pierwszy ligowy mecz w jego barwach zaliczył 16 stycznia 2009 przeciwko Anderlechtowi (2:1). Do końca sezonu 2008/2009 w lidze belgijskiej zagrał jeszcze 12 razy, a potem powrócił do Anderlechtu. Następnie grał w Cercle Brugge i Tereku Grozny. W 2016 trafił do tajskiego Buriram United, a w 2017 do Omonii Nikozja.

</doc>
<doc id="1414178" url="https://pl.wikipedia.org/wiki?curid=1414178" title="Marcin Kiljan">
Marcin Kiljan

Marcin Kiljan, pseud. K. Martin, Anthony Moon (ur. 21 stycznia 1970) – polski wokalista i kompozytor, producent muzyki dance.
Uczęszczał do Szkoły Muzycznej II-go stopnia im. Józefa Elsnera w Warszawie w klasie kontrabasu, której jednak nie ukończył. Menedżer Magdy Modrej i producent jej debiutanckiej płyty, z której pochodzi przebój "Ready to fly", i którego jest kompozytorem. Prowadzi również firmę "Mass Music", która działa w branży muzycznej. 
Na początku lat 90. XX w. założył swój pierwszy zespół - Silver Points. Był producentem w branży disco polo. Pod pseudonimem K. Martin wylansował m.in. Funky 5, Boyz Attack, Norman, North Boys, La Banda, Millenium, La Luna, Nicole, XXL, Nazir, Titanic, Aquarium, Rommy Cover, Elena i Baby Dance. Współpracował także z zespołem Top One (jest autorem przeboju "Ole! Olek!"). W 2001 rozstał się z branżą disco polo, a wraz z nim zniknęły wszystkie zespoły będące pod jego opieką. W skład zespołu K.Martin wchodził także Rafał Brzozowski
W 2008 zaistniał na rynku muzycznym pod pseudonimem Anthony Moon z singlem "How Can I Love You" i "Music Goes Around". W tym samym roku wystąpił w Sopocie, rywalizując m.in. z Dodą i Ich Troje.
Jego żoną jest Urszula Malewska (od 1993), z którą ma syna Michała (ur. 1993). Wystąpił on w teledysku "I Try To Get To You" w roli tancerza. Mieszka w Nowym Dworze Mazowieckim.

</doc>
<doc id="1414180" url="https://pl.wikipedia.org/wiki?curid=1414180" title="Make Me Feel">
Make Me Feel

”Make Me Feel” to pierwszy singel, z drugiego albumu duetu Benassi Bros. – ...Phobia. 

</doc>
<doc id="1414182" url="https://pl.wikipedia.org/wiki?curid=1414182" title="Huta Silesia">
Huta Silesia

Huta Silesia – huta cynku w Świętochłowicach w dzielnicy Lipiny, założona w 1847 roku, działała do 2000 roku. 
Powstała w 1847 jako Huta Konstancja. W 1852 obok wybudowano Hutę Gabor. Obie huty w roku 1857 przeszły na własność pol. Śląskiej Spółki Akcyjnej dla Górnictwa i Hutnictwa Cynkowego we Wrocławiu. W latach sześćdziesiątych XIX wieku nastąpiła dalsza rozbudowa hut i wówczas otrzymały nazwę Zakłady Cynkowe „Silesia”. W 1859 uruchomiono walcownię cynku o napędzie parowym. W latach 1885–1895 wybudowano walcownię blachy cynkowej, która przed I wojną światową była największym tego typu zakładem na kontynencie europejskim. W 1961 doszło do połączenia Zakładów Cynkowych „Silesia” w Lipinach i Zakładów Cynkowych „Wełnowiec” w Katowicach, dawna Huta „Hohenlohe”, w Zakłady Cynkowe „Silesia” w Katowicach, od 1984 Zakłady Metalurgiczne „Silesia”. W latach 1998–2000 zakład w Lipinach zaprzestał prowadzenia działalności gospodarczej, a produkcję głównego wyrobu – stopów odlewniczych przeniesiono do walcowni w Wełnowcu.
W 2001 nieczynny zakład kupiło przedsiębiorstwo MetalCo, gdzie prowadzi przetwarzanie skupowanych odpadów cynkowych.
Do dziś zachowała się jedynie zachodnia część kompleksu, czyli zespół zabudowań walcowni z urządzeniami. Do rejestru zabytków nieruchomych województwa śląskiego wpisano zespół walcowni cynku na terenie zakładu metalurgicznego Silesia, tj. walcownię z 1858 roku, pralnię i rozdzielnię z 1 połowy XIX wieku, kotłownię i warsztat mechaniczny z 2. połowy XIX wieku – jest to najlepiej zachowany zespół historycznych zabudowań związanych z przetwórstwem cynku na terenie Polski.

</doc>
<doc id="1414183" url="https://pl.wikipedia.org/wiki?curid=1414183" title="Marcin Wichary">
Marcin Wichary

Marcin Józef Wichary (ur. 17 lutego 1980 w Zabrzu) – polski piłkarz ręczny, bramkarz, trener.
Przez większość kariery sportowej zawodnik Wisły Płock (2004–2019), z którą zdobył cztery mistrzostwa Polski. Reprezentant Polski, brązowy medalista mistrzostw świata w Katarze (2015), uczestnik igrzysk olimpijskich w Pekinie (2008, 5. miejsce).
Kariera sportowa.
Wychowanek Sparty Zabrze. W sezonie 1999/2000 był zawodnikiem AZS AWF Biała Podlaska, w którym rozegrał 21 meczów. W latach 2000–2004 występował w Warszawiance (96 meczów w Ekstraklasie), z którą w sezonie 2001/2002 zdobył Puchar Polski.
W latach 2004–2019 był graczem Wisły Płock. Z płockim klubem wywalczył cztery mistrzostwa Polski i trzy Puchary Polski. W najwyższej polskiej klasie rozgrywkowej zanotował w barwach Wisły Płock 369 meczów, w których rzucił dwie bramki (jedną w sezonie 2006/2007, drugą w sezonie 2017/2018). Ponadto przez 11 sezonów grał z Wisłą w Lidze Mistrzów, w której zdobył jednego gola (w sezonie 2005/2006 w przegranym spotkaniu z THW Kiel). Jego występy cechowały nietuzinkowe interwencje i wyjątkowy sposób celebracji udanych parad. W 2019 zakończył sportową karierę.
W 2000 wziął udział w młodzieżowych mistrzostwach Europy w Grecji, w których bronił ze skutecznością 33%.
W reprezentacji Polski zadebiutował 18 marca 2003 w przegranym meczu towarzyskim z Danią (26:33). Uczestniczył w mistrzostwach Europy w Szwajcarii (2006; 10. miejsce), igrzyskach olimpijskich w Pekinie (2008; 5. miejsce) i mistrzostwach Europy w Serbii (2012; 9. miejsce). Podczas mistrzostw świata w Hiszpanii (2013; 9. miejsce) wystąpił w pięciu spotkaniach, broniąc ze skutecznością 47% (34/73), co dało mu 1. miejsce w klasyfikacji najlepszych bramkarzy turnieju. W 2015 zdobył brązowy medal na mistrzostwach świata w Katarze – w turnieju tym był trzecim bramkarzem (zastępcą Sławomira Szmala i Piotra Wyszomirskiego), w jednym spotkaniu został wpisany do protokołu meczowego.

</doc>
<doc id="1414189" url="https://pl.wikipedia.org/wiki?curid=1414189" title="Kalinikos Kreannga">
Kalinikos Kreannga

Kalinikos Kreannga, (ur. 8 marca 1972 w Bystrzycy) – grecki tenisista stołowy, pochodzenia rumuńskiego, Członek kadry narodowej i olimpijskiej mężczyzn tenisa stołowego w Grecji. Zawodnik francuskiego klubu tenisa stołowego G.V. Hennebont. Jest sponsorowany przez japońską firmę tenisa stołowego Butterfly. Jest to jeden z najbardziej rozpoznawalnych tenisistów stołowych w Europie i na świecie, ze względu na charakterystyczną, bezkompromisową grę (bardzo mocne i pewne zagrania z każdej piłki, w szczególności ze strony backhandowej). Od stycznia 2001 zaczął znajdować się w ścisłej 20 na świecie i jest w niej do dziś..Obecnie najlepszy tenisista stołowy w Grecji i jeden z najlepszych w Europie.
Sprzęt

</doc>
<doc id="1414191" url="https://pl.wikipedia.org/wiki?curid=1414191" title="Every Single Day">
Every Single Day

„Every Single Day” – drugi singel, z drugiego albumu duetu Benassi Bros. – ...Phobia. 

</doc>
<doc id="1414195" url="https://pl.wikipedia.org/wiki?curid=1414195" title="Piotr Pac">
Piotr Pac

Piotr Pac herbu Gozdawa (ur. po 1570 roku, zm. 19 lipca 1642 roku) – podskarbi nadworny litewski, wojewoda trocki.
Był synem Pawła Paca i Reginy Wołłowicz. Wykształcenie zdobywał w Akademii Wileńskiej oraz we Włoszech. W 1592 r. został starostą mścisławskim. W 1607 był komisarzem królewskim do wytyczenia granicy między powiatem brasławskim a Kurlandią. Brał udział w wojnie ze Szwecją o Inflanty, w tym także w bitwie pod Kircholmem. W 1613 został mianowany chorążym nadwornym litewskim, w 1635 podskarbim nadwornym litewskim a w 1640 wojewodą trockim. 
Jako poseł na sejm koronacyjny 1633 roku wszedł w skład komisji do wojny z Moskwą i organizacji wojska.
Poseł na sejm nadzwyczajny 1635 roku, sejm 1640 roku.
Dwukrotnie żonaty. Pierwszą żoną była Jadwiga Zawiszanka, z którą miał syna Jana, kanonika wileńskiego i córkę Zofię, benedyktynkę w Wilnie. Drugą żoną była Halszka Szemetówna, córka Wacława Melchiora Szemeta. Miał z nią 8 synów i córkę: Krzysztofa, Wacława, Jerzego bernardyna, Feliksa Jana podkomorzego wielkiego litewskiego, Hieronima Dominika, Bonifacego Teofila oboźnego wielkiego litewskiego, Michała Kazimierza hetmana wielkiego litewskiego, Kazimierza biskupa żmudzkiego i Annę. 

</doc>
<doc id="1414197" url="https://pl.wikipedia.org/wiki?curid=1414197" title="Anton Stuxberg">
Anton Stuxberg

Anton Julius Stuxberg (ur. 12 kwietnia 1849 Stucks, Bunge, Gotlandia, zm. 30 listopada 1902 w Göteborgu) – szwedzki odkrywca i przyrodnik.
Życiorys.
Syn Johannesa Stuxberga i Anny Marii Höglund. Brał udział w wyprawach zoologicznych Adolfa Erika Nordenskiölda do Arktyki, Nowej Ziemi, nad Jenisej w 1875 i 1876 i przez Przejście Północno-Wschodnie w latach 1878-80. Był następnie aż do śmierci zatrudniony w Göteborgu w muzeum geologicznym. Jeden z bliskich przyjaciół Augusta Strindberga. Należał do "Kungliga Vetenskaps- och Vitterhetssamhället i Göteborg" od 1882 roku. Jego żoną była Helga Frankenfeldt (1851-1918) i miał z nią trzech synów. Jego synem był astronom Anton Stuxberg młodszy.

</doc>
<doc id="1414199" url="https://pl.wikipedia.org/wiki?curid=1414199" title="Anton Julius Stuxberg">
Anton Julius Stuxberg



</doc>
<doc id="1414203" url="https://pl.wikipedia.org/wiki?curid=1414203" title="Rocket in the Sky">
Rocket in the Sky

Rocket in the Sky – trzeci singel, z drugiego albumu duetu Benassi Bros. – ...Phobia.

</doc>
<doc id="1414206" url="https://pl.wikipedia.org/wiki?curid=1414206" title="Unia Śródziemnomorska">
Unia Śródziemnomorska



</doc>
<doc id="1414209" url="https://pl.wikipedia.org/wiki?curid=1414209" title="Feel Alive">
Feel Alive

„Feel Alive” – czwarty singel, z drugiego albumu duetu Benassi Bros. – ...Phobia. 

</doc>
<doc id="1414212" url="https://pl.wikipedia.org/wiki?curid=1414212" title="Arnold Kruiswijk">
Arnold Kruiswijk

Arnold Kruiswijk (ur. 2 listopada 1984 w Groningen) – holenderski piłkarz występujący na pozycji obrońcy. Od 2014 jest zawodnikiem klubu Vitesse.
Kariera klubowa.
Kruiswijk w wieku 6 lat rozpoczął treningi w klubie VV Appingedam. W 1997 roku przeszedł do juniorów FC Groningen. Tam grał przez kolejne 5 lat. Przed rozpoczęciem sezonu 2002/2003 został włączony do pierwszej drużyny FC Groningen, grającej w Eredivisie. W tych rozgrywkach zadebiutował 22 września 2002 w bezbramkowo zremisowanym meczu z FC Utrecht. 10 września 2006 w wygranym 2:1 spotkaniu z Heraclesem Almelo, zdobył samobójczą bramkę w 9. sekundzie meczu, który był najszybszym strzelonym golem w historii Eredivisie. W sezonach 2006/2007 oraz 2007/2008 grał z klubem w Pucharze UEFA, jednak w obu przypadkach zakończył go z nim na pierwszej rundzie. W pierwszej drużynie Groningen grał przez 6 lat. W tym czasie rozegrał tam 149 ligowych spotkań.
Latem 2008 roku podpisał kontrakt z belgijskim klubem RSC Anderlecht. W pierwszej lidze belgijskiej zadebiutował 19 września 2008 w wygranym 2:0 meczu z R. Charleroi SC. W sezonie 2008/2009 wywalczył z klubem wicemistrzostwo Belgii.
Na początku 2010 roku Kruiswijk został wypożyczony do holenderskiej Rody JC do końca sezonu. Po zakończeniu rozgrywek sprzedano go doHeerenveen. W 2014 przeszedł do Vitesse.
Kariera reprezentacyjna.
W 2006 roku był członkiem zwycięskiej reprezentacji Holandii U-21 na mistrzostwach Europy. W 2007 roku ponownie został powołany do kadry U-21 na mistrzostwa Europy, które również zostały wygrane przez jego reprezentację.

</doc>
<doc id="1414215" url="https://pl.wikipedia.org/wiki?curid=1414215" title="Ostatni seans filmowy (film)">
Ostatni seans filmowy (film)

Ostatni seans filmowy (oryg. "The Last Picture Show") - dramat obyczajowy z 1971 roku w reżyserii Petera Bogdanovicha powstały na podstawie powieści Larry’ego McMurtry’ego z 1966 pod tym samym tytułem.
Sequel.
W 1990 roku powstał na podstawie powieści Larry’ego McMurtry’ego sequel "Texasville". Film został wyreżyserowany także przez Bogdanovicha, a w rolach głównych wystąpili również Jeff Bridges, Cybill Shepherd, Randy Quaid, Timothy Bottoms.

</doc>
<doc id="1414224" url="https://pl.wikipedia.org/wiki?curid=1414224" title="Rukiew drobnolistna">
Rukiew drobnolistna

Rukiew drobnolistna ("Nasturtium microphyllum" (Boenn.) Rchb.) – gatunek rośliny należący do rodziny kapustowatych. Ekologicznie związany z brzegami wód, w Polsce bardzo rzadki i chroniony.
Rozmieszczenie geograficzne.
Rodzimy obszar jej występowania obejmuje część Europy, Afganistan, Indie, Pakistan oraz Maroko w Afryce. Rozprzestrzenił się poza tym obszarem także w Jemenie, Japonii, Australii, Nowej Zelandii i w Ameryce Północnej. W Polsce jest bardzo rzadki. Znana jest zaledwie z kilku stanowisk w okolicach Krakowa i na Pomorzu Zachodnim (Bielinek nad Odrą).
Biologia i ekologia.
Bylina, hydrofit, hemikryptofit. Kwitnie od czerwca do września. Siedlisko: Szuwary, przeważnie na brzegach wód płynących, rzadziej wód stojących. Gatunek charakterystyczny dla Ass. "Nasturtietum officinalis" . Genetyka: Liczba chromosomów 2n=64
Zagrożenia i ochrona.
Roślina objęta w Polsce od 2004 r. ścisłą ochroną gatunkową. Niektóre jej stanowiska koło Krakowa zostały już zniszczone w wyniku rozbudowy miasta. Informacje o stopniu zagrożenia na podstawie:

</doc>
<doc id="1414225" url="https://pl.wikipedia.org/wiki?curid=1414225" title="Nasturtium microphyum">
Nasturtium microphyum



</doc>
<doc id="1414226" url="https://pl.wikipedia.org/wiki?curid=1414226" title="Carsten Nulle">
Carsten Nulle

 Carsten Nulle (ur. 25 lipca 1975 w Langen) – niemiecki piłkarz, grający na pozycji bramkarza.
Kariera w Niemczech.
Nulle w początkach swojej kariery grał w młodzieżowych zespołach: Viktoria Aschaffenburg, Eintracht Frankfurt i Rot-Weiß Walldorf, z którego w sezonie 1995/1996 trafił do seniorskiej drużyny FV Bad Vilbel. Od sezonu 1996/97 występował w FSV Frankfurt, a następnie w SG Egelsbach i w Viktoria Aschaffenburg. Regularne występował w SV Sandhausen w sezonie 1999/2000, skąd przeniósł się do SV Waldhof Mannheim. Następnie jeden sezon spędził w Rot-Weiß Oberhausen, gdzie nie rozegrał ani jednego meczu. W 2004 roku przeniósł się do Fortuna Düsseldorf, skąd został sprowadzony do Polski. W sezonie 2005/2006 trafił do Górnika Zabrze, gdzie miał zastąpić Piotra Lecha.
Występy w Polsce.
W Górniku prowadzonym przez Ryszarda Komornickiego Carsten zadebiutował w lidze 3 marca 2006 roku w wygranym 2:1 meczu z Cracovią. Po raz pierwszy w barwach nowego klubu czyste konto zachował 22 kwietnia 2006 roku w wygranym 2:0 meczu z Amiką Wronki, w którym dostał żółtą kartkę. W meczach Ekstraklasy łącznie puścił 16 bramek w 7 spotkaniach. Na boiskach polskiej ligi przebywał łącznie przez 630 minut. Następca Ryszarda Komornickiego na stanowisku trenera Górnika - Marek Motyka postanowił zrezygnować z usług Niemca i zastąpił go polskim bramkarzem Mateuszem Sławikiem. Carsten Nulle był drugim graczem niemieckim występującym w Polsce.
Powrót do Niemiec.
W sezonie 2006/2007 Nulle powrócił do 2. Bundesligi, gdzie podpisał kontrakt z drużyną SC Freiburg, lecz na skutek niedotarcia dokumentów z Górnika nie wystąpił w inauguracyjnym meczu sezonu z Hansą Rostock. Pomiędzy słupkami zastąpił go wówczas Alexander Walke. Wskutek tego zdarzenia zawodnik popadł w konflikt ze swoim dawnym klubem, po rozwiązaniu sporu wystąpił w zespole z Fryburga 29 kwietnia 2007 roku w wygranym 3:2 meczu z Kickers Offenbach. Występy w następnym sezonie zaczął 21 października 2007 roku wygranym 2:0 spotkaniem z FC St. Pauli. W zespole tym rozegrał 10 meczów, po których został wypożyczony do zespołu SC Paderborn 07, gdzie zadebiutował w przegranym 0:6 meczu z 1. FSV Mainz 05. Od sezonu 2008/2009 grał w FC Carl Zeiss Jena. 21 lutego 2010 w 90 minucie ligowego spotkania z VfL Osnabrück zdobył bramkę dającą jego drużynie remis 1:1. Był to strzał głową po dośrodkowaniu z rzutu rożnego. Od sezonu 2012/2013 reprezentował barwy KSV Hessen Kassel, a karierę zakończył w 2014 w klubie Wormatia Worms.

</doc>
<doc id="1414229" url="https://pl.wikipedia.org/wiki?curid=1414229" title="Where The Hood At">
Where The Hood At



</doc>
<doc id="1414236" url="https://pl.wikipedia.org/wiki?curid=1414236" title="X Gon' Give It To Ya">
X Gon' Give It To Ya



</doc>
<doc id="1414237" url="https://pl.wikipedia.org/wiki?curid=1414237" title="Royce Da 5'9&quot;">
Royce Da 5'9&quot;



</doc>
<doc id="1414238" url="https://pl.wikipedia.org/wiki?curid=1414238" title="Satisfaction (singel)">
Satisfaction (singel)

Satisfaction – debiutancki singel włoskiego DJ-a, Benny’ego Benassiego, pochodzący z jego debiutanckiego albumu "Hypnotica" wydanego w 2002 roku.

</doc>
<doc id="1414240" url="https://pl.wikipedia.org/wiki?curid=1414240" title="Sphenodontidae">
Sphenodontidae



</doc>
<doc id="1414242" url="https://pl.wikipedia.org/wiki?curid=1414242" title="Brązowy Kask">
Brązowy Kask



</doc>
<doc id="1414243" url="https://pl.wikipedia.org/wiki?curid=1414243" title="Głębia oceanu">
Głębia oceanu

Głębia oceanu (oryg. "The Deep End of the Ocean") - dramat z 1999 roku w reżyserii Ulu Grosbarda.

</doc>
<doc id="1414244" url="https://pl.wikipedia.org/wiki?curid=1414244" title="Bertel Jung">
Bertel Jung

Axel Bertel Jung (ur. 11 lipca 1872 w Jakobstad, zm. 12 maja 1946 w Helsinkach) – fiński architekt niemieckiego pochodzenia, rysownik, publicysta i redaktor naczelny pisma "Arkkitehti", przedstawicieli fińskiego modernizmu industrialnego, brat Valtera Junga (1879-1946).
Życiorys.
W 1891 został przyjęty na studia do Politechniki Helsińskiej (Instytut Architektury Tekniska högskolan, Helsingfors). Jeszcze jako student nawiązał współpracę z Larsem Sonckem i wraz z bratem brał udział w wielu projektach na terenie miast Turku i Helsinek. Po ukończeniu studiów w 1895 wyjechał na dalsze studia do Berlina. Po przyjeździe z Niemiec od 1898 do 1913 pracował w zespole m.in.: z Karlem Hård af Segerstadem (1873–1931), następnie z Oscarem Bomansonem i Waldemarem Andersinem. Zespół ten tworzył projekty budynków na terenie całej Finlandii.
Jung był redaktorem naczelnym pisma specjalistycznego "Arkkitehti" w latach 1903–1904. W 1908 jako pierwszy architekt Helsinek został powołany do wydziału miejskiej przestrzeni, departamentu stworzonego przez rajców celem ochrony i pielęgnacji kultury urbanistycznej. W tym czasie Jung planował nowe dzielnice miasta uwzględniając demograficzny wyż i uliczny ruch. W 1918 wraz z Elielem Saarinenem (1873–1950) zaprezentował rewolucyjny plan miasta "Pro Helsingfors", który nadał obecny, nowoczesny kształt przemysłowych dzielnic Helsinek (zaplanowano stworzenie wokół miasta pierścienia przemysłowego dystryktu, rozwiązano problem komunikacji i zharmonizowania przestrzeni starego miasta z nową strukturą).
W latach 1901–1902 Bertel Jung wykładał na Politechnice Helsińskiej rysunek. Był konsultantem i urbanistą miast Oulu, Turku, (modernizował tam port), zaprojektował również w 1911 Helsingin keskuspuisto. 
Od 1915 Jung wraz z bratem stworzył własne biuro projektowe.

</doc>
<doc id="1414246" url="https://pl.wikipedia.org/wiki?curid=1414246" title="Return Of The Dog - The Best Of DMX">
Return Of The Dog - The Best Of DMX



</doc>
<doc id="1414247" url="https://pl.wikipedia.org/wiki?curid=1414247" title="FC Preussen 05 Kattowitz">
FC Preussen 05 Kattowitz



</doc>
<doc id="1414249" url="https://pl.wikipedia.org/wiki?curid=1414249" title="NGC 40">
NGC 40

NGC 40 – mgławica planetarna znajdująca się w gwiazdozbiorze Cefeusza, oddalona o około 4600 lat świetlnych od Ziemi. Jest to 40. obiekt w katalogu New General Catalogue. Nieoficjalnie bywa też nazywany Mgławicą Muszka. Mgławicę tę odkrył William Herschel 25 listopada 1788 roku.
Charakterystyka.
Gwiazda, która stworzyła mgławicę planetarną odrzuciła jej zewnętrzną powłokę około 30 tysięcy lat temu, pozostawiając bardzo gorące, nagie jądro, którego temperatura sięga około 50 tysięcy stopni Celsjusza. Promieniowanie z gwiazdy powoduje nagrzanie rozrzuconego gazu do temperatury około dziesięciu tysięcy stopni Celsjusza. Mgławica mierzy około 1 roku świetlnego rozpiętości.

</doc>
<doc id="1414251" url="https://pl.wikipedia.org/wiki?curid=1414251" title="Lista odcinków serialu Drużyna A">
Lista odcinków serialu Drużyna A

Lista odcinków amerykańskiego serialu sensacyjnego Drużyna A (ang. "The A-Team"). Serial miał 98 odcinków w 5 seriach. Pierwszym była "Meksykańska przygoda" ("Mexican Slayride"), po raz pierwszy wyemitowana 23 stycznia 1983 w telewizji NBC, ostatnim "Bez rezerwacji", który miał premierę 8 marca 1987.

</doc>
<doc id="1414254" url="https://pl.wikipedia.org/wiki?curid=1414254" title="Kwantowa kryptografia">
Kwantowa kryptografia



</doc>
<doc id="1414255" url="https://pl.wikipedia.org/wiki?curid=1414255" title="FSO Polonez Cargo">
FSO Polonez Cargo

FSO Polonez Cargo – lekki samochód dostawczy oraz sanitarka bazujące na samochodzie osobowym FSO Polonez Caro produkowane w latach 1993–2001.
FSO Polonez Cargo.
Początki.
Prototyp Poloneza Sanitarki (ambulansu) z nadwoziem typu kombivan pokazano po raz pierwszy w 1986 roku. Auto to bazowało na seryjnym Polonezie. Do samonośnej kabiny zamontowana została podobnie jak w Trucku (aczkolwiek niżej) pomocnicza półrama, na której zamontowany został wykonany z tworzyw sztucznych przedział sanitarny. W latach 1987–1990 opracowano kolejne prototypy, które od pierwowzoru różniły się większym przeszkleniem części medycznej, zastosowaniem bocznych drzwi w części medycznej (z prawej strony) oraz jednoczęściową unoszoną do góry klapą tylną (w miejsce dwuskrzydłowych otwieranych na boki). Pojazdy te wyposażone były w silniki CB o pojemności 1.6 dm3 i mocy maksymalnej 87 KM. Prace badawcze zakończyły się w lipcu 1990, zbyt duże drgania w tylnej części samochodu uniemożliwiały przeprowadzanie sprawnych zabiegów medycznych, przez co los projektu został przesądzony i auto nie trafiło do produkcji seryjnej. 
Cargo.
 
Po wycofaniu w 1991 roku z produkcji samochodu FSO 125p w wersji sanitarka, dało się odczuć na rynku krajowym brak taniego auta medycznego tej klasy. Próbę zaradzenia tej sytuacji podjęła w 1993 roku FSO, konstruując na bazie samochodu FSO Polonez Caro samochód zdolny zaspokoić potrzeby rynku. Polonez Cargo powstał z wykorzystaniem nadwozia Poloneza Caro, bez dachu i tylnej klapy, do którego mocowany był szkielet podwyższający i przedłużający nadwozie auta. Na szkielet nakładano wykonaną z laminatu szklano-epoksydowego część nadwozia. W Cargo wzmocniono przednie jak i tylne zawieszenie, stosowano 3 wersje silnikowe 1,6 gaźnikowy (do 1995 roku), 1,6 z wtryskiem jednopunktowym oraz 1,9 GLD. Nadwozie standardowego Caro wysyłane było do zakładów FSO-ZTS Grójec, gdzie montowano wyższą część nadwozia z laminatu oraz wyposażenie dodatkowe. Pierwsze wersje tego auta posiadały nadwozie z metalowym pasem podokiennym oraz maską (z plastikowym chwytem powietrza) jak w modelu Caro MR'91 a także innym tylnym zderzakiem. Produkcja roczna wynosiła od 1800 do 2000 egzemplarzy.
Na początku lat 90. rozpoczęto adaptacje samochodów Polonez na karetki w zakładzie AutoForm w Mysłowicach. W modelu tym zabudowa była nieco mniejsza niż w modelu wykańczanym w Grójcu. Posiadał też mniejszą tylną szybę i nie miał przetłoczeń na laminatowej części nadwozia.
Daewoo-FSO Polonez Cargo Plus.
Historia i opis modelu.
W 1998 roku rozpoczęto produkcję Poloneza Cargo Plus zmodernizowanego zgodnie z linią „Plus”. W listopadzie 1998 roku w tylnej części nadwozia pojawiły się nowe lampy pochodzące z modelu Atu Plus, wcześniej jednak powstawały wersje z tylnymi światłami z modelu Caro MR'93. Warto dodać, że w wyposażeniu tego modelu dostępne były podgrzewane przednie fotele. W zawieszeniu Cargo Plus Van zastosowany został zmodernizowany, wzmocniony tylny most wraz z drążkiem stabilizującym oraz 3-piórowymi resorami, w późniejszym czasie te rozwiązanie zastosowane zostało w Polonezie Kombi.
Cargo Plus oferowany był z silnikami 1.6 GLI z jednopunktowym wtryskiem paliwa Bosch oraz 1.6 GSI z wielopunktowym wtryskiem paliwa Delphi. Produkcję zakończono w czerwcu 2001 roku. W wersji cywilnej dostępny był tylko w czterech kolorach: białym, wiśniowym, zielonym i niebieskim.
Jeszcze przed rozpoczęciem seryjnej produkcji tej modyfikacji stworzono kilka prototypów, które posiadały asymetryczne drzwi tylne zamiast klapy.
W 1997 roku rozpoczęto adaptacje kolejnej generacji Polonezów na sanitarki w zakładzie AutoForm w Mysłowicach. Część laminatowa nadwozia pozostawała bez zmian. Tylny pas pochodził z modelu Caro Plus.

</doc>
<doc id="1414257" url="https://pl.wikipedia.org/wiki?curid=1414257" title="Jan Jakub Wawrzyniak">
Jan Jakub Wawrzyniak

Jan Jakub Wawrzyniak (ur. 16 lipca 1900 w Poznaniu, zm. 9 stycznia 1971 w Katowicach) – polski harcerz, powstaniec, działacz.
Młodość.
Urodził się 16 lipca 1900 w Poznaniu jako syn Jana Wawrzyniaka i Heleny z Kostańskich. Absolwent Gimnazjum im. Św. Marii Magdaleny. W 1915 roku wstąpił do młodzieżowej konspiracyjnej organizacji „Towarzystwo Tomasza Zana”, a od 1916 roku był członkiem jej zarządu. Tę działalność zakończyło podjęcie przez niego decyzji, w grudniu 1918, o walce zbrojnej przeciwko pruskiemu zaborcy w szeregach wielkopolskich powstańców. W 1916 roku założył w Poznaniu tajną drużynę harcerską im. Romualda Traugutta. W 1917 złożył przyrzeczenie i uzyskał III stopień harcerski. Wawrzyniak został aresztowany wiosną 1917 roku przez tajną policję pruską pod zarzutem kolportażu ulotek.
Powstanie Wielkopolskie.
Powstanie Wielkopolskie wybuchło 27 grudnia 1918. Wawrzyniak został kierownikiem drużyny harcerskiej w Kościelnie. Prowadził ją do 27 grudnia 1919 roku, a od września pełnił funkcje komendanta poznańskiego hufca III oraz był członkiem komendy I Okręgu Wielkopolskiego Oddziału ZHP. W sierpniu 1919 został zwolniony do rezerwy. Podjął studia na Wydziale Prawa Uniwersytetu Poznańskiego. W 1919 roku założył Akademickie Koło Harcerskie im. Tomasza Zana. 22 lutego 1920 roku został wybrany członkiem Zarządu Wielkopolskiego ZHP. Prowadził również w Poznańskim Naczelnictwie Drużyn Męskich sekcję drużyn szkolnych. W ostatniej dekadzie czerwca 1920 roku skierowany został do pracy w Polskim Komitecie Plebiscytowym w Zabrzu. W lipcu został odwołany z tej placówki i przeniesiony do Bytomia. Wziął udział w ukonstytuowaniu Inspektoratu Harcerskiego Okręgu Górnego Śląska. Inspektorat powołano do życia 30 lipca 1920 roku, a Wawrzyniak pełnił w nim funkcję sekretarza i skarbnika. Wawrzyniak uczestniczył w szkoleniu miejscowej młodzieży na kursach dla drużynowych drużynowych w Czarnym Lesie k. Lublińca. Uczestniczył w wybuchu II powstania śląskiego. Po powstaniu powrócił do harcerstwa. Uczestniczył w szkoleniu kolejnej grupy młodych Górnoślązaków – był gospodarzem, instruktorem, drużynowym jednej z drużyn. 12 października 1920 roku został zastępcą inspektora okręgowego. Zaangażował się w organizacje pierwszego zlotu harcerskich drużyn śląskich. Trzy dni później poprowadził pierwszą, pięciodniową wycieczkę 65 harcerzy do Warszawy. Z dniem 10 lutego 1921 roku zostaje mianowany zastępcą inspektora okręgowego. Zwolnienie ze służb plebiscytowych nastąpiło 10 kwietnia. 30 kwietnia, 3 dni przed wybuchem III powstania śląskiego, wyjechał do Poznania.
Działalność.
Po powrocie do Poznania objął pełnienie obowiązków komendanta miejscowego ZHP. Od momentu przyjazdu przejął także funkcję przewodniczącego Akademickiego Koła Harcerskiego. Był też członkiem zarządu Okręgu ZHP w Poznaniu. Następnie podjął pracę zarobkową w charakterze urzędnika kontraktowego na stanowisku młodszego referenta w Ministerstwie byłej Dzielnicy Pruskiej. W 1923 roku został referentem w Komisariacie Głównego Urzędu Likwidacyjnego na b. Zabór Pruski. W 1924 roku został wcielony do Szkoły Podchorążych Rezerwy Artylerii w Poznaniu. 1 lipca awansował na stopień bombardiera, 15 września na kaprala, w tym dniu skończył szkołę z wynikiem dobrym i mianowany został podchorążym. W 1926 roku otrzymał dyplom z tytułem magistra nauk ekonomiczno-politycznych. Po studiach osiadł się w Katowicach, gdzie 1 października 1926 roku rozpoczął pracę w Syndykacie Polskich Hut Żelaznych. W 1934 roku objął funkcję prokurenta. W 1938 roku został wyróżniony Ryngrafem za owocną działalność niepodległościową w latach 1912–1920. W 1939 roku Wawrzyniak został osadzony w obozie jenieckim dla oficerów Oflag VII A Murnau w Bawarii. Za sprawą wojsk amerykańskich odzyskał wolność 29 kwietnia 1945 roku. W tym samym roku wyemigrował do Francji. Do kraju powrócił w 1947 roku. We wrześniu 1951 roku objął stanowisko w resorcie budownictwa na stanowisku kierownika katowickiej delegatury Centralnego Zarządu Zaopatrzenia Ministerstwa Budownictwa Miast i Osiedli.
Życie prywatne.
W 1929 ożenił się z Anną Jabłonowską (1911–1999). Miał dwie córki - Ewę (1933–2020) i Janinę oraz syna Andrzeja (ur. 1940, zginął tragicznie w 1953). W 1971 roku Jan Jakub Wawrzyniak zmarł na zawał serca. Pochowany został na Cmentarzu Komunalnym przy ul. Panewnickiej w Katowicach (sektor J2-A-8).

</doc>
<doc id="1414258" url="https://pl.wikipedia.org/wiki?curid=1414258" title="Tučepi">
Tučepi

Gmina Tučepi () – miasto i gmina w Chorwacji, w żupanii splicko-dalmatyńskiej. Oddalona jest o 5 km od Makarskiej. W 2011 roku liczyło 1931 mieszkańców.
Posiada plażę o długości około 3 km, która jest najdłuższa na Riwierze Makarskiej. Pierwsze wzmianki o miejscowości pochodzą z 1434 roku. Znajduje się w niej kościół pw. św. Jerzego z XIII wieku. Gospodarka gminy skupia się głównie na turystyce. Dzień miasta obchodzony jest 13 czerwca, natomiast do końca miesiąca odbywają się tradycjonalne spotkania dalmatyńskich klap.
W Tučepi swoją siedzibę mają takie kluby sportowe jak: NK Jadran (piłka nożna) i Vaterpolski klub Dupin (piłka wodna).

</doc>
<doc id="1414259" url="https://pl.wikipedia.org/wiki?curid=1414259" title="Tucepi">
Tucepi



</doc>
<doc id="1414271" url="https://pl.wikipedia.org/wiki?curid=1414271" title="Marian Cezary Abramowicz">
Marian Cezary Abramowicz

Marian Cezary Abramowicz (ur. 29 października 1934 w miejscowości Białobłoty k. Pleszewa, zm. 5 marca 1997) – polski poeta i prozaik.
Życiorys.
Był synem rolnika Franciszka Abramowicza i Stanisławy ze Skowrońskich. Ojciec zmarł w 1938, a matka w 1939. Po śmierci rodziców opiekowała się nim babka mieszkająca w tej samej wsi. Później zajęła się nim dalsza rodzina we wsi w okolicach Jarocina. Mieszkając u nich w 1948 roku ukończył szkołę podstawową. W latach 1950-1951 pracował w Koninie jako urzędnik i kontynuował naukę w liceum wieczorowym. Po przeniesieniu się do Warszawy, gdzie uzyskał stypendium Stowarzyszenia PAX naukę kontynuował w Liceum Ogólnokształcącym pw. św. Augustyna. Po roku przeniósł się do Płocka, gdzie podjął pracę jako urzędnik w magistracie i uczył się w liceum wieczorowym.
W 1952 roku wstąpił do zakonu salezjanów. W 1953 po złożeniu ślubów zakonnych rozpoczął studia w Instytucie Filozofii i Psychologii Towarzystwa Salezjańskiego (Woźniaków koło Kutna). W 1957 roku wyszedł z zakonu z powodu złego stanu zdrowia. Od 1959 do 1962 roku przebywał w sanatorium przeciwgruźliczym w Prabutach. W 1962 uzyskał rentę inwalidzką, którą pobierał do 1964, gdy podjął pracę w nadleśnictwie Biała Królikowska. W latach 1965-1966 ponownie trafił do sanatorium przeciwgruźliczego tym razem w Sokołowsku pod Wałbrzychem i powtórnie uzyskał rentę inwalidzką.
Debiutował w 1966 roku wierszem "Wrzosowisko" w 13 numerze „Tygodnika Kulturalnego”.
W latach 1975-1979 pełnił funkcję dyrektora Gminnego Ośrodka Kultury w Gizałkach k. Kalisza. Od 1969 do 1983 należał do Związku Literatów Polskich. Od 1984 należał do nowego Związku Literatów Polskich. W 1986 został odznaczony Srebrnym Krzyżem Zasługi. Mieszkał w Leśnictwie Biała Królikowska we wsi Dziewiń Duży w gminie Gizałki w powiecie pleszewskim w województwie wielkopolskim.

</doc>
<doc id="1414279" url="https://pl.wikipedia.org/wiki?curid=1414279" title="NGC 346">
NGC 346

NGC 346 – gromada otwarta zlokalizowana w Małym Obłoku Magellana, znajdująca się w gwiazdozbiorze Tukana w odległości 210 000 lat świetlnych od Ziemi. Została odkryta 1 sierpnia 1826 roku przez Jamesa Dunlopa. Gromada ta ma średnicę wynoszącą około 200 lat świetlnych. Z gromadą powiązana jest największa mgławica emisyjna w Małym Obłoku Magellana.
Wiele gwiazd należących do gromady ma zaledwie kilka milionów lat. Powstały one w wyniku kompresji ogromnych ilości gazu i pyłu, wywołanej potężnym wiatrem masywnej gwiazdy. Następnie powstały obłok gazu i pyłu zapadał się pod własnym ciężarem aż do momentu, gdy niektóre jego obszary zapłonęły jako jasne, nowe gwiazdy.

</doc>
<doc id="1414281" url="https://pl.wikipedia.org/wiki?curid=1414281" title="Jan Krzysztof Adamkiewicz">
Jan Krzysztof Adamkiewicz

Jan Krzysztof Adamkiewicz (ur. 5 kwietnia 1952 w Poznaniu, zm. 12 lutego 1986 tamże) – polski poeta i publicysta.
Życiorys.
Ukończył filologię polską na Uniwersytecie im. Adama Mickiewicza w Poznaniu. Debiutował na łamach prasy jako poeta w 1971 r. W drugiej połowie lat 70. związany był z formacją poetycką Nowa Prywatność. W latach 1977–80 był doręczycielem pocztowym, a w latach 1980–81 – pracownikiem fizycznym szpitala wojewódzkiego. Od września 1980 członek „Solidarności”, był jej przedstawicielem w negocjacjach z władzami województwa poznańskiego. 15 grudnia 1981 został internowany w Ośrodku Odosobnienia w Gębarzewie, zwolniony w kwietniu 1982. Od 1982 był archiwistą Naukowego Instytutu Włókien Naturalnych. 
W 1981 otrzymał Nagrodę Czerwonej Róży za tom "Sytuacja zastana". Po śmierci poety ukazały się jego zbiorki "Fotografie", "Obcy, obecny" oraz "Szkło".

</doc>
<doc id="1414282" url="https://pl.wikipedia.org/wiki?curid=1414282" title="Skakanka">
Skakanka

Skakanka – przyrząd gimnastyczny lub zabawka dziecięca, składająca się ze sznurka (linki) z uchwytami na końcu. Wprawiana w ruch obrotowy i przeskakiwana w momencie najniższego położenia skakanki. 
Skakać można indywidualnie lub grupowo (tzw. zabawa w linkę lub sznura). Niektórzy potrafią skakać przez kilka linek jednocześnie. Skakanka wykorzystywana jest także do innych zabaw.
Historia.
Skakanka znana była w środkowej i północnej Azji ok.1600 lat p.n.e. W kolejnych wiekach pojawiła się w Egipcie, gdzie skakano przez pędy winorośli, oraz w Australii gdzie używano pędów bambusa.
W średniowieczu pojawiła się w Europie, szczególnie popularna była w Holandii. W XVII wieku wraz z emigrantami przyrząd ten dotarł do Stanów Zjednoczonych. Szczególnie popularna była w latach 40. i 50. XX wieku. Skakanie na skakance jako ćwiczenie treningowe rozsławił piłkarz Richard Cendala, który wprowadził różne techniki skakania - krzyżowanie skakanki podczas skoku, naprzemienne skakanie na jednej nodze z wysokim podnoszeniem kolan itp. W latach 70. popularyzował tą dyscyplinę sportu jeżdżąc po kraju ze swoimi uczniami. W 1983 roku założył International Rope Skipping Organization - międzynarodowe stowarzyszenie propagujące skoki na skakance. W Europie takie stowarzyszenie powstało 10 lat później.
Współcześnie skakanka oprócz funkcji zabawowej jest używana jako przyrząd treningowy wzmacniający mięśnie, przyspieszający spalanie kalorii, poprawiający kondycję, także przez sportowców (głównie kulturystów, zawodników sztuk walki i boksu), tancerzy.
Skakanki stosowane do ćwiczeń są ciągle udoskonalane. Wykonywane są ze sznurka, rzemienia, metalu (powleczone PCV lub sznurem) lub tworzywa PCV. Uchwyty mogą być drewniane, aluminiowe, z pianki. Produkowane są też skakanki z obciążeniem, które zwiększają intensywność treningu. W rączkach skakanek często można znaleźć obracające się kule, łożyska igiełkowe czy łożyska kulkowe. 

</doc>
<doc id="1414288" url="https://pl.wikipedia.org/wiki?curid=1414288" title="Anne Dudek">
Anne Dudek

Anne Louise Dudek (ur. 22 marca 1975 w Bostonie) – amerykańska aktorka filmowa i telewizyjna.
Życiorys.
Anne Dudek urodziła się i dorastała w Bostonie, w dzielnicy Newton, i studiowała na Northwestern University. Wyszła za mąż za artystę Matthew Hellera, mają syna Akiva (ur. 14 grudnia 2008) i córkę Saskinę (ur. luty 2012).
Od połowy lat dziewięćdziesiątych (przy Northwestern University) do końca 2001 Dudek pojawiła się w wielu produkcjach teatralnych, także na Broadwayu. Zadebiutowała na Broadwayu w spektaklu "Wrong Mountain" w 2000. Za występ w "Szklanej menażerii" dostała Connecticut Critics Circle Award.
Debiutem telewizyjnym Dudek był epizod w "Ostrym dyżurze", a pierwszą główną rolą otrzymała w brytyjskim serialu "The Book Group". Występowała gościnnie w wielu serialach, były to m.in. "Gotowe na wszystko" jako Brandi, "Jak poznałem waszą matkę" jako była dziewczyna Teda, "Przyjaciele", "Czarodziejki", "Kości" jako prawniczka, dziewczyna Seeleya Bootha, "Wzór" i "Sześć stóp pod ziemią". Zagrała także Lucinde Barre w pilotażowym odcinku "Świrów" i nauczycielkę karaną za przestępstwa seksualne w serialu "".
W 2003 zagrała córkę Anthony’ego Hopkinsa w "Piętnie" (debiut kinowy), a w 2004 rolę spadkobierczyni Tiffany Wilson w komedii "Agenci bardzo specjalni".
Dudek wystąpiła w dziewiętnastu odcinkach serialu "Dr House" jako Amber Volakis, jedna z czterdzieściorga lekarzy branych pod uwagę przez dr. House’a do zatrudnienia na stały etat w jego zespole. Wątek jej postaci był kontynuowany do końca sezonu. Dr Volakis umarła w finałowym odcinku czwartego sezonu („Serce Wilsona”). Pod koniec piątego sezonu jej postać powróciła jako wywołana przez leki halucynacja.
Dudek pojawiła się w "Mad Men" jako sąsiadka Francine Hanson oraz w "Trzech na jednego" jako jedna z przeciwniczek żony Alby’ego Granta, a także jako siostra głównej bohaterki w serialu "Kamuflaż".

</doc>
<doc id="1414289" url="https://pl.wikipedia.org/wiki?curid=1414289" title="Ryszard Adamów">
Ryszard Adamów

Ryszard Adamów (ur. 13 grudnia 1935 r. we Lwowie, zm. 21 lipca 2010 w Legnicy) – polski prozaik.
Życiorys.
Ukończył liceum ogólnokształcące. Był marynarzem Polskiej Marynarki Wojennej, a następnie pracował w różnych instytucjach, organizacjach i towarzystwach kulturalnych i redakcjach, m.in. legnickiego tygodnika "Konkrety", w którym pełnił funkcję sekretarza redakcji.
Twórczość.
Zadebiutował jako prozaik w 1962 r. na łamach miesięcznika "Odra".
Publikacje książkowe.
Był też autorem licznych publikacji w prasie i słuchowisk radiowych.
Nagrody.
W 1977 r. w Łodzi otrzymał nagrodę za sztukę teatralną o treści politycznej "Bankiet na cześć rozstrzelanych".

</doc>
<doc id="1414292" url="https://pl.wikipedia.org/wiki?curid=1414292" title="Ray, Rare and Live">
Ray, Rare and Live

Ray, Rare and Live – koncertowy album amerykańskiego muzyka Raya Charlesa, wydany w 2003 roku.

</doc>
<doc id="1414293" url="https://pl.wikipedia.org/wiki?curid=1414293" title="Louis Ellies Dupin">
Louis Ellies Dupin

Louis Ellies Dupin (17 czerwca 1657 - 6 czerwca 1719) – francuski historyk kościelny. 
Urodził się i zmarł w Paryżu. Studiował na Sorbonie.
Opublikował wiele dzieł, między innymi "Nouvelle bibliothèque ecclésiastique" (58 tomów)

</doc>
<doc id="1414307" url="https://pl.wikipedia.org/wiki?curid=1414307" title="Sny">
Sny

Zobacz też: sen

</doc>
<doc id="1414309" url="https://pl.wikipedia.org/wiki?curid=1414309" title="Devin The Dude">
Devin The Dude



</doc>
<doc id="1414323" url="https://pl.wikipedia.org/wiki?curid=1414323" title="Fachr ad-Din II">
Fachr ad-Din II

Fachr ad-Din II (1572-1635) – libański emir panujący w latach 1590-1635.
Fachr ad-Din II pochodził ze znaczącego rodu arabskiego Maanów wywodzących się z Iraku, którzy chroniąc się przed prześladowaniami krzyżowców przybyli do Libanu w 1120 r. i osiedlili się w regionie Szuf (Shouf), a następnie przyjęli wyznanie druzyjskie. Należeli do klanu druzyjskiego o orientacji kajsyckiej, czyli do Arabów północnych w odróżnieniu do południowych – Jemenitów, pomiędzy którymi istniał głęboki antagonizm. Pochodzenie Maanów nie jest całkowicie znane. Założyciel rodu, legendarny Maan al-Ajjubi był na służbie burydzkiego władcy Damaszku, Tughtakina, i wsławił się w walce z krzyżowcami.
Fachr ad-Din II był synem księcia Kurkumaza (1544-1585), a wnukiem Fachr ad-Dina I. Za czasów panowania jego ojca, sułtan osmański Murad III w zbrojnej ekspedycji najechał góry Szuf i wymordował kilkadziesiąt tysięcy druzów podejrzewając ich o wspieranie działań księcia Jusufa Assafa. Kurkumaz zbiegł w niedostępne góry, gdzie został pochwycony i uwięziony, zmarł w 1585 r. Jego żona wraz z trzynastoletnim wówczas Fachr ad-Dinem II schroniła się w Kesruanie, w dobrach chrześcijańskiego rodu Khazen.
Młody książę przejął władzę w regionie Szuf w 1590 r. i z kilkuletnią przerwą (1613-1618) rządził przez 45 lat – do 1635 r. Zasadniczym celem księcia było zerwanie więzi ze znienawidzonymi Turkami, rozbudowa i unowocześnienie Libanu. Całe życie poświęcił temu zadaniu i chociaż ostatecznie sam stał się ofiarą rządów tureckich, to jednak szczyt świetności w historii Libanu przypada na czasy jego panowania. Książę, jako energiczny i światły władca prowadził zręczną politykę polegającą na zawieraniu sojuszów z poszczególnymi miejscowymi rodami odgrywającymi ważną rolę w życiu politycznym regionu, a bogatymi darami usypiał czujność tureckich sułtanów. W ten sposób umacniał i rozszerzał swoją władzę. Do ochrony kraju powołał regularną armię, która łącznie z wojskami najemnymi liczyła 100 tysięcy żołnierzy, budował nowe drogi, odrestaurował twierdze obronne krzyżowców, przyczynił się do rozwoju rolnictwa, a w szczególności produkcji jedwabiu, z której słynęły góry Szuf i region Sydonu. Książę nawiązał kontakty z Florencją, Wenecją i Francją, a cudzoziemscy kupcy przyciągnięci korzystnymi przywilejami, zakładali swe filie handlowe w portach libańskich. Sprowadzał do kraju architektów i ekspertów europejskich, a także misjonarzy francuskich, którzy założyli liczne ośrodki na terenie całego Libanu. Fachr ad-Din II, umocniony w swojej władzy, zawarł w 1608 r. traktat z wielkim księciem Toskanii – Ferdynandem I Medycejskim, zawierający tajną klauzulę antyturecką. Wywołało to natychmiastową reakcję sułtana osmańskiego, który wysłał karną ekspedycję przeciwko zuchwałemu księciu. W 1613 r. silna armia turecka wyruszyła drogą lądową, a flota zaatakowała wybrzeże. Fachr ad-Din II nie chcąc narazić kraju na zniszczenia udał się dobrowolnie na wygnanie do Florencji. W tym czasie zmieniła się na jego korzyść sytuacja polityczna w imperium osmańskim i książę za zgodą nowego paszy Damaszku powrócił do kraju w 1618 r. Witali go wówczas nawet dawni jego wrogowie. Wkrótce odzyskał utracone ziemie, rozbił wojska swego wroga z rodu Sajfa, burząc jego pałace w Akkar i Trypolisie, a z ich kamieni odbudował swą siedzibę w Deir el Kamar, zniszczoną uprzednio przez księcia Jusufa Sajfa. Przyłączył również do swego terytorium żyzną dolinę Bekaa.
W 1622 r., gdy sułtan nadał mu dodatkowe lenna, rządca turecki prowincji damasceńskiej – Mustafa, sprzeciwił się decyzji sułtana i wyruszył przeciwko księciu Fachr ad-Dinowi II. W pobliżu Akkar w dolinie Bekaa, libański emir rozbił wojska Mustafy, a jego samego wziął do niewoli. Po tym zwycięstwie stał się niepodzielnym władcą całego Lewantu od Aleppo do Egiptu. Po umocnieniu władzy książę przystąpił do modernizacji kraju. Sprowadzał z zaprzyjaźnionej Toskanii i Włoch ekspertów w zakresie rolnictwa, a w szczególności uprawy morwy i oliwek, hodowli zwierząt i budownictwa. Miasta nadbrzeżne Bejrut i Sydon za czasów panowania księcia zostały rozbudowane, upiększone nowymi wspaniałymi pałacami, posągami i terenami zieleni. Książę słynął z tolerancji religijnej, przyzwalał na budowę kościołów, klasztorów i na działalność misji chrześcijańskich. Za jego czasów rozpoczął się napływ maronickich rolników w region Szuf, którzy znani byli ze swej pracowitości i umiejętności uprawy ziemi, dlatego chętnie ściągani byli przez feudalne rody druzyjskie, które aby zatrzymać ich na stałe, przeznaczały swoją ziemię na zasiedlanie i budowę kościołów.
Wzrastająca siła militarna Fachr ad-Dina II, jego negocjacje z państwami europejskimi oraz sympatie dla chrześcijan zaniepokoiły sułtana tureckiego Murada IV (1623-1640). W 1633 r. wysłał przeciwko niemu paszów Syrii i Egiptu, flota turecka zaś zablokowała wybrzeże. W bitwie pod Wadi al-Taim, w której dowodził syn emira – Ali, Turcy rozbili wojska libańskie. Ali dostał się do niewoli, a następnie został zgładzony. Na wieść o klęsce, opuścili księcia wszyscy sojusznicy. Po nieudanej próbie zbrojnego oporu Fachr ad-Din II schronił się w górach, w pobliżu Niha. Został jednak pojmany i wraz z całą rodziną odstawiony do Stambułu, a następnie oskarżony i brutalnie stracony wraz z trzema synami. Ocalał najmłodszy syn księcia, który był wówczas niemowlęciem. Wychowywany na dworze sułtana tureckiego zajmował później wysokie stanowisko, a sprawy Libanu były mu zawsze bliskie.

</doc>
<doc id="1414324" url="https://pl.wikipedia.org/wiki?curid=1414324" title="Bitwa pod Calven">
Bitwa pod Calven

Bitwa pod Calven (Chalavaina) – starcie zbrojne, które miało miejsce dnia 22 maja 1499 pomiędzy tzw. Związkiem Szwajcarskim (Związkiem Trzech) a Związkiem Szwabskim w dolinie Muensteru na terenach gmin Taufers i Mals. Bitwę stoczono w ramach wojny szwabskiej 1499. W starszych źródłach bitwa nazywana jest bitwą pod Malserheide.
Wprowadzenie.
Od czasów wczesnego średniowiecza rejony Vinschgau oraz dolina Muensteru były przedmiotem sporu pomiędzy biskupstwem Chur hrabstwem Tyrol. W XIII w. hrabiowie tyrolscy przejęli częściowo władzę nad hrabstwem Vinschgau. Majątek i prawa biskupstwa Chur pozostały jednak nietknięte. W Mals powstał sąd biskupi dla poddanych (tzw. Gotteshausleute - Członkowie Domu Pańskiego). Biskupi starosta rezydował wówczas na zamku książęcym w Burgeis. 
Po przejściu Tyrolu w roku 1363 pod panowanie Habsburgów, nowi władcy podjęli próby ograniczenia praw biskupich na terenach Muenstertalu. Niezadowolenie przeciwko tym próbom, wyrazili poddani biskupstwa, którzy jednoczyli się w latach 1367 do 1415, zawiązując tzw. Gotteshausbund (Związek Domu Pańskiego). Pochodzący ze Szwabii biskup Chur znalazł się wówczas w środku sporu. Z jednej strony jako posiadacz ziemski zainteresowany był osobiście odparciem wpływów habsburskich i wzmocnieniem swojej władzy. Z drugiej strony jednak obawiał się wzrostu dążeń wolnościowych ludności zamieszkującej podległe mu tereny. 
W XV w. Habsburgowie osiągnęli znaczne wpływy w Praettigau oraz Schanfigg, co dawało im niemalże całkowitą władzę na zajętych terenach. Król Maksymilian I Habsburg po zespoleniu swoich ziem i przejęciu władzy nad Burgundią, rozpoczął po roku 1495 wprowadzanie reform w Świętym Cesarstwie Rzymskim. Przeciwko królowi opowiedzieli się natychmiast Szwajcarzy, którzy stanęli w opozycji do państwa Habsburgów. W latach 1497-1499 Związek Domu Pańskiego oraz tzw. Graue Bund zawiązały sojusz obronny wymierzony przeciwko rozszerzaniu władzy Habsburgów na terenach należących do szwajcarskiego Graue Bundu.
Zwiększenie wpływów habsburskich doprowadziło od roku 1494 do długotrwałego konfliktu z Francją we Włoszech. Z tego też powodu kontrola nad przełęczami alpejskimi umożliwiająca bezpośredni atak na Lombardię nabrała decydującego znaczenia. Jednym z tych ważnych przejść alpejskich była przełęcz Umbrail prowadząca z doliny Muensteru do Veltlin i umożliwiająca bezpośrednie połączenie pomiędzy Innsbruckiem a Mediolanem. Najazd oddziałów tyrolskich na klasztor Św. Jana w Muenstertal stało się przyczyną wybuchu otwartego konfliktu, który w lutym 1499 wkomponował się w wojnę szwabską pomiędzy Szwajcarami, Związkiem Trzech a Habsburgami i Związkiem Szwabskim. Biskup Chur na początku konfliktu próbował co prawda załagodzić spory, jednak uznany przez Szwajcarów za zdrajcę zmuszony został do ucieczki do Innsbrucku. 
Dla Maksymiliana I najważniejszym celem podczas wojny szwabskiej było zdobycie Münstertal/Schwarzwald i Engadins. Pod koniec marca wojska króla oraz oddziały Związku Szwabskiego wtargnęły na ziemie Unterengadin aż po Zernez, które splądrowały i całkowicie zniszczyły. Przywódca biskupstwa rezydujący na zamku książęcym Benedykt Fontana zmuszony został do ucieczki, pozostałych zamieszkujących w klasztorze obrońców wzięto do niewoli. W Vinschgau, pomiędzy Mals i Glurns, Maksymilian zebrał w maju 1499 armię w sile 12 000 ludzi, przygotowując się do decydującego starcia ze Związkiem Szwajcarskim. Do osłony obozu w rejonie Taufers i Laatsch wybudowano mocny posterunek, zagradzający przejście w kierunku przełęczy Calven, prowadzącej do Muenstertalu. Umocnienia twierdzy stanowiły silny punkt obronny, którego strzegły liczne działa.
Bitwa.
Pod naciskiem Benedykta Fontany Związek Szwajcarski zdecydował się wystąpić przeciwko zagrożeniu ze strony Habsburgów. Dnia 11 maja Szwajcarzy wypędzili habsburskie wojska z rejonu Ofen. 17 maja główna armia Szwajcarów w sile 6300 ludzi, wyruszyła z rejonu Zuoz w kierunku Muenstertalu. Po dotarciu w dniu 21 maja w pobliże twierdzy habsburskiej, Szwajcarzy podjęli decyzję o natychmiastowym ataku, obawiając się pogarszającej się sytuacji zaopatrzeniowej własnych wojsk w przypadku dłuższego pobytu na ubogich w żywność ziemiach. Prócz tego istniało zagrożenie ze strony głównych sił Maksymiliana, który mógł w każdej chwili nadciągnąć z pomocą obrońcom twierdzy. W domu zwanym Chalavaina po krótkiej naradzie wojskowej Szwajcarzy zapoznali się z planem bitwy (battaglia da Chalavaina).
Naprzeciwko 12 000 ludzi po stronie Maksymiliana Szwajcarzy zgrupowali około 2 000 żołnierzy, 1 200 Włochów stanęło na prawej flance, natomiast 200 Tyrolczyków strzegło mostu Marengo na tyłach twierdzy. W pobliżu twierdzy znajdował się zamek w Taufers zajęty przez Habsburgów. Reszta armii zgrupowana została jako rezerwa pomiędzy wioskami Burgeis a Glurns.
Podobnie jak podczas bitwy pod Frastanz, żołnierze Związku wybrali w okolicy Calven pozycje umożliwiające zaskakujący frontalny atak na twierdzę. Z pomocą miejscowych przywódców z Muenstertalu, kontyngent w sile 2 000 – 3 000 ludzi pod wodzą Wilhelma von Ringka oraz Niklausa Lombrinsa wspiął się na liczące 2300 metrów wzniesienie Schleinigerberg, skąd zamierzał przypuścić atak na tyły wroga. Równocześnie miał odbyć się atak sił głównych na wojska szwabskie w twierdzy. Problemem był także zamek w Taufers, skąd obawiano się ataku załogi habsburskiej. Dlatego też, manewr okrążający rozpoczęto dopiero po północy. Nie uniknięto przy tym kłopotów, ponieważ część oddziałów zgubiła drogę w ciemnościach i zamiast na Laatsch skierowała się ku Arundaltal. 
Dopiero o świcie siły związkowe podeszły ku dolinie Etsch, napotykając oddziały habsburskie. W szeregach wojsk Maksymiliana pojawiła się pogłoska, jakoby siły związkowe liczyć miały 30 000 ludzi, co wywołało panikę i ucieczkę części oddziałów. Pozostałe wojska zostały rozbite po ataku Szwajcarów. Uciekający Habsburgowie przedostali się przez most Marengo, łącząc się po drugiej stronie rzeki z Tyrolczykami i stawiając zaciekły opór. Pomimo wielogodzinnej walki mostu nie udało się zdobyć, co było powodem odwołania ataku na tyły wojsk Maksymiliana.
Siły główne wojsk związkowych stojące naprzeciwko twierdzy, dostały wprawdzie znak do ataku, jednak dowódcy obawiając się wysokich strat odraczali atak, oczekując na osłabienie Habsburgów atakami od frontu. W chwili otrzymania informacji o nieudanym manewrze okrążającym, Szwajcarzy podjęli próbę frontalnego ataku zakończonego wysokimi stratami. W walce padł martwy dowódca biskupstwa Benedykt Fontana, który rzucił się do ataku wykrzykując niepodległościowe hasła. Postać ta uznawana jest od tamtej chwili za bohatera narodowego. Po śmierci Fontany Szwajcarzy pod wodzą Hartwiga von Capol uderzyli na twierdzę, którą po ciężkiej walce zdobyli. Obrońcy rzucili się do ucieczki, pociągając za sobą żołnierzy włoskich. 
W pościgu za uciekającym przeciwnikiem wojska związkowe dotarły aż po Vinschgau. Wielu landsknechtów utonęło podczas przeprawy przez rzekę Etsch, po tym gdy mosty załamały się pod ciężarem wojsk. Poległo ponad 5 000 Szwabów, Tyrolczyków oraz Włochów. Po stronie Szwajcarów zginęło 2 000 ludzi. Po bitwie zwycięzcy splądrowali całą dolinę Etsch, paląc wioski Mals, Glurns oraz Laatsch. Zgładzono wszystkich mężczyzn i chłopców powyżej 12 roku życia. W odwecie za ten czyn Tyrolczycy zamęczyli na śmierć 38 jeńców szwajcarskich.
Po bitwie.
Po zburzeniu twierdzy Habsburgów w dniu 25 maja, Szwajcarzy obładowani łupami (w tym 300 mniejszych i 8 większych dział) wyruszyli z powrotem ku przełęczom alpejskim. Cztery dni później król Maksymilian I z resztkami armii dotarł do Glurns. Z zemsty za zniszczenia nakazał 15 000 mieszkańców wyruszyć do Engadin, które jednak również zostało spalone przez wojska związkowe. 
Bitwa pod Calven stanowiła największe zwycięstwo wojsk związkowych podczas wojny szwabskiej. Maksymilian nie będąc w stanie pozyskać miejscowych władz do dalszej pomocy, zmuszony był powrócić w rejony Jeziora Bodeńskiego. Próby rozszerzania władzy Habsburgów zostały ostatecznie zniweczone. Zwycięstwo pod Calven ugruntowało powstanie Związku Trzech, który umocnił się ostatecznie w 1524. Jedynym rejonem, pozostającym w rękach Habsburgów pozostało górne Vinschgau.

</doc>
<doc id="1414326" url="https://pl.wikipedia.org/wiki?curid=1414326" title="Jan Gaisruck">
Jan Gaisruck

Johann Jacob hrabia von Gaisruck, lub Jan Gaisruck (ur. 16 marca 1739 w Klagenfurcie, zm. 1801 we Lwowie) – austriacki urzędnik państwowy, gubernator Galicji. Miał jednego syna – Karla Kajetana – późniejszego arcybiskupa Mediolanu i kardynała S. Marco. Pochodził ze Styrii. Od 30.12.1791 do 19.09.1795 był gubernatorem Księstwa Krainy, następnie od 01.07.1795 do 02.1801 gubernatorem Królestwa Galicji i Lodomerii, Tajnym Radcą i Podkomorzym.
21 października 1795 roku w Wiedniu otrzymał indygenat w Królestwie Galicji.
Spoczywa ma Łyczakowie. Napis z nagrobka na cmentarzu łyczakowskim brzmi: „Joanni Comiti a Gaisruck. Gubernatori Galiciae Orientalis Mortiu. Anno 1801. Opera et impendio Collegio Statuum Renowatum Anno 1859”.

</doc>
<doc id="1414328" url="https://pl.wikipedia.org/wiki?curid=1414328" title="Park Regionalny Landów Gaskońskich">
Park Regionalny Landów Gaskońskich

Park Regionalny Landów Gaskońskich (fr. "Parc naturel régional des Landes de Gascogne") – największy park regionalny w środkowej części Akwitanii, położony w departamentach Landy i Żyronda, nieopodal Bordeaux. Na terenie Parku znajduje się tylko jedno miasto – Belin-Béliet. Przez Park przepływa rzeka Eyre (Leyre).
Park został ustanowiony rozporządzeniem z dnia 16 października 1970, zmienionym rozporządzeniem z 29 czerwca 1994 i dekretem z 17 lipca 2000.
Powierzchnia parku wynosi 315 300 ha, ludność 60 500.
W Parku znajduje się Muzeum Ekologiczne Marquéze.

</doc>
<doc id="1414329" url="https://pl.wikipedia.org/wiki?curid=1414329" title="Money in the Bank ladder match">
Money in the Bank ladder match

Money in the Bank ladder match – rodzaj walki w profesjonalnym wrestlingu, który jest odmianą ladder matchu i jest organizowany jedynie w federacji WWE. Nagrodą w walce jest walizka z kontraktem na walkę o światowe mistrzostwo, które może być wykorzystane w dowolnym momencie przed kolejnych 365 dni. Od 2017 roku, kobiety również mają możliwość rywalizacji w takiej walce, a ich nagrodą jest walizka z kontraktem na walkę o kobiece mistrzostwo.
Pierwsza walka została zorganizowana w 2005 na WrestleManii 21, a jego pomysłodawcą (wedle scenariusza) był Chris Jericho. Podczas pierwszej edycji występowali jedynie wrestlerzy z rosteru Raw, jednakże od 2006 do 2010 występowali również wrestlerzy brandów WWE SmackDown i ECW. W 2010 drugi i trzeci pojedynek został zorganizowany podczas osobnej corocznej gali pay-per-view WWE Money in the Bank – jeden pojedynek był o kontrakt na WWE Championship, zaś drugi na World Heavyweight Championship.
Do 2010 posiadacz walizki mógł użyć kontraktu na dowolnym światowym mistrzostwie federacji (dwóch powyższych oraz od 2007 do 2009 na posiadaczu ECW Championship). Wraz z unifikacją WWE i World Heavyweight Championships w WWE World Heavyweight Championship w grudniu 2013 podczas gali , od 2014 do 2016 odbywała się jedynie jedna walka o kontrakt na ten tytuł. Po przywróceniu podziału WWE na brandy w lipcu 2016 utworzono WWE Universal Championship i do 2022 roku odbywała się jedna walka o kontrakt, którego zwycięzca mogł wykorzystać kontrakt na WWE Championship i Universal Championship, za wyjątkiem edycji gali z 2017 kiedy występowali jedynie wrestlerzy z rosteru SmackDown i kontrakt mógł być wykorzystany tylko na WWE Championship. Od 2022 roku, zwycięzca walki może wykorzystywać kontrakt na walkę o dowolne mistzostwo jakie wybierze. 
Od 2017 roku odbywa się również kobiecy Money in the Bank ladder match, którego zwyciężczyni może wykorzystać kontrakt na WWE Raw Women’s Championship i WWE SmackDown Women’s Championship, za wyjątkiem edycji gali z 2017 kiedy występowały jedynie wrestlerki z rosteru SmackDown i kontrakt mógł być wykorzystany tylko na SmackDown Women’s Championship.
Koncept.
W Money in the Bank ladder matchu może wystąpić od 5 do 10 zawodników, zaś zadaniem jest zdjęcie walizki zawieszonej sześć mentrów nad ringiem przy pomocy drabin. W walizce znajduje się kontrakt gwarantujący walkę o światowe mistrzostwo (obecnie WWE Championship i Universal Championship). W przeszłości były to również kontrakty o World Heavyweight Championship oraz ECW Championship. Posiadacz walizki może wykorzystać kontrakt w dowolnym wybranym przez siebie momencie podczas programów federacji, przykładowo na osłabionym mistrzu, nawet jeśli ten dopiero co bronił mistrzostwa. Ta strategia została spopularyzowana przez pierwszego posiadacza walizki Edge’a, który użył jej na rannym Johnie Cenie podczas gali New Year’s Revolution ze stycznia 2006. „Mr. Money in the Bank” (lub „Miss Money in the Bank”) może wykorzystać kontrakt w przeciągu całego roku. Walizka może być również broniona w pojedynkach – do tej pory dwóch posiadaczy kontraktu utraciło go, byli to Mr. Kennedy, który utracił kontrakt na rzecz Edge’a w 2007, oraz Otis, który stracił kontrakt na rzecz The Miza w 2020. John Cena, Damien Sandow, Baron Corbin i Braun Strowman byli posiadaczami kontraktów, którzy wykorzystali je i nie zdołali zdobyć mistrzostwa. Na Cenie wykorzystano kontrakt rekordowo trzykrotnie (przez Edge’a, Roba Van Dama oraz Damiena Sandowa). Austin Theory stał się pierwszą osobą, która wykorzystała kontrakt na walkę o tytuł United States Championship, który nie jest światowym mistrzostwem.
W 2017 do systemu wprowadzono kobiety, które mogą wykorzystać kontrakt na Raw Women’s Championship i SmackDown Women’s Championship. W edycji 2017 uczestniczyć mogły tylko kobiety ze SmackDown, lecz od 2018 dołączyły również kobiety z Raw. Każda kobieta, która zdobyła walizkę wykorzystała ją z powodzeniem. Carmella jest jedyną kobietą, która wygrała walizkę dwukrotnie. Charlotte Flair jest jedyną mistrzynią, na której wykorzystano walizkę trzykrotnie (przez Carmellę, Bayley i Nikki A.S.H.). Podczas edycji w 2020 odbyła się walka bezpośrednio o mistrzostwo, które znajdowało się w walizce. Walkę tą wygrała Asuka. Następnej nocy po wygraniu przez Asuki walizki, na "Raw", ówczesna Raw Women’s Champion, Becky Lynch ogłosiła, że jest w ciąży i że walka nie była o walizkę, lecz o Raw Women’s Championship, dzięki czemu Asuka została nową mistrzynią.

</doc>
<doc id="1414330" url="https://pl.wikipedia.org/wiki?curid=1414330" title="Rusty Cooley">
Rusty Cooley

Rusty Cooley (ur. 27 kwietnia 1970 w Houston w stanie Teksas) – amerykański muzyk i kompozytor. wirtuoz gitary. Cooley naukę gry na gitarze rozpoczął w wieku piętnastu lat, wkrótce potem udzielał lekcji gry na gitarze. W 1997 roku założył grupę muzyczną Outworld z którą nagrał debiutancki album "Outworld" wydany w 2006 roku. W 2003 roku ukazał się pierwszy solowy album gitarzysty pt. "Rusty Cooley". W 2009 roku zagrał gościnnie na solowym albumie klawiszowca Dereka Sheriniana pt. "Molecular Heinosity". W 2015 roku muzyk odrzucił propozycję dołączenia do zespołu thrash metalowego Megadeth. Cooley umotywował swą decyzję brakiem możliwości rozwoju artystycznego w grupie.
Cooley jest również autorem filmów instruktażowych dla gitarzystów, występuje również podczas warsztatów w Stanach Zjednoczonych. Muzyk był wieloletnim użytkownikiem gitar firmy Ibanez, później związał się z firmą Dean, która produkuje dziesięć różnych modeli, sygnowanych przez niego gitar.

</doc>
<doc id="1414344" url="https://pl.wikipedia.org/wiki?curid=1414344" title="Juan Riquelme">
Juan Riquelme



</doc>
<doc id="1414345" url="https://pl.wikipedia.org/wiki?curid=1414345" title="Andrea Russotto">
Andrea Russotto

Andrea Russotto (ur. 25 maja 1988 w Rzymie) – włoski piłkarz występujący na pozycji ofensywnego pomocnika. Obecnie gra w Catanii.
Życiorys.
Andrea jest wychowankiem szkółki piłkarskiej zespołu S.S. Lazio, skąd w 2004 został sprzedany roku do szwajcarskiego zespołu AC Bellinzona. Następnie był wypożyczany do innych drużyn. Na tej zasadzie zasilił kolejno Lodigiani oraz Treviso, a 24 lipca 2008 trafił do ósmego zespołu Serie A – SSC Napoli. Russotto jest obecnie członkiem reprezentacji Włoch U-21, w której zadebiutował 12 grudnia 2006 w spotkaniu przeciwko Luksemburgowi. W 2008 wziął udział w Igrzyskach Olimpijskich w Pekinie, podczas których zastąpił kontuzjowanego Tommaso Rocchiego. W 2009 powrócił do Bellinzony. 14 stycznia 2010 wypożyczono go do Crotone. 31 sierpnia 2011 przechodzi do Livorno. 31 stycznia 2012 został wypożyczony do Carrarese. Następnie zostaje piłkarzem Catanzaro. 31 sierpnia 2015 przechodzi do Catanii.

</doc>
<doc id="1414348" url="https://pl.wikipedia.org/wiki?curid=1414348" title="Ramię Oriona">
Ramię Oriona

Ramię Oriona (także "Ramię Lokalne", "Ramię w Orionie") – ramię spiralne Drogi Mlecznej, zawierające Układ Słoneczny w tym Ziemię. Jest dużą strukturą, choć mniejszą od głównych ramion Galaktyki.
Położenie i struktura.
Ramię Oriona nazwę zawdzięcza największemu nagromadzeniu jego gwiazd w gwiazdozbiorze Oriona. Jest położone pomiędzy dwoma z czterech głównych ramion spiralnych Galaktyki: Ramieniem Strzelca i Ramieniem Perseusza. Przypuszczalnie jest odnogą Ramienia Perseusza, choć może także być niezależnym segmentem struktury spiralnej.
Wewnątrz Ramienia Oriona, Układ Słoneczny i Ziemia są położone blisko wewnętrznej krawędzi w Bąblu Lokalnym, około 8000 parseków (26 000 lat świetlnych) od Centrum Galaktyki.

</doc>
<doc id="1414353" url="https://pl.wikipedia.org/wiki?curid=1414353" title="Bartłomiej Swawe">
Bartłomiej Swawe

Bartłomiej Swawe (ur. 1494, zm. 1566) – urzędnik na dworze książąt pomorskich, i reformator luterański, biskup kamieński w latach 1545-1549.
Życiorys.
Pochodził z zamożnej rodziny pomorskiej Schwawe spokrewnionej z katolickim biskupem kamieńskim Henningiem Ivenem. Jego ojciec, Jürgen Swawe, był burmistrzem Słupska, a brat Jan Swawe – kanonikiem i witztumem kapituły kamieńskiej. 
Przygotowując się do kariery, Bartłomiej Swawe zdobył – podobnie jak jego starszy brat – gruntowne wykształcenie akademickie. Początkowo kształcił się w Słupsku i Szczecinie. Następnie studiował w Leuven, Münster i Lipsku. Po powrocie do ojczyzny w 1510 roku otrzymał od biskupa kamieńskiego Marcina von Karitha posadę wikariusza w Słupsku. Następnie ponownie udał się na dalsze nauki do Włoch. Po powrocie na Pomorze Zachodnie, pomimo, że nie przyjął nigdy święceń kapłańskich, został kanonikiem kapituły kolegiackiej w Szczecinie i kanonikiem kapituły katedralnej w Kamieniu Pomorskim. Od 1529 roku pracował w kancelarii książąt pomorskich Jerzego I i Barnima IX jako radca dworski. Od 1531 roku był kanclerzem pomorskim. Od 1532 roku był witztumem kapituły kamieńskiej. W 1534 roku ożenił się z Gertrudą von Zitzewitz.
Od początku lat 30. XVI wieku zaczął popierać nauki Marcina Lutra. Mając wysoką pozycję w administracji kościelnej i państwowej Pomorza, działał na rzecz ruchu protestanckiego. Będąc kanclerzem na dworze Barnima IX, był głównym organizatorem i sprawcą zwołania sejmu trzebiatowskiego, który wprowadził luteranizm na Pomorzu Zachodnim jako religię państwową. Wspólnie z Janem Bugenhagenem prowadził wizytacje w parafiach i klasztorach pomorskich oraz był współorganizatorem struktur Pomorskiego Kościoła Ewangelickiego. Prowadził negocjacje z biskupem kamieńskim Erazmem von Manteuffelem. Starał się bezskutecznie nakłonić go do przyjęcia "Ordynacji Kościelnej" Bugenhagena i przejścia na luteranizm. W 1544 roku został mianowany superintendentem kołobrzeskim.
12 kwietnia 1545 roku kamieńska kapituła katedralna wybrała Bartłomieja Swawe biskupem pomorskim. 5 maja 1545 roku odbyła się jego instalacja w Kamieniu Pomorskim. 12 października 1545 roku Bartłomiej Swawe działając według "Ordynacji Kościelnej" zrzekł się w Koszalinie praw do dominium i przekazał formalnie zwierzchnictwo nad biskupstwem książętom pomorskim. Oznaczało to całkowite zerwanie związków diecezji kamieńskiej ze Stolicą Apostolską. Jako dyplomata rozpoczął również zabiegi o przyjęcie Pomorza Zachodniego do unii szmalkaldzkiej.
Formalna schizma biskupa i przekazanie majątku diecezjalnego na rzecz Gryfitów spotkały się ze sprzeciwem cesarza Karola V. Władca Rzeszy jako suweren nad Pomorzem Zachodnim rozpoczął proces kontrreformacyjny. Wykorzystując swoje zwycięstwo nad książętami protestanckimi w I wojnie szmalkaldzkiej i interim augsburskie skutecznie doprowadził do zmian w Pomorskim Kościele Ewangelickim. 1 sierpnia 1549 roku Bartłomiej Swawe został zmuszony do złożenia urzędu biskupa kamieńskiego. Kapituła katedralna w Kamieniu Pomorskim działając pod presją cesarza wybrała jego następcą Marcina Wejhera, który w 1551 roku został uznany również przez papieża i otrzymał bullę prekonizacyjną.
Po 1549 roku Bartłomiej Swawe pozostawał jedynie urzędnikiem kancelarii książęcej. Zachował dożywotnio tytuł biskupa seniora, a także nadane mu uposażenie. Po 1560 roku nie pełnił już żadnych funkcji. Ostatnie lata spędził w Bytowie, gdzie też zmarł.

</doc>
<doc id="1414358" url="https://pl.wikipedia.org/wiki?curid=1414358" title="Granite Mountains (Wyoming)">
Granite Mountains (Wyoming)

Granite Mountains (ang. "Granite Mountains") to relatywnie krótkie pasmo, a w zasadzie plateau, w Górach Skalistych w środkowym Wyomingu w Stanach Zjednoczonych. Pasmo rozciąga się na przestrzeni około 160 km z zachodu na wschód ograniczając od południa basen rzeki Shoshone, a od północy dolinę rzeki Sweetwater Leży na obszarze wschodniej części hrabstwa Fremont i zachodniej części hrabstwa Natrona. Najwyższy punkt, Independence Rock, wznosi się na wysokość 1837 metrów n.p.m. Pasmo obejmuje obszar 4350 km².
Region jest bogaty w wiele minerałów, w tym rudy uranu.

</doc>
<doc id="1414360" url="https://pl.wikipedia.org/wiki?curid=1414360" title="Dieło Truda">
Dieło Truda

Dieło Truda (ros. Дело Труда, tłum. sprawa pracy) – czasopismo, a zarazem określenie grupy rosyjskich anarchistów przebywających na emigracji we Francji po zwycięstwie bolszewików w rosyjskiej wojnie domowej i upadku powstania machnowców na Ukrainie.
Historia.
W 1926 r. działająca w Paryżu grupa opublikowała tekst „Platforma organizacyjna wolnościowego komunizmu”, w którym w oparciu o swoje doświadczenia z rewolucji lutowej i październikowej oraz wojny domowej twierdziła m.in., że ruch anarchistyczny potrzebuje silniejszej niż dotychczas struktury politycznej oraz jedności organizacyjnej. Na bazie tych poglądów powstała w późniejszym czasie w ramach ruchu anarchistycznego pewna tendencja organizacyjna nazywana platformizmem.
Poglądy grupy zostały skrytykowane przez wielu anarchistów, m.in. Errico Malatestę, Aleksandra Berkmana czy Wolina jako autorytarne.
W późniejszym czasie pod naciskiem zarówno władz francuskich, jak i stalinowców czasopismo zostało przeniesione do Chicago w Stanach Zjednoczonych. Do 1939 r. ukazywało się jako osobny periodyk, a potem zostało połączone z anarchosyndykalistycznym pismem „Probużdienie” (Пробуждение, tłum. przebudzenie) i wydawany był do 1950 r. jako „Dieło Truda-Probużdienie”, pod redakcją Grigorija Maksimowa.
Do grupy należeli m.in.:

</doc>
<doc id="1414361" url="https://pl.wikipedia.org/wiki?curid=1414361" title="Katarynka">
Katarynka



</doc>
<doc id="1414362" url="https://pl.wikipedia.org/wiki?curid=1414362" title="Góry Granitowe">
Góry Granitowe



</doc>
<doc id="1414365" url="https://pl.wikipedia.org/wiki?curid=1414365" title="Cmentarz żydowski w Chorzowie">
Cmentarz żydowski w Chorzowie

Cmentarz żydowski w Chorzowie – kirkut założony w XIX wieku. Został zlikwidowany w 1973 roku (ekshumowane zwłoki przeniesiono na cmentarz w Bytomiu), a na jego miejscu zorganizowano Park pod Kasztanami. W 2006 roku w parku postawiono pomnik ku czci żydowskiej społeczności Chorzowa.

</doc>
<doc id="1414366" url="https://pl.wikipedia.org/wiki?curid=1414366" title="HMS Albion (1898)">
HMS Albion (1898)

HMS Albion – brytyjski pancernik (przeddrednot) z przełomu XIX i XX wieku, jeden z sześciu okrętów typu "Canopus".
Wszedł w skład w Royal Navy w 1901 roku. Przeznaczony do służby na Dalekim Wschodzie, został skierowany do Chin, gdzie pozostawał do roku 1905. Następnie służył na wodach brytyjskich, Oceanie Atlantyckim i Morzu Śródziemnym. Po wybuchu I wojny światowej uczestniczył w zabezpieczaniu brytyjskich linii żeglugowych i działaniach w Afryce Południowo-Zachodniej. W początkach 1915 roku dołączył do zespołu okrętów wyznaczonych do forsowania cieśnin tureckich. Kilkakrotnie uszkodzony w pojedynkach artyleryjskich z bateriami brzegowymi, operował przez pewien czas w rejonie Salonik, by w kwietniu 1916 roku powrócić do Wielkiej Brytanii. Zdeklasowany do roli okrętu dozorowego pełnił tę służbę do końca działań wojennych. Sprzedany na złom w roku 1919.
Budowa.
„Albion” był jednym z sześciu pancerników typu "Canopus", zaprojektowanych przez sir Williama White'a do służby na Dalekim Wschodzie, których wymiary pozwalały na swobodną żeglugę przez Kanał Sueski. Stępkę okrętu położono w stoczni Thames Iron Works w Blackwall 3 grudnia 1896 roku. Ceremonia wodowania, która odbyła się 21 czerwca 1898 roku, miała tragiczny przebieg. Wkrótce po tym, gdy księżna Yorku nadała nazwę jednostce, kadłub spływający do wody po pochylni wywołał w basenie stoczniowym falę, która zalała tymczasową konstrukcję z około 200 widzami i rozbiła ją. 34 osoby, głównie kobiety i dzieci, poniosły śmierć. Zdarzenie to zostało uwiecznione na jednym z pionierskich filmów, jego cyfrowa wersja dostępna jest w Internecie.
Prace wykończeniowe na okręcie uległy opóźnieniu, spowodowanemu kłopotami z dostawą maszyn parowych. Pod koniec 1900 roku rozpoczęto rejsy próbne, przerywane przez awarie maszyn i problemy z uzbrojeniem. Ostatecznie okręt został przyjęty do służby w Royal Navy 25 czerwca 1901 roku. Koszt jego budowy wyniósł 858 745 ówczesnych funtów szterlingów bez artylerii, dostarczonej przez arsenał marynarki, której koszt wynosił 54 800 funtów dla każdego z okrętów typu.
Opis konstrukcji.
Projektowany do służby kolonialnej „Albion”, oraz pozostałe okręty typu "Canopus", miał w porównaniu do poprzedników – pancerników typu "Majestic" – mniejszą o około 2000 ton wyporność i większą prędkość maksymalną. Jego kadłub był dłuższy, lecz węższy. W celu zaoszczędzenia na wadze okręt miał pancerz mniejszej grubości niż typ "Majestic", ale jego najważniejsze składniki wykonane zostały ze stali Kruppa zamiast mniej odpornej stali Harveya. Nadal jednak pancerz był dość słaby, porównywalny z pancernikami drugiej klasy. W czasie projektowania schematu opancerzenia przewidziano także instalację dodatkowego jednocalowego (25,4 mm) pokładu pancernego, znajdującego się powyżej górnego skraju pancerza burtowego. Ten specjalny pancerz miał chronić przed skutkiem uderzeń pocisków dział stromotorowych, w jakie według raportów wywiadu planowała wyposażyć swoje jednostki pływające Francja. Raporty te jednak okazały się błędne.
Jednostki typu "Canopus" były pierwszymi brytyjskimi pancernikami wyposażonymi w kotły wodnorurkowe w miejsce dotychczas stosowanych kotłów cylindrycznych. Nowe kotły generowały więcej mocy przy mniejszej objętości i masie. Ich zastosowanie wymusiło ustawienie kominów w osi symetrii kadłuba, jeden za drugim, w przeciwieństwie do kominów ustawionych obok siebie na wielu wcześniejszych okrętach wyposażonych w kotły starego typu. 20 kotłów francuskiego typu Belleville'a dostarczało parę do dwóch pionowych, trzycylindrowych maszyn parowych potrójnego rozprężania o łącznej mocy indykowanej 13 500 hp. Okręty były oszczędne, zużywały 10 ton węgla na godzinę przy pełnej prędkości, która według założeń projektu wynosiła 18,25 węzła i była o dwa węzły większa w stosunku do poprzedniego typu "Majestic". Na próbie prędkości maksymalnej na mili pomiarowej „Albion” osiągnął, w złych warunkach pogodowych, 17,8 węzła przy mocy indykowanej 13 885 hp i 108 obrotach śrub na minutę.
Głównym uzbrojeniem pancernika były cztery działa kalibru 305 mm o długości luf 35 kalibrów. Były one zamontowane w dwudziałowych wieżach, po jednej na dziobie i rufie, na okrągłych barbetach. Działa mogły być ładowane w każdej pozycji względem osi okrętu, ale tylko przy określonym kącie podniesienia. Okręt był także wyposażony w 12 dział kal. 152 mm o długości lufy 40 kalibrów zamontowanych w opancerzonych kazamatach na sponsonach, dzięki czemu mogły strzelać do przodu i tyłu, oraz 16 dział 12-funtowych (kal. 76 mm), sześć 3-funtowych (kal. 47 mm), a także cztery podwodne wyrzutnie torpedowe kal. 450 mm z zapasem 14 torped. Uzbrojenie uzupełniały dwa kutry parowe, dla których przewożono pięć specjalnych torped kal. 356 mm.
Służba operacyjna.
Pancernik został przyjęty do służby 25 czerwca 1901 roku w Chatham Dockyard i wysłany do Hongkongu, gdzie 9 września zastąpił w roli okrętu flagowego drugiego admirała China Station pełniący dotychczas tę funkcję pancernik „Barfleur”. W czasie swej służby na Dalekim Wschodzie dwukrotnie, w 1902 i 1905 roku, przeszedł przeglądy w stoczni w Hongkongu. W 1905 roku Wielka Brytania i Japonia ratyfikowały układ o współpracy, dzięki czemu Brytyjczycy mogli zmniejszyć swe zaangażowanie militarne w rejonie i wycofać do metropolii ciężkie okręty. „Albion” odpłynął do Wielkiej Brytanii przez Singapur, gdzie dołączyły do niego siostrzane „Ocean” i „Vengeance” oraz pancernik „Centurion”. 20 czerwca cztery okręty liniowe odpłynęły do Plymouth, gdzie dotarły 2 sierpnia 1905 roku.
W sierpniu „Albion” wszedł w skład Floty Kanału. 26 września 1905 roku, zderzył się w Lerwick z pancernikiem „Duncan”, odnosząc jednak znikome uszkodzenia. 3 kwietnia 1906 roku okręt został przeniesiony do rezerwy (ang. "commissioned reserve") w Chatham, gdzie przeszedł przegląd kotłów i maszyn. 25 lutego 1907 roku przepłynął do Portsmouth i następnego dnia został przywrócony do tymczasowej służby w tamtejszym dywizjonie pancerników Home Fleet. 26 marca tegoż roku został na stałe przydzielony do Floty Atlantyku. W latach 1908 i 1909 przechodził remonty w Gibraltarze i na Malcie, podczas których otrzymał między innymi system kierowania ogniem artyleryjskim. W dniach 17–24 lipca 1909 roku przebywał wraz z flotą w Londynie. 31 lipca 1909 roku uczestniczył w przeglądzie floty w Cowes, w którym wzięły udział jednostki Home Fleet i Atlantic Fleet. Przeglądu dokonał król Edward VII i królowa Aleksandra.
„Albion” zakończył służbę we Flocie Atlantyku 25 sierpnia 1909 roku. Następnie przeszedł do Nore, gdzie służył w 4. Dywizjonie Pancerników Home Fleet. W maju 1912 roku został częścią 3. Floty w Nore. W tym samym roku przeszedł w Chatham przegląd stoczniowy połączony z remontem. W 1913 roku stacjonował w Pembroke Dock.
Po wybuchu I wojny światowej wszedł w skład 8. Eskadry Pancerników Channel Fleet. 15 sierpnia 1914 roku, po reorganizacji floty, został drugim okrętem flagowym nowej 7. Eskadry Bojowej. 21 sierpnia 1914 roku został wraz z kilkoma innymi pancernikami wysłany przez Gibraltar w rejon São Vicente na Wyspach Zielonego Przylądka, dla zapewnienia wsparcia własnym krążownikom na wypadek przedarcia się na otwarty Atlantyk niemieckich ciężkich okrętów i zagrożenia brytyjskim liniom żeglugowym, czego obawiała się Admiralicja. Od września przestał pełnić rolę okrętu flagowego i operował w rejonie od Wysp Zielonego Przylądka po Wyspy Kanaryjskie. W październiku 1914 roku przeszedł do Afryki Południowej, gdzie podjął służbę okrętu strażniczego w Walvis Bay. W grudniu 1914 roku i styczniu roku 1915 brał udział w alianckich akcjach przeciw niemieckim posiadłościom w Afryce Południowo-Zachodniej.
W styczniu 1915 roku został przeniesiony na Morze Śródziemne, by wziąć udział w kampanii dardanelskiej. Brał udział w pierwszym bombardowaniu tureckich fortów broniących wejścia do Dardaneli 18 i 19 lutego 1915 roku. „Albion”, „Majestic” i „Triumph” zostały pierwszymi alianckimi pancernikami, które weszły do cieśniny Bosfor w czasie kampanii 26 lutego, ostrzeliwując wewnętrzne forty. Okręt wspierał następnie pierwsze lądowanie alianckie pod koniec lutego i na początku marca. 1 marca został kilkakrotnie trafiony, odnosząc nieznaczne uszkodzenia. 18 marca 1915 roku uczestniczył w głównym ataku na forty, a 25 kwietnia wspierał desant wojsk lądowych w pobliżu przylądka Helles. 28 kwietnia został trafiony przez baterie nabrzeżne w czasie ataku na Krithia, co spowodowało wycofanie go do bazy na Mudros w celu naprawy uszkodzeń. Po powrocie do linii, 2 maja 1915 roku ponownie został uszkodzony i odesłany na Mudros na kolejny remont.
Nocą z 22 na 23 maja 1915 roku „Albion” wszedł na mieliznę w pobliżu Gaba Tepe i dostał się pod ciężki ogień artylerii tureckiej. Otrzymał około 200 trafień pociskami odłamkowymi, które nie przebiły co prawda pancerza okrętu i nie spowodowały poważniejszych uszkodzeń, ale były przyczyną dwóch ofiar śmiertelnych i dziewięciu rannych wśród załogi. Okręt odciążono i po nieudanych próbach samodzielnego zejścia z mielizny, 24 maja odholował go ze strefy ostrzału siostrzany „Canopus”. Oba okręty osłaniał ogniem swych dział pancernik „Lord Nelson”. 26 maja „Albion” odpłynął na Maltę na remont, który trwał do czerwca 1915 roku. 4 października wpłynął do Salonik, gdzie stał się jednostką 3. Eskadry (ang. "3rd Detached Squadron"), która asystowała marynarce francuskiej w blokowaniu wybrzeża Grecji i Bułgarii oraz wzmacniała siły patrolowe Kanału Sueskiego. Na jego pokładzie do Salonik dotarł pierwszy, liczący 1500 żołnierzy kontyngent wojsk brytyjskich, uczestniczył również w eskorcie francuskich konwojów z wojskiem, płynących do Grecji. Służył w rejonie Salonik do kwietnia roku 1916, następnie powrócił do Wielkiej Brytanii, gdzie został okrętem dozorowym w Queenstown (Irlandia). W maju 1916 roku przeszedł do Devonport na przegląd. Po jego zakończeniu w sierpniu 1916 roku ponownie pełnił funkcję okrętu dozorowego w Humber i rejonie zachodniego wybrzeża Anglii.
Od października 1918 roku przestarzały pancernik został wycofany z linii i odstawiony w Devonport jako okręt koszarowy. W sierpniu 1919 roku został umieszczony na liście okrętów przeznaczonych do sprzedaży. 11 grudnia został sprzedany firmie rozbiórkowej T.W. Ward za kwotę 32 755 funtów szterlingów. 3 stycznia 1920 roku wypłynął z Devonport i trzy dni później o własnych siłach dotarł do Morecambe, gdzie został zezłomowany.

</doc>
<doc id="1414370" url="https://pl.wikipedia.org/wiki?curid=1414370" title="Cmentarz żydowski w Żychlinie">
Cmentarz żydowski w Żychlinie

Cmentarz żydowski w Żychlinie – został założony w I połowie XVIII wieku i zajmuje powierzchnię 1,25 ha, na której zachowało się około dziesięciu nagrobków. Najstarszy z nich pochodzi z 1830 roku. Macewy wykonano z granitu i piaskowca z inskrypcjami w języku hebrajskim. W 1989 roku teren nekropolii uporządkowano i ogrodzono, wystawiając równocześnie pomnik ku czci ofiar Holocaustu.

</doc>
<doc id="1414373" url="https://pl.wikipedia.org/wiki?curid=1414373" title="Vatican Media">
Vatican Media

Vatican Media – założony w 1983 ośrodek medialny, od 1996 roku jest organem Stolicy Apostolskiej. Zakres działania określony jest statutem z 1 czerwca 1998 roku.
Głównym celem ośrodka jest działalność misyjna przez powszechne głoszenie Ewangelii, dokumentowanie działalności Stolicy Apostolskiej i duszpasterskiej posługi papieża. Realizacja działalności statutowej odbywa się przez produkcję filmów dokumentalnych, relacji na żywo, udostępnianie materiałów archiwalnych (10.000 kaset wideo z około 4.000 godzin nagrań obrazów z pontyfikatu Jana Pawła II), pomoc techniczną w realizacji przekazów (obsługę, montaż itp.), a od Wielkanocy 1998 przekazywanie tygodnika "Octava Dies".
23 stycznia 2009 przy okazji 43. Światowego Dnia Środków Społecznego Przekazu papieskie orędzie zaprezentowano za pomocą nowej strony na YouTube.
Dyrektorem ośrodka jest Stefano D’Agostini.

</doc>
<doc id="1414374" url="https://pl.wikipedia.org/wiki?curid=1414374" title="Kiss Tha Game Goodbye">
Kiss Tha Game Goodbye



</doc>
<doc id="1414375" url="https://pl.wikipedia.org/wiki?curid=1414375" title="Henri Dupuy de Lôme">
Henri Dupuy de Lôme

Stanislas Charles Henri Dupuy de Lôme (ur. 15 października 1816, zm. 1 lutego 1885) – francuski konstruktor okrętów.
Był synem oficera marynarki, urodził się w Ploemeur blisko Lorient w Bretanii, w zachodniej Francji. Wykształcenie zdobywał w École Polytechnique.
Po ukończeniu kształcenia zawodowego dla zdobycia praktyki udał się do Anglii około 1842 r. Po powrocie napisał raport "Mémoire sur la Construction des Bâtiments en fer" (Paryż) w 1844.
Projektował i budował okręty napędzane śrubą. W 1852 zbudował okręt liniowy "Napoléon", który jako pierwszy wyposażony był w śrubę napędową i silnik parowy. Następnie zbudował pierwszy pancernik - pełnomorski okręt pancerny "La Gloire" napędzany silnikiem parowym.
Starał się udoskonalić także żeglugę balonową. Zbudował sterowiec długości 36 metrów o łącznej pojemności 3454 metrów sześciennych. Był on napędzany przez silnik o mocy 2 koni mechanicznych, zapewniając prędkość od 9 do 11 km/h. Pod koniec swego życia pracował nad projektem okrętu podwodnego z napędem elektrycznym.
Na jego cześć, szereg okrętów francuskiej marynarki wojennej otrzymało imię "Dupuy de Lôme", począwszy od nowatorskiego krążownika pancernego z 1895.

</doc>
<doc id="1414377" url="https://pl.wikipedia.org/wiki?curid=1414377" title="Sula leucogaster">
Sula leucogaster



</doc>
<doc id="1414378" url="https://pl.wikipedia.org/wiki?curid=1414378" title="Sula abbotti">
Sula abbotti



</doc>
<doc id="1414380" url="https://pl.wikipedia.org/wiki?curid=1414380" title="Ray Charles in Concert">
Ray Charles in Concert

Ray Charles in Concert – koncertowy album amerykańskiego muzyka Raya Charlesa. 29 piosenek na nim zawartych pochodzi z pięciu innych koncertowych płyt Charlesa: "Ray Charles at Newport", "In Person", "Live in Berlin, 1962", "Live in Concert" oraz "Live in Japan".
Dystrybucja.
"Ray Charles in Concert" ukazał się wyłącznie w indywidualnie numerowanej edycji limitowanej, złożonej z 5000 albumów. Dodatkowo, album dostępny był tylko w Stanach Zjednoczonych i Kanadzie.

</doc>
<doc id="1414381" url="https://pl.wikipedia.org/wiki?curid=1414381" title="Borys Oniszczenko">
Borys Oniszczenko

Borys Oniszczenko, wł. Borys Onyszczenko (ukr. Борис Онищенко, ur. 19 września 1937) – radziecki pięcioboista pochodzenia ukraińskiego, trzykrotny medalista igrzysk olimpijskich oraz pięciokrotny mistrzostw świata w pięcioboju nowoczesnym. 
Skandal w Montrealu.
Na igrzyskach w 1976 roku podczas szermierczych zawodów w pięcioboju reprezentant Wielkiej Brytanii Jim Fox zauważył, że Oniszczence zaliczane są trafienia, choć szpada nie trafiła w cel. Brytyjczyk zgłosił protest. Okazało się, że Oniszczenko miał w szpadzie zainstalowany przycisk, który włączał lampkę sygnalizującą trafienie. Po wykryciu oszustwa został zdyskwalifikowany, co oznaczało także wykluczenie ekipy ZSRR z rywalizacji drużynowej. Wydalony nazajutrz z wioski olimpijskiej, powrócił do kraju. Po igrzyskach władze radzieckie poinformowały, że został wezwany przez Leonida Breżniewa na osobistą rozmowę, a następnie zwolniony z armii, ukarany grzywną 5000 rubli i pozbawiony wszystkich wyróżnień sportowych. Pracował później jako taksówkarz w Kijowie.

</doc>
<doc id="1414382" url="https://pl.wikipedia.org/wiki?curid=1414382" title="Jiří Novotný">
Jiří Novotný

Jiří Novotný (ur. 7 kwietnia 1970 roku w Pradze) – czeski piłkarz występujący na pozycji obrońcy lub defensywnego pomocnika.
Kariera klubowa.
Jiří Novotný zawodową karierę rozpoczynał w sezonie 1986/1987 w Sparcie Praga. Rozegrał wówczas jednak tylko jedno ligowe spotkanie, podobnie jak podczas kolejnych rozgrywek. Na stałe do kadry pierwszego zespołu Novotný przebił się w sezonie 1988/1989, kiedy to wystąpił w szesnastu pojedynkach. Barwy "Železnej Sparty" czeski zawodnik reprezentował niemal przez siedemnaście sezonów, w trakcie których odnosił wiele sukcesów. Osiem razy sięgnął po tytuł mistrza kraju (jeden raz mistrzostwo Czechosłowacji, siedem razy mistrzostwo Czech) i sześć razy zdobył krajowy puchar. W barwach Sparty Novotný wystąpił łącznie w ponad 350 ligowych meczach i strzelił 31 bramek.
W 1999 roku przez krótki czas przebywał w Slovanie Liberec, jednak po zaliczeniu dziewięciu występów powrócił do Pragi. 10 lutego 2003 roku Novotný przeprowadził się do Rosji, gdzie podpisał kontrakt z Rubinem Kazań. Następnie grał kolejno w takich klubach jak SIAD Most, Chmel Blšany i MFK Rużomberk. W 2008 roku Czech przeniósł się do Dukli Praga.
Kariera reprezentacyjna.
W latach 1991–1994 Novotný rozegrał dwanaście spotkań dla reprezentacji Czechosłowacji. Po rozpadzie Czechosłowacji wychowanek Sparty Praga zaczął grać dla drużyny narodowej Czech. W 2000 roku Jozef Chovanec powołał go do 22–osobowej kadry na mistrzostwa Europy. Czesi zajęli trzecie miejsce w swojej grupie i odpadli z turnieju, a sam Novotný pełnił rolę rezerwowego i nie zagrał w żadnym ze spotkań. Łącznie dla reprezentacji Czech zanotował 21 występów i zdobył dwa gole.

</doc>
<doc id="1414383" url="https://pl.wikipedia.org/wiki?curid=1414383" title="Jiri Novotny">
Jiri Novotny



</doc>
<doc id="1414385" url="https://pl.wikipedia.org/wiki?curid=1414385" title="Gwint niesymetryczny">
Gwint niesymetryczny



</doc>
<doc id="1414388" url="https://pl.wikipedia.org/wiki?curid=1414388" title="Bazylika kolegiacka Świętych Apostołów Piotra i Pawła w Zawierciu">
Bazylika kolegiacka Świętych Apostołów Piotra i Pawła w Zawierciu

Bazylika Świętych Apostołów Piotra i Pawła w Zawierciu – zabytkowy, murowany kościół z czerwonej cegły, wybudowany w latach 1896–1903, 
Historia i architektura.
Został wybudowany w stylu neogotyckim, na planie krzyża łacińskiego. Ma dwuwieżową fasadę, dwie mniejsze wieżyczki po bokach prezbiterium oraz wieżyczkę na sygnaturkę na skrzyżowaniu naw. Jest to kościół trójnawowy w układzie bazylikowym z transeptem, z wnętrzem dzielonym przez cztery pary filarów, podtrzymujących sklepienie. Nad portalami wejściowymi w fasadzie oraz w ścianach szczytowych transeptu umieszczone są ceglane rozety wypełnione witrażami. W 1904 roku na placu przed kościołem została postawiona figura Matki Bożej Niepokalanie Poczętej.
Projektantem świątyni był Hugon Kuder.
27 grudnia 1992 r. abp Stanisław Nowak podniósł parafialny kościół pw. Świętych Apostołów Piotra i Pawła w Zawierciu do godności kolegiaty i ustanowił przy niej Kolegiacką Kapitułę Zawierciańsko–Żarecką.
22 czerwca 1997 roku na placu kościelnym, odsłonięto pomnik papieża Jana Pawła II. Pomnik wykonał Ryszard Kaczor, absolwent ASP w Krakowie.
Od 29 czerwca 2009 świątynia posiada godność bazyliki mniejszej. 18 października 2009 r. odprawiona została uroczysta msza, podczas której oficjalnie ogłoszony został dekret watykańskiej Kongregacji ds. Kultu Bożego i Dyscypliny Sakramentów o podniesieniu kościoła kolegiackiego do godności bazyliki mniejszej. Uroczystości przewodniczył nuncjusz apostolski w Polsce abp Józef Kowalczyk.

</doc>
<doc id="1414396" url="https://pl.wikipedia.org/wiki?curid=1414396" title="Keith’s Tankard 2008">
Keith’s Tankard 2008

Keith’s Tankard 2008 – mistrzostwa Nowej Szkocji mężczyzn w curlingu. Były jednocześnie kwalifikacjami do Tim Hortons Brier 2008, prowincję ostatecznie reprezentowała drużyna pod przewodnictwem Briana Rafuse.
Finały prowincji.
Wyniki.
Play off.
Finał.
10 lutego 2008, 15:00
Półfinały.
9 lutego 2008, 20:00
10 lutego 2008, 10:00
C1-C2.
9 lutego 2008, 20:00
Runda A.
6 lutego 2008, 13:00
6 lutego 2008, 13:00
6 lutego 2008, 13:00
6 lutego 2008, 13:00
6 lutego 2008, 20:30
6 lutego 2008, 20:30
6 lutego 2008, 20:30
6 lutego 2008, 20:30
7 lutego 2008, 8:00
7 lutego 2008, 8:00
7 lutego 2008, 12:00
7 lutego 2008, 12:00
7 lutego 2008, 16:00
7 lutego 2008, 20:00
8 lutego 2008, 15:00
Runda B.
7 lutego 2008, 8:00
7 lutego 2008, 8:00
7 lutego 2008, 12:00
7 lutego 2008, 12:00
7 lutego 2008, 16:00
7 lutego 2008, 16:00
7 lutego 2008, 20:00
7 lutego 2008, 20:00
8 lutego 2008, 10:00
8 lutego 2008, 10:00
8 lutego 2008, 15:00
8 lutego 2008, 20:00
8 lutego 2008, 20:00
9 lutego 2008, 10:00
Runda C.
7 lutego 2008, 16:00
7 lutego 2008, 20:00
8 lutego 2008, 10:00
8 lutego 2008, 15:00
8 lutego 2008, 15:00
8 lutego 2008, 20:00
8 lutego 2008, 20:00
9 lutego 2008, 10:00
9 lutego 2008, 10:00
9 lutego 2008, 10:00
9 lutego 2008, 15:00
9 lutego 2008, 15:00
Challenge.
Wyniki.
Runda A.
26 stycznia 2008, 14:00
26 stycznia 2008, 14:00
26 stycznia 2008, 19:00
27 stycznia 2008, 9:00
Runda B.
26 stycznia 2008, 19:00
27 stycznia 2008, 9:00
27 stycznia 2008, 14:00
Strefa południowa.
W rywalizacji strefy południowej brało udział 21 drużyn, dzięki grze potrójnym systemem pucharowym wyłoniono 7 zespołów, które zakwalifikowały się do finałów.
Wyniki.
Runda A.
Mecze A.
17 stycznia 2008, 13:30
17 stycznia 2008, 13:30
17 stycznia 2008, 17:00
17 stycznia 2008, 20:30
17 stycznia 2008, 20:30
17 stycznia 2008, 13:30
18 stycznia 2008, 8:30
18 stycznia 2008, 16:00
18 stycznia 2008, 16:00
19 stycznia 2008, 8:30
Mecze B.
17 stycznia 2008, 13:30
17 stycznia 2008, 13:30
17 stycznia 2008, 20:30
17 stycznia 2008, 17:00
17 stycznia 2008, 17:00
17 stycznia 2008, 20:30
18 stycznia 2008, 16:00
18 stycznia 2008, 16:00
19 stycznia 2008, 8:30
Runda B.
Mecze C.
18 stycznia 2008, 8:30
18 stycznia 2008, 12:00
18 stycznia 2008, 12:00
19 stycznia 2008, 8:30
19 stycznia 2008, 12:00
19 stycznia 2008, 12:00
19 stycznia 2008, 16:00
19 stycznia 2008, 19:30
20 stycznia 2008, 8:00
Mecze D.
18 stycznia 2008, 8:30
18 stycznia 2008, 12:00
18 stycznia 2008, 12:00
18 stycznia 2008, 19:30
18 stycznia 2008, 19:30
19 stycznia 2008, 16:00
19 stycznia 2008, 16:00
20 stycznia 2008, 8:00
Runda C.
Mecze E.
18 stycznia 2008, 19:30
18 stycznia 2008, 19:30
19 stycznia 2008, 12:00
19 stycznia 2008, 12:00
20 stycznia 2008, 8:00
20 stycznia 2008, 16:00
Mecze F.
19 stycznia 2008, 8:30
19 stycznia 2008, 19:30
19 stycznia 2008, 19:30
20 stycznia 2008, 8:00
20 stycznia 2008, 16:00
Mecze G.
20 stycznia 2008, 11:15
20 stycznia 2008, 11:15
20 stycznia 2008, 16:00
Strefa północna.
Wyniki.
Runda A.
Mecze A.
17 stycznia 2008, 17:00
17 stycznia 2008, 17:00
17 stycznia 2008, 20:30
17 stycznia 2008, 20:30
18 stycznia 2008, 8:30
18 stycznia 2008, 8:30
18 stycznia 2008, 12:00
18 stycznia 2008, 16:00
18 stycznia 2008, 19:30
19 stycznia 2008, 12:00
Mecze B.
17 stycznia 2008, 17:00
17 stycznia 2008, 17:00
17 stycznia 2008, 20:30
17 stycznia 2008, 20:30
18 stycznia 2008, 8:30
18 stycznia 2008, 8:30
18 stycznia 2008, 12:00
18 stycznia 2008, 19:30
18 stycznia 2008, 19:30
19 stycznia 2008, 12:00
Runda B.
Mecze C.
18 stycznia 2008, 12:00
18 stycznia 2008, 16:00
18 stycznia 2008, 16:00
18 stycznia 2008, 19:30
19 stycznia 2008, 8:30
19 stycznia 2008, 12:00
19 stycznia 2008, 17:00
19 stycznia 2008, 17:00
20 stycznia 2008, 11:15
Mecze D.
18 stycznia 12:00
18 stycznia 2008, 16:00
18 stycznia 2008, 16:00
18 stycznia 2008, 19:30
19 stycznia 2008, 8:30
19 stycznia 12:00
19 stycznia 2008, 17:00
19 stycznia 2008, 17:00
20 stycznia 2008, 11:15
Runda C.
Mecze E.
19 stycznia 2008, 8:30
19 stycznia 2008, 8:30
19 stycznia 2008, 20:30
19 stycznia 2008, 20:30
20 stycznia 2008, 11:15
20 stycznia 2008, 16:00
Mecze F.
19 stycznia 2008, 8:30
19 stycznia 2008, 12:00
19 stycznia 2008, 20:30
19 stycznia 2008, 20:30
20 stycznia 2008, 11:15
20 stycznia 2008, 16:00
Mecze G.
20 stycznia 2008, 8:00
20 stycznia 2008, 8:00
20 stycznia 2008, 16:00

</doc>
<doc id="1414397" url="https://pl.wikipedia.org/wiki?curid=1414397" title="Brühl">
Brühl



</doc>
<doc id="1414398" url="https://pl.wikipedia.org/wiki?curid=1414398" title="Wyspy Cooka na Letnich Igrzyskach Olimpijskich 2000">
Wyspy Cooka na Letnich Igrzyskach Olimpijskich 2000

Reprezentacja Wysp Cooka na Letnich Igrzyskach Olimpijskich 2000 w Sydney liczyła dwoje zawodników – jednego mężczyznę i jedną kobietę. Wystartowali oni w dwóch dyscyplinach: lekkoatletyce oraz w żeglarstwie.

</doc>
<doc id="1414399" url="https://pl.wikipedia.org/wiki?curid=1414399" title="Bazylika kolegiacka Trójcy Przenajświętszej w Myszyńcu">
Bazylika kolegiacka Trójcy Przenajświętszej w Myszyńcu

Bazylika kolegiacka Trójcy Przenajświętszej – rzymskokatolicki kościół parafialny w diecezji łomżyńskiej należący do dekanatu Myszyniec, którego jest siedzibą.
Architektura.
Jest to neogotycki pięcionawowy halowy kościół wybudowany w latach 1909–1922 według projektu Franciszka Przecławskiego. Zachowały się stare feretrony i dwa boczne ołtarze z XVIII wieku. Obok stoi pojezuicka murowana dzwonnica z XVIII wieku, najstarszy murowany budynek na w Puszczy Zielonej. Przy wejściu do kościoła znajdują się dwie kuny żelazne (obroże), w które zamykano przestępców.
Historia.
W roku 1999 kościół został wyniesiony do godności kolegiaty. 30 marca 1981 r. kościół został wpisany do rejestru zabytków. W roku 2013 papież Franciszek podniósł świątynię do godności bazyliki mniejszej.
Dekretem biskupa łomżyńskiego Janusza Stepnowskiego z 9 lutego 2021 r. bazylika została ustanowiona jednym z 20 kościołów stacyjnych Papieskiego Roku św. Józefa w diecezji łomżyńskiej.

</doc>
<doc id="1414411" url="https://pl.wikipedia.org/wiki?curid=1414411" title="Najnowsze wydanie">
Najnowsze wydanie

Najnowsze wydanie (org. "The Latest Buzz") – kanadyjski serial fabularny.
Premierowy odcinek serialu został wyemitowany 1 września 2008 o godzinie 17:40 w Cartoon Network. Serial jest drugim serialem fabularnym na kanale Cartoon Network.
Opis fabuły.
„Takim być” to gazeta, którą redaguje pięciu uczniów Rebecca, Michael, Noah, Amanda i Wilder, w czasie zajęć pozalekcyjnych. Ich marzeniem jest zostać prawdziwymi dziennikarzami, dlatego w redakcji poznają tajniki szalonego świata mediów i uczą się jak zdobywać newsy. Młodzi dziennikarze muszą sobie poradzić także z całą masą problemów, które stają na ich drodze.
Wersja polska.
Lektorzy:

</doc>
<doc id="1414412" url="https://pl.wikipedia.org/wiki?curid=1414412" title="Zmierzch">
Zmierzch



</doc>
<doc id="1414423" url="https://pl.wikipedia.org/wiki?curid=1414423" title="Lost In Space Part I">
Lost In Space Part I



</doc>
<doc id="1414425" url="https://pl.wikipedia.org/wiki?curid=1414425" title="Mathieu Perget">
Mathieu Perget

Mathieu Perget (ur. 18 września 1984 w Montauban) – francuski kolarz szosowy. Jeździ w barwach amatorskiej drużyny US Montauban Cyclisme 82.
Startował we wszystkich trzech wielkich tourach (Giro d'Italia, Tour de France, Vuelta a España), jednak jak na razie bez większych osiągnięć. Jeszcze jako amator wygrał wyścig ze startu wspólnego na Igrzyskach Śródziemnomorskich 2005. Jego największym sukcesem jest zwycięstwo w 2009 roku w Tour du Limousin. 

</doc>
<doc id="1414429" url="https://pl.wikipedia.org/wiki?curid=1414429" title="Covenant (zespół muzyczny)">
Covenant (zespół muzyczny)

Covenant – szwedzka grupa muzyczna grająca futurepop, synth pop i EBM. Ich muzyka inspirowana jest takimi zespołami jak Kraftwerk, The Human League, oraz pionierami EBM - Front 242 i Nitzer Ebb.
Swą działalność rozpoczęli w 1986 roku, jednak ich pierwsza płyta Dreams For A Cryotank ukazała się dopiero pod koniec 1994 roku nakładem wytwórni Memento Materia. Ich drugi album studyjny, wydany już nakładem wytwórni Off Beat, znanej z wyszukiwania nowych talentów, Sequencer został znakomicie przyjęty przez fanów i krytyków, umiejscawiając Covenant w kręgu najważniejszych zespołów sceny elektro/EBM. Kolejne albumy, Europa oraz United States of Mind ugruntowały ich pozycję.
25 lipca 2009 zespół zagrał koncert w Polsce w ramach festiwalu Castle Party.

</doc>
<doc id="1414437" url="https://pl.wikipedia.org/wiki?curid=1414437" title="Ganoderma lucidum">
Ganoderma lucidum



</doc>
<doc id="1414439" url="https://pl.wikipedia.org/wiki?curid=1414439" title="Marianna Dolińska">
Marianna Dolińska

Marianna Dolińska (ur. 1891, zm. 24 marca 1928 w Tworkach) – Cyganka zamieszkująca wśród lokalnej romskiej społeczności pod wsią Antoniówka. W nocy z 11 na 12 grudnia 1923, będąc w stanie obłąkańczym, zamordowała czworo swoich dzieci, wieszając je na drzewie. Urodziła się jako nieślubna córka Aleksandry Dolińskiej.
Morderstwo dzieci.
Na początku zimy 1923 w wioskach pod Radomiem panowała nędza i głód. Szczególnie intensywniej Policja Państwowa zaczęła wtedy rozpraszać cygańskie grupy, które często dopuszczały się kradzieży żywności i zwierząt w miejscowych gospodarstwach wiejskich. Tydzień przed dokonaniem morderstwa 40-letni mąż Dolińskiej został aresztowany pod zarzutem wielokrotnej kradzieży. Kobieta została sama z czworgiem dzieci, bez środków do życia. Nie mogąc liczyć na pomoc lokalnej społeczności romskiej i polskiej, błąkała się z dziećmi po zamarzających bagnach między wsiami Antoniówka, Dąbrowa Kozłowska i Siczki, popadając stopniowo w stan obłąkańczy. Uznała w końcu, że jedynym sposobem na uchronienie dzieci przed głodem jest ich zabójstwo. 11 grudnia 1923 około godziny 20 powiesiła na drzewie czworo swoich dzieci: Zofię (6 miesięcy), Antoniego (3 lata), Bronisławę (5 lat) i Stefana (7 lat). Następnego dnia o godzinie 13 Dolińska zgłosiła się do komisariatu policji w Radomiu i przyznała się do morderstwa. Policja udała się na miejsce zbrodni i stwierdziła, że czyn rzeczywiście miał miejsce. Dolińską aresztowano, a policyjny fotograf z Radomia wykonał kilka zdjęć powieszonych dzieci.
Pobyt w więzieniu i szpitalu psychiatrycznym.
Śledztwo w sprawie morderstwa trwało pół roku. Marianna Dolińska była w tym czasie wielokrotnie przenoszona do kolejnych aresztów w Radomiu i Warszawie. Zaobserwowano u niej częste i gwałtowne zmiany psychiczne: miewała napady szału, autoagresji lub popadała w kilkudniowy stupor. Została zbadana przez najlepszych ówczesnych psychiatrów, którzy orzekli, że była tylko „neutralnym sprawcą zbrodni, osobą pozbawioną w momencie dokonania czynu świadomości konsekwencji”. Została skierowana na obserwację i leczenie do szpitala psychiatrycznego w Tworkach, gdzie zaopiekował się nią dyrektor ośrodka Witold Łuniewski. Wkrótce rozpoznał u chorej „psychozę szałowo-posępniczą”, dziś zwaną chorobą afektywną dwubiegunową, a później w „Roczniku Psychiatrycznym” nazwał jej przypadek „psychopatologiczną próbą dokonania rozszerzonego samobójstwa, którego chora nie doprowadziła do końca”. Dolińska cierpiała również na inne choroby somatyczne, które były w tamtych czasach nieuleczalne. Umarła w 1928 i została pochowana na szpitalnym cmentarzu.
Zdjęcia powieszonych dzieci.
W roku śmierci pacjentki Witold Łuniewski opublikował w „Roczniku Psychiatrycznym” artykuł pt. "Psychoza szałowo-posępnicza w kazuistyce sądowo-psychiatrycznej". W pracy znalazły się m.in. opisy zbrodni dokonanych przez osoby cierpiące na tę chorobę. Przypadek Dolińskiej zajął ćwierć strony i został zilustrowany dwiema fotografiami – zdjęciem Marianny w szpitalnym ogrodzie oraz zdjęciem zabitych przez nią dzieci. Była to pierwsza publikacja zdjęcia powieszonych dzieci.
Druga publikacja miała miejsce w "Podręczniku medycyny sądowej dla studentów i lekarzy", wydanym w 1948 r. przez Wiktora Grzywo-Dąbrowskiego, profesora Uniwersytetu Warszawskiego i członka komitetu redakcyjnego „Rocznika Psychiatrycznego”. Zdjęcie zamieszczone w podręczniku różniło się od zdjęcia, które zostało opublikowane w artykule Łuniewskiego – zostało wykonane z innej perspektywy.
Z niewyjaśnionych do dziś przyczyn trzecia wersja zdjęcia została z czasem uznana za ilustrację zbrodni wykonanej na polskich dzieciach przez UPA w 1943 roku. Wersja ta przedstawia powieszone dzieci z jeszcze innej perspektywy, a dodatkowo zdjęcie jest lustrzanym odbiciem dwóch pozostałych wersji. Na zdjęciu znajdują się jasne, poszarpane rysy, które zostały uznane przez niektórych komentatorów za drut kolczasty – w rzeczywistości są to rysy na negatywie lub ślady zginania odbitki.
Najwcześniejsza odnaleziona publikacja zawierająca taką interpretację zdjęcia pochodzi z nru 3 wrocławskiego czasopisma „Na Rubieży” z 1993, w którym zdjęcie zostało podpisane: "Dzieci polskie zamęczone i pomordowane przez oddział Ukraińskiej Powstańczej Armii w okolicy wsi Kozowa, w woj. tarnopolskim, jesienią 1943 roku (ze zbiorów dr Stanisława Krzaklewskiego)". Dwa lata później pojawiło się w pracy Jerzego Węgierskiego z podpisem "zamordowane przez oddziały SS-Galicja dzieci polskie w rejonie Kozowej (pow. brzeżański) (ze zbioru W. Załogowicza)".
Aleksander Korman w pracy "Stosunek UPA do Polaków na ziemiach południowo-wschodnich II Rzeczypospolitej" (Wrocław 2002) szerzej opisał rzekome pochodzenie zdjęcia. Według niego zdjęcie pochodzi ze wsi Kozowa lub Łozowa, pow. Tarnopol i jest datowane na grudzień 1943 lub 1944. Stamtąd grupa ocalałych z rzezi Polaków miała dostarczyć je na konspiracyjną placówkę 14 Pułku Armii Krajowej na przedmieściach Lwowa. Stamtąd miało trafić do Władysława Załogowicza (Korman powołał się na jego relację), który wiele lat później przekazał je Stanisławowi Krzaklewskiemu, a ten Aleksandrowi Kormanowi. Aleksander Korman pisał w swej pracy, że ukraińscy nacjonaliści mieli robić wiele takich „wianuszków” z przybitych do drzew polskich dzieci, a aleje pokryte nimi mieli nazywać „drogą do samostijnej Ukrainy”. W pracy Kormana zostało zamieszczone nazwisko dowódcy oddziału UPA, odpowiedzialnego za rzekome zabicie dzieci. Rok później Korman wydał album "Ludobójstwo UPA na ludności polskiej – dokumentacja fotograficzna", w którym zdjęcie dzieci Dolińskiej pojawiło się dwukrotnie z nieprawdziwym opisem.
W książce "Ludobójstwo dokonane przez nacjonalistów ukraińskich" autorstwa Henryka Komańskiego i Szczepana Siekierki (Wrocław 2004) znajduje się informacja, że zdjęcie pochodzi ze zbioru Stanisława Krzaklewskiego i zostało wykonane przez niemieckiego fotografa wojskowego we wsi Kozówka, pow. Brzeżany, w listopadzie 1943.
Prócz książek i albumów zdjęcie zostało wykorzystane również w innych formach. W lipcu 2003, w 60. rocznicę rzezi wołyńskiej, w Przemyślu na cmentarzu wojennym odsłonięto pomnik oddający hołd polskim ofiarom UPA, zawierający kamienną rzeźbę przedstawiającą związane drutem dzieci, wiszące w tej samej pozycji co dzieci Marianny Dolińskiej. Drut znajduje się w tych samych miejscach, co rysy na trzeciej wersji zdjęcia. Na początku października 2008 rzeźbę usunięto z pomnika.
W 2007 kontrowersje wywołał projekt pomnika ofiar ludobójstwa OUN-UPA, autorstwa prof. Mariana Koniecznego. Pierwotny, zaakceptowany projekt przedstawiał pięciometrowe skrzydlate drzewo, do którego przybite były małe dzieci. W wyniku protestów projekt pomnika został odrzucony.

</doc>
<doc id="1414442" url="https://pl.wikipedia.org/wiki?curid=1414442" title="Kolegiata św. Jana Chrzciciela w Myśliborzu">
Kolegiata św. Jana Chrzciciela w Myśliborzu

Kolegiata św. Jana Chrzciciela w Myśliborzu – kościół farny z początku XV wieku, z fragmentami granitowymi z drugiej połowy XIII wieku. W wieży portal renesansowy 1585. Ołtarz główny z 1697, ambona z około połowy XVII wieku, resztki chrzcielnicy z XIII wieku.
Historia.
W latach sześćdziesiątych XIII w. wybudowano pierwszy granitowy kościół. Został on wkrótce zniszczony (najprawdopodobniej stało to się w 1271 podczas najazdu księcia Bolesława Pobożnego). W 1298 na mocy decyzji margrabiego Albrechta III powołana została kapituła kolegiacka sprawująca nadzór nad kościołami w Nowej Marchii.
W XIV i XV w. kościół wzbogacił się o wiele nowych ołtarzy. W 1433 kolegiata została spalona przez husytów. W 1538, w związku z wprowadzeniem na Pomorzu luteranizmu, świątynia stała się zborem protestanckim. W 1539 wielki pożar miasta uszkodził kolegiatę. Zniszczenia były na tyle poważne, że przez ok. 50 lat funkcję kościoła parafialnego pełnił kościół klasztorny dominikanów. Kolegiata została odbudowana w latach 1582-93. W 1630 świątynia ucierpiała z powodu splądrowania przez wojska cesarskie, a w 1655 - z powodu pożaru.
Odbudowę przeprowadzono w latach siedemdziesiątych XVII w. Z tego okresu pochodzi zachowana do dnia dzisiejszego ambona oraz sklepienia. W 1697 został ufundowany obecny ołtarz. W 1843-48 powstały organy wykonane przez C.A. Buchholza z Berlina, zachowane do dziś. Na początku XX w. wykonano gruntowny remont kościoła.
Po drugiej wojnie światowej, 7 października 1945, kościół został pobłogosławiony przez księdza proboszcza Jana Wojtysiaka, stając się ponownie świątynią katolicką. Do 3 lipca 1976, kiedy to powołano parafię pw. św. Jana Chrzciciela, kościół był świątynią proparafialną parafii pw. Świętego Krzyża.
Od 1992 siedziba Myśliborskiej Kapituły Kolegiackiej.
W ostatnich latach wykonano renowację ołtarza (2001), naprawę zegarów wieżowych (2003) oraz iluminację kolegiaty (2004).

</doc>
<doc id="1414444" url="https://pl.wikipedia.org/wiki?curid=1414444" title="Juan Martín del Potro">
Juan Martín del Potro

Juan Martín del Potro (ur. 23 września 1988 w Tandil) – argentyński tenisista.
Del Potro pierwszy mecz w profesjonalnym turnieju zagrał w sierpniu 2003, podczas zawodów ITF w Buenos Aires, ponosząc porażkę z Diegiem Cristínem. Status tenisisty zawodowego otrzymał w roku 2005, a w sezonie 2006 zagrał po raz pierwszy w imprezie rangi ATP Tour, w lutym w Viña del Mar.
Argentyńczyk jest mistrzem US Open 2009 w singlu. W każdym z pozostałych turniejów Wielkiego Szlema dochodził co najmniej do ćwierćfinału. Łącznie w konkurencji gry pojedynczej zwyciężył w 22 turniejach i przegrał w 12 finałach.
W grze podwójnej triumfował w 1 turnieju rangi ATP Tour.
Wspólnie z reprezentacją Argentyny zdobył Puchar Davisa 2016, po finale zakończonym wynikiem 3:2 z Chorwacją. Finalistą tych zawodów był podczas edycji z 2008 i 2011 roku.
Tenisista z Argentyny zdobył dwa medale igrzysk olimpijskich, brązowy w Londynie (2012) i srebrny w Rio de Janeiro (2016).
W rankingu gry pojedynczej najwyżej był na 3. miejscu (13 sierpnia 2018), a w klasyfikacji gry podwójnej na 105. pozycji (29 maja 2009).
Początki.
Juan Martín del Potro urodził się w argentyńskim Tandil w prowincji Buenos Aires. Ojciec Daniel del Potro trenował rugby i jest weterynarzem, natomiast matka Juana Martina, Patricia jest nauczycielką. Ma młodszą siostrę Julietę. Del Potro zna hiszpański, angielski oraz częściowo włoski. Prócz tenisa Del Potro interesuje się piłką nożną i kibicuje argentyńskiemu Boca Juniors i włoskiemu Juventusowi. W dzieciństwie poświęcał wiele czasu obu tym sportom, a włoski piłkarz o argentyńskim pochodzeniu Mauro Camoranesi pozostaje jego bliskim przyjacielem.
Przygodę z tenisem rozpoczął w wieku siedmiu lat pod okiem Marcelo Gómeza (który opiekował się również innymi tenisistami pochodzącymi z Tandil takimi jak: Juan Mónaco, Mariano Zabaleta czy Máximo González). Talent Del Potro został odkryty przez byłego włoskiego tenisistę Ugo Columbiniego, który towarzyszył mu od wczesnych etapów kariery i był jego agentem do 2013 roku.
Kariera.
Sezony 2003–2005.
W wieku 14 lat Del Potro otrzymał dzikie karty do trzech turniejów z serii ITF rozgrywanych w Buenos Aires. W każdym z nich odpadł w pierwszej rundzie. W tym samym roku zaczął startować w turniejach juniorskich.
W 2004 roku Del Potro wygrał swój pierwszy profesjonalny mecz w karierze w turnieju ITF w Buenos Aires w maju, gdzie pokonał rodaka Matiasa Niemiza. W tym samym roku dotarł ćwierćfinału turnieju ITF w brazylijskim Campinas. Prócz tego Del Potro osiągnął finały juniorskich imprez "Argentina Cup" i "Campionati Internazionali D’Italia Junior".
Del Potro rozpoczął występy w 2005 roku od turnieju ITF juniorów "Copa del Café" (Puchar Kawy) w Kostaryce, w którym awansował do finału. Przegrał w nim z Robinem Haase. W cyklu juniorów startował do czerwca, ostatnie zawody rozgrywając podczas French Open, gdzie osiągnął ćwierćfinał. W styczniu został sklasyfikowany jako nr 3. rankingu ITF juniorów.
W roku 2005 otrzymał status profesjonalnego tenisisty łącząc w pierwszej części sezonu zawodowe starty z rozgrywkami juniorskimi. W kwietniu wygrał pierwszy turniej w gronie zawodowców, imprezę ITF w Santiago po pokonaniu Jorge Aguilara. Drugi tytuł w zawodach tej serii wywalczył ponownie w Santiago, tym razem eliminując w finale Thiaga Alvesa. Na początku maja Del Potro zwyciężył w Buenos Aires.
Od czerwca Argentyńczyk zaczął regularnie występować w turniejach rangi ATP Challenger Tour, począwszy w Reggio nell’Emilia. Na początku listopada triumfował w Montevideo po finale z Borisem Pašanskim. Sezon 2005 zakończył na 157. miejscu w klasyfikacji ATP.
Sezon 2006 – miejsce w TOP 100 na koniec roku.
Startując w imprezach ATP Challenger Tour odniósł dwa turniejowe zwycięstwa, na początku kwietnia w Aguascalientes i na początku sierpnia w Segowii. W ćwierćfinale w Segowii był lepszy od Fernanda Verdasco (nr 27. ATP).
W lutym wystartował po raz pierwszy w turnieju z cyklu ATP World Tour. W 1 rundzie w Viña del Mar pokonał Alberta Portasa następnie przegrywając z Fernando Gonzálezem.
Premierowy występ Argentyńczyka w drabince głównej zawodów Wielkiego Szlema miał miejsce na French Open, gdzie dostał się po przejściu kwalifikacji. W 1 rundzie uległ Juanowi Carlosowi Ferrero. W kolejnych tygodniach dotarł do ćwierćfinału turnieju ATP World Tour w Umagu ponosząc porażkę ze Stanislasem Wawrinką.
Pod koniec sierpnia zakwalifikował się do turnieju głównego US Open, w 1 rundzie odpadając z Alejandrem Fallą. Na początku października osiągnął 3 rundę rozgrywek w Tokio. Po zakończeniu zawodów, dnia 9 października po raz pierwszy znalazł się w czołowej setce rankingu ATP, na 99. miejscu.
Pierwszy start Del Potra w turniejach kategorii ATP Masters Series miał miejsce pod koniec października w Madrycie. Przechodząc eliminacje nie sprostał w 1 rundzie Joachimowi Johanssonowi. Następnie awansował do ćwierćfinału w Bazylei, gdzie wyeliminowany został przez Fernando Gonzáleza.
Sezon 2006 zakończył na 92. pozycji w zestawieniu ATP. Rozegrał 22 mecze w zawodach ATP World Tour, w których odniósł 10 zwycięstw.
Sezon 2007.
Del Potro rozpoczął sezon od awansu do pierwszego w karierze półfinału turnieju ATP World Tour odbywającego się w Adelaide, w którym przegrał z Chrisem Guccione. Potem zadebiutował w Australian Open, odpadając w 2 rundzie poprzez krecz w piątym secie z Fernandem Gonzálezem.
11 lutego wystąpił w czwartym pojedynku meczu 1 rundy Pucharu Davisa przeciwko Austrii. Dzięki jego zwycięstwo Argentyńczycy zapewnili sobie awans do ćwierćfinału, a pokonał 7:6(4), 3:6, 6:4, 4:6, 6:2 Jürgena Melzera.
Na początku marca Argentyńczyk osiągnął 2 rundę w Indian Wells i 4 rundę Miami.
W kwietniu Argentyna, w składzie z Del Potem, odpadła w ćwierćfinale Pucharu Davisa ze Szwecją. Najpierw Del Poto przegrał w trzech setach z Robinem Söderlingiem, a potem pokonał Roberta Lindstedta.
Pod koniec maja wystąpił we French Open, w 1 rundzie ulegając Rafaelowi Nadalowi.
W swoim pierwszym występie na nawierzchni trawiastej Del Potro awansował do 2 rundy turnieju w Londynie ponosząc porażkę z Rafaelem Nadalem. Tydzień później wziął udział w rywalizacji w Nottingham dochodząc do ćwierćfinału, w którym przegrał z Ivo Karloviciem. W debiucie na kortach Wimbledonu pokonał w pierwszym meczu Davide Sanguinettiego, a w kolejnym odpadł z Rogerem Federerem.
Podczas US Open Series najdalej dotarł w singlu w rozgrywkach ATP Masters Series w Cincinnati, do 3 rundy po wcześniejszym wygraniu kwalifikacji. W lipcu triumfował w turnieju gry podwójnej w Indianapolis razem z Travisem Parrottem. W finale pokonali 3:6, 6:2, 10–6 Tejmuraza Gabaszwiliego i Ivo Karlovicia.
Na US Open 2007 wyeliminował Nicolasa Mahuta i Jürgena Melzera, w 3 rundzie ulegając Novakowi Đokoviciowi. Po zakończeniu turnieju został sklasyfikowany na 50. miejscu w rankingu ATP.
Pod koniec października osiągnął 3 rundę imprezy ATP Masters Series Madrycie. W 2 rundzie odniósł pierwsze zwycięstwo nad tenisistą z czołowej dziesiątki rankingu ATP, Tommym Robredo (nr 9. ATP), natomiast w kolejnym meczu został pokonany przez Davida Nalbandiana.
Rok 2007 zakończył na 44. miejscu na świecie.
Sezon 2008 – pierwsze tytuły rangi ATP World Tour i miejsce w TOP 10 na koniec roku.
W sezonie 2008 Del Potro wygrał 4 turnieje rangi ATP World Tour i osiągnął między lipcem a wrześniem serię 23 wygranych meczów z rzędu. Rok 2008 zakończył również jako najwyżej sklasyfikowany tenisista z Ameryki Południowej, na 9. miejscu.
Del Potro rozpoczął starty od przegranej w 1 rundzie turnieju w Adelaide. Następnie odpadł w 2 rundzie Australian Open przez krecz z Davidem Ferrerem. Do startów wrócił w marcu na zawody w Miami, gdzie poniósł porażkę w 2 rundzie.
Podczas turniejów rozgrywanych na nawierzchni ceglanej został ćwierćfinalistą pod koniec kwietnia w Monachium. Na French Open odpadł w 2 rundzie z Simone Bolellim.
Na kortach trawiastych awansował do półfinału w ’s-Hertogenbosch, gdzie pokonany został przez Davida Ferrera, oraz doszedł do 2 rundy Wimbledonu.
Dnia 13 lipca wygrał swój pierwszy turniej rangi ATP World Tour, w Stuttgarcie po finale zakończonym wynikiem 6:4, 7:5 z Richardem Gasquetem. Tydzień później zatriumfował w Kitzbühel nie tracąc seta, a w finale był lepszy od Jürgena Melzera. Trzeci kolejny tytuł wywalczył w Los Angeles, w finale pokonując najwyżej rozstawionego w imprezie Andy’ego Roddicka. Czwarte mistrzostwo z rzędu zdobył Waszyngtonie zwyciężając w finale z Viktorem Troickim i stając się pierwszym tenisistą w historii, który cztery pierwsze tytuły wygrał w czterech kolejnych startach.
Na US Open Del Potro osiągnął pierwszy w karierze ćwierćfinał wielkoszlemowy oraz przedłużył swoją serię do 23 meczów bez porażki, którą zakończył Andy Murray.
We wrześniu wziął udział w półfinale Pucharu Davisa przeciwko Rosji. Wygrał oba swoje mecze singlowe najpierw pokonując Nikołaja Dawydienkę 6:1, 6:4, 6:2, a w piątym i zarazem decydującym o awansie do finału meczu Igora Andriejewa 6:4, 6:2, 6:1.
Na początku października Argentyńczyk został finalistą zawodów w Tokio, eliminując m.in. w ćwierćfinale Davida Ferrera (nr 5. ATP). O tytuł zmierzył się z Tomášem Berdychem ulegając Czechowi w dwóch setach. Po zakończeniu turnieju Del Potro po raz pierwszy awansował do czołowej dziesiątki rankingu ATP, na pozycję nr 9.
Podczas halowych imprez w Madrycie, Bazylei i Paryżu najdalej doszedł do półfinału w Bazylei. W Madrycie odpadł w ćwierćfinale, a w Paryżu w 3 rundzie.
W listopadzie wystąpił w turnieju Tennis Masters Cup, z którego został wyeliminowany po meczach grupowych. Del Potro najpierw przegrał z Novakiem Đokoviciem, potem pokonał Jo-Wilfrieda Tsongę, a ostatni mecz zakończył porażką z Nikołajem Dawydienką.
W grudniu wziął udział w finałowej rundzie Pucharu Davisa przeciwko Hiszpanii. Przegrał swój pierwszy mecz z Feliciano Lópezem, a z drugiego wycofał się na skutek kontuzji uda. Ostatecznie Hiszpania pokonała Argentynę 3:1.
Sezon 2009 – zwycięstwo w US Open.
Pierwszy turniej w sezonie zagrał w Auckland, gdzie sięgnął po swój piąty zawodowy tytuł po zwycięstwie w finale 6:4, 6:4 nad Samem Querreyem. Na Australian Open awansował do ćwierćfinału, w którym poniósł porażkę z Rogerem Federerem 3:6, 0:6, 0:6. W lutym wystartował w dwóch imprezach rozgrywanych w hali, w San Jose i Memphis dochodząc do ćwierćfinałów.
W marcu zagrał najpierw w Indian Wells osiągając ćwierćfinał, w którym przegrał z liderem rankingu ATP Rafaelem Nadalem. Tenisiści zmierzyli się ze sobą w następnym turnieju, w ćwierćfinale w Miami i tym razem zwycięzcą został Del Potro, który odrobił stratę podwójnego przełamania w ostatnim secie ostatecznie triumfując 6:4, 3:6, 7:6(3). Było to pierwsze zwycięstwo Del Potra nad Nadalem przy wcześniej doznanych 4 porażkach. Pomimo półfinałowej porażki z Andym Murrayem Argentyńczyk zdobył wystarczającą ilość punktów, by po raz pierwszy w karierze znaleźć się w czołowej piątce rankingu.
Starty na kortach ziemnych rozpoczął od turnieju w Monte Carlo, gdzie odpadł w 2 rundzie po przegranej z Ivanem Ljubičiciem. W Rzymie poniósł porażkę w ćwierćfinale z Novakiem Đokoviciem, a w Madrycie w półfinale z Rogerem Federerem. We French Open tenisista argentyński doszedł do pierwszego w karierze wielkoszlemowego półfinału, po drodze tracąc jednego seta w 4 rundzie z Jo-Wilfriedem Tsongą. Del Potro został potem wyeliminowany przez Rogera Federera w pojedynku trwającym 3 godz. i 28 min. zakończonym wynikiem 6:3, 6:7(2), 6:2, 1:6, 4:6.
Udział na Wimbledonie zakończył po raz trzeci z rzędu na 2 rundzie, pokonany przez Lleytona Hewitta.
Na początku lipca zagrał w dwóch zwycięskich meczach singlowych przeciwko Czechom w ćwierćfinale Pucharu Davisa. Był lepszy od Ivo Minářa i Tomáša Berdycha, jednak to Czesi przeszli do dalszej rundy, triumfując w trzech pozostałych grach.
W sierpniu obronił tytuł mistrzowski w Waszyngtonie po finale zakończonym wynikiem 3:6, 7:5, 7:6(6) z Andym Roddickiem, zostając pierwszym zawodnikiem od czasu Andre Agassiego w 1999, któremu udało się zwyciężyć w Waszyngtonie w dwóch kolejnych edycjach turnieju. W następnym tygodniu wziął udział w turnieju z cyklu ATP World Tour Masters 1000 w Montrealu, osiągając swój pierwszy finał w imprezie tej kategorii. Wyeliminował m.in. w ćwierćfinale Rafaela Nadala i w półfinale Andy’ego Roddicka 4:6, 6:2, 7:5. W meczu finałowym uległ 7:6(4), 6:7(3), 1:6 Andy’emu Murrayowi. Z powodu przemęczenia zrezygnował ze startu w Cincinnati.
US Open Del Potro rozpoczął jako zawodnik rozstawiony z nr 6. Awansował do finału tracąc po drodze dwa sety, w 3 rundzie z Danielem Köllererem i ćwierćfinale z Marinem Čiliciem. W półfinale 6:2, 6:2, 6:2 wyeliminował Rafaela Nadala, a w spotkaniu o tytuł rywalem Argentyńczyka został Roger Federer. Del Potro dochodząc do wielkoszlemowego finału w Nowym Jorku został pierwszym tenisistą ze swojego kraju, który dokonał tej sztuki od French Open 2005, kiedy Mariano Puerta przeszedł półfinał z Nikołajem Dawydienką. Finał imprezy zakończył się po 4 godz. i 6 min. zwycięstwem Del Potra 3:6, 7:6(5), 4:6, 7:6(4), 6:2 nad Federerem, dzięki czemu stał się drugim mistrzem z Argentyny w tych zawodach od US Open 1977, a tytuł wygrał wówczas Guillermo Vilas. Federer natomiast poniósł pierwszą porażkę w tym turnieju od 2003 roku i przegrał pierwszy mecz z Del Potrem po serii 6 kolejnych zwycięstw.
W połowie listopada został ćwierćfinalistą halowej imprezy w Paryżu, eliminując Marata Safina i Fernando Gonzáleza. Przeciwko Gonzálezowi obronił 7 meczboli w drugim secie, który następnie skreczował przez kontuzję nogi. Pojedynek o półfinał Del Potro poddał przy stanie 0:4 Radkowi Štěpánkowi.
Ostatni w sezonie turniej tenisista argentyński rozegrał podczas ATP World Tour Finals. Mecze grupowe zakończył zwycięstwami z Fernandem Verdasco i Rogerem Federerem oraz porażką z Andym Murrayem. W półfinale był lepszy od Robina Söderlinga, jednak w finale nie sprostał Nikołajowi Dawydience przegrywając 3:6, 4:6.
Sezon 2009 zakończył na 5. miejscu w rankingu ATP.
Sezon 2010 – pierwsza operacja nadgarstka.
Po raz pierwszy w sezonie 2010 Del Potro zagrał na Australian Open osiągając 4 rundę. W meczu 2 rundy z Jamesem Blake stoczył pięciosetową rywalizację zakończoną wynikiem 6:4, 6:7(3), 5:7, 6:3, 10:8, natomiast odpadł po porażce 7:5, 4:6, 5:7, 7:5, 3:6 z Marinem Čiliciem. Po tych zawodach nie zagrał aż do końca września w Bangkoku przez kontuzję prawego nadgarstka. Dnia 4 maja przeszedł zabieg w Minnesocie, a w Buenos Aires przechodził rehabilitację. W stolicy Tajlandii zagrał w 1 rundzie z Olivierem Rochusem przegrywając w dwóch setach, a następnie wystąpił w Tokio ulegając Feliciano Lópezowi. Po tej porażce Argentyńczyk zrezygnował ze startów do końca sezonu, który zakończył na 258. miejscu w rankingu ATP. Jako przyczynę swojej rezygnacji z udziału w pozostałej części sezonu podał potrzebę czasu na trening.
Sezon 2011 – powrót do TOP 20 rankingu ATP.
Tenisista argentyński powrócił do rywalizacji w styczniu na turniej w Sydney przegrywając w 2 rundzie. Ten sam wynik uzyskał na Australian Open. W lutym awansował do dwóch półfinałów, w San Jose i Memphis, gdzie odpadał z późniejszymi triumfatorami imprez Fernandem Verdasco i Andym Roddickiem. Pod koniec tegoż miesiąca Del Potro został mistrzem zawodów w Delray Beach nie tracąc po drodze seta. W finale pokonał 6:4, 6:4 Janko Tipsarevicia dzięki czemu w notowaniu ATP z 28 lutego awansował ze 166. na 89. miejsce.
W marcu został półfinalistą turnieju ATP World Tour Masters 1000 w Indian Wells, gdzie nie sprostał Rafaelowi Nadalowi oraz doszedł do 4 rundy w Miami odpadając z Mardym Fishem.
Sezon na kortach ziemnych zaczął od startu w Estoril, wygrywając drugi tytuł w sezonie, w finale będąc lepszym od Fernanda Verdasco. Podczas zawodów w Madrycie Argentyńczyk poddał walkowerem mecz 3 rundy z Rafaelem Nadalem przez uraz biodra. Wrócił na korty wraz z rozpoczęciem French Open, wyeliminowany w 3 rundzie przez Novaka Đokovicia.
Na nawierzchni trawiastej Del Potro zagrał w dwóch turniejach, w Londynie i Wimbledonie odpadając w 3 i 4 rundzie. Po zakończeniu Wimbledonu ponownie klasyfikowany był w czołowej dwudziestce rankingu, na miejscu nr 19.
Podczas US Open Series Argentyńczyk został ćwierćfinalistą w Los Angeles oraz przegrywał w 2 rundach w Montrealu i Cincinnati. Na US Open uległ w 3 rundzie Gillesowi Simonowi.
Jesienią przyczynił się do awansu reprezentacji narodowej do finału Pucharu Davisa, po triumfie Argentyny 3:2 z Serbią. Najpierw wygrał z Janko Tipsareviciem, a potem z Novakiem Đokoviciem przez krecz Serba w drugim secie z powodu kontuzji pleców czym zapewnił swojemu krajowi udział w finale przeciwko Hiszpanii.
W turniejach rozgrywanych pod koniec października został finalistą w Wiedniu w finale zakończonym porażką z Jo-Wilfriedem Tsongą. W swoim kolejnym starcie, w Walencji osiągnął półfinał, w którym przegrał z Marcelem Granollersem.
Po raz ostatni w sezonie zagrał w finale Pucharu Davisa w Sewilli na kortach ziemnych z Hiszpanią, która została mistrzem edycji 2011 po triumfie 3:1. Del Potro został pokonany pięciu setach przez Davida Ferrera i w czterech setach uległ Rafaelowi Nadalowi.
Rok 2011 zakończył jako 11. tenisista na świecie. Zgrał w sumie w 66 meczach odnosząc 48 zwycięstw. Otrzymał również nagrodę ATP kategorii "ATP Comeback Player of the Year" (powrót roku).
Sezon 2012 – miejsce w TOP 10 na koniec sezonu i olimpijski brąz.
W sezonie 2012 Del Potro zagrał w sumie 82 pojedynki i odniósł w nich 65 wygranych oraz był 7. tenisistą na koniec sezonu. Osiągnął 5 finałów, z których 4 wygrał.
W imprezach wielkoszlemowych został ćwierćfinalistą Australian Open, French Open i US Open, a na Wimbledonie dotarł do 4 rundy. Podczas Australian Open i French Open przegrywał z Rogerem Federerem, na paryskim turnieju wynikiem 6:3, 7:6(4), 2:6, 0:6, 3:6. Na Wimbledonie Del Potro uległ Davidowi Ferrerowi, a w Nowym Jorku Novakowi Đokoviciowi. W 4 rundzie US Open wyeliminował Andy’ego Roddicka dla którego był to ostatni mecz w karierze. Bilans Argentyńczyka w Wielkim Szlemie wyniósł 15 zwycięstw przy 4 porażkach.
Startując w turniejach ATP World Tour Masters 1000 został półfinalistą w Madrycie na niebieskiej cegle, gdzie odpadł z Rogerem Federerem. Kolejny półfinał argentyński zawodnik uzyskał w Cincinnati pokonany przez Novaka Đokovicia. Awansował także do ćwierćfinału w Indian Wells, gdzie nie sprostał Federerowi.
Tytuły Del Potro zdobył w zawodach kategorii ATP World Tour 250 i ATP World Tour 500. Najpierw w lutym został finalistą w Rotterdamie, gdzie decydujący mecz wygrał Federer. Kolejny start Argentyńczyka miał miejsce w Marsylii, w której w finale wygrał z Michaëlem Llodrą. Na początku marca doszedł do półfinału w Dubaju, wyeliminowany przez Federera. Dwa miesiące później obronił mistrzostwo w Estoril po finale z Richardem Gasquetem, nie tracąc w turnieju seta. W październiku zwyciężył w Wiedniu i Bazylei. W pierwszym meczu imprezy w Austrii zagrał ponad 3 godz. mecz z Danielem Brandsem zakończonym wynikiem 6:7(5), 7:6(4), 7:6(6), a w finale był lepszym od Grega Žemlji. Tytuł w Bazylei Del Potro wygrał 6:4, 6:7(5), 7:6(3) po finale z Rogerem Federerem.
Na koniec roku zakwalifikował się do ATP World Tour Finals, po raz pierwszy od 2009 roku. Mecze grupowe zakończył z dwoma zwycięstwami (w tym nad Federerem) i jedną porażką, a pojedynek o udział w finale przegrał z Novakiem Đokoviciem.
Latem zagrał na igrzyskach olimpijskich w Londynie wygrywając brązowy medal. W półfinale został wyeliminowany przez Rogera Federera (w sumie przegrał w roku 2012 ze Szwajcarem 6 meczów i w 2 triumfował) po 4 godz. i 30 min. w spotkaniu zakończonym wynikiem 3:6, 7:6(5), 19:17 dla Szwajcara. Rozgrywka o brązowy medal między Del Potro a Novakiem Đokoviciem zakończyła się rezultatem 7:5, 6:4 na korzyść Argentyńczyka.
Del Potro grał również w sezonie w Pucharze Davisa. Najpierw wystąpił w ćwierćfinale przeciwko Chorwacji zwyciężając z Ivo Karloviciem i Marinem Čiliciem. Półfinałową rundę z Czechami Argentyńczycy przegrali 2:3, a Del Potro rozegrał jeden zwycięski mecz z Radkiem Štěpánkiem.
Sezon 2013 – awans na 5. miejsce na koniec roku.
Juan Martín del Potro nie reprezentował Argentyny w Pucharze Davisa w sezonie 2013. Media podały do informacji, że przyczyną absencji Del Potra w zespole narodowym był konflikt z Davidem Nalbandianem.
Rok rozpoczął od udziału w Australian Open, odpadając w 3 rundzie po pięciu setach z Jérémym Chardy. W połowie lutego Del Potro bez straty seta zwyciężył w Rotterdamie, a w finale pokonał Juliena Benneteau. W kolejnych dwóch imprezach awansował do ćwierćfinału w Marsylii i półfinału w Dubaju.
W marcu został finalistą turnieju ATP World Tour Masters 1000 w Indian Wells, eliminując m.in. w ćwierćfinale nr 3. w rankingu Andy’ego Murraya i w półfinale lidera klasyfikacji ATP Novaka Đokovicia. Mecz o tytuł zakończył się porażką Argentyńczyka z Rafaelem Nadalem.
Na kortach ziemnych zagrał w dwóch imprezach, w Monte Carlo i Rzymie ponosząc porażki w 3 rundzie. Po turnieju w stolicy Włoch doznał infekcji wirusowej, przez co wycofał się z French Open.
Po miesięcznej nieobecności Del Potro wystąpił w Londynie awansując do ćwierćfinału, a następnie na Wimbledonie dotarł do półfinału. Argentyńczyk wygrał m.in. w ćwierćfinale z Davidem Ferrerem (nr 4. ATP), dzięki czemu ustanowił swój najlepszy wynik w turnieju. Pojedynek, trwający 4 godz. i 43 min., o udział w finale przegrał z Novakiem Đokoviciem 5:7, 6:4, 6:7(2), 7:6(6), 3:6.
Po Wimbledonie tenisista argentyński zagrał w Waszyngtonie, odnosząc końcowy triumf, a finał zakończył zwycięstwem w trzech setach z Johnem Isnerem. W połowie sierpnia dotarł do półfinału w Cincinnati. Tenisistą, który wyeliminował Del Potra był Isner, który w zwyciężył 6:7(5), 7:6(9), 6:3 w drugim secie broniąc piłki meczowej. Na US Open Argentyńczyk zakończył udział w 2 rundzie, ulegając Lleytonowi Hewittowi.
W październiku wystąpił w 3 turniejach. Najpierw został mistrzem w Tokio, gdzie w finale pokonał Milosa Raonicia. Następnie doszedł do finału w Szanghaju, po drodze eliminując lidera rankingu Rafaela Nadala, a ponosząc porażkę z Novakiem Đokoviciem. Kolejny start Del Potra miał miejsce w Bazylei, w której sięgnął po zwycięstwo, w finale będąc lepszym od Rogera Federera. Z Federerem zmierzył się w ćwierćfinale listopadowej imprezy w Paryżu, jednak tym razem to Szwajcar wygrał rywalizację.
Ostatni w sezonie start Argentyńczyka miał miejsce w Londynie w ramach ATP World Tour Finals. W meczach grupowych pokonany został przez Đokovicia i Federera i mimo triumfu nad Richardem Gasquetem nie przeszedł do rundy półfinałowej.
Sezon 2013 ukończył na 5. miejscu w zestawieniu ATP. Został wyróżniony nagrodą sportowca roku przez dziennik Clarín wyprzedzając m.in. Lionela Messi’go (poprzednio wygrał plebiscyt w 2009).
Sezony 2014 i 2015 – operacje lewego nadgarstka.
Rok 2014 rozpoczął od wygrania turnieju w Sydney po finale z Bernardem Tomiciem. Następnie przegrał w 2 rundzie Australian Open w Robertem Bautistą-Agutem. W lutym zagrał w dwóch imprezach, w Rotterdamie osiągając ćwierćfinał i w Dubaju odpadając w 1 rundzie. Podczas zawodów w Dubaju przerwał mecz po przegranym pierwszym secie z Somdevem Devvarmanem przez silny ból lewego nadgarstka. Z problemem tym zmagał się od Australian Open i pod koniec marca przeszedł zabieg operacyjny w Rochester.
Wrócił na korty w sezonie 2015 na turniej w Sydney, startując z 338. miejsca w rankingu ATP. Zawody zakończył na ćwierćfinale pokonany przez Michaiła Kukuszkina. Pod koniec stycznia ponownie poddał się operacji nadgarstka i nie startował przez 2 miesiące, do imprezy w Miami, gdzie nie sprostał w 1 rundzie Vaskowi Pospisilowi. Był to ostatni występ Argentyńczyka w sezonie 2015. W czerwcu po raz trzeci zoperowano mu lewy nadgarstek, a sam Del Potro zapowiedział wznowienie kariery w sezonie 2016. W lipcu zakończył współpracę trwającą od 2008 roku ze szkoleniowcem Franco Davínem i trenerem od przygotowania fizycznego Martiniano Orazim.
Sezon 2016 – awans do TOP 50, srebrny medal olimpijski, zwycięstwo w Pucharze Davisa.
Pierwszy turniej z udziałem Argentyńczyka miał miejsce w połowie lutego w Delray Beach, do którego przystępował jako 1042. tenisista świata. Osiągnął tam półfinał przegrywając z Samem Querreyem. W marcu zagrał w zawodach ATP World Tour Masters 1000 w Indian Wells i Miami odpadając w 2 rundach.
Po trzech latach wystąpił w imprezie rozgrywanej na podłożu ziemnym, w kwietniu w Monachium, gdzie awansował do ćwierćfinału. Potem wystartował w Madrycie, ponosząc porażkę w 2 rundzie. W maju poinformował, że nie wystąpi we French Open przez kontynuowanie dalszej rehabilitacji nadgarstka, natomiast zapowiedział starty w sezonie na nawierzchni trawiastej i planowany powrót do reprezentacji w Pucharze Davisa.
Na początku czerwca Del Potro zagrał w Stuttgarcie na kortach trawiastych docierając do półfinału, w którym został wyeliminowany przez Rogera Federera. Następnie zagrał w Londynie przegrywając w pierwszym meczu, a potem na Wimbledonie osiągając 3 rundę. W 2 rundzie tego turnieju pokonał Stanislasa Wawrinkę (nr 5. ATP) w czterech setach.
W lipcu zagrał w ćwierćfinałowej rywalizacji Pucharu Davisa z Włochami, startując po raz pierwszy w turnieju od 2012 roku. Zdobył punkt w meczu deblowym partnerując Guido Pelli przeciwko Fabio Fognini’emu i Paolo Lorenzi’emu, dzięki czemu Argentyńczycy wyszli na prowadzenie po dwóch dniach 2:1 (końcowy rezultat to 3:1).
W sierpniu Del Potro wygrał srebrny medal igrzysk olimpijskich w Rio de Janeiro. Wyeliminował m.in. w pierwszym meczu lidera światowego rankingu Novaka Đokovicia i w półfinale Rafaela Nadala (nr 5. ATP) po ponad 3 godz. meczu zakończonym wynikiem 5:7, 6:4, 7:6(5) dla Argentyńczyka. W finale zmierzył się z Andym Murrayem ponosząc porażkę 5:7, 6:4, 2:6, 5:7. Del Potro wystąpił również w konkurencji gry podwójnej docierając z Máximo Gonzálezem do 2 rundy.
Następny start Argentyńczyka miał miejsce na US Open, gdzie uzyskał ćwierćfinał, odpadając po czterosetowej grze ze Stanislasem Wawrinką. Po zakończeniu rozgrywek ponownie klasyfikowany był w czołowej setce rankingu, na 64. miejscu.
W połowie września Del Potro pomógł Argentynie awansować do finału Pucharu Davisa, w otwierającym rundę meczu pokonując po 5 godz. i 7 min. Andy’ego Murraya 6:4, 5:7, 6:7(5), 6:3, 6:4. Zagrał także w przegranym pojedynku deblowym z Leonardem Mayerem przeciwko Andy’emu Myrraywoi i Jamiemu Myrrayowi. Po zakończeniu rundy półfinałowej (Argentyna zwyciężyła 3:2) zapowiedział, że jego głównym celem na resztę sezonu jest występ w finale Pucharu Davisa i zdobycie trofeum.
Jedyny tytuł w sezonie (i pierwszy od stycznia 2014) Del Potro zdobył w połowie października w Sztokholmie kończąc turniej bez straty seta. Tydzień po tym sukcesie został ćwierćfinalistą w Bazylei.
W dniach 25–27 listopada Argentyna zmierzyła się w składzie z Del Potrem w finale Pucharu Davisa w hali Arena Zagreb z Chorwacją. Mistrzami edycji zostali Argentyńczycy, którzy odnieśli premierowy triumf w zawodach. Del Potro zagrał zwycięskie gry z Ivo Karloviciem (wynik 6:4, 6:7(6), 6:3, 7:5) i Marinem Čiliciem (wynik 6:7(4), 2:6, 7:5, 6:4, 6:3) oraz poniósł porażkę w grze podwójnej wspólnie z Leonardem Mayerem z parą Marin Čilić–Ivan Dodig (wynik 6:7(2), 6:7(4), 3:6).
Na koniec roku zajmował 38. miejsce w zestawieniu ATP. Rozegrał 44 singlowe pojedynki odnosząc 32 triumfy oraz otrzymał po raz drugi nagrodę ATP w kategorii "ATP Comeback Player of the Year" (powrót roku).
Sezon 2017 – półfinał US Open.
Del Potro zrezygnował na początku z udziału w Australian Open, a rozpoczął sezon 2017 pod koniec lutego w Delray Beach, opóźniając starty w cyklu ATP World Tour przez dłuższe przygotowania wspólnie z Danielem Orsaniciem. Zawody w Delray Beach zakończył dochodząc do półfinału, w którym poniósł porażkę w trzech setach z Milosem Raonicciem.
W połowie maja osiągnął ćwierćfinał rozgrywek ATP World Tour Masters 1000 w Rzymie, eliminując m.in. w trzeciej rundzie Keia Nishikoriego (nr 9. ATP). Odpadł po przegranej z Novakiem Đokoviciem. Na French Open Argentyńczyk po zwycięstwach nad Guidem Pellą i Nicolásem Almagrem uległ Andy’emu Murrayowi, z kolei na Wimbledonie zakończył swój udział w drugiej rundzie. Po pokonaniu Thanasiego Kokkinakisa poniósł porażkę z Ernestsem Gulbisem.
W sierpniu tenisista argentyński dotarł do trzeciej rundy w Waszyngtonie i Cincinnati oraz do drugiej rundy w Montrealu.
Do momentu rozpoczęcia US Open Del Potro wygrał 18 meczów w sezonie i doznał 11 porażek. Od rozpoczęcia zawodów w Nowym Jorku do zakończenia startów w 2017 odniósł 20 zwycięstw i przegrał 5 pojedynków. Na US Open awansował do półfinału eliminując m.in. Dominika Thiema w czwartej rundzie, odrabiając stratę dwóch setów i broniąc dwóch piłek meczowych w czwartym secie. Mecz zakończył się triumfem Argentyńczyka 1:6, 2:6, 6:1, 7:6(1), 6:4, który zmagał się z wirusem i gorączką. W ćwierćfinale Del Potro zmierzył się z Rogerem Federerem, z którym zwyciężył 7:5, 3:6, 7:6(8), 6:4. W meczu o udział w finale argentyński tenisista uległ Rafaelowi Nadalowi, który został mistrzem turnieju.
W październiku Del Potro zagrał w dwóch imprezach w Azji, odpadając w drugiej rundzie w Pekinie i dochodząc do półfinału zawodów ATP World Tour Masters 1000 w Szanghaju. W Szanghaju był lepszy w trzeciej rundzie od Alexandra Zvereva (nr 4. ATP), natomiast został pokonany przez Roger Federera. Następnie Argentyńczyk wystartował w Sztokholmie, wygrywając po raz drugi te zawody. W półfinale po trzysetowym pojedynku wyeliminował Fernanda Verdasco, a w finale Grigora Dimitrowa. Podczas turnieju w Bazylei Del Potro awansował do finału po wygranej m.in. nad Marinem Čiliciem (nr 4. ATP), a uległ Rogerowi Federerowi.
W listopadzie Del Potro wystąpił na turnieju w Paryżu, mając szanse na uzyskanie kwalifikacji do ATP Finals w przypadku zwycięstwa w stolicy Francji. Udział w imprezie Argentyńczyk zakończył na ćwierćfinale ponosząc porażkę z Johnem Isnerem.
Przez cały 2017 nie reprezentował Argentyny w Pucharze Davisa, a rok zakończył na 11. miejscu w rankingu ATP.
Sezon 2018 – finał US Open i tytuł ATP World Tour Masters 1000.
Po raz pierwszy od roku 2012 Del Potro zagrał we wszystkich turniejach wielkoszlemowych. Z Australian Open odpadł w trzeciej rundzie (porażka z Tomášem Berdychem), a na French Open awansował do półfinału, po wyeliminowaniu m.in. w ćwierćfinale Marina Čilicia (nr 4. ATP). Mecz półfinałowy z Rafaelem Nadalem zakończył się trzysetową porażką Argentyńczyka. Nadal po raz kolejny pokonał Del Potra w ćwierćfinale Wimbledonu, jednak dokonał tego w pięciu setach. Podczas US Open tenisista argentyński dotarł drugi raz w karierze do finału Wielkiego Szlema, pokonując m.in. w półfinale Rafaela Nadala, który skreczował przed rozpoczęciem trzeciego seta przez uraz prawego kolana (Del Potro prowadził 7:6(3), 6:2). O tytuł Argentyńczyk zagrał z Novakiem Đokoviciem, ulegając mu 3:6, 6:7(4), 3:6.
W marcu Del Potro został pierwszy raz w karierze mistrzem turnieju kategorii ATP World Tour Masters 1000, w Indian Wells. Finał grany z liderem rankingu, Rogerem Federerem, wygrał 6:4, 6:7(8), 7:6(2), w trzecim secie broniąc trzech piłek meczowych. Ostatnim Argentyńczykiem z tytułem w singlowych zawodach Masters 1000 był w 2007 roku David Nalbandian. Po turnieju w Indian Wells Del Potro zagrał w Miami osiągając półfinał, w którym nie sprostał Johnowi Isnerowi. Zakończyła się również seria 15 kolejnych zwycięstw Argentyńczyka w sezonie.
Oprócz tytułu w Indian Wells Del Potro triumfował w Acapulco, eliminując trzech tenisistów z czołowej dziesiątki rankingu. Ćwierćfinał wygrał z Dominicem Thiemem (nr 6. ATP), następnie Alexandrem Zverevem, a w ostatnim meczu z Kevinem Andersonem. Ponadto Argentyńczyk przegrał trzy finały, w Auckland, Los Cabos i Pekinie.
W październiku, w trakcie meczu trzeciej rundy w Szanghaju Del Potro skreczował po pierwszym secie przeciwko Bornie Ćoriciowi z powodu urazu prawego kolana. Odniesiona kontuzja wykluczyła go ze startów w ostatniej części sezonu, w tym z ATP Finals.
Sezon zakończył z 47 wygranymi meczami z 60 rozegranych i 5. miejscem w klasyfikacji ATP.
Sezony 2019 i 2020 – operacje prawego kolana.
Argentyńczyk zrezygnował z udziału w Australian Open przez odniesioną w październiku 2018 kontuzję kolana. Pierwszy turniej w sezonie zagrał w drugiej połowie lutego w Delray Beach, awansując do ćwierćfinału. Potem ponownie nie grał przez ciągle nie wyleczone prawe kolano, do rozpoczynającego się na początku maja turnieju w Madrycie. Z zawodów odpadł po pierwszym meczu. Następnie wystartował w Rzymie, gdzie doszedł do ćwierćfinału. Del Potro nie wykorzystał w przeciwko Novakowi Đokoviciowi dwóch piłek meczowych i ostatecznie przegrał 6:4, 6:7(6), 4:6. Na French Open tenisista argentyński zakończył udział w czwartej rundzie, pokonany przez Karena Chaczanowa.
Ostatni w sezonie turniej zagrał w czerwcu w Londynie (Queen’s), eliminując najpierw Denisa Shapovalova, by następnie oddać walkowerem awans do kolejnej rundy Feliciano Lópezowi przez ból w prawym kolanie. Dnia 22 czerwca przeszedł zabieg prawej rzepki i poinformował o zaprzestaniu startów do końca sezonu, który zakończył na 122. pozycji. 27 stycznia 2020 ponownie zoperowano Argentyńczykowi prawe kolano, a sam Del Potro przyznał, że pierwsza operacja nie usunęła całkowicie bólu z kontuzjowanego kolana.
Styl gry.
Del Potro jest tenisistą praworęcznym wykonującym oburęczny bekhend. Charakteryzuje się mocnym serwisem, który regularnie przekracza prędkość 200 km/h. Forhend Del Potra uchodzi za jego największy atut. Posyła piłki nisko nad siatką, z dużą siłą, zmuszając rywali do gry obronnej.
W początkowych latach swojej kariery Del Potro dysponował jednym z najlepszych bekhendów w męskim tenisie. Grany oburącz cechował się dużą mocą i dokładnością. Jednak operacje lewego nadgarstka zmieniły styl tego uderzenia. Del Potro zaczął częściej posługiwać się slajsem bekhendowym by mniej obciążać nadgarstek. Tenisista sam przyznał, że jest to jego najsłabszy element gry.
Z racji swojego forhendu i serwisu Del Potro uchodzi za tenisistę atakującego zza linii końcowej, który sporadycznie gra pod siatką. Porusza się wyjątkowo dobrze jak na swój blisko 2-metrowy wzrost.
Statystyki.
Osiągnięcia w turniejach Wielkiego Szlema i ATP Tour Masters 1000 (gra pojedyncza).
Legenda

</doc>
<doc id="1414446" url="https://pl.wikipedia.org/wiki?curid=1414446" title="Juan Martin del Potro">
Juan Martin del Potro



</doc>
<doc id="1414448" url="https://pl.wikipedia.org/wiki?curid=1414448" title="Live At Piedmont Park">
Live At Piedmont Park



</doc>
<doc id="1414451" url="https://pl.wikipedia.org/wiki?curid=1414451" title="Lies For The Liars">
Lies For The Liars



</doc>
<doc id="1414453" url="https://pl.wikipedia.org/wiki?curid=1414453" title="Night falls over Kortedala">
Night falls over Kortedala



</doc>
<doc id="1414455" url="https://pl.wikipedia.org/wiki?curid=1414455" title="Cardamine hirsuta">
Cardamine hirsuta



</doc>
<doc id="1414458" url="https://pl.wikipedia.org/wiki?curid=1414458" title="Operacja świt">
Operacja świt



</doc>
<doc id="1414460" url="https://pl.wikipedia.org/wiki?curid=1414460" title="Kolegiata Przemienienia Pańskiego w Łukowie">
Kolegiata Przemienienia Pańskiego w Łukowie

Kościół Przemienienia Pańskiego w Łukowie – późnobarokowy kościół popijarski przy placu Narutowicza, obecnie parafialny, wybudowany w latach 1733–1762 według projektu Antonio Solariego. Fasada świątyni ozdobiona jest dwiema wieżami, zwieńczonymi hełmami krytymi blachą i krzyżami na ich szczytach. Wewnątrz znajdują się barokowe ołtarze, rokokowe ławki i ambona. 

</doc>
<doc id="1414462" url="https://pl.wikipedia.org/wiki?curid=1414462" title="Veronique Gens">
Veronique Gens



</doc>
<doc id="1414463" url="https://pl.wikipedia.org/wiki?curid=1414463" title="Bazylika archikatedralna św. Stanisława i św. Wacława na Wawelu">
Bazylika archikatedralna św. Stanisława i św. Wacława na Wawelu



</doc>
<doc id="1414465" url="https://pl.wikipedia.org/wiki?curid=1414465" title="Over The Under">
Over The Under



</doc>
<doc id="1414468" url="https://pl.wikipedia.org/wiki?curid=1414468" title="Psycho The Rapist">
Psycho The Rapist



</doc>
<doc id="1414471" url="https://pl.wikipedia.org/wiki?curid=1414471" title="Reflections of The Obscure">
Reflections of The Obscure



</doc>
<doc id="1414472" url="https://pl.wikipedia.org/wiki?curid=1414472" title="Bazylika kolegiacka Wszystkich Świętych w Sieradzu">
Bazylika kolegiacka Wszystkich Świętych w Sieradzu

Bazylika kolegiacka Wszystkich Świętych w Sieradzu – kościół farny wybudowany w 1370 roku w stylu gotyckim. 
Historia.
W średniowieczu była to najważniejsza świątynia w mieście.
Od 19 marca 2018 r. świątynia nosi godność bazyliki mniejszej.
Kościół zbudowano z cegły w II połowie XIV wieku. Pięciokondygnacyjna wieża na planie kwadratu zbudowana została w 1585 roku. Przebudowany został w XVII wieku. W fasadę wmurowano w 1925 roku fragmenty odrzwi z dawnego zamku. 
Wystrój wnętrza głównie barokowy i rokokowy, kilka rzeźb gotyckich, w dekoracji ołtarza głównego (połowa XVIII wieku) herb ziemi sieradzkiej. Kilka obrazów Wojciecha Gersona, cenny sprzęt liturgiczny XVII i XVIII wiek.
10 kwietnia 2011 koło kolegiaty odsłonięto pomnik upamiętniający ofiary katastrofy polskiego Tu-154 w Smoleńsku. Przy świątyni funkcjonuje sieradzka kapituła kolegiacka.

</doc>
<doc id="1414474" url="https://pl.wikipedia.org/wiki?curid=1414474" title="Film poklatkowy">
Film poklatkowy

Film poklatkowy, fotografia poklatkowa − technika pozwalająca lepiej zobaczyć procesy zbyt powolne dla ludzkiej percepcji. Polega na wykonywaniu zdjęć w (stosunkowo) dużych odstępach czasu a następnie wyświetlanie ich w przyśpieszonym tempie. W ten sposób procesy trwające w rzeczywistości całymi godzinami, czy nawet dniami można obejrzeć w kilkanaście sekund. 

</doc>
<doc id="1414476" url="https://pl.wikipedia.org/wiki?curid=1414476" title="Bazylika Nawiedzenia Najświętszej Maryi Panny w Sejnach">
Bazylika Nawiedzenia Najświętszej Maryi Panny w Sejnach

Bazylika Nawiedzenia Najświętszej Maryi Panny – kościół podominikański w Sejnach.
Kościół pełni funkcję świątyni parafialnej, sanktuarium i kolegiaty. Nosi godność bazyliki mniejszej. Stanowi wschodnią część dawnego kompleksu klasztornego dominikanów. Ze względu na bogatą historię i wielokulturowość regionu jest prawdziwą atrakcją turystyczną północno-wschodniej Polski.
Historia powstania kościoła.
Kościół Nawiedzenia Najświętszej Maryi Panny został zbudowany w latach 1610–1619 w stylu późnorenesansowym przez dominikanów, którzy zostali sprowadzeni do Sejn w 1602 z Wilna. Fundatorem sejneńskiego klasztoru był Jerzy Grodziński.
Świątynia została konsekrowana przez biskupa Jerzego Tyszkiewicza w 1632 pod wezwaniem Najświętszej Maryi Panny, św. Jerzego i św. Jacka. W późniejszym czasie do kościoła został dobudowany kompleks zabudowań klasztornych, które ukończono w 1706. W latach 1760–1779 dokonano przebudowy kościoła w stylu baroku wileńskiego. Fundatorką tego przedsięwzięcia była Róża z Platerów Strutyńska.
Podczas przebudowy świątyni zmieniono orientację kościoła. W miejscu poprzedniego prezbiterium zbudowano monumentalną, dwuwieżową fasadę oraz przedłużono wnętrze o dwa przęsła. W trakcie prac zlikwidowano przybudówki połączone z korpusem nawowym i prezbiterium. Rozebrana została dzwonnica stojąca po północnej stronie kościoła.
Sejneńskie Seminarium duchowne.
W 1804 klasztor dominikański w Sejnach został skasowany przez władze pruskie. Kościół podominikański został zamieniony na parafialny. W 1818 kościół poklasztorny został podniesiony do godności katedry diecezji augustowskiej, a zabudowania klasztorne przeznaczone na siedzibę biskupa, kurii i seminarium duchownego.
W latach 1807-1817 w salach klasztoru działało liceum, którego dyrektorem był ks. Wojciech Szweykowski (późniejszy rektor Uniwersytetu Warszawskiego). Uczelnie działające w klasztorze słynęły z wysokiego poziomu nauczania, a Sejny zdobyły miano „Oxfordu Północy”. W roku 1826 biskupem sejneńskim został Mikołaj Manugiewicz, który zdobył dotację rządową na uruchomienie i prowadzenie Seminarium Duchownego W 1826 roku w poklasztornych budynkach zostało otwarte nowe Seminarium Duchowne. Kształciło ono kleryków dla potrzeb całej nowej diecezji sejneńskiej (istniała 1818-1925), którą utworzył po zniesieniu diecezji wigierskiej Papież Pius VII. Diecezja liczyła 12 dekanatów, od Wysokiego Mazowieckiego i Łomży na południu, po Kalwarię, Mariampol i Wiłkowyszki na północy. W parafiach na tym obszarze posługiwali duchowni kształceni w seminarium sejneńskim. Seminarium kształciło wielu przyszłych wybitnych litewskich duchownych, działaczy - przyszłą inteligencję odradzającego się narodu litewskiego.
Po utworzeniu Republiki Litewskiej i Rzeczypospolitej Polskiej w 1925 diecezja augustowska (sejneńska) została zniesiona i podzielona na dwie diecezje: wyłkowyską i łomżyńską. Siedziby biskupów przeniesiono do Łomży i Wyłkowyszek. Świątynia utraciła rangę katedralną i przez następne dziesięciolecia nie pełniła zaszczytnych funkcji, pozostając jedynie lokalnym ośrodkiem pielgrzymkowym oraz kościołem parafialnym.
W 1973 w związku z planami rozwoju sanktuarium maryjnego i koronacją figury Matki Boskiej Sejneńskiej kościół podominikański został podniesiony do godności bazyliki mniejszej. W 2005 świątynia została ustanowiona kolegiatą kapituły sejneńsko-wigierskiej.
Opis kościoła.
Kościół Nawiedzenia Najświętszej Maryi Panny jest zbudowany z cegły o wątku nowożytnym, w stylu baroku wileńskiego. Obok kościoła w Różanymstoku stanowi jedyny przykład tego typu świątyni na terenach obecnej Polski. 
Obiekt wpisany jest także do Rejestru zabytków województwa podlaskiego.
Opis ogólny.
Kościół jest sześcioprzęsłową halą bez wydzielonego prezbiterium. Przęsło zachodnie mieści w przyziemiu kruchtę, powyżej chór muzyczny. Świątynia posiada dwie kaplice – Serca Jezusowego z 1661 oraz Matki Boskiej z 1881. Wnętrze jest nakryte sklepieniem kolebkowym z lunetami wspartym na masywnych filarach na planie kwadratowym, do których przylegają pilastry. Kościół jest zwrócony w stronę zachodnią, a od strony wschodniej zamknięty dwuwieżową fasadą trójkondygnacyjną, przykrytą barokowymi hełmami. Wieże kościoła są jednymi z największych w województwie podlaskim. Fasada ma charakter zdecydowanie wertykalny, jest trójosiowa, dwukondygnacyjna.
Obecnie parafia przy ogromnym wsparciu władz lokalnych i centralnych, a także wiernych i Sejneńskiego Towarzystwa Opieki nad Zabytkami pracuje nad odnowieniem całego kompleksu z zachowaniem jak najbardziej zbliżonym do oryginału.
W przykościelnym Klasztorze Podominikańskim funkcjonuje utworzone i prowadzone przez Sejneńskie Towarzystwo Opieki nad Zabytkami Muzeum Diecezjalne i Etnograficzne, w których obejrzeć można szereg wystaw stałych i czasowych.
Plac przy bazylice – na wniosek Sejneńskiego Towarzystwa Opieki nad Zabytkami od 2008, decyzją Urzędu Miasta w Sejnach – nosi oficjalnie nazwę „Placu Podominikańskiego”.
Fasada wschodnia.
Osiemnastowieczna przebudowa i wzniesienie części chórowej po stronie wschodniej naruszyło respektowaną na terenie Rzeczypospolitej zasadę orientowania. Ma to jednak związek z osiowym założeniem urbanistycznym miasta. Jest to też nawiązanie do porządku rozpowszechnionego we włoskim baroku, który w tym czasie był natchnieniem dla architektów wileńskich.
Wystrój wnętrza.
Większość wyposażenia świątyni: ołtarzy, malowideł jest wykonana w stylu barokowym i pochodzi z drugiej połowy XVIII w. Najcenniejszym elementem jest drewniana gotycka figura szafkowa Matki Boskiej z Dzieciątkiem z XV w. wykonana w kształcie tryptyku, będąca od XVII w. przedmiotem kultu religijnego. W całej Europie jest zaledwie kilka takich figur.
W nawie głównej kościoła w miejscu pierwotnego prezbiterium znajdują się zbudowane w 1907 organy neobarokowe, na których od 1993 odbywają się koncerty Międzynarodowego Festiwalu Organowego Młodych "Juniores Priores Organorium Seinensis".
Parafia przy wsparciu władz, wiernych i Sejneńskiego Towarzystwa Opieki nad Zabytkami pracuje nad utworzeniem „Centrum Doskonalenia Wykonawców Muzyki Sakralnej”.
Sanktuarium Matki Boskiej Sejneńskiej.
Od 1610 kościół klasztorny w Sejnach był miejscem pielgrzymkowym i odpustowym. Szczególną czcią otaczano tutaj Maryję.
Na początku XVII w. do klasztoru sprowadzono słynącą łaskami drewnianą figurę Matki Bożej z Dzieciątkiem, którą początkowo opiekowali się dominikanie, a od XIX w. księża diecezjalni. Kult maryjny w Sejnach rozwijał się najsilniej w XVIII w. Osłabł w okresie międzywojennym w związku z marginalizacją znaczenia kościoła podominikańskiego oraz jego peryferyjnym i przygranicznym położeniem.
Odrodzenie sanktuarium w Sejnach nastąpiło w latach 70. XX wieku. Wpływ na to miały podniesienie kościoła parafialnego do rangi bazyliki mniejszej w 1973 oraz koronacja figury Matki Boskiej Sejneńskiej w 1975.

</doc>
<doc id="1414478" url="https://pl.wikipedia.org/wiki?curid=1414478" title="Ropień podśluzówkowy">
Ropień podśluzówkowy

Ropień podśluzówkowy (łac. "abscessus submocosus", ang. "submucosal abscess") – proces zapalny toczący się w tkankach okołowierzchołkowych zęba. Ropień podśluzówkowy stanowi zejście ropnia podokostnowego i jest ostatnią fazą ostrego ropnego zapalenia tkanek okołowierchołkowych. Powstaje w przypadku, gdy wysięk ropny przebija się przez tkankę kostną, a następnie okostną szczęki bądź też żuchwy, by wreszcie sperforować błonę śluzową jamy ustnej.
Objawy.
Przebicie się ropnia pod błonę śluzową objawia się znacznym zmniejszaniem się objawów bólowych, co związane jest z przedostaniem się wysięku do luźnej tkanki łącznej. Zwiększa się natomiast obrzęk tkanek miękkich twarzy, mogą nadal występować objawy ogólne – gorączka, dreszcze, osłabienie. Obfite tworzenie się wysięku skutkuje obrzękiem policzka, warg, okolicy podoczodołowej lub dna jamy ustnej. Przebicie ropnia następuje w miejscu najmniejszego oporu i zależy od grubości blaszki kostnej oraz okolicznych tkanek miękkich.
Jeśli ząb przyczynowy znajduje się w szczęce, wówczas ropień przebija się do przedsionka jamy ustnej, zatoki szczękowej, do jamy nosowej i przez policzek tworząc przetokę na powłoki zewnętrzne ciała. Ropień na podniebieniu przyjmuje wyłącznie postać ropnia podokostnowego, gdyż nie występuje tu warstwa podśluzowa błony śluzowej.
Natomiast w obrębie żuchwy przebicie ropnia następuje do przedsionka jamy ustnej, w jamie ustnej właściwej, na dnie jamy ustnej, oraz przez policzek i brodę na zewnątrz. Drugi i trzeci trzonowiec żuchwy jest najczęściej przyczyną ropni przestrzeni podżuchwowej, gdyż korzenie tych zębów leżą poniżej przyczepu mięśnia żuchwowo-gnykowego.
Diagnostyka.
Opiera się na wywiadzie lekarskim i badaniu zewnątrz- i wewnątrzustnym. Widoczny jest obrzęk twarzy, często pacjent z trudem otwiera oko. W badaniu przedmiotowym obserwować możemy dodatnie objawy Owińskiego oraz – w przypadkach, w których zewnętrzna blaszka wyrostka zębodołowego uległa zniszczeniu – objaw Smrekera.
W rzucie korzenia zęba przyczynowego występuje zwykle rozległe wygórowanie, czasem obserwujemy również przetokę. Ząb przyczynowy jest zwykle rozchwiany, czasem także wysadzony z zębodołu.
W badaniu palpacyjnym stwierdzić można, że okoliczne węzły chłonne są powiększone i tkliwe.
Badania laboratoryjne krwi mogą wskazywać podwyższony Odczyn Biernackiego oraz zwiększone stężenie białka CRP.
Leczenie.
Trepanacja komory zęba oraz nacięcie ropnia w znieczuleniu miejscowym skutkują ewakuacją treści ropnej. Obligatoryjne jest zlecenie pacjentowi antybiotyku w odpowiedniej dawce oraz podjęcie antyseptycznego leczenia endodontycznego zęba przyczynowego.
W przypadku mechanicznych przeszkód w leczeniu endodontycznym konieczne może być leczenie chirurgiczne – ekstrakcja lub resekcja wierzchołka korzenia.
Powikłania.
W przebiegu ropnia podśluzówkowego potencjalnie możliwe jest wystąpienie wszystkich powikłań zapalenia tkanek okołowierzchołkowych. 

</doc>
<doc id="1414479" url="https://pl.wikipedia.org/wiki?curid=1414479" title="River Of Crime">
River Of Crime



</doc>
<doc id="1414485" url="https://pl.wikipedia.org/wiki?curid=1414485" title="Tribes of Neurot">
Tribes of Neurot

Tribes of Neurot – zespół muzyczny grający rock awangardowy i ambient. W ich stylu muzycznym można też odnaleźć silne związki z muzyką plemienną. 
Historia.
"Tribes of Neurot" jest poboczny projektem związanym z zespołem Neurosis, który składa się w całości z ich członków oraz dodatkowych muzyków. Muzyka tworzona przez ten zespół drąży te same tematy jak sam zespół Neurosis, ale w radykalnie innym ujęciu. Podczas gdy Neurosis proponuje poprawnie zbudowane piosenki, Tribes of Neurot pozwala sobie na całkowitą wolność w eksploracji muzyki i dźwięków. Najlepszym przykładem może być kawałek z 2002 roku, zatytułowany "Adaption and Survival", który w całości składa się z nagranych odgłosów wydawanych przez insekty. Utwór ten odpowiednio zmiksowany tworzy obraz w całości zupełnie inny od poszczególnych odgłosów. Wiele z ich wydawnictw zbiega się z oficjalnymi wydaniami płyt zespołu Neurosis tak jak "Silver Blood Transmission" oraz płyta Neurosis "Through Silver in Blood". Innym przykładem jest wydawnictwo Tribes of Neurot o tytule "Grace" zawierające wspólne dźwięki wraz z równolegle wydaną płytą Neurosis "Times of Grace". Kiedy obydwa dyski są odtwarzane równocześnie, jako że zawierają pochodną muzykę, pozwalają na rozszerzenie doznań muzycznych niemożliwych do uzyskania słuchając tylko jednej z płyt.

</doc>
<doc id="1414490" url="https://pl.wikipedia.org/wiki?curid=1414490" title="Willem Hendrik Keesom">
Willem Hendrik Keesom

Willem Hendrik Keesom (ur. 21 czerwca 1876 w Texel, zm. 3 marca 1956 w Lejdzie) – holenderski fizyk.
Uczeń H. Onnesa. Profesor uniwersytetów w Utrechcie i Lejdzie. Dyrektor Międzynarodowego Instytutu Niskich Temperatur w Lejdzie.
Zajmował się niskimi temperaturami. W 1926 zestalił hel, w 1927 odkrył (wraz z Mieczysławem Wolfke) hel II, w 1935 nadprzewodnictwo cieplne helu.
"Doctor honoris causa" Politechniki Warszawskiej.

</doc>
<doc id="1414493" url="https://pl.wikipedia.org/wiki?curid=1414493" title="Kolegiata Wniebowzięcia Najświętszej Marii Panny w Uniejowie">
Kolegiata Wniebowzięcia Najświętszej Marii Panny w Uniejowie

Kolegiata Wniebowzięcia Najświętszej Marii Panny – rzymskokatolicki kościół parafialny należący do dekanatu uniejowskiego diecezji włocławskiej.
Jest to gotycka budowla z XIV wieku, przebudowana w XVI wieku. W wyniku działań wojennych 1939 roku uległa poważnym uszkodzeniom: został spalony dach i zawalony szczyt zachodni wraz ze sklepieniem. Zaraz po wojnie (1945-1946) odbudowano ją, a w 1958 roku wymalowano. Największą wartość historyczną w kościele stanowią: gotyckie prezbiterium z XIV wieku, ołtarze boczne z XVII wieku. W kaplicy bł. Bogumiła sarkofag wykonany w brązie 1667 w Gdańsku.
W 2018 r. odnowiona została kaplica bł. Bogumiła. Został zrewitalizowany m.in. sarkofag oraz elewacja.

</doc>
<doc id="1414495" url="https://pl.wikipedia.org/wiki?curid=1414495" title="Kościół Zwiastowania Najświętszej Maryi Pannie w Inowrocławiu">
Kościół Zwiastowania Najświętszej Maryi Pannie w Inowrocławiu

Kościół Zwiastowania Najświętszej Maryi Pannie w Inowrocławiu – neoromański kościół wybudowany na początku XX w. głównie z inicjatywy bpa Antoniego Laubitza. 18 grudnia 1929 został tutaj ochrzczony Józef Glemp, będący prymasem Polski w latach 1981–2009, oraz abp Stanisław Gądecki.
Historia i architektura.
Bogaty wystrój rzeźbiarski świątyni, nawiązujący do polskich tradycji narodowych, jest dziełem poznańskiego artysty Władysława Marcinkowskiego.
W 1909 roku w wyniku tąpnięcia ziemi (spowodowanego przez znajdującą się pod miastem nieczynną kopalnię soli) doszło do zawalenia się północnej ściany transeptu. Przez 20 lat świątynia pozostawała nieczynną, aż do 1929 roku, kiedy odbudowano zawaloną ścianę i przywrócono kościół do służby Bożej.
Kościół wzniesiony na planie krzyża łacińskiego jest największym i najwyższym budynkiem sakralnym w stolicy Kujaw Zachodnich. Strzelista wieża świątyni mierząca 77 metrów widoczna jest z najodleglejszych zakątków inowrocławskiego powiatu. Neoromańska architektura kościoła przedstawia założenie świątyni halowej, składająca się z trzech naw o tej samej wysokości. Za czwartą nawę uznać można transept, którego północna strona ucierpiała niegdyś we wspomnianej katastrofie budowlanej. Ceglany kościół Zwiastowania Najświętszej Maryi Pannie wraz z dwunastowieczną Bazyliką Mniejszą Imienia NMP tworzą razem charakterystyczny i nieodłączny element inowrocławskiego, miejskiego krajobrazu.
Organy.
Parafia Zwiastowania NMP posiada zabytkowy instrument wykonany w 1902 r. przez firmę organmistrzowską Wilhelma Sauera z Frankfurtu n. Odrą. Oznaczono go jako 859 dzieło w historii firmy (opus 859). Organy charakteryzują się romantyczną dyspozycją, na którą składa się 38 głosów (w tym 2 językowe), 2 klawiatury ręczne (manuały) i nożna (pedał), traktura pneumatyczna oraz wiatrownice stożkowe. Organy zbudowane są z 50 000 elementów. Przed rozpoczęciem remontu były w bardzo złym stanie technicznym, jednak w 90% udało się je uratować i odrestaurować. Mają 2470 piszczałek, z których najmniejsza ma kilka centymetrów, a największa ponad 5 m.

</doc>
<doc id="1414496" url="https://pl.wikipedia.org/wiki?curid=1414496" title="Larry Silverstein">
Larry Silverstein

Larry A. Silverstein (ur. 30 maja 1931 na Brooklynie w Nowym Jorku) – amerykański przedsiębiorca, miliarder inwestujący w nieruchomości.
W czasie zamachów 11 września 2001 Silverstein wynajmował budynki World Trade Center. Odszkodowanie, które uzyskał po 6 latach po wielu procesach z ubezpieczycielami, wyniosło 4,6 miliarda dolarów. W lipcu 2001 podpisał umowę najmu kompleksu World Trade Center na okres 99 lat. Umowa obejmowała polisę ubezpieczeniową na budynki 1 WTC, 2 WTC, 4 WTC oraz 5 WTC. Początkowo miała ona opiewać na kwotę 1,5 mld dolarów, jednak po sprzeciwie najemców dyskutowano kwotę 5 mld dolarów, by ostatecznie poprzestać na 3,5 mld. Silverstein sądził się jednak o 7 mld dolarów – podwójną kwotę z racji wystąpień "dwóch ataków". Sąd podzielił ubezpieczycieli na dwie grupy, z których jedna w rezultacie wypłaciła podwójną kwotę, a druga, w tym Swiss Re – największy z ubezpieczycieli kompleksu – pojedynczą. Według propozycji umowy przedstawionej przez prawników Silversteina oba ataki powinny być traktowane jako jedno wystąpienie. Jednak ubezpieczyciele zdecydowali się honorować swoją własną ofertę tej umowy (w dniu zamachów umowa ubezpieczania nie była jeszcze podpisana ciągle będąc w trakcie negocjacji), która nie zawierała definicji pozwalających zdecydować, czy ataki były jednym bądź dwoma wystąpieniami podlegającego ubezpieczeniu zdarzenia. Umowa nie uwzględniała w żaden szczególny sposób ataków terrorystycznych, ale ich nie wykluczała i miała zastosowanie na zasadach ogólnych, podobnie jak w przypadku m.in. zamachu na ten sam kompleks w 1993.
Larry Silverstein codziennie przychodził do swojego biura w WTC i całe przedpołudnie spędzał tam na spotkaniach biznesowych. 11 września 2001 roku Larrego nie było na terenie WTC, ponieważ miał wizytę u lekarza.

</doc>
<doc id="1414503" url="https://pl.wikipedia.org/wiki?curid=1414503" title="Subarnabanik">
Subarnabanik

Subarnabanik – jedna z tradycji wisznuickich hinduizmu bengalskiego, reprezentowana w lirycznych poematach XVIII wiecznego Bengalu.
Historia.
Przypuszcza się, iż początkowo była to wspólnota buddyjska, która w czasach Adisury, pod wpływem nacisków społecznych przeszła na łono rodzącego się wówczas neobraminizmu. W czasach panowania radży Ballala Sena straciła pozycję, zepchnięta na niziny indyjskiego systemu kastowego.
Przedstawiciele.
Tradycję subarnabaników reprezentowało wielu poetów lirycznych wychwalających Wisznu.
Ich poematy zawierają najpopularniejsze mangale hinduizmu bengalskiego XVIII wieku.

</doc>
<doc id="1414504" url="https://pl.wikipedia.org/wiki?curid=1414504" title="Say Hello To The Bad Guys">
Say Hello To The Bad Guys



</doc>
<doc id="1414505" url="https://pl.wikipedia.org/wiki?curid=1414505" title="Hendrik Keesom Willem">
Hendrik Keesom Willem



</doc>
<doc id="1414507" url="https://pl.wikipedia.org/wiki?curid=1414507" title="Rock The Rebel / Metal The Devil">
Rock The Rebel / Metal The Devil



</doc>
<doc id="1414508" url="https://pl.wikipedia.org/wiki?curid=1414508" title="Marek Karewicz">
Marek Karewicz

Marek Andrzej Karewicz (ur. 28 stycznia 1938 w Warszawie, zm. 22 czerwca 2018) – polski artysta fotografik specjalizujący się w zdjęciach muzyków jazzowych i rockowych. Również dziennikarz muzyczny, autor radiowy i telewizyjny, prezenter muzyki jazzowej, animator jazzu.
Jako nastolatek Karewicz grywał na trąbce i kontrabasie w zespołach jazzowych. Wyłącznie fotografią zajął się od końca lat 50. za namową Leopolda Tyrmanda. Ukończył liceum fotograficzne przy ul. Spokojnej w Warszawie (u Mariana Dederki), następnie studiował na Wydziale Operatorskim Państwowej Wyższej Szkoły filmowej w Łodzi. Od ok. 1964 prowadził warsztaty fotograficzne i kursy laboratoryjne fotografii w Pałacu Kultury i Nauki, gdzie pomiędzy sesjami zdjęciowymi w studio fotograficznym pracował nad okładkami do płyt.
Karewicz wykonał zdjęcia składające się na archiwum ok. 2 milionów negatywów. Fotografował m.in. ostatnią trasę koncertową Milesa Davisa i europejską trasę koncertową Raya Charlesa oraz koncert The Rolling Stones w Warszawie 13 kwietnia 1967. Jest autorem ok. 1500 okładek płytowych, m.in. serii "Polish Jazz" oraz uznawanej za przełomową w historii polskiego rocka płyty "Blues" zespołu Breakout, gdzie sfotografował Tadeusza Nalepę prowadzącego za rękę swojego syna Piotra. Przygotował też okładki płyt Ewy Demarczyk, Niebiesko Czarnych, Czerwonych Gitar, Ireny Santor, Sławy Przybylskiej, Maryli Rodowicz, Stana Borysa i Jerzego Połomskiego.
Był członkiem Związku Polskich Artystów Fotografików (numer legitymacji 07). Odznaczony został honorowym tytułem "FIAP : Fédération Internationale de l'Art Photographique". Działał w Polskim Stowarzyszeniu Jazzowym. W telenoweli Klan grał epizodyczną rolę właściciela klubu jazzowego.
Związany był z warszawskimi klubami muzycznymi: Hybrydy, Remont oraz Jazz Club Tygmont. W klubie Tygmont znajduje się stała wystawa fotografii Karewicza. W lutym 2009 ukazał się album "This Is Jazz" zawierający 200 zdjęć artystów jazzowych autorstwa Karewicza. Jego kontynuacją był album "Big-Beat" z 2014, w którym znalazły się fotografie polskich wykonawców rockowych oraz wspomnienia Karewicza w opracowaniu Marcina Jacobsona.
Pochowany na cmentarzu ewangelicko-augsburskim w Warszawie (aleja 9, grób 110)

</doc>
<doc id="1414509" url="https://pl.wikipedia.org/wiki?curid=1414509" title="Henri Dupuy de Lome">
Henri Dupuy de Lome



</doc>
<doc id="1414511" url="https://pl.wikipedia.org/wiki?curid=1414511" title="Kolegiata św. Lamberta w Radomsku">
Kolegiata św. Lamberta w Radomsku

Kolegiata św. Lamberta w Radomsku – kościół wybudowany w latach 1869–1876 w stylu neobarokowym pod nadzorem Konstantego Wojciechowskiego.
Historia.
Pierwszy kościół wraz z parafią istniał tu już zapewne w XI lub XII wieku. Pierwsza wzmianka pisana na ten temat pochodzi z 1379, kiedy to świątynia spłonęła. W 1521 kościół był już murowany. W XV wieku istniał przy nim szpital. W 1624 i 1842 kościół strawiły następne pożary. W 1869 mocno już nadwątlona budowla została zastąpiona nową, według projektu Konstantego Wojciechowskiego. Budowę zakończono w 1875. 17 września 1876 świątynię konsekrował biskup włocławski Wincenty Teofil Popiel.
Architektura.
Posiada trzy wieże od frontu. Prezbiterium i nawa główna posiadają 11 okien. W oknie nad głównym ołtarzem znajduje się witraż przedstawiający Zwiastowanie Najświętszej Marii Panny, dzieło księżnej Eugeniuszowej Lubomirskiej z Kruszyny. W nawach bocznych i w kaplicach znajdują się niewielkie, rozetowe okna, szklone kolorowym szkłem przez Władysława Swiędrowskiego. Siedziba Radomszczańskiej Kapituły Kolegiackiej.
Tablice pamiątkowe.
Kościół posiada bogaty zespół epitafiów i tablic pamiątkowych, upamiętniających m.in.:

</doc>
<doc id="1414517" url="https://pl.wikipedia.org/wiki?curid=1414517" title="Stand By For...">
Stand By For...



</doc>
<doc id="1414518" url="https://pl.wikipedia.org/wiki?curid=1414518" title="Julian Sokołowski">
Julian Sokołowski

Julian Sokołowski (ur. 23 stycznia 1932 w Nadolanach, zm. 26 listopada 2004 w Krakowie) – polski geolog naftowy, profesor zwyczajny w Instytucie Gospodarki Surowcami Mineralnymi i Energią Polskiej Akademii Nauk w Krakowie oraz na Wydziale Biologii i Nauk o Ziemi Uniwersytetu Łódzkiego w Łodzi.
Życiorys.
Urodził się 23 stycznia 1932 w Nadolanach jako syn Kazimierza i Jadwigi z domu Lenio. W 1950 zdał egzamin dojrzałości Liceum Ogólnokształcącym Męskim w Sanoku. Ukończył studia w Akademii Górniczo-Hutniczej w Krakowie, uzyskując w 1955 dyplom magistra inżyniera geologii. Był uczniem prof. Juliana Tokarskiego. W 1964 uzyskał na AGH w Krakowie stopień doktora nauk technicznych. W 1967 również na AGH w Krakowie uzyskał stopień doktora habilitowanego nauk technicznych, a w 1980 tytuł profesora nauk przyrodniczych w Instytucie Geologicznym w Warszawie.
W latach 1955–1956 pracował jako inżynier geolog w Kopalnictwie Naftowym w Sanoku. W latach 1956–1962 był zatrudniony w Przedsiębiorstwie Poszukiwań Naftowych w Pile, najpierw jako kierownik Pracowni Dokumentacji Geologicznej (1956–1961), a następnie jako kierownik Działu Geologii Ruchowej (1961–1962). W 1962 przeniósł się do Warszawy, do Biura Dokumentacji i Projektów Geologicznych Zjednoczenia Przemysłu Naftowego, gdzie pracował do 1966 na stanowisku kierownika Działu Geologii Niżu (przemienionego w 1965 na Dział Geologii Strukturalnej).
W czasie pracy w przedsiębiorstwach polskiego przemysłu naftowego opisał rdzenie wiertnicze z kilkuset otworów geologicznych i poszukiwawczych, wykonanych przede wszystkim na Niżu Polskim (m.in. w rejonie Gopła, Mogilna, Trzemżala, Damasławka, Szamotuł, Drawna, Chojnic, Płońska, Pułtuska, Siedlec, Annopola, Radomska, Bełchatowa, Bogdaja-Uciechowa, Rawicza, Nowej Soli, Rybaków, Krosna Odrzańskiego, Świebodzina, Trzebieży).
Opisał m.in. wpływ plastycznych utworów solnych cechsztynu na ukształtowanie tektoniki pokrywy osadowej wybranych obszarów Niżu Polskiego oraz mechanizmu powstawania i rozwoju struktur halokinetycznych i halotektonicznych oraz ich wpływu na formowanie się złóż ropy naftowej i gazu ziemnego. Brał też udział w wydzieleniu regionalnych jednostek geologiczno-poszukiwawczych Polski I, II, III i IV rzędu, przy opracowaniu oceny perspektyw złożowych poszczególnych jednostek geologiczno-poszukiwawczych, a także przy konstrukcji map geologiczno-strukturalnych Polski w skali 1:500 000 i tektonicznych Polski w skali 1:1000 000, w oparciu o wyniki badań geofizycznych i wiertniczych.
W latach 1966–1985 pracował w Instytucie Geologicznym w Warszawie, najpierw na stanowisku Zastępcy Dyrektora ds. Geologii Strukturalnej (1966–1971), następnie kierownika Pracowni Geodynamiki i Geosynoptyki (1971–1979). W latach 1979–1981 był kierownikiem Oddziału Karpackiego Instytutu Geologicznego w Krakowie. W 1981 powrócił do Warszawy, obejmując stanowisko kierownika Zespołu Instytutu Geologicznego ds. Wyznaczania Nowych Stref do Poszukiwań Węglowodorów. Stanowisko to sprawował do 1985.
Podczas pracy w Instytucie Geologicznym kierował opracowaniem m.in. atlasów geostrukturalno-naftowo-gazowych oraz geosynoptycznych Polski. Stworzył też nową dziedzinę wiedzy zwaną geosynoptyką, umożliwiającą efektywniejsze prognozowanie przebiegu procesów geologicznych, opracowując m.in. zasady interpretacji zdjęć satelitarnych dla potrzeb geologii naftowej, geodynamiki, geosynoptyki i geotermii, a także system cyfrowego zapisu i przetwarzania danych geosynoptycznych.
W latach 1986–2004 pracował w Polskiej Akademii Nauk, w Krakowie. W latach 1986–1987 był kierownikiem Pracowni Geosynoptyki w Zakładzie Podstaw Gospodarki Surowcami Mineralnymi i Energią PAN; w latach 1987–1990 kierownikiem Zakładu Geosynoptyki Kopalin i Energii w Centrum Podstawowych Problemów Gospodarki Surowcami Mineralnymi i Energią PAN; w latach 1990–1995 kierownikiem Zakładu Geosynoptyki i Geotermii w Centrum PPGSMiE PAN, a od 1995 do 2004 – kierownikiem Pracowni Geosynoptyki i Geotermii Instytutu Gospodarki Surowcami Mineralnymi i Energią PAN. Jednocześnie, w latach 1987-1995 był pełnomocnikiem CPPGSMiE PAN ds. budowy Doświadczalnego Zakładu Geotermalnego w Bańskiej-Białym Dunajcu.
Podczas pracy w Polskiej Akademii Nauk w Krakowie kierował opracowaniem pierwszej oceny zasobów energii geotermicznej złóż w Polsce do głębokości 3000 m, 5000 m i 7000 m oraz metodyki eksploatacji energii geotermalnej. Kierował też przygotowaniem projektu i budową pierwszego w Polsce zakładu geotermalnego w Bańskiej-Białym Dunajcu. Zespół jego przygotował również projekty zakładów geotermalnych w Szczecinie, Żyrardowie, Skierniewicach, Mszczonowie, Warszawie i w przeszło 300 innych miastach w Polsce, ocenę zasobów energii geotermalnej dla blisko 500 gmin oraz koncepcję wykorzystania tej energii w gminach, powiatach i województwach.
Od 1998 był również zatrudniony na Uniwersytecie Łódzkim, najpierw jako kierownik Zakładu Geologii Wydziału Biologii i Nauk o Ziemi, a od 1999 jako kierownik Katedry Geologii, Geosynoptyki i Zrównoważonego Rozwoju na tymże wydziale.
Specjalizował się w poszukiwaniu i zagospodarowywaniu złóż kopalin płynnych. Przewodniczący Polskiej Geotermalnej Asocjacji, członek Zarządu Międzynarodowej Geotermalnej Asocjacji, redaktor naczelny dwumiesięcznika "Technika Poszukiwań Geologicznych, Geosynoptyka i Geotermia". Propagator idei masowego wykorzystania zasobów energii geotermalnej.
Ważniejsze, oryginalne prace naukowe i podręczniki.
Jest autorem ponad 200 oryginalnych prac naukowych opublikowanych w czasopismach polskich
i zagranicznych oraz promotorem 6 doktoratów.

</doc>
<doc id="1414520" url="https://pl.wikipedia.org/wiki?curid=1414520" title="Mihaly Lajos Jeney">
Mihaly Lajos Jeney



</doc>
<doc id="1414521" url="https://pl.wikipedia.org/wiki?curid=1414521" title="Ahmed Salah">
Ahmed Salah

Ahmed Salah Houssein (arab. حسين أحمد صلاح; ur. 31 grudnia 1956 w Ali Sabieh) – dżibutyjski lekkoatleta, biegacz długodystansowy. Brązowy medalista Letnich Igrzysk Olimpijskich w Seulu w maratonie. Dwukrotny srebrny medalista mistrzostw świata w lekkiej atletyce. Zwycięzca Pucharu Świata w maratonie w 1985 roku.
Jego najlepszym rezultatem jest czas 2 godziny 7 minut i 7 sekund. Wynik ten uzyskał 17 kwietnia 1988 roku w Rotterdamie.

</doc>
<doc id="1414526" url="https://pl.wikipedia.org/wiki?curid=1414526" title="Felix Dupanloup">
Felix Dupanloup



</doc>
<doc id="1414527" url="https://pl.wikipedia.org/wiki?curid=1414527" title="Malaxis paludosa">
Malaxis paludosa



</doc>
<doc id="1414528" url="https://pl.wikipedia.org/wiki?curid=1414528" title="Cyril Thereau">
Cyril Thereau



</doc>
<doc id="1414529" url="https://pl.wikipedia.org/wiki?curid=1414529" title="Dagmar Havlova">
Dagmar Havlova



</doc>
<doc id="1414530" url="https://pl.wikipedia.org/wiki?curid=1414530" title="Dagmar Veskrnová">
Dagmar Veskrnová



</doc>
<doc id="1414532" url="https://pl.wikipedia.org/wiki?curid=1414532" title="Kolegiata Świętej Trójcy w Wejherowie">
Kolegiata Świętej Trójcy w Wejherowie

Kolegiata Wejherowska pw. Trójcy Świętej – kościół wybudowany w latach 1754–1755 w stylu barokowym, najstarszy w mieście. Położony przy ulicy Kościuszki w Wejherowie, należący do dekanatu Wejherowo w archidiecezji gdańskiej.
Historia.
W czasie panowania króla Władysława IV, w 1643 roku z inicjatywy wojewody Jakuba Wejhera, został wybudowany kościółek ryglowy (szkieletowy). W 1650 roku kościół został podniesiony do rangi kościoła parafialnego. W takim stanie przetrwał do 1754 roku, gdzie następnie w latach 1754–1755, w tym samym miejscu (zachował się tylko fundament), został wybudowany nowy, murowany, w stylu barokowym. Nowy kościół, ufundowany przez hrabiego Piotra Przebendowskiego, otrzymał rokokowy wystrój. Tak nie zmieniony kościół przetrwał aż do II dekady XX wieku. W latach 1927–1929 został przebudowany dzięki ks. prałatowi Edmundowi Roszczynialskiemu. Rozbudowie uległa przednia część kościoła wraz z prezbiterium. W 1928 roku, wyremontowany kościół został konsekrowany przez biskupa chełmińskiego Stanisława Okoniewskiego. W 1947 roku zainstalowane zostały dwa nowe dzwony, a w 1950 roku wyre­montowano organy i ołtarz. 14 września 1995 roku kościół parafialny został podniesiony przez Arcybiskupa Tadeusza Gocłowskiego – Metropolitę Gdańskiego, do godności kolegiaty. Natomiast ówczesny proboszcz ks. prał. Bogusław Żurawski został mianowany prepozytem Kapituły Kolegiackiej Wejherowskiej. Od 2003 odczytywane są kaszubskie tłumaczenia Biblii, które czyta Danuta Stenka – podczas corocznych koncertów w ramach projektu "Verba Sacra".
Kościół kolegiacki był do 24 czerwca 2015 roku – siedzibą dekanatu Wejherowo, a jej proboszcz nosił tytuł dziekana.
Architektura i wnętrze kościoła.
Świątynia pomimo przekształcenia w znacznej mierze zachowała swój barokowy charakter. Jednowieżowy korpus łączy się z obszernym transeptem ozdobionym szczytami. We wnętrzu kościoła znajdują się późnobarokowe ołtarze, rokokowa ambona i chrzcielnica, kuty żyrandol z orłem polskim (XVIII wiek), szafa na ornaty z 1720 roku znajdująca się w zakrystii oraz witraże z ornamentami roślinnymi (witraże w starej części kościoła - 1888 rok), świętymi (witraże w transepcie - 1928 rok) oraz scenami z życia Chrystusa (witraże w prezbiterium lata czterdzieste XX wieku).

</doc>
<doc id="1414535" url="https://pl.wikipedia.org/wiki?curid=1414535" title="Kościół Zwiastowania Najświętszej Maryi Panny w Inowrocławiu">
Kościół Zwiastowania Najświętszej Maryi Panny w Inowrocławiu



</doc>
<doc id="1414537" url="https://pl.wikipedia.org/wiki?curid=1414537" title="Zbytkower">
Zbytkower



</doc>
<doc id="1414538" url="https://pl.wikipedia.org/wiki?curid=1414538" title="Zdjęcie z profilu">
Zdjęcie z profilu

Zdjęcie z profilu – powieść sensacyjna Jerzego Edigeya; jej akcja toczy się w komunistycznej Polsce.
Zarys powieści.
Książka opowiada o Stanisławie Wróblewskim, inżynierze pracującym w Biurze Projektów w Warszawie. Człowiek ten wykazał się odwagą podczas walki z hitlerowcami w szeregach AK i otrzymał order Virtuti Militari, posiada bohaterską, nieskazitelną przeszłość. Pewnego dnia znajduje jednak na swoim biurku w pracy książkę „Przeżyłem piekło i Oświęcim”, a w niej zdjęcie hitlerowca wyglądającego dokładnie tak jako on. Jego koledzy z pracy stają się nagle wobec niego oziębli i Wróblewski postanawia działać. Idąc za radą mecenasa Mieczysława Ruszyńskiego, zgłasza się na milicję. Rozpoczyna się śledztwo, prowadzone przez prokuratora Władysława Szczypiorskiego i podpułkownika Janusza Kaczanowskiego, mające ustalić, czy Stanisław Wróblewski nie jest czasem hitlerowcem, Richardem Baumvogellem, komendantem Gestapo w mieście Bradomsk.

</doc>
<doc id="1414541" url="https://pl.wikipedia.org/wiki?curid=1414541" title="Gorguts">
Gorguts

Gorguts – kanadyjska grupa wykonująca muzykę deathmetalową. Powstała w 1989 roku w Québecu, w składzie: Luc Lemay (gitara, śpiew), Sylvain Marcoux (gitara), Eric Giguere (gitara basowa), oraz Stephane Provencher (perkusja). 
Zespół został rozwiązany w 2005 roku. Trzy lata później Luc Lemay wznowił działalność zespołu.

</doc>
<doc id="1414542" url="https://pl.wikipedia.org/wiki?curid=1414542" title="Kościół Imienia Najświętszej Marii Panny w Inowrocławiu">
Kościół Imienia Najświętszej Marii Panny w Inowrocławiu



</doc>
<doc id="1414547" url="https://pl.wikipedia.org/wiki?curid=1414547" title="Kolcowój szkarłatny">
Kolcowój szkarłatny



</doc>
<doc id="1414549" url="https://pl.wikipedia.org/wiki?curid=1414549" title="Kolcowój">
Kolcowój

Kolcowój ("Lycium" L.) – rodzaj roślin z rodziny psiankowatych. Należy do niego 90-100 gatunków występujących na różnych kontynentach – w Europie i Azji, w południowej Afryce oraz wzdłuż zachodniej części obu kontynentów amerykańskich, po Chile na południu. Największe zróżnicowanie gatunkowe jest w Ameryce Południowej, w Europie rosną 3 gatunki, przy czym w Polsce powszechnie zdziczały jest tylko jeden – kolcowój pospolity. W Arizonie (USA) rośnie 10 gatunków. W Chinach – 7. Rośliny te zasiedlają suche, półpustynne siedliska, często tereny nadmorskie, wiele gatunków toleruje wysokie stężenia soli w glebie. Niektóre gatunki stosowane są w chińskiej medycynie ludowej i wykorzystywane były jako pożywienie w okresach głodu. Współcześnie owoce kolcowoju pospolitego i chińskiego, zwane goji, traktowane są jako superfood. Jako jadalne wykorzystywane były też gatunki północnoamerykańskie; spożywano ich owoce i młode pędy.
Systematyka.
"Jasminoides" Duhamel du Monceau, "Oplukion" Rafinesque
Należy do rodziny psiankowatych ("Solanaceae") Juss., która wraz z siostrzaną rodziną powojowatych "Convolvulaceae" jest jednym z dwóch kladów w obrębie rzędu psiankowców ("Solanales") Dumort. i klasy roślin okrytonasiennych.
Gromada okrytonasienne Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe Takht. ex Reveal, nadrząd "Solananae" R. Dahlgren ex Reveal, rząd psiankowce ("Solanales" Dumort.), podrząd "Solanineae" Engl., rodzina psiankowate ("Solanaceae" Juss.), plemię "Lycieae" Lowe, rodzaj kolcowój ("Lycium" L.).
Nazewnictwo.
Naukowa nazwa rodzaju "lycium" nadana została przez Karola Linneusza w 1853 roku. W starożytnym Rzymie oznaczała lekarstwo otrzymywane z ciernistych krzewów zwanych "lykion" i rosnących w Licji w południowej części Azji Mniejszej. W języku polskim inne dawne nazwy zwyczajowe to: licyna, nikokol, nygus.

</doc>
<doc id="1414553" url="https://pl.wikipedia.org/wiki?curid=1414553" title="Cotnari">
Cotnari

Cotnari - miejscowość w Rumunii, położona w centralnej części Mołdawii, w okręgu Jassy, ok. 70 km na zachód od Jass. Centrum jednego z najważniejszych rumuńskich regionów winiarskich.
Obecnie jest to wieś, której większość mieszkańców zatrudniona jest w przemyśle winiarskim - znajduje się tutaj fabryka win "Cotnari". Produkowane tutaj wina należą do najbardziej znanych gatunków win rumuńskich, szczególnie "Grasa de Cotnari".
Historia.
Tradycje produkcji wina w tym rejonie sięgają starożytności. Szczególny rozkwit winnice tutejsze osiągnęły w XV-XVI w., gdy wino dominowało na rynku lokalnym (w tym na stole hospodarów mołdawskich), a także było eksportowane (m.in. bardzo popularne w Polsce). W tym okresie Cotnari należało do najbardziej znaczących miejscowości mołdawskich. W 1493 z fundacji hospodara Stefana Wielkiego wzniesiono tutaj cerkiew pod wezwaniem św. Paraskewy w stylu mołdawskim, istniejącą do dzisiaj. Z kolei w latach 1561-1563 z fundacji hospodara Jakuba Heraklida Despota zbudowano w Cotnari kościół katolicki (z późnogotyckiej świątyni pozostały dzisiaj tylko ruiny) oraz uruchomiono tzw. szkołę łacińską - "schola latina" (stanowiącą główne centrum rozprzestrzeniania się kultury łacińskiej w Mołdawii w tym okresie, a także wpływów polskich, odnowioną potem przez hospodara Piotra Kulawego); Cotnari, zaludnione w większości przez Niemców i Węgrów, stanowiło wówczas centrum katolicyzmu w Mołdawii.
Miasto podupadło na początku XVII w. wskutek zniszczeń wojennych, wraz z nim także produkcja win. Ponowną katastrofą dla winnic była epidemia filoksery w końcu XIX w.

</doc>
<doc id="1414554" url="https://pl.wikipedia.org/wiki?curid=1414554" title="Sweetwater River (Wyoming)">
Sweetwater River (Wyoming)

Sweetwater River – lewy dopływ rzeki Platte Północna długości 241 km w Wyomingu w Stanach Zjednoczonych.
Rzeka wypływa na południowym zachodzie hrabstwa Fremont, z kontynentalnego wododziału w pobliżu przełęczy na południowym krańcu pasma górskiego Wind River. Początkowo płynie na północny wschód wzdłuż północnych stoków Antelope Hills, by następnie skręcić na południowy wschód, płynąc przez hrabstwo Fremont (gdzie mija miejscowość Jeffrey City) i dalej pomiędzy pasmami Gór Granitowych na północy i Gór Zielonych na południu przez równinę, gdzie prowadzona jest intensywna gospodarka hodowlana. Na południowym krańcu hrabstwa Natrona mija Diabelskie Wrota i Independence Rock, by ostatecznie połączyć się z Platte Północną na obszarze zbiornika wodnego "Pathfinder Reservoir".
W czasach historycznych szeroka i płaska dolina rzeki wykorzystywana była przez ciągnących na zachód osadników. Przebiegały przez nią szlak oregoński, szlak kalifornijski i szlak mormoński przechodzące przez przełęcze górskie z plateau w południowo-wschodnim Wyomingu.

</doc>
<doc id="1414557" url="https://pl.wikipedia.org/wiki?curid=1414557" title="Wojciech Sadley">
Wojciech Sadley

Wojciech Sadley (ur. 3 kwietnia 1932 w Lublinie) – polski artysta. Uprawia rysunek, malarstwo, collage, tkaninę unikatową i eksperymentalną, kompozycję przestrzenną. Jest profesorem w Akademii Sztuk Pięknych w Warszawie.
Życiorys.
W 1962 roku wziął udział w I Międzynarodowym Biennale Tkaniny w Lozannie ("Biennale Internationale de la Tapisserie"), które przyczyniło się do rozpropagowania na świecie polskiej tkaniny artystycznej i ich twórców. W roku 1969 otrzymał Nagrodę Ministerstwa Kultury i Sztuki III. stopnia.
W 1994 roku Elżbieta Dryll-Glińska zrealizowała film dokumentalny o twórczości i życiu Wojciecha Sadleya.
Jego prace znajdują się m.in. w zbiorach Zachęty Narodowej Galerii Sztuki.

</doc>
<doc id="1414566" url="https://pl.wikipedia.org/wiki?curid=1414566" title="Niobian litu">
Niobian litu

Niobian litu, LiNbO3 – nieorganiczny związek chemiczny z grupy niobianów, formalnie sól kwasu niobowego i litu; w rzeczywistości nie zawiera jonów , lecz jest mieszanym tlenkiem . Jest bezbarwnym ciałem krystalicznym, praktycznie nierozpuszczalnym w wodzie. Jest ważnym materiałem optyki nieliniowej. Podwaja częstotliwość światła, np. zmienia długość fali 1064 nm na światło zielone o długości fali 532 nm. 
Można go otrzymać prażąc tlenek niobu(V) z węglanem litu w proporcjach stechiometrycznych lub z niewielkim nadmiarem :
Stosując metodę Czochralskiego można uzyskać go w formie monokryształów, które są wykorzystywane jako światłoczuły nośnik danych w pamięciach holograficznych. Stosowany jest też w falowodach i podwajaczach częstotliwości, a także jako ferroelektryk i w czujnikach IR,

</doc>
<doc id="1414572" url="https://pl.wikipedia.org/wiki?curid=1414572" title="Skatolia">
Skatolia

Skatolia - zaburzenie psychiczne polegające na rozsmarowywaniu swoich fekaliów na ciele i otoczeniu. Skatolię, czyli aktywne rozsmarowywanie fekaliów, odróżnia się od nietrzymania moczu i kału, i w efekcie pobrudzenia się nimi, co jest zachowaniem biernym. Skatolia może być objawem towarzyszącym innym zaburzeniom, jak demencja, niepełnosprawność intelektualna czy skryte zachowania agresywne. Towarzyszyć może także, wraz z innymi objawami, chorobie Alzheimera. Według niektórych, głównym powodem skatolii są zaparcia i skatolia ustępuje wraz z nim, jednak według przeciwnego punktu widzenia skatolia to forma okazywania protestu. Według podsumowania zebranych danych, takie jasne rozróżnienia nie są jeszcze możliwe i problem jest bardziej złożony.

</doc>
<doc id="1414573" url="https://pl.wikipedia.org/wiki?curid=1414573" title="Martin Johnson Heade">
Martin Johnson Heade

Martin Johnson Heade (ur. 11 sierpnia 1819, zm. 4 września 1904) - amerykański malarz, naturalista i romantyk. Malował pejzaże, portrety, martwe natury, obrazy ptaków i egzotycznych roślin, przez krytyków zaliczany do Hudson River School.
Urodził się na farmie pod Lumberville w Pensylwanii w rodzinie prostego rolnika. Nigdy nie skończył uczelni artystycznej, był jedynie uczniem malarza Edwarda Hicksa (1780-1849). Wzorem innych artystów XIX w. odbył dwuletnią podróż po Europie, po powrocie do Ameryki wielokrotnie zmieniał miejsce zamieszkania, by osiąść w 1859 w Nowym Jorku. Pierwszą wystawę miał w 1841 w Pensylwańskiej Akademii Sztuk Pięknych, regularnie zaczął wystawiać od 1848 r. Pod koniec lat 50. XIX pod wpływem przyjaciela Frederica Edwina Churcha Heade zainteresował się pejzażem, podróżował po Ameryce tworząc obrazy w stylu Hudson River School. W latach 1863-1864 przebywał w Brazylii przygotowując ilustracje do nigdy nie wydanej książki. W 1866 odbył podróż do Nikaragui, a w 1870 do Kolumbii, Panamy i na Jamajkę. Malował w tym okresie egzotyczne rośliny (storczyki, orchidee), ptaki (kolibry) i okazjonalnie tropikalne krajobrazy. W 1883 osiadł w Saint Augustine na Florydzie i założył rodzinę, malował miejscowe krajobrazy, interesował się też martwą naturą. 
Martin Heade za życia nigdy nie zdobył popularności, po śmierci przez 40 lat był zupełnie zapomniany. Dopiero w 1944 r. po wystawie "Romantic Painting in America" w Museum of Modern Art w Nowym Jorku rozpoczęto poszukiwania dorobku artysty. Jego obrazy osiągnęły zawrotne ceny, np. obraz "Magnolias on Gold Velvet Cloth", który przez pół wieku maskował dziurę w ścianie prywatnej rezydencji, Museum of Fine Arts w Houston zakupiło w 1999 roku za 1 250 000 dolarów.

</doc>
<doc id="1414581" url="https://pl.wikipedia.org/wiki?curid=1414581" title="Wawrzyniak (ujednoznacznienie)">
Wawrzyniak (ujednoznacznienie)

Osoby
Toponim

</doc>
<doc id="1414583" url="https://pl.wikipedia.org/wiki?curid=1414583" title="Martin Heade">
Martin Heade



</doc>
<doc id="1414584" url="https://pl.wikipedia.org/wiki?curid=1414584" title="Steve Von Till">
Steve Von Till

Steve von Till – amerykański muzyk. Pracuje jako nauczyciel w szkole podstawowej, a oprócz tego jest wokalistą oraz gitarzystą w zespole Neurosis, który wykonuje muzykę w stylu sludge metal. Jest on także członkiem Tribes of Neurot oraz Culper Ring, a także wydaje płyty solowe pod swoim własnym nazwiskiem lub pod pseudonimem artystycznym Harvestman.
Wyposażenie.
Grając wraz z zespołem Neurosis Von Till używa zestawu gitar wraz z wyposażeniem które nazwał "chain of death" (łańcuch śmierci). Używa gitar złożonych z części dostarczonych przez firmę Warmoth w stylu Stratocastera oraz Telecastera. Kolejne elementy jego wyposażenia to Seymour Duncan Distortion (bridge) oraz Bartolini (neck) pickups, a także Gibson P-90-style pickups. Dalej efekty: MXR Phaser oraz Blue Box pedals, a Moogerfooger MF-101 Lowpass Filter i MF-102 Ring Modulator, potem Dunlop Uni-Vibe, POG octave pedal, Parachute wah, emperor tap tremolo, bypass routing strip, mutron phaser, ProCo Rat oraz Electro-Harmonix Bass Micro Syntezator. Sygnał jest dalej prowadzony przez Mesa/Boogie Mark IV z Mesa cab oraz Fender ’65 Twin Reverb Reissue combo.

</doc>
<doc id="1414589" url="https://pl.wikipedia.org/wiki?curid=1414589" title="Pedro">
Pedro

Pedro, właśc. Pedro Eliezer Rodríguez Ledesma (wym. ; ur. 28 lipca 1987 w Santa Cruz de Tenerife) – hiszpański piłkarz, występujący na pozycji napastnika we włoskim klubie S.S. Lazio. Pedro jest zawodnikiem obunożnym. Jako pierwszy piłkarz w historii strzelił gola w sześciu różnych rozgrywkach w ciągu jednego roku.
Początki.
Pedro urodził się w Santa Cruz, na Teneryfie. Do FC Barcelony przyszedł w sierpniu 2004 z CD San Isidro, gdzie zaczynał karierę piłkarską.
Kariera klubowa.
FC Barcelona.
Pedro rozpoczynał karierę w młodzieżowych zespołach katalońskiego klubu (wówczas występował pod pseudonimem „Pedrito”). Debiut w seniorskim zespole zaliczył 12 stycznia 2008 roku, podczas wygranego 4:0 meczu z Real Murcia. Ówczesny prezes FC Barcelony Joan Laporta uważał, że Pedro stanie się kluczowym piłkarzem klubu w przeciągu najbliższych pięciu sezonów.
Swojego pierwszego gola w lidze strzelił przeciwko UD Almerii. Słaba forma Francuza Thierry’ego Henry zmusiła Josepa Guardiolę, trenera FC Barcelony, do wystawiania Hiszpana coraz częściej w pierwszym składzie. Pedro wykazywał się niesamowitą skutecznością, ciekawymi pomysłami na grę oraz wielkim poświęceniem, dzięki czemu kibice szybko go polubili. Najważniejsze trafienie zaliczył w meczu z Realem Madryt wygranym przez FC Barcelonę 0:2 na Santiago Bernabéu 10 kwietnia 2010. Do siatki rywali trafił w lidze hiszpańskiej 12 razy.
Premierowego gola w Lidze Mistrzów zdobył na Camp Nou w meczu z Dynamem Kijów.
W sezonie 2010/2011 Kanaryjczyk był kluczowym zawodnikiem jedenastki Josepa Guardioli. W tym sezonie razem z FC Barceloną zdobył Superpuchar Hiszpanii, Mistrzostwo Hiszpanii i Ligę Mistrzów. W finale LM zdobył gola. Razem z Lionelem Messim i Davidem Villą stworzył jedno z najlepszych trio napastników na świecie. Zostali nazwani M.V.P (Most Valuable Player - najbardziej wartościowy zawodnik). Nazwa MVP wzięła się od skrótu ich nazwisk (Messi(M), Villa(V), Pedro(P). Dzięki tym trzem zawodnikom Barcelona miała bardzo udany sezon 10/11.
Chelsea.
20 sierpnia 2015 roku podpisał kontrakt z Chelsea. Swojego pierwszego gola dla „The Blues” strzelił w swoim debiucie przeciwko West Bromwich na The Hawthorns 23 sierpnia 2015 roku. Mecz zakończył się zwycięstwem londyńczyków 3:2.
AS Roma.
25 sierpnia 2020 roku przeszedł do AS Romy na zasadzie wolnego transferu podpisując trzyletni kontrakt.
Kariera reprezentacyjna.
20 maja 2010 został powołany przez Vicente del Bosque do 23-osobowego składu na Mundial w RPA. Pierwszy mecz w reprezentacji rozegrał 9 dni później przeciwko Arabii Saudyjskiej, natomiast pierwszą bramkę zdobył w wygranym 6:0 spotkaniu z reprezentacją Polski 8 czerwca 2010. Był to jego trzeci mecz w reprezentacji. Na Mundialu zadebiutował zmieniając w 77 minucie Andresa Iniestę podczas pierwszego spotkania fazy grupowej z reprezentacją Szwajcarii.
Na Mistrzostwach Europy w 2012 wraz z reprezentacją Hiszpanii zajął pierwsze miejsce.
Życie prywatne.
Pedro jest jedynym dzieckiem Juana Antonio Rodrígueza i Monserrat Ledesmy Encinosy, którzy mieszkają w Santa Cruz de Tenerife. Od 2004 roku, spotykał się z Caroliną Martín, z którą wziął ślub 20 czerwca 2015. Para rozwiodła się w 2017. Mają trójkę dzieci: Bryana (ur. 4 kwietnia 2013), Kyle'a (ur. 29 sierpnia 2016) oraz Marca (ur. wrzesień 2017) 
Występy klubowe.
"Stan na 29 marca 2020"

</doc>
<doc id="1414599" url="https://pl.wikipedia.org/wiki?curid=1414599" title="Gałachy">
Gałachy

Gałachy – ulica i część miasta Zakroczym w powiecie nowodworskim województwa mazowieckiego. Ulica Gałachy znajduje się w odległości 1–2 km na wschód od kościoła i rynku zakroczymskiego.
Wieś należała do starostwa zakroczymskiego w 1617 roku
Z geomorfologii... i literatury.
Miejscowość położona nad Wisłą, podobnie jak sam stary Zakroczym, przy wysokiej stromej krawędzi Wysoczyzny Płońskiej. Zbocze doliny Wisły ma tu wysokość przekraczającą 20 m, a wysokość względna na terenie całej miejscowości wynosi ok. 30 m. Wisła, podcinając prawe zbocze w długotrwałym procesie erozji, odsłoniła przekrój przez osady ostatnich kilkaset tysięcy lat dziejów geologicznych. Tu znaleziono glinę będącą osadem najstarszego w Polsce zlodowacenia plejstoceńskiego – zlodowacenia narew. Wysoką skarpę rozcinają wąwozy.
Na Wiśle naprzeciw miejscowości Gałachy od co najmniej kilkuset lat znajdują się kępy. Wspomniał o nich S. Klonowic w poemacie "Flis, to jest spuszczanie statków Wisłą" (1595), a Z. Gloger stwierdził, że jedna z nich to "istniejąca dotąd pod Zakroczymiem kępa Gałachska t."[o] "j."[est] "do wsi Gałachy należąca".
Z historii.
Zachowała się wzmianka o tej miejscowości z 1477 r.: "de Galachi". Nazwa miejscowa "Gałachy" należy do typu nazw rodowych i pochodzi od nazwy osobowej "Gałach".
Była to stara wieś starostwa zakroczymskiego, położona przy przeprawie przez Wisłę, tuż obok Zakroczymia, jednego z najważniejszych grodów Mazowsza. Przeprawa rzeczna czynna była do czasu wybudowania mostów na Wiśle i Narwi.
W końcu XIX w. istniała tu fabryka zapałek.
We wrześniu 1939 r., mimo kapitulacji Warszawy i Modlina, Fort I i cały odcinek przez Gałachy aż do Wisły był zaciekle broniony przez żołnierzy polskich.
W 1990 roku w sąsiedztwie Gałachów oddano do użytku most na Wiśle, wraz z odcinkiem dwujezdniowej drogi szybkiego ruchu. Jest to droga krajowa nr 7 o znaczeniu międzynarodowym E77 Budapeszt – Warszawa – Gdańsk. Przedtem ruch kołowy odbywał się przez Nowy Dwór Mazowiecki.

</doc>
<doc id="1414600" url="https://pl.wikipedia.org/wiki?curid=1414600" title="Ekspedycja Lewisa i Clarka">
Ekspedycja Lewisa i Clarka

Ekspedycja Lewisa i Clarka () – pierwsza amerykańska lądowa wyprawa na zachód, która dotarła do wybrzeży Pacyfiku. Miała miejsce w latach 1804–1806 a przewodzili jej podróżnicy i odkrywcy, oficerowie armii amerykańskiej kapitan Meriwether Lewis i porucznik William Clark.
Tło historyczne.
Od początku XVI wieku Europejczycy poszukiwali drogi wodnej, którą można byłoby dotrzeć do Pacyfiku. Brytyjczycy, Skandynawowie i Francuzi badali przede wszystkim Przejście Północno-Zachodnie, Hiszpanie podejmowali (prócz morskich) także wyprawy lądowe. Jednym z pierwszych, którzy dotarli do zachodniego wybrzeża, wędrując ze wschodu na zachód, był Alexander Mackenzie, ale odbył tę podróż (w roku 1793) przeważnie pieszo.
W 1801 zachodnia granica Stanów Zjednoczonych przebiegała wzdłuż rzeki Missisipi, przy czym dwie trzecie ludności kraju mieszkało nie dalej niż 80 kilometrów od wybrzeży Oceanu Atlantyckiego. W styczniu 1803 James Monroe udał się do Paryża, by zorientować się, czy Francja nie byłaby zainteresowana sprzedażą dużego, portowego miasta Nowy Orlean. Ku zaskoczeniu Amerykanina Napoleon Bonaparte zaoferował sprzedaż całej Luizjany.
Zakup Luizjany spowodował nagły wzrost zainteresowania w Stanach Zjednoczonych eksploracją terenów położonych w zachodniej części Ameryki Północnej. Przeczytawszy relację Mackenzie’go prezydent Thomas Jefferson, stał się orędownikiem ekspansji Stanów Zjednoczonych na zachód i 18 stycznia wystąpił z wnioskiem do Kongresu Stanów Zjednoczonych o sfinansowanie ekspedycji badawczej z budżetu federalnego. Gdy Kongres przyznał wymagane fundusze w wysokości 2500 dolarów, Jefferson wybrał na przywódcę ekspedycji kapitana Meriwethera Lewisa. Ten z kolei powierzył współdowodzenie wyprawą Williamowi Clarkowi. Mimo że Clark miał niższą rangę wojskową, Lewis ukrył to przed uczestnikami wyprawy i zawsze zwracał się do Clarka jak do kapitana.
Przebieg wyprawy.
Po kilku miesiącach studiowania astronomii i kartografii 31 sierpnia 1803 roku Lewis wraz z 11 towarzyszami wyruszyli z Pittsburgha w dół rzeki Ohio. Po drodze 15 października w Clarksville w Indianie dołączył do niego Clark. Wyprawa pozostała w Clarksville około dwóch tygodni, a następnie wyruszyła dalej docierając 12 grudnia do Camp Wood River w Illinois, gdzie u zbiegu rzek Missouri i Missisipi założyli obóz. W nim pozostali na zimę. W tym okresie rekrutowali i szkolili dodatkowych uczestników ekspedycji. Tego pierwszego etapu wyprawy z Pittsburgha do Camp Wood w 1803 roku zazwyczaj nie zalicza się do oficjalnej ekspedycji Lewisa i Clarka.
Wiosną, 10 marca 1804 roku obaj odkrywcy uczestniczyli w oficjalnych uroczystościach przekazania Luizjany Stanom Zjednoczonym przez Francję, które miały miejsce w Saint Louis. Oficjalnie ekspedycja rozpoczęła się 14 maja 1804 roku, gdy Clark z główną grupą ludzi wyruszył z Camp Wood. Lewis dołączył do nich z Saint Louis sześć dni później. Ekspedycja dotarła do terenów obecnego stanu Kansas 26 czerwca, 11 lipca wkroczyła na teren obecnego stanu Nebraska, a 18 lipca dotarła do współczesnych granic Iowa.
Ekspedycja posuwała się nie bez przeszkód. Latem kilku uczestników włamało się do składu whisky, a jeden zdezerterował. Przeprowadzony w trybie wojskowym sąd skazał winnych na karę chłosty. Także w tym okresie miała miejsce jedyna ofiara śmiertelna ekspedycji, gdy sierżant Charles Floyd umarł najprawdopodobniej na skutek ataku wyrostka robaczkowego. Pamiętniki ekspedycji wspominają także, że 26 sierpnia Joseph Field zabił pierwszego bizona.
Na początku listopada ekspedycja dotarła do wioski indiańskiego plemienia Mandanów znajdującej się na terenie obecnego stanu Dakota Północna, gdzie zdecydowano rozbić obóz na zimę, znany jako Fort Mandan. W czasie pobytu wśród Indian okazało się, że Lewis i Clark będą od nich w dużym stopniu zależni. Mandanowie na szczęście okazali się całkowicie przyjaźni i obdarowali ich żywnością, chronili przed napadami oraz udzielili im bardzo cennych informacji. Największą pomocą był jednak francuski Kanadyjczyk Toussaint Charbonneau, którego podróżnicy zatrudnili jako tłumacza, oraz jego żona z plemienia Szoszonów o imieniu Sacajawea, która była nieocenionym przewodnikiem. Dzięki niej udawało się także utrzymać przyjazne stosunki z napotykanymi plemionami. Podczas postoju zimą parze urodził się syn, Jean Baptiste Charbonneau.
Cała ekspedycja licząca 33 członków opuściła wioskę Mandanów 7 kwietnia 1805 roku i udała się znowu na Missouri. Cztery miesiące później udało im się osiągnąć ostatni górny odcinek rzeki nadający się do żeglugi. Plemię Szoszonów dowodzone przez brata Sacajawei dostarczyło im koni. W końcu września przekroczyli góry Bitterroot. Zziębnięci, przemoczeni i głodni zostali przyjęci przez Indian z plemienia Nez Percé. Następnie popłynęli w dół rzeki Kolumbia i osiągnęli wybrzeże Pacyfiku w listopadzie. Zimę spędzili nad oceanem i w marcu 1806 roku wyruszyli w drogę powrotną. Wyprawa oficjalnie zakończyła się wraz z powrotem do Saint Louis 23 września i trwała dwa lata, cztery miesiące i dziesięć dni.

</doc>
<doc id="1414611" url="https://pl.wikipedia.org/wiki?curid=1414611" title="Columbia (rzeka)">
Columbia (rzeka)



</doc>
<doc id="1414613" url="https://pl.wikipedia.org/wiki?curid=1414613" title="Wisznudharmottarapurana">
Wisznudharmottarapurana

Wisznudharmottarapurana (trl. Viṣṇudharmottarapurāṇa, ang. Vishnudharmottara Purana, "Purana najwyższego obowiązku religijnego (dharmy) Wisznu") – upapurana wisznuicka, podzielona na trzy księgi, której kompilacja datowana jest na lata 450–650 n.e.
Rośliny kultowe.
W tekście wzmiankowane są następujące rośliny, stanowiące atrybut w przedstawieniach postaci boga Śiwy:

</doc>
<doc id="1414614" url="https://pl.wikipedia.org/wiki?curid=1414614" title="Independence Rock (Wyoming)">
Independence Rock (Wyoming)

Independence Rock – wybitna granitowa skała, o wysokości 36 m od podstawy, na południowym zachodzie hrabstwa Natrona w stanie Wyoming, w pobliżu drogi stanowej nr 220. Najwyższe wzniesienie w paśmie Gór Granitowych. W połowie XIX wieku skała była ważnym punktem orientacyjnym na szlakach oregońskim i mormońskim. W roku 1961 uznana została za Narodowy Pomnik Historyczny USA. Obecnie wchodzi w skład Stanowego Parku Historycznego Independence Rock, będącego własnością i zarządzanego przez stan Wyoming.
Opis.
Skała jest w rzeczywistości znaczną granitową ekstruzją z okresu prekambryjskiego. Ten sam typ granitów występuje na całym obszarze Gór Granitowych. Z wyglądu przypomina nieco Stone Mountain w stanie Georgia lub Uluru w Australii (zwaną także Ayer’s Rock), aczkolwiek jest od nich znacznie mniejsza. Znajduje się na wysokim plateau, zwanym Górami Granitowymi w środkowym Wyomingu, na północ od pasma Gór Zielonych i w pobliżu rzeki Sweetwater. Można do niej dojść z niewielkiego parkingu przy drodze stanowej nr. 220 około 32 km na północny wschód od Muddy Gap.
Historia.
Skała zyskała taką właśnie nazwę z tego powodu, że znajduje się na emigranckim szlaku, którym kolumny wozów wędrowały do Oregonu bądź Kalifornii, zazwyczaj przekraczając Missouri wczesną wiosną i starając się dotrzeć do skały około 4 lipca (święto niepodległości w Stanach Zjednoczonych), by dotrzeć – poprzez Przełęcz Południową – do miejsc przeznaczenia przed pierwszymi opadami śniegu w Górach Skalistych.
W okresie szczególnego nasilenia migracji tym szlakiem (w latach 1843–1869) w powszechnym zwyczaju leżało rycie na powierzchni skały, szczególnie w okolicach szczytu, swych inicjałów, imion lub nazwisk. Niektórzy zostawiali na skale informacje dla grup wędrujących za nimi; te ostatnie sporządzali zazwyczaj używając zamiast farby smaru do osi. Wiele takich wyrytych graffiti przetrwało na skalnych ścianach po dziś dzień, można je obejrzeć po dość łatwej wspinaczce na szczyt.
Niedaleko skały znajduje się kilka innych, niemniej ważnych, punktów nawigacyjnych szlaku, jak na przykład Diabelskie Wrota czy Martin’s Cove. W pobliżu znajduje się prowadzone przez mormonów muzeum, jest czynne przez cały rok.

</doc>
<doc id="1414615" url="https://pl.wikipedia.org/wiki?curid=1414615" title="Brandenburgische Technische Universität Cottbus">
Brandenburgische Technische Universität Cottbus



</doc>
<doc id="1414619" url="https://pl.wikipedia.org/wiki?curid=1414619" title="Plan Morgenthau">
Plan Morgenthau



</doc>
<doc id="1414620" url="https://pl.wikipedia.org/wiki?curid=1414620" title="Linga Purana">
Linga Purana



</doc>
<doc id="1414622" url="https://pl.wikipedia.org/wiki?curid=1414622" title="National Historic Landmark">
National Historic Landmark

National Historic Landmark (NHL) – budynek, miejsce, twór natury, a nawet określony obszar, uznany za takowy przez rząd Stanów Zjednoczonych ze względu na swe historyczne znaczenie. Wszystkie NHL są wymienione w "Narodowym Rejestrze Pomników Historycznych", jednakże z ponad osiemdziesięciu tysięcy miejsc w USA uważanych za historyczne, na liście NHL znajduje się zaledwie 2430.
Historia programu NHL.
9 października 1960 roku dziewięćdziesiąt dwa miejsca wskazał – jako NHL – sekretarz spraw wewnętrznych Fred Seaton. Pierwszym z nich był, nominowany 30 czerwca tegoż roku "Pomnik sierżanta Floyda" w Sioux City w stanie Iowa.
Kryteria.
Miejsca lub obiekty mogą być wciągnięte na listę NHL jeżeli są:
NHL dzisiaj.
Narodowe Pomniki Historyczne znajdują się we wszystkich 50 stanach. Spośród 2442 obecnie istniejących NHL ponad 10% (256) znajduje się w stanie Nowy Jork. 74 są w Dystrykcie Columbia, 15 w Portoryko i innych wspólnotach i terytoriach zamorskich USA, 5 w krajach ściśle związanych z USA, jak np. Mikronezja, a jeden w obcym kraju: jest to budynek amerykańskiego poselstwa w Tangerze (Maroko) wykorzystywany przez dyplomatów USA przez 140 lat.
Na liście NHL znajduje się 128 statków i okrętów, jak również ich wraków. Jest wśród nich także niemiecki okręt podwodny U-505, który jest stałą ekspozycją Muzeum Wiedzy i Przemysłu w Chicago i jednocześnie swoistym pomnikiem ofiar Bitwy o Atlantyk.

</doc>
<doc id="1414623" url="https://pl.wikipedia.org/wiki?curid=1414623" title="Narodowy pomnik Historyczny USA">
Narodowy pomnik Historyczny USA



</doc>
<doc id="1414624" url="https://pl.wikipedia.org/wiki?curid=1414624" title="Zamek w Vaduz">
Zamek w Vaduz

Zamek w Vaduz (niem. "Schloss Vaduz") – zamek położony w Księstwie Liechtensteinu, wysoko nad stolicą kraju – Vaduz. Usytuowany jest na skale na wysokości 570 m n.p.m. Zamek jest siedzibą rodziny książęcej Liechtensteinów.
Najstarsza część zamku powstała prawdopodobnie jeszcze w XII wieku, a pierwsza oficjalna wzmianka o Schloss Vaduz pochodzi z 1322 roku, z dokumentu hrabiego Rudolfa II Werdenberg-Sargans. Pierwszym władcą rezydującym w Zamku Vaduz był prawdopodobnie Hartman III von Werdenberg-Sargans-Vaduz, który w wyniku podziału majątku rodu Werdenberg-Sargans otrzymał m.in. hrabstwo Vaduz. Od tamtego okresu na zamku rezydowali kolejni władcy hrabstwa Vaduz i później również Schellenberg, byli to kolejno: hrabiowie von Brandis − od 1416; hrabiowie von Sulz − od 1510; hrabiowie von Hohenems − od 1613.
W 1952 roku w Liechtensteinie wydano znaczek z widniejącym na nim zamkiem w Vaduz.

</doc>
<doc id="1414627" url="https://pl.wikipedia.org/wiki?curid=1414627" title="Wicklow (góry)">
Wicklow (góry)

Góry Wicklow (irl. "Sléibhte Chill Mhantáin") – pasmo górskie w zachodniej części hrabstwa Wicklow, na południe od Dublina.
Położenie.
Jest to najrozleglejszy obszar górski w Irlandii. Granitowy masyw wznosi się w sercu prowincji Leinster, w pobliżu wybrzeży Morza Irlandzkiego. Góry Wicklow wznoszą się nad hrabstwem o tej samej nazwie, leżącym między hrabstwami Dublin, Wexford, Carlow i Kildare. Najwyższym wzniesieniem jest Lugnaquilla (925 m n.p.m.)
Geologia.
Większa część pasma zbudowana jest z granitu, a jego osłonę stanowią skały metamorficzne – łupki łyszczykowe i starsze od nich, kambryjskie kwarcyty "Bray Group". Skały te zostały wydźwignięte w czasie orogenezy kaledońskiej, na początku dewonu. Granit ten stanowi część tzw. "Leinster Chain" – najdłuższej strefy granitowej na Wyspach Brytyjskich.
W plejstocenie obszar ten był zlodowacony, a efektem tego są głębokie doliny U-kształtne, cyrki polodowcowe i jeziora rynnowe.
Górnictwo.
W górach istniały kopalnie miedzi i ołowiu, później zaś żelaza, a w mniejszych ilościach wydobywano: złoto, srebro i cynk. Kopalnie istniały przede wszystkim w Avoca i Glendalough. W XVIII w. miała miejsce gorączka złota. W późniejszym okresie w wielu miejscach eksploatowano granity. Zbudowano z nich wiele gmachów w Dublinie, a także katedrę w Liverpoolu.
Krajobraz.
Do znajdujących się tam dolin należą Glanmacnass i Glendalough. Z gór wypływają rzeki Slaney i Liffey. Slaney kończy swój bieg w hrabstwie Wexford, Liffey przepływa przez Dublin i uchodzi do Morza Irlandzkiego znajdującego się w odległości 20 km na północny wschód od szczytu Lugnaquilla.
W północnej części znajduje się najwyższy w Irlandii wodospad Powerscourt o wysokości 121 m.
Krajobraz gór Wicklow to zielone pagórki, na których rosną paprocie i wrzosy. Obszar jest silnie podmokły. Niższe partie masywu porastają lasy iglaste lub liściaste – dębowe. U jego stóp leżą dwa jeziora: Upper Lake i Lower Lake.
Gospodarka.
Ziemie na obszarze gór Wicklow są żyzne i urodzajne, dzięki czemu produkcja rolna jest tu wysokiej jakości. Hodowla i mleczarstwo to dwa podstawowe źródła dochodów mieszkańców górskich dolin.

</doc>
<doc id="1414630" url="https://pl.wikipedia.org/wiki?curid=1414630" title="Przełęcz Południowa (Góry Skaliste)">
Przełęcz Południowa (Góry Skaliste)

Przełęcz Południowa () – siodło górskie na wysokości 2301 metrów n.p.m. w kontynentalnym dziale wodnym w Górach Skalistych w południowozachodnim Wyomingu. Przełęcz znajduje się w wąskiej dolinie pomiędzy pasmem Wind River na północy i Antelope Hills na południu, w hrabstwie Fremont, 54 km na południowy zachód od miejscowości Lander. Przełęcz daje możność łatwego przekroczenia głównego łańcucha Gór Skalistych i w XIX wieku była elementem szlaków oregońskiego, kalifornijskiego i mormońskiego. Obecnie stanowi Narodowy Pomnik Historyczny USA. Przełęcz stanowi szerokie siodło porośnięte trawą i bylicą trójzębową, będąc dogodnym i niemal płaskim połączeniem pomiędzy zlewiskami Atlantyku i Pacyfiku. Po wschodniej stronie ma swoje źródła Sweetwater River, a po zachodniej Pacific Creek.
Historia.
Odkrycie przełęczy jako naturalnego przejścia przez Góry Skaliste było znaczącym wydarzeniem w dziejach ekspansji Amerykanów ku zachodowi, ale zaskakująco trudnym do osiągnięcia. Była zupełnie nieznana Lewisowi i Clarkowi, którzy podczas swej ekspedycji wybrali drogę północną wzdłuż rzeki Missouri z przejściem przez Góry Skaliste trudną przełęczą w paśmie Bitterroot w Montanie. Przełęcz Południowa do roku 1812 znana była tylko Indianom i dopiero Robert Stuart wraz z sześcioma towarzyszami z "Pacific Fur Company" (zwanymi "Astorianami") przeszedł Rockies w tym miejscu, wracając z założonej przez siebie faktorii Astoria:
Mimo tego, że odkrywcza droga Stuarta została przedstawiona prezydentowi Madisonowi, a relacja z niej opublikowana była we Francji, wiedza o tym nie dotarła do szerszej opinii publicznej w USA i traperzy jeszcze przez dziesięć lat korzystali z dłuższej północnej drogi przez góry. Dopiero w roku 1824 Jedediah Smith ponownie odkrył przełęcz. W roku 1832 pokonał ją kpt. Benjamin Bonneville z karawaną 110 ludzi i 20 wozów; była to pierwsza kolumna wozów, która przeszła tą drogą. W lipcu 1836 roku Narcissa Whitman i Eliza Spaulding były pierwszymi kobietami na tym szlaku. Pomiędzy rokiem 1848 a 1868 – do czasu uruchomienia linii kolejowej – przypuszczalnie pół miliona wędrowców pokonało Przełęcz Południową w drodze na zachód.
Przełęcz Południowa uznana została w roku 1961 za Narodowy Pomnik Historyczny USA.
Droga stanowa nr 28 przecina przełęcz, biegnąc tuż obok historycznego szlaku. W wielu miejscach widać z autostrady koleiny po wozach tamtej pionierskiej drogi.

</doc>
<doc id="1414634" url="https://pl.wikipedia.org/wiki?curid=1414634" title="Patty Smith">
Patty Smith



</doc>
<doc id="1414636" url="https://pl.wikipedia.org/wiki?curid=1414636" title="Magdalena Bylczyńska">
Magdalena Bylczyńska

Magdalena Bylczyńska (ur. 11 listopada 1887 w Pieniakach w powiecie brodzkim, zm. 11 września 1966 r. w Bydgoszczy) – muzyk, pedagog, działaczka społeczno-kulturalna.
Życiorys.
Córka lwowskiego aktora Edwarda Webersfelda. Pierwsza żona Jakuba Bylczyńskiego. W latach 1894–1897 uczyła się we Lwowie w prywatnej szkole muzycznej Karola Mikulego (ucznia Fryderyka Chopina) i jego żony. Studiowała w Konserwatorium Galicyjskiego Towarzystwa Muzycznego we Lwowie u prof. Franciszka Neuhausera i Stanisława Niewiadomskiego, następnie w Wiedniu u prof. Teodora Leszetyckiego (fortepian) i w Dreźnie w szkole śpiewu solowego.
Uczyła śpiewu i gry na fortepianie. Pracowała w Konserwatorium GTM (1908–1909), a do roku 1923 prowadziła we Lwowie prywatną szkołę fortepianu i śpiewu. Była członkinią Ochotniczej Legii Kobiet i brała udział w obronie Lwowa za co została odznaczona Krzyżem Obrony Lwowa. W 1923 roku opuściła Lwów i zamieszkała w Bydgoszczy, gdzie uczyła w Bydgoskim Konserwatorium Muzycznym. W czasie wojny znalazła się na listach inteligencji bydgoskiej przeznaczonej do likwidacji (bydgoska Akcja AB). Opuściwszy miasto ukrywała się – m.in. w okolicach Płocka i w Krakowie (u znajomych – prof. Zofii i Jana Walasów). Po II wojnie światowej wróciła do Bydgoszczy, gdzie była założycielką sekcji fortepianu w Społecznym Ognisku Artystycznym. Była nauczycielką m.in.: późniejszego prof. Akademii Muzycznej w Gdańsku – Konrada Pałubickiego, Pawła Podejki i Jerzego Hoffmana. W Bydgoszczy prowadziła dom otwarty, w którym bywali (od lat dwudziestych) m.in.: Juliusz Kaden-Bandrowski, Marian Turwid, Zbigniew Drzewiecki, Adam Grzymała-Siedlecki, Antoni Grabarz, Ryszard Siennicki, Aleksander Modlibowski, Kazimierz Borucki, dr Jan Piechocki i in.
W Bydgoszczy związana najpierw z Augustem Pokornym, później z Konradem Pałubickim.
Pochowana na Cmentarzu Nowofarnym w Bydgoszczy (Aleja UW/33/408, wraz z Ryszardem Ciarrą, muzykiem). 

</doc>
<doc id="1414637" url="https://pl.wikipedia.org/wiki?curid=1414637" title="Auguste Millon">
Auguste Millon

Auguste Nicolas Eugène Millon (ur. 1812 w Châlons-sur-Marne, zm. 1867 w Saint-Seine-l’Abbaye) – francuski chemik i fizyk.
Urodzony w 1812. Był profesorem w wojskowym szpitalu Val-de-Grace w Paryżu. W 1849 roku odkrył czułą metodę wykrywania białek, polegającą na barwnej reakcji azotanu rtęci(II) z aminokwasem tyrozyną (→ reakcja Millona).
Od jego nazwiska pochodzi nazwa związku rtęci "zasady Millona".

</doc>
<doc id="1414638" url="https://pl.wikipedia.org/wiki?curid=1414638" title="Microsoft Windows 96">
Microsoft Windows 96



</doc>
<doc id="1414639" url="https://pl.wikipedia.org/wiki?curid=1414639" title="Albert Montañés">
Albert Montañés

Albert Montañés Roca (ur. 26 listopada 1980 w Sant Carles de la Ràpita) – hiszpański tenisista.
Kariera tenisowa.
Zawodowym tenisistą Montañés był w latach 1999–2017.
W grze pojedynczej wygrywał turnieje kategorii ATP Challenger Tour. W turniejach rangi ATP World Tour odniósł sześć zwycięstw – pierwsze w lipcu roku 2008 w holenderskim Amersfoort, drugie w maju 2009 roku w Estoril, trzecie we wrześniu tegoż samego roku w Bukareszcie. Czwarty raz triumfował w maju 2010 roku, zwyciężając ponownie w Estoril, a ostatni w lipcu w Stuttgarcie. Szósty tytuł zdobył w maju 2013 roku w Nicei. Ponadto jest finalistą dalszych pięciu turniejów ATP World Tour; najpierw w sezonie 2001 w Bukareszcie, w 2004 w Walencji, w 2005 w Acapulco, w 2007 w Casablance oraz w 2011 w Kitzbühel.
W grze podwójnej Montañés wygrał dwa turnieje ATP World Tour, zwyciężając najpierw w 2008 roku w Casablance (z Santiago Venturą) oraz w 2010 roku w Ad-Dausze (z Guillermo Garcíą Lópezem). Jest również uczestnikiem czterech deblowych finałów; w 2007 roku w Viña del Mar, Costa do Sauipe i Buenos Aires (wszystkie z Rubénem Ramírezem Hidalgo) oraz w 2008 roku w Costa do Sauipe (z Santiago Venturą).
Najwyżej sklasyfikowany w rankingu singlistów był we wrześniu 2010 roku na 22. miejscu, natomiast w zestawieniu deblistów pod koniec lipca 2007 roku zajmował 73. pozycję.

</doc>
<doc id="1414640" url="https://pl.wikipedia.org/wiki?curid=1414640" title="Albert Montanes">
Albert Montanes



</doc>
<doc id="1414643" url="https://pl.wikipedia.org/wiki?curid=1414643" title="Shubunkin">
Shubunkin



</doc>
<doc id="1414644" url="https://pl.wikipedia.org/wiki?curid=1414644" title="Michaił Frołow">
Michaił Frołow

Michaił Fiodorowicz Frołow, ros. Михаил Федорович Фролов (ur. 13 listopada 1897 r. w stanicy Nowoczerkaskaja w Rosji, zm. 11 lipca 1940 r. w Litomyšlu w Protektoracie Czech i Moraw) – rosyjski wojskowy (esauł), emigracyjny publicysta i działacz kozacki.
Ukończył gimnazjum, a następnie kozacką szkołę wojskową w Nowoczerkasku. Brał udział w I wojnie światowej. Walczył z bolszewikami w czasie wojny domowej w Rosji. Wiosną 1920 r. w stopniu esauła został zastępcą dowódcy 42 pułku kawalerii Kozaków dońskich. Podczas odwrotu Armii Dońskiej w kierunku Kaukazu pułk odłączył się od niej, po czym wszedł w skład korpusu gen. Nikołaja E. Bredowa, operującego na południowej Ukrainie. Korpus przekroczył granicę z Polską, gdzie rosyjscy żołnierze zostali internowani. Esauł M. F. Frołow na czele większości swojego pułku przyłączył się natomiast do Armii Czynnej Ukraińskiej Republiki Ludowej. Poprzysiągł, że wraz z Ukraińcami i Polakami będzie prowadził walkę z bolszewikami. Jego pułk został nazwany samodzielnym pułkiem Kozaków dońskich, zaś sam M. F. Frołow dostał stopień pułkownika. Walczył w składzie 2 Ukraińskiej Dywizji Piechoty płk. Ołeksandra Udowyczenki. 
Po zawarciu między Polską i Rosją Sowiecką traktatu ryskiego w 1921 r., pułk M. F. Frołowa został rozbrojony. On sam zamieszkał w Warszawie. Prowadził nielegalną działalność antysowiecką zmierzającą do budowy niezależnego państwa kozackiego. Po pewnym czasie wyjechał do Pragi, gdzie przystąpił do grupy działaczy kozackich, którzy 10 grudnia 1927 r. utworzyli Ruch Wolnokozacki. Redagował wraz z inżynierem Ihnatem A. Biłym organ prasowy Ruchu pismo "Вольное Казачество - Вильне Козацтво". Zaangażował się wraz ze swoich środowiskiem w działalność ruchu prometejskiego, zostając członkiem warszawskiego Klubu "Prometeusz". Z powodu złego stanu zdrowia zrezygnował po pewnym czasie z działalności polityczno-publicystycznej.

</doc>
<doc id="1414647" url="https://pl.wikipedia.org/wiki?curid=1414647" title="Wexford Wildfowl Reserve">
Wexford Wildfowl Reserve

Wexford Wildfowl Reserve (irl. "Anaclann Éanlaithe Uisce Loch Garman") – ornitologiczny rezerwat przyrody, który położony jest w południowo-wschodniej części Irlandii, nad bagnistymi brzegami rzeki Slaney (irl. "Slaine"). Celem ochrony jest zachowanie siedlisk i miejsc gniazdowania ponad 140 gatunków ptaków.
Położenie.
Rezerwat znajduje się w południowo-wschodniej Irlandii, w dolinie rzeki Slaney, która dzieli hrabstwo Wexford na dwie części. Rezerwat Wexford usytuowany jest w północnej części doliny i zajmuje powierzchnię 194 ha. Znany jest zwłaszcza ze względu na dzikie gęsi, które zatrzymują się tam podczas dorocznych migracji.
Ptaki.
W okresie od października do kwietnia w rezerwacie znajduje schronienie co najmniej jedna czwarta światowej populacji gęsi białoczelnej z Grenlandii, zwanej również gęsią białoszyją. W rezerwacie znajdują schronienie również inne ptaki, w tym 28 gatunków kaczek i 12 gatunków różnych ptaków brodzących, które żyją tam przez cały rok. Spotyka się również rzadkie gatunki, takie jak cyraneczki. Alki zwyczajne, zwane również alkami krzywonosymi, często spotykane w rezerwacie Wexford, osiągają długość ciała do niemal pół metra.

</doc>
<doc id="1414659" url="https://pl.wikipedia.org/wiki?curid=1414659" title="Pociąg Bałkański">
Pociąg Bałkański

Pociąg Bałkański (Balkanzug) – niemiecki interkontynentalny pociąg pospieszny relacji Berlin – Konstantynopol, uruchomiony w latach 1916-1918, jako substytut Orient Expressu (którego kursowanie zostało zawieszone z racji trwania I wojny światowej). Po klęsce Niemiec w 1918 roku, "Balkanzug" został odwołany, po czym reaktywowano kursowanie Orient Expressu.
Przebieg.
Jego główny szlak prowadził z berlińskiego Anhalter Bahnhof przez Drezno, Pragę do Wiednia. Tu następowało dołączenie wagonów jadących z Monachium (a okresowo ze Strasburga). Następnie skład kontynuował podróż przez Bratysławę, Budapeszt, Belgrad i Sofię do Konstantynopola. W Galancie, leżącej pomiędzy Bratysławą a Budapesztem, przyłączano kolejne wagony wykonujące trasę alternatywną z Berlina wykorzystując Stadtbahn przez Frankfurt nad Odrą, Guben, Lubsko, Żagań, Legnicę, Wrocław, Opole, Racibórz, Bogumin i Cieszyn do Galanty.
Tabor.
"Balkanzug" zestawiony był z luksusowych wagonów (w tym sypialnych i restauracyjnych) firmy Mitropa i miał odgrywać znaczenie praktyczne (połączenie stolicy Rzeszy – Berlina z Bałkanami i Imperium Osmańskim) oraz propagandowe w Europie i na świecie.

</doc>
<doc id="1414660" url="https://pl.wikipedia.org/wiki?curid=1414660" title="Ptaki brodzące">
Ptaki brodzące



</doc>
<doc id="1414661" url="https://pl.wikipedia.org/wiki?curid=1414661" title="Twelfth Night (zespół muzyczny)">
Twelfth Night (zespół muzyczny)

Twelfth Night, brytyjski zespół, grający rock neoprogresywny, działał w latach 1978-1987. W roku 2007 reaktywował się i gra do dziś.

</doc>
<doc id="1414664" url="https://pl.wikipedia.org/wiki?curid=1414664" title="TSR Bircza „Góra Kamienna”">
TSR Bircza „Góra Kamienna”

TSR Bircza „Góra Kamienna” – telewizyjna stacja retransmisyjna umieszczona na maszcie o wysokości 33 m, znajdująca się w Birczy przy ulicy ks. Okońskiego. Użytkownikiem stacji jest EmiTel.
Nienadawane analogowe programy telewizyjne.
Programy telewizji analogowej wyłączone 19 marca 2013 roku.

</doc>
<doc id="1414670" url="https://pl.wikipedia.org/wiki?curid=1414670" title="Paczka Trojańska">
Paczka Trojańska



</doc>
<doc id="1414673" url="https://pl.wikipedia.org/wiki?curid=1414673" title="Balkanzug">
Balkanzug



</doc>
<doc id="1414675" url="https://pl.wikipedia.org/wiki?curid=1414675" title="Wełyka Biłozerka">
Wełyka Biłozerka

Wełyka Biłozerka - wieś w obwodzie zaporoskim Ukrainy, siedziba władz rejonu wełykobiłozerskiego.
Liczy ponad 8 tysięcy mieszkańców.

</doc>
<doc id="1414676" url="https://pl.wikipedia.org/wiki?curid=1414676" title="Pryazowśke">
Pryazowśke

Pryazowśke (ukr. Приазовське) – osiedle typu miejskiego na Ukrainie, w obwodzie zaporoskim, siedziba władz rejonu pryazowskiego.
Historia.
Status osiedla typu miejskiego posiada od 1957 roku.
W 1989 liczyło 7443 mieszkańców.
W 2013 liczyło 6821 mieszkańców.

</doc>
<doc id="1414677" url="https://pl.wikipedia.org/wiki?curid=1414677" title="Fujian (Republika Chińska)">
Fujian (Republika Chińska)

Prowincja Fujian () – wyspiarska część chińskiej prowincji Fujian, która po powstaniu Chińskiej Republiki Ludowej nie znalazła się pod jej kontrolą, pozostając w rękach Kuomintangu. Stanowi obecnie obok prowincji Tajwan jedną z dwóch prowincji Republiki Chińskiej na Tajwanie. Według tajwańskiego punktu widzenia z powodu zajęcia kontynentalnej części prowincji Fujian przez komunistów w 1949 roku nastąpiło jedynie przeniesienie siedziby władz lokalnych.
Prowincja obejmuje obszar 180 km² i liczy ok. 140 000 mieszkańców. Dzieli się na 2 powiaty, w skład których wchodzą 3 gminy miejskie i 7 gmin. Jej stolicą jest Jincheng. W latach 1956-1996 z uwagi na obawę przed ewentualną inwazją ze strony ChRL prowincja znajdowała się pod zarządem wojskowym, a jej władze rezydowały wówczas w Xindian na Tajwanie.

</doc>
<doc id="1414678" url="https://pl.wikipedia.org/wiki?curid=1414678" title="Wilhelm Freddie">
Wilhelm Freddie

Wilhelm Freddie (ur. 7 stycznia 1909, zm. 26 października 1995) - duński malarz.
Tworzył w duchu konstruktywizmu, w 1927 odkrył surrealizm. Był pod wpływem Salvadora Dalego, dzięki któremu wypracował technikę drobiazgowego przekazu pozwalającą mu na przedstawienie swoich fantazji z właściwą sobie agresją. Zajmował się również redagowaniem pism "„Lenien”" i "„Konkretion”".
W 1937 jego wystawa została zamknięta przez policję pod zarzutem szerzenia pornografii. W 1942 schronił się do Szwecji, gdzie przebywał 8 lat. Po wojnie zaczął używać geometrycznych form, jego prace przepojone były erotyzmem i humorem.

</doc>
<doc id="1414680" url="https://pl.wikipedia.org/wiki?curid=1414680" title="TSR Trójca „Góra Jaworów”">
TSR Trójca „Góra Jaworów”

TSR Trójca „Góra Jaworów” – telewizyjna stacja retransmisyjna, znajdująca się w Trójcy.
Nienadawane analogowe programy telewizyjne.
Programy telewizji analogowej wyłączone 19 marca 2013 roku.

</doc>
<doc id="1414681" url="https://pl.wikipedia.org/wiki?curid=1414681" title="Tajwan (prowincja Republiki Chińskiej)">
Tajwan (prowincja Republiki Chińskiej)

Prowincja Tajwan () – jedna z dwóch prowincji Republiki Chińskiej, obok prowincji Fujian. Po reformie administracyjnej z 1997 roku większość kompetencji samorządu została przekazana władzom centralnym i prowincja zarządzana jest bezpośrednio przez Yuan Wykonawczy.
Prowincja Tajwan do reformy z 25 grudnia 2010 roku zajmowała prawie cały obszar Republiki Chińskiej, obecnie zajmuje ok. 3/4 jej terytorium. W jej skład wchodzi część wyspy Tajwan, Peskadory oraz drobne inne wyspy.
Prowincja obejmuje obszar 25 110 km² i liczy ok. 7 183 000 mieszkańców. Dzieli się na 11 powiatów i 3 miasta. Jej stolicą od 1956 roku (po przeniesieniu z Tajpej) jest Zhongxing Xincun.

</doc>
<doc id="1414685" url="https://pl.wikipedia.org/wiki?curid=1414685" title="Tajwan (Chińska Republika Ludowa)">
Tajwan (Chińska Republika Ludowa)

Tajwan – terytorium uważane przez Chińską Republikę Ludową za swoją 23, autonomiczną prowincję. "De facto" znajduje się pod kontrolą Republiki Chińskiej, nigdy nie należało do ChRL.
Tajwan posiada swoich przedstawicieli w Ogólnochińskim Zgromadzeniu Przedstawicieli Ludowych. Nie są oni jednak wybierani na Tajwanie, lecz w Chinach kontynentalnych przez kolegium elektorskie osób pochodzenia tajwańskiego.

</doc>
<doc id="1414686" url="https://pl.wikipedia.org/wiki?curid=1414686" title="Nicolas Portal">
Nicolas Portal

Nikolas Portal (ur. 23 kwietnia 1979 w Auch, zm. 3 marca 2020 w Andorze) – francuski kolarz szosowy drużyny hiszpańskiej Caisse d’Epargne. W zawodowym peletonie ścigał się od 2002 do 2010.
Karierę seniorska rozpoczynał w barwach AG2R Prévoyance. Jego największym jak do tej pory sukcesem był zwycięstwo etapu Dauphiné Libéré w 2004 roku. Pięć razy startował w Tour de France. Jego najwyższe miejsce jak do tej pory w klasyfikacji generalnej Wielkiej Pętli to 57 w 2007 roku. Zawsze był pomocnikiem swoich liderów. W AG2R Prévoyance pomagał Christopherowi Moreau a w Caisse d’Epargne Alejandro Valverde.
Mierzył 184 cm wzrostu i ważył 70 kg.
Zmarł 3 marca 2020 roku w Andorze na zawał serca.

</doc>
<doc id="1414690" url="https://pl.wikipedia.org/wiki?curid=1414690" title="Leonid Kritz">
Leonid Kritz

Leonid Kritz, ros. Леонид Криц (ur. 26 lutego 1984 w Moskwie) – niemiecki szachista pochodzenia rosyjskiego, arcymistrz od 2003 roku.
Kariera szachowa.
Zasady gry w szachy poznał w wieku 4 lat. Dwa lata później wstąpił do klubu "Spartak" i rozpoczął treningi. W 1994 r. wystąpił w rozegranych w Baile Herculane mistrzostwach Europy juniorów do lat 10, dzieląc V-VII m, natomiast w 1995 r. reprezentował Rosję na olimpiadzie juniorów do lat 16 na Wyspach Kanaryjskich. W listopadzie 1996 r. jego rodzina przeprowadziła się do Niemiec i od kolejnego roku reprezentuje ten kraj na arenie międzynarodowej. W 1998 r. zdobył w Oberhofie tytuł mistrza Niemiec juniorów do lat 15, a w Schierke – brązowy medal w kategorii do 20 lat. W 1999 r. osiągnął w Oropesa del Mar jeden z największych sukcesów w karierze, zdobywając tytułu mistrza świata juniorów do 16 lat. W 2000 r. zwyciężył w cyklicznym turnieju "First Saturday" w Budapeszcie (edycja FS05 IM) oraz podzielił I m. (wspólnie z m.in. Christopherem Lutzem, Igorem Glekiem, Władimirem Czuczełowem, Lwem Gutmanem i Erikiem Lobronem) w Bad Zwesten, w 2001 r. podzielił I m. (wspólnie z Florianem Jenni) w Zugu, natomiast w 2004 r. podzielił I m. (wspólnie z Arkadijem Rotsteinem, Wadimem Małachatko i Eduardem Porperem) w Triesen oraz wystąpił w Trypolisie w pucharowym turnieju o mistrzostwo świata, w I rundzie pokonując Krishnana Sasikirana, ale w II przegrywając z Rafaelem Leitao. W kolejnych latach sukcesy odniósł m.in. w:
W 2004 r. reprezentował Niemcy na szachowej olimpiadzie w Calvii, natomiast w 2005 i 2007 r. – na drużynowych mistrzostwach Europy.
Najwyższy ranking w dotychczasowej karierze osiągnął 1 września 2010 r., z wynikiem 2624 punktów zajmował wówczas 5. miejsce wśród niemieckich szachistów.

</doc>
<doc id="1414698" url="https://pl.wikipedia.org/wiki?curid=1414698" title="Aglomeracja bielsko-bialska">
Aglomeracja bielsko-bialska



</doc>
<doc id="1414699" url="https://pl.wikipedia.org/wiki?curid=1414699" title="Bielski Obszar Metropolitalny">
Bielski Obszar Metropolitalny



</doc>
<doc id="1414700" url="https://pl.wikipedia.org/wiki?curid=1414700" title="Wypas kulturowy">
Wypas kulturowy

Wypas kulturowy – wypas owiec i bydła na chronionych obszarach parków narodowych dozwolony z zachowaniem licznych ograniczeń.
Wypas w Tatrach.
Ma szczególne znaczenia na obszarach Tatrzańskiego Parku Narodowego. Początkowo, po utworzeniu parku i wykupie bądź wywłaszczeniu terenów hal (1960–1964), zniesiono w nim całkowicie wypas. Z czasem jednak okazało się, że stało się to przyczyną zmian w środowisku przyrodniczym.
Powstałe w wyniku działalności człowieka polany i hale tatrzańskie istnieć mogą tylko, gdy są użytkowane. Po zniesieniu wypasu i koszenia w wyniku naturalnej sukcesji ekologicznej zaczęły zarastać borówczyskami, malinami, a ostatecznie lasem. Powoduje to zmniejszenie różnorodności biologicznej, wiele bowiem gatunków roślin i zwierząt żyje tylko na tych trawiastych obszarach. Np. szafran spiski (popularnie nazywany krokusem) rosnąć może tylko na koszonej lub wypasanej polanie, po zniesieniu jej użytkowania zostaje z czasem zagłuszony przez inne gatunki wyższych roślin. Skazany byłby więc na wyginięcie, podobnie i wiele innych gatunków roślin i zwierząt (np. niektóre gatunki motyli). Zarastanie polan i halizn przez las to także zmniejszenie atrakcyjności turystycznej, las przesłania bowiem widoki. Ważnym powodem przywrócenia nienaturalnego wypasu była wreszcie konieczność zachowania liczącej sobie kilkaset lat kultury pasterskiej.
W Tatrach kulturowy wypas wprowadzono po raz pierwszy w 1981 r., na mocy porozumienia działaczy solidarnościowych z władzami. Zmianę w rozporządzeniu o utworzeniu TPN wprowadziła Rada Ministrów w lipcu 1981. Na początku XXI w. wypasało tam 5 baców na 30 polanach mających łączną powierzchnię około 130 ha. Były to m.in. Polana Chochołowska, polana Kopieniec, Lejówki, Niżnia Polana Kominiarska, Długa Polana, polana Huciska, polana Huty Lejowe, polana Jamy, Niżnia Jarząbcza Polana, polana Jaworzyna pod Furkaską, Kalatówki, Kryta Polana, Polana Kuca, Przysłop Kominiarski i Rusinowa Polana. Bacówki, w których sprzedawane są oscypki, bundz i żentyca, stoją na Polanie Chochołowskiej, u wylotu Doliny Lejowej, na Wyżniej Kirze Miętusiej w Dolinie Kościeliskiej, pod Kuźnicami, na polanie Kopieniec i na Rusinowej Polanie.
Ograniczenia.
Wypas kulturowy zastrzeżony jest licznymi ograniczeniami:

</doc>
<doc id="1414701" url="https://pl.wikipedia.org/wiki?curid=1414701" title="Kulturowy wypas">
Kulturowy wypas



</doc>
<doc id="1414706" url="https://pl.wikipedia.org/wiki?curid=1414706" title="Marlon Perez Arango">
Marlon Perez Arango



</doc>
<doc id="1414716" url="https://pl.wikipedia.org/wiki?curid=1414716" title="Łukasz Maszczyk">
Łukasz Maszczyk

Łukasz Maszczyk (ur. 15 grudnia 1984 w Myszkowie) – polski bokser zawodowy walczący w wadze junior lekkiej (do 58,9 kg). W karierze amatorskiej stoczył 255 walk (223-32-0). W dotychczasowej karierze zawodowej stoczył 5 walk (4-0-1, 3 KO).
Kariera amatorska.
Boks trenuje od 1996 r., pierwsze sportowe kroki stawiał w MOSiR Myszków pod okiem legendarnego pięściarza, jedynego polskiego złotego medalisty Mistrzostw Świata Henryka Średnickiego. Z tym klubem dwukrotnie wywalczył Mistrzostwo Polski juniorów (2001-2002). 
Podczas kariery amatorskiej zaliczył jeszcze występy w klubach IMEX Jastrzębie (trener Fiodor Łapin), Gwardia Warszawa (trener Paweł Skrzecz), Hetman Białystok oraz południowokoreańskim Pohang Poseidons (rozgrywki ligi WSB w sezonie 2010/11).
Uczestnik Igrzysk Olimpijskich w Pekinie (2008), gdzie przegrał w ćwierćfinale z Irlandczykiem Paddym Barnesem 5:11.
Reprezentując Polskę zdobył brązowy medal Pucharu Świata (Moskwa 2008) oraz 5 medali Mistrzostw Unii Europejskiej (złoto w 2006, srebro w 2004 i 2009 oraz brąz w 2005 i 2008). 8-krotny Mistrz Polski seniorów (2004, 2005, 2006, 2007, 2008, 2009, 2010 i 2012),
3-krotny zdobywca Pucharu Polski (2005-2008), a także 3-krotny triumfator prestiżowego Turnieju im. Feliksa Stamma (2006-2008).
Kariera zawodowa.
W 2012 podpisał kontrakt zawodowy z grupą DEM'a Akademia Walki i przybrał pseudonim "Angel", co przerodziło się w powstanie Maszczyk Angel Boxing Team. Trenerem Łukasza został Sebastian Skrzecz, a promotorem reprezentujący DEM`a Promotion Polska Sp. z o.o. Tomasz Milewski.
W swoim debiucie w sierpniu 2012 podczas gali Seaside Boxing Night 4 w Międzyzdrojach, już w pierwszej rundzie znokautował Piotra Filipowskiego (0-1-0). Debiut pięściarza został pozytywnie odebrany przez środowisko bokserskie.
We wrześniu 2012 podczas gali Babilon Promotion w Nowym Dworze Mazowieckim Łukasz odniósł drugie zwycięstwo (znów w pierwszej rundzie). Jego przeciwnikiem był Białorusin Artsem Abmiotka (6-3-1, 6 KO).
W trzeciej zawodowej walce w grudniu 2012 podczas gali Wojak Boxing Night w katowickim Spodku pokonał przez techniczny nokaut w drugiej rundzie Oszkara Fiko (3-1, 2 KO). Rumun lądował na deskach dwukrotnie przed przerwaniem pojedynku.
W marcu 2013 podczas gali Wojak Boxing Night w Częstochowie stoczył pierwszy zawodowy pojedynek 6-rundowy, jego przeciwnikiem był Węgier Andras Varga (8-4-2, 1 KO). Czwarta walka "Angela" po raz pierwszy w jego karierze zakończyła się w regulaminowym czasie. Polak jednogłośnie i zdecydowanie wygrał na punkty.
W sierpniu 2013, równo rok po zawodowym debiucie, podczas gali Seaside Boxing Show V w Międzyzdrojach, zanotował pierwszą porażkę. Jego rywalem był Krzysztof "Skorpion" Cieślak, który pokonał "Angela" na dystansie regulaminowych ośmiu rund na punkty. Werdykt sędziów był jednogłośny.
Pozasportowa działalność.
W 2013 został jedną z twarzy kampanii społecznej "Pięściarze bokserom i nie tylko". Ma ona na celu uświadomienie problemów niehumanitarnego traktowania psów w Polsce. Do wzięcia w niej udziału zaproszeni zostali wybitni polscy pięściarze wielu pokoleń m.in. Iwona Guzowska, Paweł Skrzecz, Dariusz Michalczewski, Przemysław Saleta. Cały dochód przeznaczony zostanie na zakup karmy dla wybranych rodzimych schronisk. 

</doc>
<doc id="1414717" url="https://pl.wikipedia.org/wiki?curid=1414717" title="Randi Pausch">
Randi Pausch



</doc>
<doc id="1414718" url="https://pl.wikipedia.org/wiki?curid=1414718" title="Randy Pausch">
Randy Pausch

Randy Pausch (ur. 23 października 1960 w Baltimore, zm. 25 lipca 2008 w Chesapeake) – amerykański profesor informatyki pracujący w Carnegie Mellon University, autor książki "Ostatni wykład" ("The Last Lecture").
Zajmował się projektowaniem gier komputerowych oraz badaniem zachowań człowieka w wirtualnej rzeczywistości. Pracował m.in. dla firm Adobe, Google i The Walt Disney Company. Na uniwersytecie w Pittsburghu stworzył Centrum Rozrywki Komputerowej. Jako pierwszy wykładowca w historii zaproponował współpracę informatyków z artystami.
We wrześniu 2006 roku zdiagnozowano u niego raka trzustki. 18 września 2007 roku lekarz Pauscha stwierdził, że Pausch przeżyje jeszcze tylko kilka miesięcy. Ostatnie miesiące Randy Pausch spędził w rodzinnym gronie, okazjonalnie uzupełniając swój blog. Krótko przed śmiercią wygłosił wykład o swoim umieraniu, który stał się popularny w Stanach Zjednoczonych. Zmarł 25 lipca 2008. Osierocił troje dzieci w wieku sześciu, trzech i dwóch lat.

</doc>
<doc id="1414720" url="https://pl.wikipedia.org/wiki?curid=1414720" title="Rigoberto Uran">
Rigoberto Uran



</doc>
<doc id="1414722" url="https://pl.wikipedia.org/wiki?curid=1414722" title="Peter Hedges">
Peter Hedges

Peter Hedges (ur. 6 lipca 1962 w West Des Moines) – amerykański pisarz, scenarzysta i reżyser.

</doc>
<doc id="1414723" url="https://pl.wikipedia.org/wiki?curid=1414723" title="Paweł Spisak">
Paweł Spisak

Paweł Spisak (ur. 29 września 1981 w Koszalinie) – polski jeździec, zawodnik WKKW. Jego trenerem jest Michael Jung (Niemcy). Reprezentant Polski na Letnich Igrzyskach Olimpijskich 2004 w Atenach, Letnich Igrzyskach Olimpijskich 2008 w Pekinie i Letnich Igrzyskach Olimpijskich 2012 w Londynie, oraz na Letnich Igrzyskach Olimpijskich 2016 w Rio De Janeiro.
Obecnie reprezentuje klub KJ Dako-Galant Skibno. W swojej karierze pięciokrotnie sięgnął po tytuł Mistrza Polski (2005, 2006, 2007, 2011, 2015, 2017). Dobrze spisywał się w Pucharze Świata. W tychże zawodach zdobył trzecie miejsce - CIC*** - indywidualnie w 2003 i w 2006 roku.
Wzrost: 176 cm, waga: 67 kg.

</doc>
<doc id="1414735" url="https://pl.wikipedia.org/wiki?curid=1414735" title="Beech Baron">
Beech Baron



</doc>
<doc id="1414736" url="https://pl.wikipedia.org/wiki?curid=1414736" title="Beech Bonanza">
Beech Bonanza



</doc>
<doc id="1414737" url="https://pl.wikipedia.org/wiki?curid=1414737" title="Beech T-34 Mentor">
Beech T-34 Mentor



</doc>
<doc id="1414738" url="https://pl.wikipedia.org/wiki?curid=1414738" title="Boris Galerkin">
Boris Galerkin

Boris Grigorjewicz Galerkin, (ros. Борис Григорьевич Галёркин – Boris Grigorjewicz Galorkin ur. 4 marca 1871 w Połocku, zm. 12 lipca 1945 w Leningradzie) – matematyk rosyjski.
W 1893 ukończył szkołę średnią w Mińsku, po czym studiował w Petersburskim Instytucie Technologicznym. Później jako inżynier pracował w charkowskich zakładach parowozowych i w petersburskich zakładach mechanicznych. Od 1899 był związany z rewolucyjnym ruchem marksistowskim. W 1928 został członkiem korespondentem, a w 1935 członkiem rzeczywistym Akademii Nauk ZSRR. Był laureatem Nagrody Stalinowskiej i kawalerem dwóch Orderów Lenina (1940 i 1945).
Jego imieniem nazywana jest numeryczna metoda rozwiązywania równań różniczkowych.

</doc>
<doc id="1414739" url="https://pl.wikipedia.org/wiki?curid=1414739" title="Ryłko (ujednoznacznienie)">
Ryłko (ujednoznacznienie)

Osoby noszące nazwisko Ryłko
Nazwa Ryłko w biznesie
Zobacz też:

</doc>
<doc id="1414744" url="https://pl.wikipedia.org/wiki?curid=1414744" title="Cessna T-37 Tweet">
Cessna T-37 Tweet

Cessna T-37 Tweet – amerykański samolot szkolno-treningowy, produkowany w latach 1955-1975 przez przedsiębiorstwo Cessna. Na bazie samolotu T-37 zbudowano jego szturmową wersję A-37 Dragonfly.

</doc>
<doc id="1414745" url="https://pl.wikipedia.org/wiki?curid=1414745" title="Cessna T-37">
Cessna T-37



</doc>
<doc id="1414746" url="https://pl.wikipedia.org/wiki?curid=1414746" title="Powstawanie człowieka">
Powstawanie człowieka

Powstawanie człowieka () – przełomowy w swojej dziedzinie brytyjski popularnonaukowy serial dokumentalny z 1973 roku, którego autorem i narratorem był Jacob Bronowski. Serial wyprodukowany został przez telewizję BBC we współpracy z Time-Life Films.
Tytuł dokumentu stanowi nawiązanie do dzieła Charlesa Darwina "O pochodzeniu człowieka" (). W trzynastu odcinkach Bronowski przedstawia, przez pryzmat własnego rozumienia nauki, „ewolucję” ludzkiej społeczności, zwracając uwagę na to, co czyni człowieka istotą wyjątkową i odmienną od innych gatunków.
Motywem powstania serialu była próba stworzenia kontynuacji "Civilisation", znanego popularnonaukowego serialu BBC z 1969 roku, w którym jego twórca, Kenneth Clark, dowodził, że sztuka była głównym motorem napędzającym ewolucję kulturalną człowieka.
W Polsce serial wyemitowany został jesienią 1983 roku przez Telewizję Polską.
Z tekstów z serialu powstała książka "Potęga wyobraźni" ("The Ascent of Man: A Personal View by J. Bronowski"), wydana w 1988 roku przez Państwowy Instytut Wydawniczy.
Lokacje.
Zdjęcia do serialu kręcono w wielu zakątkach świata, m.in.:

</doc>
<doc id="1414747" url="https://pl.wikipedia.org/wiki?curid=1414747" title="Galerkin">
Galerkin



</doc>
<doc id="1414748" url="https://pl.wikipedia.org/wiki?curid=1414748" title="Vice Versa (film 1988)">
Vice Versa (film 1988)

Vice Versa – amerykańska komedia fantasy, film z 1988 w reżyserii Briana Gilberta na podstawie powieści Thomasa Ansteya Guthriego.

</doc>
<doc id="1414749" url="https://pl.wikipedia.org/wiki?curid=1414749" title="T-37 Tweet">
T-37 Tweet



</doc>
<doc id="1414758" url="https://pl.wikipedia.org/wiki?curid=1414758" title="Penicylina benzylowa">
Penicylina benzylowa



</doc>
<doc id="1414762" url="https://pl.wikipedia.org/wiki?curid=1414762" title="Mistrzostwa Świata w Piłce Nożnej 2006 (eliminacje strefy CAF)/Pierwsza runda">
Mistrzostwa Świata w Piłce Nożnej 2006 (eliminacje strefy CAF)/Pierwsza runda

W pierwszej rundzie eliminacji do Mistrzostw Świata w Piłce Nożnej 2006 w strefia CAF 42 drużyny podzielone zostały w pary. Rozegrały one dwa mecze systemem mecz i rewanż. 21 zwycięzców awansowało dalej, uzupełniając 9 drużyn, które automatycznie awansowały do drugiej rundy.
Wyniki.
21. para.
Republika Środkowoafrykańska zrezygnowała z udziału w eliminacji, więc Burkina Faso automatycznie awansowało do drugiej rundy.

</doc>
<doc id="1414763" url="https://pl.wikipedia.org/wiki?curid=1414763" title="Mandat Niebios">
Mandat Niebios

Mandat Niebios () – tradycyjna teoria filozoficzna w Chinach, według której władca musi mieć poparcie Niebios (天), by rządzić. Mandat zyskują władcy sprawiedliwi, postępujący moralnie i obyczajnie, którzy dbają o swój lud. Jeżeli na tronie zasiada despota, Niebiosa mogą wycofać swój mandat, co sygnalizują poprzez np. zaćmienia, pojawienie się komety, klęski głodu, powodzie, trzęsienia ziemi, wojny itd. W takiej sytuacji sprawiedliwie jest wszcząć bunt przeciw władcy.
Mandat mógł dotyczyć zarówno pojedynczego władcy, jak i całej dynastii. Nie miał ograniczeń czasowych, ani klasowych, gdyż zakładał ciągłość instytucji cesarstwa bez względu na zmianę rodziny panującej. Dwa razy w historii Chin zdarzyło się, że założycielami dynastii były osoby wywodzące się z ludu (Han i Ming). Do tej koncepcji musieli się odwoływać także rządzący Chinami cudzoziemcy, Mongołowie z dynastii Yuan czy Mandżurowie z dynastii Qing.
Pojęcie mandatu Niebios zostało po raz pierwszy użyte w XI wieku p.n.e. przez królów dynastii Zhou jako ideologiczne uzasadnienie obalenia dynastii Shang. Na niwie teoretycznej pojęcie to rozwinął Mencjusz. Nazwę 天命 nosiła również pierwsza era panowania dynastii Qing.

</doc>
<doc id="1414764" url="https://pl.wikipedia.org/wiki?curid=1414764" title="Planocephalosaurus">
Planocephalosaurus



</doc>
<doc id="1414765" url="https://pl.wikipedia.org/wiki?curid=1414765" title="Jean-Baptiste Charles Bouvet">
Jean-Baptiste Charles Bouvet

Jean Baptiste Charles Bouvet de Lozier (ur. 14 stycznia 1705, zm. 1786) – francuski żeglarz, odkrywca i gubernator Maskarenów.
Został osierocony w wieku siedmiu lat. Po ukończeniu edukacji w Paryżu. Wysłano go do portowej miejscowości Saint-Malo aby studiował nawigację. W 1731 roku stał się porucznikiem Francuskiej Kampanii Wschodnio Indyjskiej. Udało mu się także przekonać swojego pracodawcę do zapewnienia mu dwóch statków oraz do wysłania go na misję poszukiwawczą na południowym Atlantyku. Wraz ze swoimi statkami „Aigle” i „Marie” odkrył w dniu 1 stycznia 1739 r. niewielką wyspę, która została nazwana Wyspą Bouveta na jego cześć. Niestety niedługo potem, musiał zrezygnować z wyprawy, ponieważ większość jego załogi zachorowała i powróciła do Francji.

</doc>
<doc id="1414773" url="https://pl.wikipedia.org/wiki?curid=1414773" title="Zanik jąder zębatych, czerwiennych, gałek bladych i ciał podwzgórzowych Luysa">
Zanik jąder zębatych, czerwiennych, gałek bladych i ciał podwzgórzowych Luysa



</doc>
<doc id="1414774" url="https://pl.wikipedia.org/wiki?curid=1414774" title="Petr Korbel">
Petr Korbel

Petr Korbel (ur. 6 czerwca 1971 w Hawierzowie) – czeski tenisista stołowy, dwukrotny medalista mistrzostw świata.
Zawodnik kadry narodowej i olimpijskiej mężczyzn w tenisie stołowym w Czechach. Zawodnik belgijskiego klubu tenisa stołowego Royal Villette Charleroi (klub bierze udział w rozgrywkach Ligi Mistrzów i jest sponsorowany przez niemiecką firmę tenisa stołowego Tibhar). Jest sponsorowany przez japońską firmę tenisa stołowego Butterfly. Obecnie jest to najlepszy tenisista stołowy w Czechach i jeden z najlepszych w Europie.

</doc>
<doc id="1414777" url="https://pl.wikipedia.org/wiki?curid=1414777" title="Międzynarodowe triennale Małe Formy Grafiki">
Międzynarodowe triennale Małe Formy Grafiki

Międzynarodowe triennale Małe Formy Grafiki – impreza artystyczna organizowana przez Miejską Galerię Sztuki w Łodzi od 1979 roku, do roku 1993 odbywała się co dwa lata. Do udziału zaproszeni są artyści profesjonalni zajmujący się grafika warsztatową. Prace o maksymalnym rozmiarze 12 x 15 cm oceniane są przez jury, które nagradza dziesięć z nich wyróżnieniem – Medalem Honorowym. Podczas wernisażu urządzana jest tradycyjna aukcja miniatur graficznych.

</doc>
<doc id="1414778" url="https://pl.wikipedia.org/wiki?curid=1414778" title="Nélson">
Nélson



</doc>
<doc id="1414781" url="https://pl.wikipedia.org/wiki?curid=1414781" title="Alepa złotopłetwa">
Alepa złotopłetwa

Alepa złotopłetwa ("Alepes djedaba") – gatunek ryby z rodziny ostrobokowatych, mierzącej do 40 cm, ale zwykle dorastającej do mniejszych rozmiarów.

</doc>
<doc id="1414783" url="https://pl.wikipedia.org/wiki?curid=1414783" title="Penicylinaza">
Penicylinaza

Penicylinazy (EC 3.5.2) – grupa enzymów należących do beta-laktamaz, warunkujących oporność niektórych bakterii na naturalne penicyliny – benzylową oraz fenoksymetylową. Działa poprzez hydrolizę pierścienia beta-laktamowego.
Według klasyfikacji Karen Bush, enzymy tej grupy należą do klasy 2a.
Drobnoustroje najczęściej wytwarzające penicylinazę to "Staphylococcus" ("Staphylococcus aureus"), "Bacillus" ("Bacillus cereus").
Enzym ten u bakterii Gram-dodatnich jest kodowany przez gen znajdujący się na plazmidzie, wyłącznie w obecności induktora (jakim jest często antybiotyk). U bakterii Gram ujemnych ("Moraxella", "Bacteroides") gen kodujący znajduje się na chromosomie, choć u nich większą rolę odgrywają enzymy o szerokim spektrum substratowym.
Spektrum substratowe penicylinaz jest wąskie, poza penicylinami naturalnymi inaktywują one w małym stopniu cefalosporyny I generacji, choć nie wiadomo czy ma to znaczenie kliniczne.
Penicylinazy są hamowane przez inhibitory beta-laktamaz (kwas klawulanowy, sulbaktam, tazobaktam).

</doc>
<doc id="1414784" url="https://pl.wikipedia.org/wiki?curid=1414784" title="Penicylinazy">
Penicylinazy



</doc>
<doc id="1414785" url="https://pl.wikipedia.org/wiki?curid=1414785" title="Alepes djedaba">
Alepes djedaba



</doc>
<doc id="1414786" url="https://pl.wikipedia.org/wiki?curid=1414786" title="Kombajn Do Zbierania Kur Po Wioskach">
Kombajn Do Zbierania Kur Po Wioskach



</doc>
<doc id="1414787" url="https://pl.wikipedia.org/wiki?curid=1414787" title="Institut Mozga">
Institut Mozga

Moskiewski Instytut Badań Mózgu W. I. Lenina (ros. Институт Мозга) - rosyjski instytut badawczy, powstały decyzją Rady Komisarzy Ludowych 13 listopada 1928 roku. 
Instytut istnieje do dziś, od 1950 roku jako instytut Rosyjskiej Akademii Nauk Medycznych. Status instytutu definiował go jako „instytut badań naukowych [...] ze wszystkimi prawami i przywilejami najwyższych naukowych instytucji Związku Radzieckiego”. Pierwszym dyrektorem Instytutu został niemiecki neurobiolog Oskar Vogt. Obecnie nosi nazwę Instytut Mózgu Ludzkiego Rosyjskiej Akademii Nauk.
Początki Instytutu.
Związki rosyjskich i niemieckich naukowców w XIX wieku i na początku XX stulecia były silne, zwłaszcza na polu medycyny. Po I wojnie światowej część z nich została jednak zerwana, i nieliczni niemieccy naukowcy pozostawali w kontakcie z rosyjskimi kolegami. Jednym z nich był Oskar Vogt, który w 1923 roku razem z żoną Cecile uczestniczył w 1. Wszechrosyjskim Kongresie Psychoneurologii. W tym samym czasie, niemiecko-rosyjski zespół naukowców czynił wysiłki mające na celu podtrzymanie życia ciężko chorego Lenina. W jego skład wchodzili: ze strony niemieckiej Oswald Bumke, Adolf von Strümpell, Max Nonne, Georg Klemperer, Moritz Borchardt i Oskar Minkowski, a ze strony rosyjskiej Liwierij Darkszewicz, Łazar Minor i Grigorij Rossolimo.
Jeszcze za życia Lenina podnoszono kwestię, czy rozwinięcie koncepcji patoklizy Vogta dałoby nadzieję na wyleczenie przywódcy. Kilka miesięcy po śmierci Lenina, w nowym 1924 roku, Łazar Minor napisał do Vogta z ogólnymi wnioskami z konsultacji ze specjalną rządową komisją lekarzy. W swoim liście (napisanym po niemiecku) poinformował go, że:
"Dzisiaj zostałem wezwany na posiedzenie komisji, której zadaniem jest doprowadzenie do najbardziej dokładnego przebadania oraz opisu mózgu zmarłego W.I. Lenina. Na spotkaniu tym wyrażono pogląd, że badanie powinno być uzupełnione o najdokładniejsze badania cytoarchitekoniczne, zgodne z aktualnym stanem nauki. Jednogłośnie przychylono się do wniosku o zasięgnięcie Pańskiej opinii w tej kwestii, być może nawet do wykonania przez Pana badania osobiście”.
Vogt stał się wkrótce w oczach wspomnianej komisji i radzieckiego rządu najlepszym kandydatem na stanowisko szefa Instytutu. W lutym 1925 roku Vogt został członkiem korespondentem Rosyjskiej Akademii Nauk. Nie bez znaczenia był fakt, że Vogt sympatyzował z Niezależną Socjaldemokratyczną Partią Niemiec (USPD). Vogt był również w dobrych stosunkach z N. Siemaszką, Komisarzem Zdrowia Publicznego, Sekretarzem SowNarKomu, Nikołajem Gorbunowem, a także ministrem spraw zagranicznych, Maksimem Litwinowem. Jeszcze w lutym 1925 roku komisja lekarzy spotkała się z Vogtem, by wstępnie odpowiedzieć na pytanie, czy „badanie cytoarchitektoniczne mózgu może dostarczyć informacji o podłożu jego geniuszu”. Podobno odpowiedź na to pytanie była jednogłośnie twierdząca.
Umowa zawarta między Instytutem W.I. Lenina, reprezentowanym przez zastępcę dyrektora Iwana Pawłowicza Towstuchę, a Oskarem Vogtem „powierzała Vogtowi badania naukowe mózgu Lenina” 
i „ogólny nadzór wszystkich prac”. Czas trwania umowy był nieograniczony. Dziewięć paragrafów określało zadania i warunki przedsięwzięcia, m.in. zapewnienie laboratorium z personelem i szkolenie rosyjskich lekarzy w badaniach cytoarchitektonicznych.
Wstępne prace rozpoczęły się w lutym 1925 roku, gdy na zaproszenie męża do Moskwy przyjechały Cécile Vogt i Margarete Woelcke, główna preparatorka w Instytucie Badań Mózgu w Berlinie. Przywiozły one do Moskwy aparaturę (makrotom, mikrotom, mikroskop) i potrzebne odczynniki. Instytut mieścił się w laboratoriach Dmitrowki. Między 1925 a 1927 rokiem mózgowie Lenina zostało pocięte mikrotomem na cienkie plastry, i dziesiąta część z nich została poddana barwieniu i badaniom mikroskopowym. W tym samym czasie Vogt pracował nad organizacją pracy Instytutu. We wrześniu 1925 roku przedstawił swoje plany komitetowi medycznemu. 
W początkowym okresie pracy Instytutu pracowali w nim Siemion Aleksandrovicz Sarkisow i Isaj Dawidowicz Sapir, którzy jako pierwsi przeszli wielomiesięczne szkolenie w berlińskim instytucie. Gdy Institut Mozga został oficjalnie otwarty w listopadzie 1928 roku, pracowało tam dodatkowo czterech lekarzy, wśród nich neuropatolodzy Iwan Nikołajewicz Filimonow i Nikołaj Siemionowicz Popow. Zbiory Instytutu stopniowo powiększały się o kolejne preparaty, a prace nad mózgiem Lenina z wielu powodów przeciągały się. W latach 30. część naukowców pracujących w Instytucie została oskarżona o działalność kontrrewolycyjną, zesłana do łagru (Sapir) lub rozstrzelana (Popow). W 1967 roku Filimonow, Sarkisow i Czernyszew przygotowali do druku monografię "Мозг В.И. Ленина. Цитоархитектоническое исследование", jednak praca pozostała niewydana. Jej fragmenty ukazały się w druku dopiero w 1993 roku.
Badane mózgi.
W Instytucie badano m.in. mózgowia zmarłych sław, do których zaliczano Arama Chaczaturiana, Michaiła Szołochowa, Władimira Biechtieriewa.

</doc>
<doc id="1414788" url="https://pl.wikipedia.org/wiki?curid=1414788" title="Lista obiektów w Układzie Słonecznym ze względu na promień">
Lista obiektów w Układzie Słonecznym ze względu na promień

Lista obiektów w Układzie Słonecznym ze względu na promień, od największego do najmniejszego. Lista nie jest kompletna; zawiera Słońce, planety, wiele naturalnych satelitów i wiele innych ciał wartych odnotowania.
Lista obiektów w Układzie Słonecznym ze względu na masę i ta lista różnią się kolejnością ciał, gdyż niektóre ciała różnią się między sobą gęstością. Na przykład Uran jest większy od Neptuna, ale jest lżejszy, natomiast Ganimedes i Tytan są większe od Merkurego, lecz ich masa jest około dwa razy mniejsza.
Wiele niedawno odkrytych obiektów transneptunowych nie ma dokładnie wyznaczonych rozmiarów, a podane rozmiary są jedynie oszacowaniami.

</doc>
<doc id="1414791" url="https://pl.wikipedia.org/wiki?curid=1414791" title="Szybszy od błyskawicy">
Szybszy od błyskawicy

Szybszy od błyskawicy (tytuł oryg. Pik lik feng) – hongkoński film akcji z 1995 roku w reżyserii Gordona Chana.
Film zarobił 45 647 210 dolarów hongkońskich w Hongkongu.
Fabuła.
Nocami w Hongkongu odbywają się nielegalne wyścigi tuningowanych aut. Bezpieczeństwa strzeże oddział policji i mechanicy, m.in. Chan. W czasie kontroli czarny samochód potrąca policjanta, który ginie. Właścicielem auta jest ścigany przez Interpol Cougar. Chan rusza za nim w pogoń. Cougar zostaje aresztowany, ale szybko wychodzi na wolność. Zaczyna szantażować Chana – chce zmierzyć się z nim w wyścigu w Japonii.
Obsada.
Źródło: "Filmweb"
Nagrody i nominacje.
W 1995 roku podczas 32. edycji Golden Horse Film Festival Corey Yuen zdobył nagrodę Golden Horse Award w kategorii Best Action Direction. W 1996 roku podczas 15. edycji Hong Kong Film Award zespoły Jackie Chan's Stuntman Association i Sammo Hung's Stuntman Association były nominowane do nagrody Hong Kong Film Award w kategorii Best Action Choreography.

</doc>
<doc id="1414792" url="https://pl.wikipedia.org/wiki?curid=1414792" title="Hitachi (książę)">
Hitachi (książę)

 – książę japoński, drugi syn i szóste dziecko cesarza Hirohito i cesarzowej Nagako, młodszy brat emerytowanego cesarza Akihito.
Zajmuje trzecie miejsce w sukcesji do chryzantemowego tronu. Przed ślubem używał tytułu Książę Yoshi ("Yoshi-no-miya Masahito"). Podczas bombardowań Tokio przez wojska amerykańskie w 1944 roku został ewakuowany do Nikkō. Ukończył studia chemiczne na Uniwersytecie Gakushuin.
W dniu 30 września 1964 roku poślubił Hanako Tsugaru i otrzymał tytuł Księcia Hitachi. Para nie ma dzieci. Obecnie książę jest prezesem towarzystw działających na rzecz pomocy niepełnosprawnym, współpracy międzynarodowej oraz ochrony środowiska.
W 1965 roku odznaczony duńskim Orderem Słonia.

</doc>
<doc id="1414794" url="https://pl.wikipedia.org/wiki?curid=1414794" title="Jan Hupka">
Jan Hupka

Jan Antoni Ernest Hupka (ur. 22 stycznia 1866 w Niwiskach, zm. 27 marca 1952 w Kolbuszowej Dolnej) – polski doktor prawa, poseł, starosta, członek Wydziału Stronnictwa Prawicy Narodowej w 1910 roku, ziemianin, ostatni właściciel Niwisk.
Życiorys.
Działalność w zaborze austriackim.
Urodził się w rodzinie Kazimierza i Marii Zubrzyckiej. Ukończył Gimnazjum św. Jacka w Krakowie, następnie Wydział Prawa Uniwersytetu Jagiellońskiego. W 1889 roku uzyskał na UJ stopień doktora praw i ożenił się z Anną Dzwonkowską (małżeństwo było bezdzietne). Rok później (19 sierpnia 1890 roku) przejął po ojcu dobra Niwiska i wybrany został (25 IX) do Rady Powiatowej w Kolbuszowej oraz (29 grudnia) do Wydziału Powiatowego i Rady Szkolnej Okręgowej. W latach 1898–1914 Hupka był posłem na Sejm Krajowy z obwodu Tarnowskiego, członkiem Państwowej Rady Rolnej w Wiedniu oraz Wydziału Krajowego (1908–1914). W listopadzie 1913 roku Rada Powiatowa w Kolbuszowej powierzyła mu obowiązki prezesa Wydziału Powiatowego (czyli marszałka powiatu); wybór ten w lutym 1914 roku zatwierdził cesarz Franciszek Józef.
Działalność publicystyczna.
Mimo obowiązków związanych z prowadzeniem własnego majątku i piastowaniem wielu godności, Hupka zawsze zajmował się publicystyką. W latach 1907–1913 wydawał w Krakowie Tygodnik „Rola”, organ Polskiego Związku Rolników. Ponadto jest autorem następujących pozycji:
Działalność w latach 1914–1941.
W sierpniu 1914 roku Hupka utworzył w Kolbuszowej Powiatowy Komitet Narodowy (kierował nim do roku 1917), mający prowadzić werbunek do Legionów. Po zakończeniu działań wojennych, w listopadzie 1918 roku Hupka wszedł jako członek Wydziału Powiatowego do Rady Przybocznej przy Komisarzu Polskiej Komisji Likwidacyjnej (PKL) w Kolbuszowej, przyczyniając się tu m.in. do rozwiązania przez PKL komitetu utworzonego przez lewicujących ludowców pod kierownictwem dr Kazimierza Czarnego (naczelnika sądu), który odmówił posłuszeństwa dotychczasowej władzy i sam zamierzał ją objąć w powiecie. Hupka godność marszałka powiatu pełnił formalnie do końca 1933 roku, kiedy nowa ustawa o samorządzie terytorialnym obowiązek przewodniczenia Wydziałem Powiatowym powierzyła każdorazowemu staroście; pozbawiony wszelkich obowiązków, poświęcił się wyłącznie administracji swego majątku w Niwiskach. Reskryptem z 21 września 1935 jako przedstawiciel powiatu kolbuszowskiego został wybrany na członka Lwowskiej Rady Wojewódzkiej.
Lata wojny i powojenne w życiu Jana.
Gdy w kwietniu 1941 roku Niemcy wysiedlili wieś Niwiska, we dworze Hupki urządzili posterunek żandarmerii polowej SS. On sam zamieszkał u znajomych w Wolicy, w powiecie dębickim. Po zakończeniu wojny cały majątek na podstawie dekretu o reformie rolnej został rozparcelowany i upaństwowiony. Częściowo sparaliżowany i ociemniały Hupka zamieszkał ostatecznie w Kolbuszowej Dolnej, gdzie zmarł 27 marca 1952 roku. Pochowany został w rodzinnym grobowcu na cmentarzu w Niwiskach.

</doc>
<doc id="1414799" url="https://pl.wikipedia.org/wiki?curid=1414799" title="Penicylinaza gronkowcowa">
Penicylinaza gronkowcowa



</doc>
<doc id="1414803" url="https://pl.wikipedia.org/wiki?curid=1414803" title="A318">
A318



</doc>
<doc id="1414805" url="https://pl.wikipedia.org/wiki?curid=1414805" title="A319">
A319



</doc>
<doc id="1414806" url="https://pl.wikipedia.org/wiki?curid=1414806" title="A321">
A321



</doc>
<doc id="1414807" url="https://pl.wikipedia.org/wiki?curid=1414807" title="Boz Pity">
Boz Pity



</doc>
<doc id="1414808" url="https://pl.wikipedia.org/wiki?curid=1414808" title="Planeta Małp (serial telewizyjny)">
Planeta Małp (serial telewizyjny)

Planeta Małp (ang. "Planet of the Apes") – 14-odcinkowy amerykański serial telewizyjny, powstały w oparciu o film pod tym samym tytułem, emitowany w 1974, produkcji Fox Broadcasting Company (Herbert Hirschman, Stanley Hough). W Polsce emitowany w 1981. Wydany na DVD.
Fabuła.
W roku 1980 wyrusza ekspedycja do alfa Centauri – załoga statku kosmicznego, lecąc z prędkością nadświetlną, wskutek paradoksu czasowego ląduje na Ziemi w miejscu będącym kiedyś Kalifornią, w roku 3085. Astronauci Alan Virdon i Pete Burke zostają złapani i uwięzieni przez inteligentne małpy i postawieni przed obliczem doktora Zaiusa. W ucieczce pomaga im szympans Galen, asystent Zaiusa. Uciekinierzy odnajdują siedziby ludzi, którzy w przeciwieństwie do małpich niewolników są ucywilizowani. Niestety po piętach depcze im goryl, generał Urko.
Obsada.
i inni.
W epizodach wystąpili m.in.: Sondra Locke i William Smith.

</doc>
<doc id="1414810" url="https://pl.wikipedia.org/wiki?curid=1414810" title="Kasımpaşa SK">
Kasımpaşa SK

Kasımpaşa Spor Kulübü – turecki klub piłkarski ze Stambułu. Gra na stadionie Recep Tayyip Erdoğan Stadyumu. Został założony w 1921 roku jako "Altıntuğ". 
Historia.
30 maja 2007 zespół awansował do Süper Lig po raz drugi w historii, dzięki zwycięstwu w meczu barażowym przeciwko Altay SK. Kasımpaşa wygrał po serii rzutów karnych 4:3. Pobyt w najwyższej klasie rozgrywkowej trwał rok i w 2008 roku klub został zdegradowany. Po rocznej absencji, drużyna powróciła do Süper Lig. W sezonie 2010/2011 Kasımpaşa ponownie spadł do drugiego poziomu ligowego, jednak ponownie po jednym sezonie awansował.
W sezonie 2013/14 klub zajął 6. miejsce w najwyższej klasie rozgrywkowej Turcji.

</doc>
<doc id="1414813" url="https://pl.wikipedia.org/wiki?curid=1414813" title="Embraer ERJ 145">
Embraer ERJ 145



</doc>
<doc id="1414817" url="https://pl.wikipedia.org/wiki?curid=1414817" title="Triennale Kolor w Grafice">
Triennale Kolor w Grafice



</doc>
<doc id="1414819" url="https://pl.wikipedia.org/wiki?curid=1414819" title="Nélson Pereira">
Nélson Pereira

Nélson Alexandre Gomes Pereira (ur. 20 października 1975 w Torres Vedras) – portugalski piłkarz występujący na pozycji bramkarza.
Kariera klubowa.
Nélson Pereira zawodową karierę rozpoczynał w 1994 roku w klubie ze swojego rodzinnego miasta – Torreense. Latem 1997 roku podpisał kontrakt ze Sportingiem CP, gdzie grał przez kolejne dziewięć sezonów. W ich trakcie pełnił rolę rezerwowego dla takich zawodników jak Belg Filip De Wilde, Duńczyk Peter Schmeichel oraz Portugalczyk Ricardo. Razem ze Sportingiem Nélson Pereira w 2000 i 2002 roku sięgnął po tytuł mistrza kraju oraz zdobył krajowy superpuchar, a w 2002 roku wywalczył także puchar Portugalii. W 2005 roku z ekipą „Lwów” dotarł natomiast do finału Pucharu UEFA, w którym lepsza okazała się jednak CSKA Moskwa.
W sezonie 2006/2007 Nélson Pereira reprezentował już barwy Vitórii Setúbal, z którą zajął czternaste miejsce w rozgrywkach BWIN Ligi. Działacze Vitórii nie wypłacili mu jednak zaległych wynagrodzeń, dlatego też w 2007 roku portugalski bramkarz postanowił zmienić klub i ostatecznie przeniósł się do Estreli Amadora. W debiutanckim sezonie w nowej drużynie rozegrał 26 meczów i razem z zespołem uplasował się na trzynastej pozycji w ligowej tabeli. W sezonie 2008/2009 Estrela spadła do drugiej ligi, a Pereira odszedł do CF Os Belenenses. W 2010 zakończył w nim swoją karierę.
Kariera reprezentacyjna.
W reprezentacji Portugalii Nélson Pereira zadebiutował w 2002 roku. W tym samym roku António Oliveira powołał go do 23–osobowej kadry na mistrzostwa świata. Na mundialu Portugalczycy zajęli trzecie miejsce w swojej grupie i odpadli z turnieju. Na imprezie tej Nélson po Vítorze Baíi oraz Ricardo był trzecim bramkarzem „Selecção das Quinas"

</doc>
<doc id="1414820" url="https://pl.wikipedia.org/wiki?curid=1414820" title="Nelson Pereira">
Nelson Pereira



</doc>
<doc id="1414824" url="https://pl.wikipedia.org/wiki?curid=1414824" title="Syndrom jerozolimski">
Syndrom jerozolimski

Syndrom jerozolimski (obłęd jerozolimski) – zaburzenie urojeniowe występujące wśród pielgrzymów i turystów odwiedzających Ziemię Świętą, a w szczególności Jerozolimę.
Zaburzenie polega na tym, że osoby pod wpływem obecności w miejscach związanych z historią biblijną doznają psychicznego szoku, utożsamiając się z postaciami biblijnymi. Psychiatrzy przyczyn choroby upatrują w zderzeniu własnych wyobrażeń pielgrzymów oraz ich oczekiwań dotyczących wizyty w Ziemi Świętej z rzeczywistością. Rocznie syndrom ten dotyka około 200 osób, głównie mężczyzn w wieku 20–30 lat. Są to głównie mężczyźni wyznania chrześcijańskiego lub żydowskiego (kilka przypadków odnotowano wśród muzułmanów). Przedstawiciele innych religii i ateiści nie doświadczają tego zjawiska. Rzadko pojawia się wśród kobiet. Statystycznie częściej występuje u mężczyzn z USA, z wyższym wykształceniem o wyznaniu protestanckim. Najczęściej przypadłość ta dotyka osoby wychowane w konserwatywnych, ortodoksyjnych rodzinach, gdzie Biblia była podstawą wychowania. Dlatego część lekarzy uważa, że jedną z przyczyn syndromu jest fanatyzm religijny.
Schorzenie pierwszy opisał Heinz Hermann w latach trzydziestych XX wieku, ale ze źródeł historycznych można wywnioskować, że zjawisko występowało wśród pielgrzymów już w średniowieczu. Nazwę nadał w latach osiemdziesiątych XX wieku izraelski psychiatra dr Jair Bar-El. Podzielił on przypadki syndromu jerozolimskiego na trzy kategorie – osoby z zaburzeniami psychicznymi, które chcą zmienić świat; pielgrzymi, którzy oddali swe życie religii; turyści, na których działa niesamowita atmosfera Jerozolimy.
Chrześcijanie częściej utożsamiają się z postaciami z Nowego Testamentu (np. z Jezusem, Janem Chrzcicielem), natomiast żydzi – z postaciami ze Starego Testamentu (np. z Mojżeszem, Samsonem, królem Dawidem czy oczekiwanym mesjaszem). Syndrom jerozolimski powiązano z pokrewnym zaburzeniem psychicznym – kompleksem mesjasza.
Jednym z najgroźniejszych przejawów syndromu była próba spalenia meczetu Al-Aksa, aby „wygnać z Jerozolimy muzułmanów”. Dokonał jej w 1969 roku Australijczyk Michael Dennis Rohan. Efektem były wielodniowe krwawe zamieszki.
Syndrom jerozolimski z reguły ustępuje samoistnie po opuszczeniu Izraela.

</doc>
<doc id="1414825" url="https://pl.wikipedia.org/wiki?curid=1414825" title="Polski Ogień">
Polski Ogień



</doc>
<doc id="1414828" url="https://pl.wikipedia.org/wiki?curid=1414828" title="156 Pułk Piechoty (II RP)">
156 Pułk Piechoty (II RP)

156 Pułk Piechoty (156 pp) – rezerwowy oddział piechoty Wojska Polskiego w kampanii wrześniowej 1939.
156 pułk piechoty nie występował w pokojowej organizacji Wojska Polskiego. Pułk miał być formowany na terenie dwóch okręgów korpusów (V i X), przez oddziały trzech dywizji piechoty: 6, 21 i 22 DP. 
156 pp w kampanii wrześniowej.
Zgodnie z planem mobilizacyjnym „W” oddział miał być formowany w drugim rzucie mobilizacji powszechnej, a gotowość bojową miał osiągnąć w 10 i 11 dniu jej trwania (X+3 i X+4). W zmianach do planu mobilizacyjnego „W” na rok 1939 dowództwo pułku, pododdziały specjalne i I batalion przesunięte zostały do grupy jednostek oznaczonych kolorem żółtym, formowanych w mobilizacji alarmowej (niejawnej) z zadaniem wzmocnienia osłony obu granic państwa.
1 pułk Strzelców Podhalańskich w Nowym Sączu mobilizował dowództwo pułku, pododdziały specjalne i I batalion. 12 pułk piechoty w Wadowicach mobilizował II batalion, a 5 pułk Strzelców Podhalańskich w Przemyślu mobilizował III batalion.
Po zakończeniu mobilizacji jednostka wejść miała do składu 45 Dywizji Piechoty Rezerwowej. Zgodnie z założeniami planu operacyjnego „Zachód” 45 DP (rez.) przeznaczona została do odwodu Armii „Kraków” w rejonie Wadowic.
24 sierpnia 1939 r. o godz. 6.00 rozpoczęła się mobilizacja 1 pspodh oraz dowództwa 156 pp (rez.) wraz z pododdziałami specjalnymi i I batalionem.
Walki 156 pułk piechoty rez. (I batalion i pododdziały pułkowe) wraz z przydzielonymi III/2 psp i III/5 psp
2 września dowódca armii, gen. bryg. Antoni Szylling, podporządkował ppłk Walerianowi Młyńcowi ostatnie dwa bataliony 22 Dywizji Piechoty Górskiej: III batalion 2 pspodh i III batalion 5 pspodh, które wskutek bombardowań odłączyły się od transportów. Utworzony w ten sposób kombinowany pułk piechoty miał się skoncentrować w rejonie Bieżanów-Wieliczka i stanowić jedyny odwód armii. Następnego dnia oddział stanął w rejonie m. Łazany (na południowy wschód od Wieliczki), ubezpieczając się czatą w Gdowie. Dowódca armii podporządkował dowódcy pułku 60 dywizjon artylerii ciężkiej, który miał się wyładować w Wieliczce i nakazał mu zamknąć przeprawy na rzece Rabie pod Dobczycach i Gdowie.
Tego samego dnia gen. Szylling podporządkował 156 pp dowódcy Grupy Operacyjnej „Boruta”. Z kolei gen. bryg. Mieczysław Boruta-Spiechowicz podporządkował pułk dowódcy 10 Brygady Kawalerii. Płk dypl. Stanisław Maczek nakazał przesunąć oddział do rejonu Gruszów-Grabie (na południe od Gdowa i Łapanowa) z zadaniem osłony zgrupowania płk dypl. Kazimierza Dworaka (24 pułk ułanów + resztki 1 pułku piechoty KOP). Dowódca 10 BK zamierzał w dniu 6 września wykonać natarcie na niemiecką 2 DPanc., lecz jego "„rozmowa z ppłk. Młyńcem (…), a jeszcze bardziej widok jego żołnierzy, wlokących się, przemęczonych i wciąż pod wrażeniem bombardowania lotniczego w chwili wyładowywania się z wagonów, odebrały mu wszelkie iluzje, że oddziałami tymi będzie mógł nacierać na dywizję pancerną”". W związku z powyższym płk dypl. Maczek podporządkował 156 pp płk. dypl. Dworakowi i nakazał obsadzić nim „rozległy grzbiet pod Wiśniową”. Na usilne prośby ppłk. Młyńca dowódca brygady zgodził się na pozostawienie części 24 puł w obronie wzgórz Wiśniowa, w celu wzmocnienia morale żołnierzy pułku.
Przemarsz na pozycję obronną pod Wiśniową wykonany został w dniu 5 września. Tego samego dnia pozycję pod Wiśniową zaatakowała część 3 Dywizji Górskiej, a część 4 Dywizji Lekkiej okrążyła skrzydło 10 BK od wschodu. W nocy z 5 na 6 września 10 BK wycofała się na Nowy Wiśnicz (zgrupowanie płk. dypl. Dworaka na m. Leszczyna).
Z nieznanych powodów 156 pp nie wycofał się i pozostał na pozycji pod Wiśniową przez cały dzień 6 września utrzymując styczność bojową z nieprzyjacielem. Od rana obserwatorzy widzieli duże kolumny pancerno-motorowe, wymijające wiszące skrzydła pułku i kierujące się na północ i północny wschód. W oddziale wytwarzać się zaczął nastrój paniki. Prowadzono walki patroli na przedpolu pozycji obronnych pułku. Po południu dowódca ppłk Młyniec zawiadomił bataliony, że pułk jest okrążony przez nieprzyjaciela i nakazał im samodzielnie przebijać się na Bochnię, dokąd sam odjechał. Wieczorem bataliony ruszyły w różnych kierunkach, przemykając się lasami na tyłach niemieckich.
I batalion 156 pp rez. mjr. Różyckiego bez zaopatrzenia, posiadając niewiele amunicji mając odciętą drogę odwrotu w kierunku Komornik, rozkazał ciężką broń: armaty ppanc. moździerze i ckm-y ukryć w jarach góry "Św. Jana" lub zniszczyć, natomiast z bronią ręczną przedzierać się wzgórzami w kierunku Bochni. Ok. 21. podjęto realizację rozkazu, z uwagi na to, że część obsady pozycji obronnych nie dołączyła do batalionu, podjęto marsz siłami ok. 250 żołnierzy. 7 września rano pozostałość batalionu sforsowała rzekę Rabę i ukryła się w pobliżu wsi Fałkowice, a część w pobliżu wsi Winiary. Żołnierze batalionu zostali wykryci przez lotnictwo i niemieckie patrole. W trakcie walki batalion rozproszył się, część żołnierzy dostała się do niewoli, w tym dowódca batalionu, dowódca 2 kompanii strzeleckiej kpt. Bortkiewicz. 
III/2 pspodh. z lasu Kopaliny pod Nowym Wiśniczem skierował się na Tarnów. 8 września o świcie stoczył potyczkę z czołgami w pobliżu browaru, po której zapadł w las okocimski. W nocy z 8 na 9 września przemaszerował na Radłów i o świcie osiągnął skraj lasów radłowskich, na północ od Wojnicza. Koło południa pododdział został wykryty i zaatakowany. Po walce trwającej kilka godzin batalion został okrążony. Dowódca batalionu nakazał zniszczyć broń i przedzierać się pojedynczo lub grupami przez pierścień okrążenia. Batalion jako zwarty pododdział przestał istnieć. Część żołnierzy z majorem Tumidajskim wydostała się z matni.
III/5 pspodh. skierował się na Gdów i dalej ku Wiśle. 8 września o świcie osiągnął południowy skraj Puszczy Niepołomickiej. W puszczy pododdział pozostał przez cały dzień. W nocy z 8 na 9 września przemaszerował w głąb puszczy do m. Poszyna. Miejsce postoju batalionu zdradził Niemcom Jakub Mattern, robotnik tartaku w Kłaju, późniejszy folksdojcz. 9 września batalion został okrążony i doszczętnie rozbity. Poległo 56 żołnierzy, a wśród nich kpt. Edward Szymański, ppor. S. Dańczak, ppor. J. Wróblewski i st. sierż. S. Paprocki. Ponadto pod wsią Cikowice poległo dalszych czterech żołnierzy z ubezpieczenia nad rzeką Rabą.
Pododdziały pułkowe: kompania zwiadowców, plutony łączności, pionierów i pgaz. wycofały się do Bochni towarzysząc dowódcy pułku w sile kilku oficerów i ok. 140 żołnierzy. Resztki przedzierających się batalionów i pododdziały pułkowe wcielono do 202 pp rez. i 1 pp KOP ppłk Wójcika.
Pułkownik Młyniec usiłował 7 września przedostać się do swoich batalionów, a gdy się mu to nie udało, popełnił samobójstwo.
II batalion piechoty 156 pp miał zostać zmobilizowany przez 12 pułk piechoty w Wadowicach w terminie X+3. Z uwagi na zagrożenie miejsca mobilizacji natarciem niemieckim, batalion nie został w pełni zmobilizowany i nie prowadził walk. Z relacji udało się ustalić częściowe losy mobilizowanego batalionu. 3 września organizację batalionu przerwano i przed południem batalion pomaszerował niekompletnie wyposażony i uzbrojony wraz z taborem w kierunku Krakowa, pod dowództwem por. rez. Eugeniusza Ferlaka. 4 września batalion zakwaterowano w koszarach Sobieskiego w Krakowie, gdzie podjęto dalszą pracę organizacyjną. Ok. godz.16.00 batalion przystąpił do organizacji obrony fortu Marszowice, z uwagi na rozkaz odwrotu wymaszerował z fortu i przekroczył most na Wiśle przed godz. 21.00 Nocą 4/5 września wykonał marsz do Wieliczki i Niepołomic. W trakcie marszu część żołnierzy batalionu z uwagi na zmęczenie odłączyła się od batalionu. Kolejnej nocy 5/6 września batalion maszerował do Brzeska, w trakcie marszu pozostało w szeregach ok. 400 żołnierzy. Kolejnej nocy 6/7 września w trakcie marszu do Tarnowa w szeregach pozostało ok. 80 żołnierzy. Po osiągnięciu Pilzna batalion rozproszył się. Resztki żołnierzy, którzy kontynuowali marsz dołączyli do taborów 12 pp w miejscowości Sokołów, a następnie ok. 10 września wraz z nimi dołączyli do OZN 12 pp pod dowództwem mjr. Jana Kolanowskiego. Wraz z nimi po przemarszach przez Żółkiew, Kamionkę Strumiłową, Złoczów i Tarnopol 18 lub 19 września przekroczyli granicę węgierską w Jabłonicy. 
4 września w garnizonie Przemyśl rozpoczęto mobilizację III batalionu 156 pp. III/156 pp ze względu na zniszczenie linii kolejowej przez lotnictwo niemieckie pozostał w Przemyślu i wszedł w skład załogi miasta, którą od 8 września organizował gen. bryg. Jan Chmurowicz. 11 września batalion obsadził przejścia na Wiarze pod Przekopaną zamykając szosę na Lwów w związku ze sforsowaniem przez Niemców Sanu na północ od miasta. 12 września obsadził poaustriacki fort nr IV „Optyń” pod Pikulicami z zadaniem osłony miasta od południa. Następnego dnia batalion wycofany został z fortu i skierowany do 24 DP, która o świcie 14 września zebrała się w rejonie Tyszkowic, około 12 km na południowy wschód od Przemyśla. 14 września w Lesie Miżynieckim batalion stoczył walkę z oddziałem 2 Dywizji Górskiej, w walce prowadząc kontratak poległ dowódca 9 kompanii strzeleckiej ppor. Edmund Gorczyński. W jej wyniku kompanie zostały rozproszone. Żołnierze grupami ruszyli na wschód, częściowo dołączając do jednostek 24 i 11 DP, część dostała się do niemieckiej niewoli. Straty w zabitych i rannych były duże ale nie są dokładnie znane.

</doc>
<doc id="1414831" url="https://pl.wikipedia.org/wiki?curid=1414831" title="Obłęd jerozolimski">
Obłęd jerozolimski



</doc>
<doc id="1414832" url="https://pl.wikipedia.org/wiki?curid=1414832" title="Zoran Primorac">
Zoran Primorac

Zoran Primorac (ur. 10 maja 1969 w Zadarze) – jugosłowiański a następnie chorwacki tenisista stołowy, wicemistrz olimpijski z Seulu, pięciokrotny medalista mistrzostw świata, czternastokrotny medalista mistrzostw Europy.
Członek kadry narodowej i olimpijskiej mężczyzn w tenisie stołowym w Chorwacji. Zawodnik hiszpańskiego klubu tenisa stołowego Club Tenis de Mesa Caja Granada (klub bierze udział w Lidze Mistrzów). Jest sponsorowany przez japońską firmę tenisa stołowego Butterfly. W światowym rankingu ITTF najwyżej uplasował się na 5. miejscu. Jest to jeden z najsławniejszych tenisistów stołowych w Europie i na świecie, ze względu na oryginalny styl gry (wykorzystywanie wszelkiego rodzaju zagrań w czasie meczu, a ponadto używanie sporej mocy w grze). Obecnie najlepszy tenisista stołowy w Chorwacji i jeden z lepszych w Europie.

</doc>
<doc id="1414833" url="https://pl.wikipedia.org/wiki?curid=1414833" title="Kępa (wyspa)">
Kępa (wyspa)

Kępa – niewielka wyspa na rzece lub jeziorze wynurzona przy średnim stanie wody i utrwalona przez roślinność. Piaszczysto-żwirowe osady kępy zawierają jedynie wąskie wypełnienia ilaste.
Kępy powstają w wyniku stopniowego przekształcania się i stabilizacji ławicy śródrzecznej.
Kępy mogą porastać m.in. wierzby.

</doc>
<doc id="1414853" url="https://pl.wikipedia.org/wiki?curid=1414853" title="Zaćmienie Słońca z 1 sierpnia 2008">
Zaćmienie Słońca z 1 sierpnia 2008

Zaćmienie Słońca z 1 sierpnia 2008 – zaćmienie Słońca w piątek 1 sierpnia 2008, było widoczne jako całkowite (wielkość magnitudo 1,039) na wąskim pasie na terenie północnej Kanady (Nunavut), północnej części Rosji, zachodniej Mongolii i Chin. Na części tych terenów panował dzień polarny, a tarcza słoneczna była zaciemniona o północy czasu lokalnego.
Na Syberii strefa całkowitego zaćmienia Słońca przebiegała przez największe syberyjskie miasto (trzecie co do wielkości w Rosji) – Nowosybirsk. W pasie tym znalazły się również Niżnewartowsk, Barnauł, Bijsk. Zaćmienie trwało najdłużej w pobliżu miasta Nadym w Autonomicznym Okręgu Jamalsko-Nieneckim na północnej Syberii.
Zaćmienie to było widoczne ze znacznie większej części kuli ziemskiej (w tym również w Europie) jako częściowe. W Polsce Księżyc zasłonił od 28% tarczy słonecznej na południu kraju do 33% na północy. Zaćmienie należało do tego samego sarosu co zaćmienie z dnia 30 czerwca 1954, które to było ostatnim całkowitym zaćmieniem Słońca widocznym z terytorium Polski.
Widoczność zjawiska z terenu Polski.
W zależności od miejsca obserwacji występują kilkuminutowe różnice między czasem obserwacji danego zjawiska oraz wielkością zaćmienia.
Przykładowe dane dla Warszawy według czasu urzędowego (czas letni środkowoeuropejski) zawarte są w poniższej tabeli.

</doc>
<doc id="1414856" url="https://pl.wikipedia.org/wiki?curid=1414856" title="Aldo Simoncini">
Aldo Simoncini

Aldo Junior Simoncini (ur. 30 sierpnia 1986 w San Marino) – sanmaryński piłkarz występujący na pozycji bramkarza w SP Tre Fiori oraz w reprezentacji San Marino.
Życie prywatne.
Brat bliźniak Davide Simonciniego.

</doc>
<doc id="1414858" url="https://pl.wikipedia.org/wiki?curid=1414858" title="Hrabstwo Gove">
Hrabstwo Gove

Hrabstwo Gove – hrabstwo położone w Stanach Zjednoczonych, w stanie Kansas, z siedzibą w mieście Gove City. Założone 11 marca 1868 roku. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1414869" url="https://pl.wikipedia.org/wiki?curid=1414869" title="Staw Malczewski">
Staw Malczewski

Staw Malczewski – zbiornik wodny (pow. ok. 2 ha) w Radomiu w dzielnicy Malczew na Potoku Malczewskim.

</doc>
<doc id="1414870" url="https://pl.wikipedia.org/wiki?curid=1414870" title="Tricks Of Life">
Tricks Of Life



</doc>
<doc id="1414880" url="https://pl.wikipedia.org/wiki?curid=1414880" title="Strachy Na Lachy">
Strachy Na Lachy



</doc>
<doc id="1414883" url="https://pl.wikipedia.org/wiki?curid=1414883" title="Czerniwci">
Czerniwci

Czerniwci () – osiedle typu miejskiego w obwodzie winnickim Ukrainy, siedziba władz rejonu czerniweckiego, nad Murafą.
Pierwsza wzmianka o miejscowości pochodzi z roku 1392. Status osiedla typu miejskiego posiada od 1961.
Miejsce urodzenia generała powstania listopadowego Karola Różyckiego oraz kompozytora Kazimierza Lubomirskiego.
Historia.
Według opisu "Słownika Królestwa Polskiego" – Czernijowce, Czemijowce były urzędowo pisane jako Czerniowce. W XIX wieku miasteczko w ówczesnym powiecie jampolskim położone nad rzekami Murafą i Muraszką.
Przez krótki czas nazywane Skinderpol, bowiem w roku 1546, jak podaje "Słownik", posiadał tę osadę Biały Skinder, od którego nazwę przyjęła. W roku 1595 osadę wykupił hetman Jan Zamoyski i lokował tu miasto. Krótko było ono własnością Macieja Jabłonowskiego, bowiem już w 1613 skwitował on Tomasza Zamoyskiego z zapisów na Skinderpolu i innych.
Książę Jerzy Lubomirski nadał kościołowi czerniejowskiemu w 1728 r. wieś Kosy.
Pod rozbiorami siedziba w powiecie jampolskim guberni podolskiej.
Około roku 1880 liczyło 4228 mieszkańców, ziemi włościańskiej 4 617 mórg, dworskiej 2 775. W mieście były 2 cerkwie, synagoga, apteka, kościół parafialny, wymurowany w roku 1640 przez Stanisława Koniecpolskiego, hetmana koronnego. Jak podaje "Słownik": pięknie odnowiony kosztem parafian a staraniem ks. Witoszyńskiego, ówczesnego proboszcza.
W mieście był zarząd gminny. Z obiektów przemysłowych: gorzelnia, browar oraz 2 młyny. W miasteczku odbywały się 26 jarmarki rocznie, sklepów stałych 25, rzemieślników 66.
Miasteczko miało 5 przedmieść: Hibalówka, Hucynówka, Mazurówka, Muraszka i Pawłowice.
Parafia dekanatu jampolskiego dusz liczyła 4 254. Było to niegdyś miasto obronne, należało do Koniecpolskich, Lubomirskich, Komarów. W drugiej połowie XIX w. należało do Adolfa Bożeniec-Jełowieckiego.

</doc>
<doc id="1414884" url="https://pl.wikipedia.org/wiki?curid=1414884" title="Cmentarz żydowski w Górze Kalwarii">
Cmentarz żydowski w Górze Kalwarii

Cmentarz żydowski w Górze Kalwarii – został założony w 1826 roku i zajmuje powierzchnię 1,3 ha, na której zachowało się około sześćdziesięciu nagrobków oraz studnia do rytualnych ablucji. Najstarszy zachowany nagrobek pochodzi z 1840 roku. W 1991 roku odbudowano ohel na grobie cadyków z dynastii Alterów. Na terenie nekropolii znajduje się też pomnik ku czci ofiar Holokaustu.

</doc>
<doc id="1414889" url="https://pl.wikipedia.org/wiki?curid=1414889" title="Trościaniec (obwód winnicki)">
Trościaniec (obwód winnicki)

Trościaniec (ukr. Тростянець, "Trostianeć") – osiedle typu miejskiego w obwodzie winnickim Ukrainy, siedziba władz rejonu trościańskiego.
Prywatne miasto szlacheckie położone w województwie bracławskim było w 1789 własnością Stanisława Szczęsnego Potockiego. 
Status osiedla typu miejskiego posiada od 1957 roku.
W 1989 liczyło 8164 mieszkańców.
W 2013 liczyło 7840 mieszkańców.

</doc>
<doc id="1414892" url="https://pl.wikipedia.org/wiki?curid=1414892" title="Saiph">
Saiph



</doc>
<doc id="1414896" url="https://pl.wikipedia.org/wiki?curid=1414896" title="Piszczanka (obwód winnicki)">
Piszczanka (obwód winnicki)

Piszczanka – osiedle typu miejskiego w obwodzie winnickim Ukrainy, siedziba władz rejonu piszczańskiego, na Podolu.
Historia.
Najstarsza zachowana wzmianka o Piszczance pochodzi z 1734. Miejscowość przynależała wówczas do województwa bracławskiego prowincji małopolskiej Królestwa Polskiego. Należała m.in. Koniecpolskich i Lubomirskich. W 1789 była prywatną wsią, należącą do Józefa Lubomirskiego.
Po II rozbiorze Polski siedziba w powiecie olhopolskim guberni podolskiej. W ramach represji carskich skonfiskowana po powstaniu listopadowym Wacławowi Sewerynemu Rzewuskiemu.
W latach 1941–1944 pod zarządem Rumunii.
Status osiedla typu miejskiego posiada od 1956.

</doc>
<doc id="1414897" url="https://pl.wikipedia.org/wiki?curid=1414897" title="Hrabstwo Graham (Kansas)">
Hrabstwo Graham (Kansas)

Hrabstwo Graham – hrabstwo położone w USA w stanie Kansas z siedzibą w mieście Hill City. Założone 26 lutego 1887 roku.

</doc>
<doc id="1414900" url="https://pl.wikipedia.org/wiki?curid=1414900" title="Międzynarodowe Triennale Grafiki w Krakowie">
Międzynarodowe Triennale Grafiki w Krakowie

Międzynarodowe Triennale Grafiki w Krakowie (MTG Kraków) – impreza artystyczna organizowana od 1966 roku, początkowo jako Międzynarodowe Biennale Grafiki w Krakowie (MGB Kraków), które z kolei miało swój początek w wystawie o zasięgu krajowym – Ogólnopolskim Biennale Grafiki – organizowanej od 1960 roku. W 1992 powstało Stowarzyszenie Międzynarodowe Triennale Grafiki kierujące pracami związanymi z wystawą. Zmieniło nazwę na obecną, a cykl organizacji z dwuletniego na trzyletni. W ramach Triennale organizowane są stałe imprezy również w innych miastach Polski (Katowice, Warszawa, Toruń, Przemyśl, Zielona Góra), a od 2006 w innych krajach – Triennale w Wiedniu i Triennale w Oldenburgu.
Niektóre stałe imprezy towarzyszące:
Zdobywcy Grand Prix:

</doc>
<doc id="1414903" url="https://pl.wikipedia.org/wiki?curid=1414903" title="Longimetr Steinhausa">
Longimetr Steinhausa

Longimetr Steinhausa – opatentowany przez prof. Hugona Dyonizego Steinhausa przyrząd służący do pomiaru długości krzywych na mapach. Jest to przeźroczysty arkusz z trzema, obróconymi względem siebie o 30 stopni, kratami prostopadłych linii rozmieszczonych w równych odległościach 3,82 mm. Pomiar odbywa się poprzez zliczanie przecięć krzywej z liniami siatek. Liczba przecięć jest przybliżoną długością krzywej w milimetrach.

</doc>
<doc id="1414905" url="https://pl.wikipedia.org/wiki?curid=1414905" title="Longimetr">
Longimetr



</doc>
<doc id="1414907" url="https://pl.wikipedia.org/wiki?curid=1414907" title="Hrabstwo Grant (Kansas)">
Hrabstwo Grant (Kansas)

Hrabstwo Grant – hrabstwo położone w USA w stanie Kansas z siedzibą w mieście Ulysses. Założone 20 marca 1873 roku.

</doc>
<doc id="1414908" url="https://pl.wikipedia.org/wiki?curid=1414908" title="Boffa (prefektura)">
Boffa (prefektura)

Boffa – prefektura w zachodniej części Gwinei, w regionie Boké. Zajmuje powierzchnię 5050 km². W 1996 roku liczyła ok. 157 tys. mieszkańców. Siedzibą administracyjną prefektury jest miejscowość Boffa.

</doc>
<doc id="1414909" url="https://pl.wikipedia.org/wiki?curid=1414909" title="Wełyka Pysariwka">
Wełyka Pysariwka

Wełyka Pysariwka – osiedle typu miejskiego w obwodzie sumskim Ukrainy, siedziba władz rejonu wełykopysariwskiego.
Status osiedla typu miejskiego posiada od 1959.
W 1989 liczyła 5898 mieszkańców.
W 2013 liczyła 4481 mieszkańców.

</doc>
<doc id="1414910" url="https://pl.wikipedia.org/wiki?curid=1414910" title="Boké (prefektura)">
Boké (prefektura)

Boké – prefektura w zachodniej części Gwinei, w regionie Boké. Zajmuje powierzchnię 11 124 km². W 1996 roku liczyła ok. 294 tys. mieszkańców. Siedzibą administracyjną prefektury jest miejscowość Boké.

</doc>
<doc id="1414912" url="https://pl.wikipedia.org/wiki?curid=1414912" title="Fria (prefektura)">
Fria (prefektura)

Fria – prefektura w zachodniej części Gwinei, w regionie Boké. Zajmuje powierzchnię 2016 km². W 1996 roku liczyła ok. 82 tys. mieszkańców. Siedzibą administracyjną prefektury jest miejscowość Fria.

</doc>
<doc id="1414913" url="https://pl.wikipedia.org/wiki?curid=1414913" title="Gaoual (prefektura)">
Gaoual (prefektura)

Gaoual – prefektura w północno-zachodniej części Gwinei, w regionie Boké. Zajmuje powierzchnię 7758 km². W 1996 roku liczyła ok. 138 tys. mieszkańców. Siedzibą administracyjną prefektury jest miejscowość Gaoual.

</doc>
<doc id="1414914" url="https://pl.wikipedia.org/wiki?curid=1414914" title="Koundara (prefektura)">
Koundara (prefektura)

Koundara – prefektura w północno-zachodniej części Gwinei, w regionie Boké. Zajmuje powierzchnię 5238 km². W 1996 roku liczyła ok. 90 tys. mieszkańców. Siedzibą administracyjną prefektury jest miejscowość Koundara.

</doc>
<doc id="1414915" url="https://pl.wikipedia.org/wiki?curid=1414915" title="Dabola (prefektura)">
Dabola (prefektura)

Dabola – prefektura w środkowej części Gwinei, w regionie Faranah. Zajmuje powierzchnię 6350 km². W 1996 roku liczyła ok. 111 tys. mieszkańców. Siedzibą administracyjną prefektury jest miejscowość Dabola.

</doc>
<doc id="1414917" url="https://pl.wikipedia.org/wiki?curid=1414917" title="Dinguiraye (prefektura)">
Dinguiraye (prefektura)

Dinguiraye – prefektura w północnej części Gwinei, w regionie Faranah. Zajmuje powierzchnię 7965 km². W 1996 roku liczyła ok. 137 tys. mieszkańców. Siedzibą administracyjną prefektury jest miejscowość Dinguiraye.

</doc>
<doc id="1414918" url="https://pl.wikipedia.org/wiki?curid=1414918" title="Faranah (prefektura)">
Faranah (prefektura)

Faranah – prefektura w środkowej części Gwinei, w regionie Faranah. Zajmuje powierzchnię 12 966 km². W 1996 roku liczyła ok. 147 tys. mieszkańców. Siedzibą administracyjną prefektury jest miejscowość Faranah.

</doc>
<doc id="1414920" url="https://pl.wikipedia.org/wiki?curid=1414920" title="Kissidougou (prefektura)">
Kissidougou (prefektura)

Kissidougou – prefektura w południowo-wschodniej części Gwinei, w regionie Faranah. Zajmuje powierzchnię 8300 km². W 1996 roku liczyła ok. 207 tys. mieszkańców. Siedzibą administracyjną prefektury jest miejscowość Kissidougou.

</doc>
<doc id="1414922" url="https://pl.wikipedia.org/wiki?curid=1414922" title="Władimir Petkow">
Władimir Petkow

Władimir Petkow, bułg. Владимир Петков (ur. 26 stycznia 1971 w Widyniu) – bułgarski szachista, arcymistrz od 2007 roku.
Kariera szachowa.
Do 2003 nie osiągnął znaczących sukcesów na arenie międzynarodowej (posiadany w dniu 1 października 2003 ranking – 2343 pkt). Następnie w ciągu zaledwie dwóch lat awansował do czołówki bułgarskich szachistów. W tym okresie odniósł szereg sukcesów, m.in. zwyciężył w Aschach (2004), Wielkim Tyrnowie (2005) i Zadarze (2005), zajął IV m. w indywidualnych mistrzostwach Bułgarii (Plewen, 2005), zajął II m. w Ortigueirze (2005, za Tomasem Oralem), podzielił II m. w Marín (2005, za Holdenem Hernandezem Carmenatesem, wspólnie z Mariusem Manolache i Władimirem Dimitrowem), podzielił III m. w La Pobla de Lillet (2005, za Wiktorem Moskalenko i Karenem Movsziszianem, wspólnie z Anthony Kostenem) oraz triumfował w Ferrol (2005, gdzie wypełnił pierwszą normę arcymistrzowską). W 2006 podzielił II m. (za Holdenem Hernandezem Carmenatesem, wspólnie z Ilmarsem Starostitsem) w Ferrol. W 2007 wypełnił w Albacete (dz. III m. za Ibrahimem Chamrakułowem i Draganem Paunoviciem, wspólnie z Ramonem Mateo i Renierem Castellanosem Rodriguezem) i Metz (dz. III m. za Siergiejem Fiedorczukiem i Wasilijem Sikulą, wspólnie z m.in. Weresławem Eingornem, Andriejem Szczekaczewem, Wadimem Małachatko i Stanisławem Sawczenko) dwie kolejne normy arcymistrzowskie i pod koniec roku Międzynarodowa Federacja Szachowa przyznała mu ten tytuł. Podzielił również I m. (wspólnie z Hristosem Banikasem i Tigranem Gharamianem) w kolejnym otwartym turnieju, rozegranym w Atenach. W 2010 zwyciężył w Cesenatico, natomiast w 2014 zajął I m. w Gabicce Mare oraz w Martigny.
Reprezentował Bułgarię w turniejach drużynowych, m.in.: oraz .
Najwyższy ranking w dotychczasowej karierze osiągnął 1 października 2013, z wynikiem 2573 punktów zajmował wówczas 6. miejsce wśród bułgarskich szachistów.

</doc>
<doc id="1414923" url="https://pl.wikipedia.org/wiki?curid=1414923" title="Wincenty Kirchmajer">
Wincenty Kirchmajer

Wincenty Marcin Kirchmayer (Kirchmajer) (ur. 12 listopada 1820 w Krakowie, zm. 28 lipca 1893 tamże) – jednego z najbogatszych kupców i bankierów krakowskich, działacz społeczny i polityczny, prezes Izby Handlowej w Krakowie, poseł na Sejm Krajowy Galicji i do austriackiej Rady Państwa.
Życiorys.
Ukończył liceum św. Barbary w Krakowie (1834). Edukację uzupełniał w Paryżu. W latach 1837–1842 odbył praktykę w firmach handlowych i bankach w Paryżu, Londynie, Hamburgu, Lipsku, Berlinie, Wiedniu i w Warszawie. Po powrocie do kraju pracował w domu handlowo-bankowym ojca "F. J. Kirchmayer i Syn" (mieszczącą się w Krakowie, przy Rynku Głównym 44), którą po śmierci ojca w 1857 przejął wraz z nabytym w 1829 majątkami ziemskimi w Pleszowie i Swoszowicach. Miał wielkie umiejętności jak również odpowiednie wykształcenie do prowadzenia działalności gospodarczej. W r. 1856 uczestniczył wraz z Leonem Sapiehą w konsorcjum budowy Kolei Karola Ludwika (Kraków-Lwów), a jego bank przyjmował wpłaty na akcje. Zajmował się sprowadzaniem narzędzi rolniczych z Francji, Anglii i Stanów Zjednoczonych AP. Handlował na wielką skalę bydłem, W 1860 był współtwórcą, a potem członkiem Rady Nadzorczej Towarzystwa Wzajemnych Ubezpieczeń.W swym majątku w Pleszowie produkował olej do lamp zwany salonowym. Prowadził także od 1865 skład komisowy produktów młyna w Podgórzu. Jak napisał Wiesław Bieńkowski "Dzięki obrotności i stosunkom towarzyskim wśród elity ziemiaństwa szybko począł odgrywać poważną rolę w życiu gospodarczym Krakowa i Galicji. Bardzo towarzyski, «wysoki, barczysty, z twarzą mocno zarośniętą faworytami, z monoklem w oku», był popularną postacią Krakowa owych czasów. Przebywał staje w otoczeniu bogatych przyjaciół (Adam Potocki, Leon i Adam Skorupkowie) i często odbywał z nimi podróże po Europie". W latach 1858–1873 prezes Izby Przemysłowo-Handlowej w Krakowie. Należał również do Rady Zawiadowczej Kolei Karola Ludwika, rad nadzorczych: Banku Krajowego Galicyjskiego we Lwowie oraz Banku Związkowego we Wiedniu (Vercinsbank), Towarzystwa Gospodarczo-Rolniczego w Krakowie, Rady Ogólnej Towarzystwa Dobroczynności w Krakowie. W l. 1861-1867 był kuratorem Kasy Wspólnej Pomocy krakowskich drukarzy. 
Od czasów Wiosny Ludów związany z konserwatystami, od 1848 z "Czasem", gdzie był członkiem kolegium redakcyjnego i kierownikiem działu ekonomicznego gazety. W latach 1855–1870 był jedynym właścicielem pisma. Przejmując "Czas" na własność, pozostawił redakcji dziennika pełną swobodę oraz okazywał daleko idącą tolerancję wobec głoszonych przez "Czas" opinii i poglądów, nawet gdy szło o ocenę czynności własnego domu bankowego. W tym czasie "Czas" powiększył znacznie swą objętość i upodobnił swój układ do czołowych dzienników zachodnioeuropejskich. W l. 1856-1860 wydawał także magazyn naukowo-literacki "Czas -- Dodatek Miesięczny". Jako właściciel "Czasu" pokrywał niedobory finansowe pisma dochodami w własnej drukarni. Wspierał materialnie wydawnictwo "Biblioteki Polskiej" Kazimierza Józefa Turowskiego oraz popierał program zmierzający do spolszczenia administracji i szkolnictwa w Galicji. Podczas powstania styczniowego popierał białych. Zaangażował się osobiście w powołaniu do życia dyktatury Mariana Langiewicza i w sprawie odrzucenia carskiej amnestii. Bank jego kredytował różne operacje związane z organizacją oddziałów galicyjskich i sprowadzaniem broni. W tym okresie "Czas" wspierał działania Rządu Narodowego. Po ogłoszeniu stanu oblężenia w Galicji wycofał się ze stosunków z konspiracją. Kolekcjoner dzieł sztuki, od 1858 członek dyrekcji Towarzystwa Przyjaciół Sztuk Pięknych. 
W latach 1861–1863 oraz 1866–1870 zasiadał w Radzie Miasta Krakowa, z jego inicjatywy powstała w 1862 r. targowica miejska w Krakowie. Z nominacji namiestnika Agenora Goluchowskiego był w 1859 jego mężem zaufania w komisji opracowującej zasady nowej ustawy gminnej. W latach 1861–1866 był posłem do Sejmu Krajowego I kadencji, wybranym w kurii II, z Krakowskiej Izby Handlowej i Przemyslowej. Był również posłem do austriackiej Rady Państwa I kadencji (11 maja 1861 - 20 września 1865) wybranym przez Sejm w kurii II. W parlamencie austriackim był członkiem frakcji posłów konserwatywnych Koła Polskiego. 
W 1866 założył w Wiedniu wraz z bankierem austriackim Samuelem Simundtem spółkę zajmującą się skupowaniem dóbr rządowych w Czechach i Galicji. Po jej upadku poniósł ogromne straty finansowe; z powodu długów miał proces sądowy w 1875, został skazany na karę pozbawienia wolności. Do najważniejszych wierzycieli (tzw. wielka piątka) należeli: Adam Potocki, Paweł Popiel, Stanisław Małachowski, Franciszek MycieIski i Mieczysław Rey. Kirchmayera oskarżono o niewypłacalność i nadużycie na sumę ponad 900 tys. złr. W dniach od 16 marca do 3 kwietnia 1875 r. odbył się w Krakowie głośny proces, w którym zapadł wyrok skazujący go na 2 lata ciężkiego więzienia. Obrońca oskarżonego, znany adwokat Faustyn Jakubowski, zdołał jednak doprowadzić do zmiany kwalifikacji czynu i decyzją Sądu Najwyższego z 15 grudnia 1875 r. pierwotny wyrok zamieniono na 6 miesięcy aresztu. "Krach Kirchmayera" odbił się szerokim echem nie tylko w Galicji, ale także w całej monarchii austriackiej. Omawiany był przez dziennikarzy i publicystów, zajmowali się nim satyrycy i literaci. Opinia publiczna była Kirchmayerowi zdecydowanie nieprzychylna. 
Po bankructwie wycofał się z życia politycznego, zamieszkał u siostry w Dębnikach, gdzie zmarł na wylew krwi do mózgu. Pochowany został w rodzinnym grobowcu na cmentarzu w Pleszowie. 
Rodzina.
Pochodził z rodziny, która przybyła z Niemiec i w drugiej połowie XVIII w. osiadła w Krakowie. Najstarszy syn Wincentego Antoniego Kirchmayera i Franciszki Józefy z Bartlów. Jego siostra Euzebia Franciszka Marianna (1834-1909) wyszła za właściciela pałacu i dóbr Dębniki - Adama Łosia (1824-1892), ich synem był m.in. powieściopisarz Wincenty Łoś. Jego bratem ciotecznym (syn jego wuja Jana Kantego) był poseł na Sejm Krajowy Galicji i do austriackiej Rady Państwa Julian Kirchmayer.

</doc>
<doc id="1414924" url="https://pl.wikipedia.org/wiki?curid=1414924" title="Nedryhajliw">
Nedryhajliw

Nedryhajliw (ukr. Недригайлів) – osiedle typu miejskiego na Ukrainie, w obwodzie sumskim, siedziba rejonu nedryhajliwskiego.
Status osiedla typu miejskiego posiada od 1958. Liczy ponad 6 tysięcy mieszkańców.

</doc>
<doc id="1414925" url="https://pl.wikipedia.org/wiki?curid=1414925" title="Kankan (prefektura)">
Kankan (prefektura)

Kankan – prefektura we wschodniej części Gwinei, w regionie Kankan. Zajmuje powierzchnię 19 750 km². W 1996 roku liczyła ok. 262 tys. mieszkańców. Siedzibą administracyjną prefektury jest miejscowość Kankan.

</doc>
<doc id="1414926" url="https://pl.wikipedia.org/wiki?curid=1414926" title="Kérouane (prefektura)">
Kérouane (prefektura)

Kérouane – prefektura we wschodniej części Gwinei, w regionie Kankan. Zajmuje powierzchnię 7020 km². W 1996 roku liczyła ok. 155 tys. mieszkańców. Siedzibą administracyjną prefektury jest miejscowość Kérouane.

</doc>
<doc id="1414927" url="https://pl.wikipedia.org/wiki?curid=1414927" title="Merrick (powieść)">
Merrick (powieść)

Merrick – siódmy tom cyklu "Kroniki wampirów" amerykańskiej pisarki Anne Rice. 
Ta część przedstawia losy Davida Talbota, dawnego członka stowarzyszenia Talamaski, który poszukuje czarownicy Merrick, specjalizującej się w lalkach Voodoo. David wyrusza na wyprawę m.in. by pomóc Louisowi, który chce odnaleźć wytłumaczenie nawiedzających go zjaw Claudii. Jednocześnie wspomina czasy, gdy pracował jeszcze na rzecz Talamaski, swoje wyprawy i napotkane przypadki opętania. 
Merrick zgadza się pomóc Louisowi, jednocześnie rzucając na niego klątwę.
Pierwsze wydanie miało miejsce w 2000 roku, a polskie - w roku 2003.

</doc>
<doc id="1414928" url="https://pl.wikipedia.org/wiki?curid=1414928" title="Hrabstwo Gray (Kansas)">
Hrabstwo Gray (Kansas)

Hrabstwo Gray – hrabstwo położone w Stanach Zjednoczonych, w stanie Kansas, z siedzibą w mieście Cimarron. Założone 13 marca 1881 roku. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1414929" url="https://pl.wikipedia.org/wiki?curid=1414929" title="Kouroussa (prefektura)">
Kouroussa (prefektura)

Kouroussa – prefektura we wschodniej części Gwinei, w regionie Kankan. Zajmuje powierzchnię 14 061 km². W 1996 roku liczyła ok. 150 tys. mieszkańców. Siedzibą administracyjną prefektury jest miejscowość Kouroussa.

</doc>
<doc id="1414930" url="https://pl.wikipedia.org/wiki?curid=1414930" title="Łypowa Dołyna">
Łypowa Dołyna

Łypowa Dołyna – osiedle typu miejskiego w obwodzie sumskim Ukrainy, siedziba władz rejonu łypowodołyńskiego.
Status osiedla typu miejskiego posiada od 1961. Liczy ponad 5300 mieszkańców.

</doc>
<doc id="1414931" url="https://pl.wikipedia.org/wiki?curid=1414931" title="Mandiana (prefektura)">
Mandiana (prefektura)

Mandiana – prefektura we wschodniej części Gwinei, w regionie Kankan. Zajmuje powierzchnię 12 825 km². W 1996 roku liczyła ok. 173 tys. mieszkańców. Siedzibą administracyjną prefektury jest miejscowość Mandiana.

</doc>
<doc id="1414932" url="https://pl.wikipedia.org/wiki?curid=1414932" title="Siguiri (prefektura)">
Siguiri (prefektura)

Siguiri – prefektura w północno-wschodniej części Gwinei, w regionie Kankan. Zajmuje powierzchnię 18 500 km². W 1996 roku liczyła ok. 271 tys. mieszkańców. Siedzibą administracyjną prefektury jest miejscowość Siguiri.

</doc>
<doc id="1414933" url="https://pl.wikipedia.org/wiki?curid=1414933" title="Coyah (prefektura)">
Coyah (prefektura)

Coyah – prefektura w południowo-zachodniej części Gwinei, w regionie Kindia. Zajmuje powierzchnię 1275 km². W 1996 roku liczyła ok. 85 tys. mieszkańców. Siedzibą administracyjną prefektury jest miejscowość Coyah.

</doc>
<doc id="1414934" url="https://pl.wikipedia.org/wiki?curid=1414934" title="John Morris (curler)">
John Morris (curler)

John Morris (ur. 16 grudnia 1978 w Winnipeg, Manitoba) – kanadyjski curler z Calgary, mistrz olimpijski 2010, dwukrotny mistrz świata juniorów oraz mistrz świata. Między 26 kwietnia 2006 a 24 kwietnia 2013 był trzecim a zarazem wicekapitanem w drużynie Kevina Martina. John jest synem Earla Morrisa, wynalazcy stabilizatora. Dorastał w Ottawie, w curling zaczął grać w wieku 5 lat.
Morris zakończył rywalizację w Mistrzostwach Kanady Juniorów 1997 na drugim miejscu, grał wówczas w Ottawa Curling Club. W dwóch następnych imprezach (1998 i 1999) zdobywał złoto, pozwoliło mu to na wyjazd na mistrzostwa świata juniorów. Podczas mistrzostw zdobył dwa razy złoto, w 1998 w finale pokonał drużynę Garry’ego MacKaya ze Szkocji, a w 1999 szwajcarski zespół Christiana Hallera. 
Morris przeprowadził się do Południowo-Zachodniego Ontario by studiować. Był wówczas zawodnikiem Stayner Granite Club w Stayner. W 2002 wygrał mistrzostwa prowincji i zakwalifikował się do Nokia Brier 2002 (mistrzostwa Kanady). W rundzie "każdy z każdym" wygrał 8 a przegrał 3 mecze, wyniki ten umożliwił występ w finale. Drużyna Morrisa zagrała z Randym Ferbeyem, mecz zakończył się wygraną Ferbeya 9:4. W 2004 zamieszkał w Calgary, grał dla Calgary Winter Club. W 2006 zasilił drużynę Kevina Martina, która zakłada sobie zdobycie złotego medalu na Zimowych Igrzyskach Olimpijskich 2010 szczególnie, że odbędzie się ona w ich ojczyźnie. 
Morris został potrącony przez samochód 27 lutego 2007, kilka dni przed Mistrzostwami Kanady 2007. Dawano mu 50% szans na wystąpienie w zawodach.
Wystąpił jednak na mistrzostwach, drużyna Alberty zakwalifikowała się do strefy play off z 4. miejsca. Przegrała pierwsze spotkanie z Manitobą (Jeff Stoughton) 3:6. Poprzedniego dnia Alberta grała w round-robin z Manitobą, ten mecz wygrała 7:6 (w 11 endach). Przy jednym ze swoich niecelnych zagrań John był tak zły, że aż złamał szczotkę o swoje kolano, kibice głośno odpowiedzieli na jego zachowanie. Ochłonął gdy okazało się, że statystycznie jest najlepszym zawodnikiem na swojej pozycji.
John Morris wraz z Kevinem Martinem powrócili na Mistrzostwa Kanady 2008. Kilka tygodni przed mistrzostwami złamał prawą rękę, bronił strażaka w bójce w barze. Musiał nosić specjalne szelki podczas szczotkowania. Z bilansem 11-0 zespół Martina zajął 1. miejsce w round-robin i grał w wyższym play offie, drużyna zmierzyła się tam ze Saskatchewanem (Pat Simmons) 8:7. Po wygranym meczu Alberta od razu znalazła się w finale, tam dzięki "trudnemu" lodowi pokonała Ontario (Glenn Howard) 5:4. By przypieczętować zwycięstwo Martin w 10. endzie popisał się idealnym drawem na guzik. John Morris z 90% skutecznością został wybrany MVP finału.
W Mistrzostwach Świata 2008 Kanada wraz z Morrisem w round-robin zdobyła pierwszą pozycję (10-1, przegrana 5:6 z Chinami, Wang Fengchun). W rundzie zasadniczej na początku Kanada spotkała się ze Szkocją, mecz przegrała wynikiem 6:7. Następnie spotkała się w półfinale z Norwegią (5:4) i w finale ponownie rywalizowała ze Szkocją. Tym razem Kanadyjczycy zrewanżowali się i wygrali 6:3 zdobywając tym samym tytuł mistrzów świata. Morris był jednym z najlepiej grających zawodników, jego średnia skuteczność wynosiła 91% (pierwszy na pozycji trzeciego), w finale popisał się 95% skutecznością.
W krajowych rozgrywkach 2009 drużyna Martina okazał się bezkonkurencyjna, bez żadnej porażki wygrała Boston Pizza Cup 2009 i Tim Hortons Brier 2009. Morris uzyskał średnią skuteczność 90% i został wybrany do drugiej drużyny All-Stars. Na MŚ 2009 zdobył srebrny medal, Kanadyjczyków pokonali jedynie Szkoci (David Murdoch), trzykrotnie), w finale 7:6.
Morris wraz z drużyną Martina reprezentował Kanadę na Zimowych Igrzyskach Olimpijskich 2010. Kwalifikację olimpijską wywalczył wygrywając Canadian Olympic Curling Trials 2009. Jako gospodarz turnieju olimpijskiego Kanadyjczycy wygrali wszystkie swoje mecze, w finale pokonując Norwegię (Thomas Ulsrud) 6:3. W 2011 i 2013 uczestniczył w mistrzostwach kraju, zespół z Alberty uplasował się na 4. i 5. miejscu. 
24 kwietnia 2013 ogłosił odejście z zespołu Kevina Martina. Tydzień później do wiadomości podano, że Morris w sezonie 2013/2014 dołączy do drużyny Jima Cottera. Ostatecznie Morris objął funkcję skipa grającego na trzeciej pozycji. Drużyna z nowym zawodnikiem szybko się zgrała i zwyciężyła w pierwszym etapie kwalifikacji olimpijskich do Soczi 2014. W głównym turnieju drużyna z Vernon awansowała do finału, uległa tam 4:7 Bradowi Jacobsowi. Później Morris zdobył tytuł mistrza Kolumbii Brytyjskiej i wystąpił w Tim Hortons Brier 2014. W tych zawodach ponownie znalazł się w finale, tym razem wynikiem 10:5 lepsza była reprezentacja Alberty (Kevon Koe).
W sezonie 2014/2015 Kevin Koe odszedł ze swojego zespołu, jego miejsce zajął John Morris. W tej sytuacji John miał zapewniony udział w Mistrzostwach Kanady 2015 jako "Team Canada". "Team Canada" do fazy finałowej zakwalifikował się z 4. miejsca. Po dwóch wygranych meczach zespół awansował do finału. Morris sięgnął po złoty medal zwyciężając 6:5 nad Northern Ontario (Brad Jacobs). Kanadyjczycy w rundzie grupowej MŚ 2015 wygrali 10 z 11 meczów i uplasowali się na 2. miejscu. W fazie finałowej przegrali 6:7 i 3:6 z Norwegami (Thomas Ulsrud) i Szwedami (Niklas Edin). Ostatecznie Kanada po pokonaniu 8:4 Finów (Aku Kauste) zdobyła brązowe medale. W 2016 roku, Morris podczas Tim Hortons Brier 2016 z bilansem 6-5 uplasował się na 5. miejscu.
Morris zawodowo jest nauczycielem dzieci o specjalnych potrzebach, był również strażakiem w Chestermere. W 2009 roku wydał książkę "Fit to Curl", poświęconą przygotowaniu fizycznemu w curlingu.
Canadian Team Ranking System.
Pozycje drużyn Johna Morrisa w rankingu CTRS:

</doc>
<doc id="1414935" url="https://pl.wikipedia.org/wiki?curid=1414935" title="Krew i złoto">
Krew i złoto

Krew i złoto (tytuł oryg. "Blood and Gold") – ósmy tom cyklu "Kroniki wampirów" amerykańskiej pisarki Anne Rice.
Ta część opowiada o losach Mariusa, potężnego wampira narodzonego u schyłku naszej ery. Jego historia zaczyna się gdy ma lat 40 i zostaje porwany i przemieniony w wampira, od tamtej pory przeżywa wiele przygód, opiekując się jednocześnie Enkilem i Akashą, parą królewską wampirów. Przez powieść przewija się również postać Pandory, Maela, Avicusa, Bianki i Armanda. Historia Mariusa kończy się w czasach współczesnych, gdy ten szuka sprawiedliwości u prastarych wampirów. 
Książka została wydana w 2001 roku, a w Polsce opublikowano ją w roku 2006.

</doc>
<doc id="1414936" url="https://pl.wikipedia.org/wiki?curid=1414936" title="Dubréka (prefektura)">
Dubréka (prefektura)

Dubréka – prefektura w południowo-zachodniej części Gwinei, w regionie Kindia. Zajmuje powierzchnię 4350 km². W 1996 roku liczyła ok. 131 tys. mieszkańców. Siedzibą administracyjną prefektury jest miejscowość Dubréka.

</doc>
<doc id="1414937" url="https://pl.wikipedia.org/wiki?curid=1414937" title="Forécariah (prefektura)">
Forécariah (prefektura)

Forécariah – prefektura w południowo-zachodniej części Gwinei, w regionie Kindia. Zajmuje powierzchnię 4384 km². W 1996 roku liczyła ok. 196 tys. mieszkańców. Siedzibą administracyjną prefektury jest miejscowość Forécariah.

</doc>
<doc id="1414938" url="https://pl.wikipedia.org/wiki?curid=1414938" title="Kozelszczyna">
Kozelszczyna

Kozelszczyna – osiedle typu miejskiego w obwodzie połtawskim Ukrainy, siedziba władz rejonu kozelszczyńskiego.
Historia.
Status osiedla typu miejskiego posiada od 1938.
W 1989 liczyła 4847 mieszkańców.
W 2013 liczyła 3805 mieszkańców.

</doc>
<doc id="1414939" url="https://pl.wikipedia.org/wiki?curid=1414939" title="Hrabstwo Greeley (Kansas)">
Hrabstwo Greeley (Kansas)

Hrabstwo Greeley – hrabstwo położone w USA w stanie Kansas z siedzibą w mieście Tribune. Założone 20 marca 1873 roku.

</doc>
<doc id="1414940" url="https://pl.wikipedia.org/wiki?curid=1414940" title="Kindia (prefektura)">
Kindia (prefektura)

Kindia – prefektura w południowo-zachodniej części Gwinei, w regionie Kindia. Zajmuje powierzchnię 9648 km². W 1996 roku liczyła ok. 288 tys. mieszkańców. Siedzibą administracyjną prefektury jest miejscowość Kindia.

</doc>
<doc id="1414941" url="https://pl.wikipedia.org/wiki?curid=1414941" title="Télimélé (prefektura)">
Télimélé (prefektura)

Télimélé – prefektura w zachodniej części Gwinei, w regionie Kindia. Zajmuje powierzchnię 9216 km². W 1996 roku liczyła ok. 228 tys. mieszkańców. Siedzibą administracyjną prefektury jest miejscowość Télimélé.

</doc>
<doc id="1414943" url="https://pl.wikipedia.org/wiki?curid=1414943" title="Koubia (prefektura)">
Koubia (prefektura)

Koubia – prefektura w północnej części Gwinei, w regionie Labé. Zajmuje powierzchnię 3725 km². W 1996 roku liczyła ok. 92 tys. mieszkańców. Siedzibą administracyjną prefektury jest miejscowość Koubia.

</doc>
<doc id="1414944" url="https://pl.wikipedia.org/wiki?curid=1414944" title="Labé (prefektura)">
Labé (prefektura)

Labé – prefektura w środkowej części Gwinei, w regionie Labé. Zajmuje powierzchnię 2242 km². W 1996 roku liczyła ok. 252 tys. mieszkańców. Siedzibą administracyjną prefektury jest miejscowość Labé.

</doc>
<doc id="1414945" url="https://pl.wikipedia.org/wiki?curid=1414945" title="Lélouma (prefektura)">
Lélouma (prefektura)

Lélouma – prefektura w zachodniej części Gwinei, w regionie Labé. Zajmuje powierzchnię 4275 km². W 1996 roku liczyła ok. 137 tys. mieszkańców. Siedzibą administracyjną prefektury jest miejscowość Lélouma.

</doc>
<doc id="1414947" url="https://pl.wikipedia.org/wiki?curid=1414947" title="Teochew">
Teochew

Teochew, tiochiu, diojiu (潮州話, teoch. "Dio5 ziu1 uê7", pinyin "Cháozhōuhuà") – dialekt należący do grupy języków minnańskich, używany w regionie Chaoshan we wschodniej części prowincji Guangdong w Chinach. Wykazuje bardzo niski poziom podobieństwa do innych dialektów minnańskich, mając z nim wspólnych mniej słów niż język angielski ma z niemieckim. Zachował potrójną opozycję fonologiczną spółgłosek bezdźwięcznych przydechowych, bezdźwięcznych nieprzydechowych i dźwięcznych nieprzydechowych, nieistniejącą w języku mandaryńskim.
Dialekt teochew jest dialektem chińskim najbardziej powszechnie używanym przez Chińczyków zamieszkujących Tajlandię.
Teochew powszechnie zapisywany jest odrębnym systemem romanizacji, która każdemu z sześciu tonów przyporządkowuje cyfrę go określającą, stawianą za sylabą, która jest w nim wypowiadana.

</doc>
<doc id="1414948" url="https://pl.wikipedia.org/wiki?curid=1414948" title="Mali (prefektura)">
Mali (prefektura)

Mali – prefektura w północnej części Gwinei, w regionie Labé. Zajmuje powierzchnię 8802 km². W 1996 roku liczyła ok. 204 tys. mieszkańców. Siedzibą administracyjną prefektury jest miejscowość Mali.

</doc>
<doc id="1414949" url="https://pl.wikipedia.org/wiki?curid=1414949" title="Tougué (prefektura)">
Tougué (prefektura)

Tougué – prefektura w północnej części Gwinei, w regionie Labé. Zajmuje powierzchnię 3825 km². W 1996 roku liczyła ok. 115 tys. mieszkańców. Siedzibą administracyjną prefektury jest miejscowość Tougué.

</doc>
<doc id="1414951" url="https://pl.wikipedia.org/wiki?curid=1414951" title="Dalaba (prefektura)">
Dalaba (prefektura)

Dalaba – prefektura w środkowej części Gwinei, w regionie Mamou. Zajmuje powierzchnię 3328 km². W 1996 roku liczyła ok. 137 tys. mieszkańców. Siedzibą administracyjną prefektury jest miejscowość Dalaba.

</doc>
<doc id="1414952" url="https://pl.wikipedia.org/wiki?curid=1414952" title="Hrabstwo Greenwood (Kansas)">
Hrabstwo Greenwood (Kansas)

Hrabstwo Greenwood – hrabstwo położone w USA w stanie Kansas z siedzibą w mieście Eureka. Założone 25 sierpnia 1855 roku. Nazwa Hrabstwa pochodzi od Alfreda Greenwooda.

</doc>
<doc id="1414953" url="https://pl.wikipedia.org/wiki?curid=1414953" title="Mamou (prefektura)">
Mamou (prefektura)

Mamou – prefektura w środkowej części Gwinei, w regionie Mamou. Zajmuje powierzchnię 9108 km². W 1996 roku liczyła ok. 236 tys. mieszkańców. Siedzibą administracyjną prefektury jest miejscowość Mamou.

</doc>
<doc id="1414954" url="https://pl.wikipedia.org/wiki?curid=1414954" title="Pita (prefektura)">
Pita (prefektura)

Pita – prefektura w środkowej części Gwinei, w regionie Mamou. Zajmuje powierzchnię 4638 km². W 1996 roku liczyła ok. 239 tys. mieszkańców. Siedzibą administracyjną prefektury jest miejscowość Pita.

</doc>
<doc id="1414956" url="https://pl.wikipedia.org/wiki?curid=1414956" title="Beyla (prefektura)">
Beyla (prefektura)

Beyla – prefektura w południowo-wschodniej części Gwinei, w regionie Nzérékoré. Zajmuje powierzchnię 13 622 km². W 1996 roku liczyła ok. 170 tys. mieszkańców. Siedzibą administracyjną prefektury jest miejscowość Beyla.

</doc>
<doc id="1414957" url="https://pl.wikipedia.org/wiki?curid=1414957" title="Guéckédou (prefektura)">
Guéckédou (prefektura)

Guéckédou – prefektura w południowej części Gwinei, w regionie Nzérékoré. Zajmuje powierzchnię 4750 km². W 1996 roku liczyła ok. 348 tys. mieszkańców. Siedzibą administracyjną prefektury jest miejscowość Guéckédou.

</doc>
<doc id="1414958" url="https://pl.wikipedia.org/wiki?curid=1414958" title="Nzérékoré (prefektura)">
Nzérékoré (prefektura)

Nzérékoré – prefektura w południowo-wschodniej części Gwinei, w regionie Nzérékoré. Zajmuje powierzchnię 3632 km². W 1996 roku liczyła ok. 283 tys. mieszkańców. Siedzibą administracyjną prefektury jest miejscowość Nzérékoré.

</doc>
<doc id="1414961" url="https://pl.wikipedia.org/wiki?curid=1414961" title="Lola (prefektura)">
Lola (prefektura)

Lola – prefektura w południowo-wschodniej części Gwinei, w regionie Nzérékoré. Zajmuje powierzchnię 4688 km². W 1996 roku liczyła ok. 134 tys. mieszkańców. Siedzibą administracyjną prefektury jest miejscowość Lola.

</doc>
<doc id="1414963" url="https://pl.wikipedia.org/wiki?curid=1414963" title="Macenta (prefektura)">
Macenta (prefektura)

Macenta – prefektura w południowo-wschodniej części Gwinei, w regionie Nzérékoré. Zajmuje powierzchnię 7056 km². W 1996 roku liczyła ok. 279 tys. mieszkańców. Siedzibą administracyjną prefektury jest miejscowość Macenta.

</doc>
<doc id="1414964" url="https://pl.wikipedia.org/wiki?curid=1414964" title="Yomou (prefektura)">
Yomou (prefektura)

Yomou – prefektura w południowo-wschodniej części Gwinei, w regionie Nzérékoré. Zajmuje powierzchnię 3920 km². W 1996 roku liczyła ok. 135 tys. mieszkańców. Siedzibą administracyjną prefektury jest miejscowość Yomou.

</doc>
<doc id="1414971" url="https://pl.wikipedia.org/wiki?curid=1414971" title="I've Learned To Walk Alone">
I've Learned To Walk Alone



</doc>
<doc id="1414972" url="https://pl.wikipedia.org/wiki?curid=1414972" title="Wii Optical Disc">
Wii Optical Disc



</doc>
<doc id="1414975" url="https://pl.wikipedia.org/wiki?curid=1414975" title="Triennale Grafiki Polskiej">
Triennale Grafiki Polskiej

Triennale Grafiki Polskiej - cykliczna impreza artystyczna organizowana od roku 1991 przez Galerię Sztuki Współczesnej BWA w Katowicach, towarzysząc Międzynarodowemu Triennale Grafiki w Krakowie. Ostatnia edycja realizowana przez Galerię BWA miała miejsce w roku 2012. Po tym nastąpiło przekazanie organizacji Akademii Sztuk Pięknych w Katowicach. Pierwszym zrealizowanym przez ASP Triennale była impreza z roku 2015. 
Triennale ma zasięg ogólnopolski i połączone jest z konkursem. Jury przyznaje pięć nagród głównych. W każdej kolejnej edycji mogą wziąć udział tylko prace powstałe w ciągu trzech lat ją poprzedzających. 
Lista edycji:
Zdobywcy Grand Prix:

</doc>
<doc id="1414978" url="https://pl.wikipedia.org/wiki?curid=1414978" title="Go Hard Or Go Home">
Go Hard Or Go Home



</doc>
<doc id="1414981" url="https://pl.wikipedia.org/wiki?curid=1414981" title="The Best Of Infa.Red &amp; Cross">
The Best Of Infa.Red &amp; Cross



</doc>
<doc id="1414982" url="https://pl.wikipedia.org/wiki?curid=1414982" title="The Redemption vol. 2">
The Redemption vol. 2



</doc>
<doc id="1414984" url="https://pl.wikipedia.org/wiki?curid=1414984" title="R&amp;B Jumpoff vol. 24">
R&amp;B Jumpoff vol. 24



</doc>
<doc id="1414985" url="https://pl.wikipedia.org/wiki?curid=1414985" title="R&amp;B Jumpoff vol. 37">
R&amp;B Jumpoff vol. 37



</doc>
<doc id="1414986" url="https://pl.wikipedia.org/wiki?curid=1414986" title="R&amp;B Jumpoff vol. 38">
R&amp;B Jumpoff vol. 38



</doc>
<doc id="1414987" url="https://pl.wikipedia.org/wiki?curid=1414987" title="Parla">
Parla

Parla – miasto i gmina, położona w południowej części regionu wspólnoty autonomicznej Madryt w Hiszpanii, leży ok. 20 km od stolicy Madrytu. Wchodzi w skład strefy metropolitalnej Madrytu.
Historia.
Początki miasta sięgają epoki paleolitu, gdzie obecnie można znaleźć znaleziska archeologiczne oraz pozostałości krzemienne z tej epoki.
Około drugiego tysiąclecia p.n.e. rozpoczął się przyjazd różnych narodów z obszarów Morza Śródziemnego na Półwysep Iberyjski w regionie Madrytu. To sprawiło, że osiedlali się tu nowi osadnicy, których początkowym zajęciem było rolnictwo, tkactwo, chów zwierząt gospodarskich. 
Ci pierwsi przybysze byli założycielami osady, które zostały znalezione w mieście Parla, głównie w obszarze strumienia Humanejos.
Przez wieki V i VI p.n.e. przetoczyły się przez te tereny plemiona celtyckie przybyłe tu z Europy Środkowej.
W 711 roku rozpoczyna się okres ekspansji muzułmańskiej wzdłuż Półwyspu Iberyjskiego. W tym samym roku walczył w bitwie nad rzeką Guadalete, Don Rodrigo, którego to wojska zostały pokonane armię muzułmańsą, w tym samym czasie rozpoczął się podbój na Półwyspie Iberyjskim. Obszar, w którym jest utworzone zostało miasto Parla za muzułmańskich rządów w ramach Emiratów Kordowy, która z kolei została uwzględniona przez Umajjadzi ze stolicą w Damaszku.
Obecny obszar gminy, w średniowieczu był podzielony na dwa odrębne obszary: pierwszy z nich został w północnej części terytorium, na którym znajdowała się Parla a drugi na południu wzdłuż kanału "Humanejos". Nadanie praw miejskich miało miejsce około 1255 r.
Festiwale i tradycje.
"W mieście odbywają się następujące święta i tradycje:" 
Administracja.
Obecnie burmistrzem gminy jest Tomás Gomez Franco z Hiszpańskiej Socjalistycznej Partii Robotniczej, który pełni tę funkcję od 1999 roku. Pozostałymi partiami politycznymi na poziomie lokalnym są: PSOE, PP i Zjednoczona Lewica.
Demografia.
Na początku XX wieku, miasto liczyło 1 237 mieszkańców. Ludność populacji w przeciągu całego wieku aż do ok. 110 000 obecnie.
Demograficzna ekspansja nastąpiła pod koniec lat sześćdziesiątych przez ruchy migracyjnych, które miały miejsce w Hiszpanii. W latach 1960 - 1970, ludności wzrosła o 470% od 1.809 do 10.317 mieszkańców.
Parla ma obecnie duży przyrost liczby ludności w ciągu dekady z 70-demograficznej ekspansji w kraju, gdzie ludzie z obszarów wiejskich migrowali do dużych miast w poszukiwaniu pracy i dobrobytu.
Od początku lat 80. było w sumie 50 tysiące mieszkańców, 26 razy więcej niż na początku 60. 
Od roku 1996 tendencja ta się nie zmienia i nadal mamy dodatni przyrost naturalny związany z napływem ludności wiejskiej i imigrantów z zagranicy głównie z Maroka, Algierii, Rumunii, Polski, Afryki sub-saharyjskiej, itp...
"Zmiany liczy ludności w przeciągu XX wieku:"
Podział administracyjny.
Okręgi.
Okręgi są organami administracyjnymi decentralizacji, która promuje uczestnictwo obywateli w sprawach codziennych a także w aktywnym życiu miasta.
Parla jest podzielona na cztery okręgi, które skupiają się na funkcjonowaniu administracji poszczególnych części miasta oraz sprawami lokalnymi, organizują spotkania z obywatelami, prowadzą konsultacje społeczne dotyczące spraw danych dzielnic w mieście.
Dystrykty i dzielnice.
Dzisiejsza Parla jest podzielona na 5 dystryktów i 16 osiedli:
Sytuacja społeczno-gospodarcza.
Niegdyś podstawowym sektorem gospodarczym było rolnictwo, lecz sytuacja wraz z czasem zmieniła się i obecnie duża część terenów rolnych została przeznaczona na zagospodarowanie, poprzez znaczą industrializację. Spośród populacji osób pracujących w sektorze wtórnym lub przemyśle stanowi ona 27,5% całkowitej ludności pracującej, skoncentrowana jest głównie w maszynach przemysłowych, żywności i innych gałęziach przemysłu wytwórczego.
Uruchomienie Parku Przemysłowego było impulsem znacznego rozwoju gospodarczego, lecz kosztem zniszczenia ważnego obszaru środowiska naturalnego, w którym skupione były liczne stawy, strumienie, gaje oliwne, różnorodne gatunki roślin, stepy zbóż itp...
W sektorze usług najbardziej rozwinięta jest branża hotelarska, restauracyjna oraz handel.
Dochód miasta per capita wynosi 11 000 €.
Ochrona zdrowia.
Miasto jest położone na obszarze 10 z Kartą Zdrowia regionu Madryt.
W mieście znajduje się szpital "Infanta Cristina" położony w południowej części miasta, jest on zarazem placówką pełniącą funkcje centrum medycznego całej gminy. Ponadto działają tu także 4 placówki podstawowej opieki zdrowotnej: "Isabel II", "San Blas", "Pintores", "Las Américas".
Edukacja.
W mieście istnieją 22 szkółki, w tym 9 publicznych i 13 prywatnych. 20 szkół z przedszkolami, szkołami podstawowymi. Działa tu 7 instytutów szkolnictwa średniego wraz z 1 placówką prywatną szkolnictwa tego typu.
Komunikacja.
Przez miasto przechodzą dwie główne drogi, znajduje się tu także stacja kolejowa. Miasto leży w strefie B2 Konsorcjum Regionalnego Transportu Madryt.
Tramwaje.
W mieście istnieje nowo wybudowana, oddana do użytku w 2007 r. okrężna linia tramwajowa.

</doc>
<doc id="1414988" url="https://pl.wikipedia.org/wiki?curid=1414988" title="Soundtrack To The Streets 10 (NY Giants Edition)">
Soundtrack To The Streets 10 (NY Giants Edition)



</doc>
<doc id="1414989" url="https://pl.wikipedia.org/wiki?curid=1414989" title="R&amp;B Jumpoff vol. 29">
R&amp;B Jumpoff vol. 29



</doc>
<doc id="1414990" url="https://pl.wikipedia.org/wiki?curid=1414990" title="Szlomo Halberstam">
Szlomo Halberstam

Dwóch rabinów:

</doc>
<doc id="1414992" url="https://pl.wikipedia.org/wiki?curid=1414992" title="R&amp;B Jumpoff vol. 36">
R&amp;B Jumpoff vol. 36



</doc>
<doc id="1414993" url="https://pl.wikipedia.org/wiki?curid=1414993" title="Something For The Radio vol. 19">
Something For The Radio vol. 19



</doc>
<doc id="1414994" url="https://pl.wikipedia.org/wiki?curid=1414994" title="Something For The Radio vol. 20">
Something For The Radio vol. 20



</doc>
<doc id="1414995" url="https://pl.wikipedia.org/wiki?curid=1414995" title="Something For The Radio vol. 21">
Something For The Radio vol. 21



</doc>
<doc id="1415001" url="https://pl.wikipedia.org/wiki?curid=1415001" title="Stan strachu (album)">
Stan strachu (album)

Stan strachu – album Obywatela G.C. wydany w 1989 roku, nakładem wydawnictwa Polskie Nagrania „Muza”.
Realizacja nagrań – Rafał Paczkowski. Kierownictwo organizacyjne – Jerzy Tolak. Nagrań dokonano w Studio S-4 w Warszawie – lipiec, sierpień 1989. Projekt graficzny – Z. Podgórski. Foto – Przemysław Skwirczyński.
Producent: Zjednoczone Przedsiębiorstwa Rozrywkowe – Warszawa. Muzyka, fragmenty dialogów i efektów dźwiękowych pochodzi z filmu "Stan strachu" w reżyserii Janusza Kijowskiego.
Utwory dodatkowe zostały dołączone w ramach Kolekcji.

</doc>
<doc id="1415005" url="https://pl.wikipedia.org/wiki?curid=1415005" title="Sytuacja prawna i społeczna osób LGBT w Afryce">
Sytuacja prawna i społeczna osób LGBT w Afryce

Prawo a dyskryminacja osób homoseksualnych.
Stosunki homoseksualne są nielegalne w 38 z 51 krajów kontynentu. W niektórych krajach przestępstwem są jedynie kontakty seksualne między mężczyznami.
Najcięższą karą za homoseksualizm jest kara śmierci, zapisana w prawie Mauretanii, Sudanu, Somalii i północnej Nigerii.
Ochrona prawna przed dyskryminacją.
Ze wszystkich krajów Afryki jedynie Południowa Afryka zapewnia ochronę prawną przed dyskryminacją. Od 1996 roku jest ona zapisana w konstytucji tego kraju (RPA uczyniła to jako pierwszy kraj na świecie).
Uznanie związków tej samej płci.
W żadnym kraju na kontynencie, oprócz RPA, nie można zawrzeć związku partnerskiego, czy wziąć ślubu z osobą tej samej płci. W RPA małżeństwa osób tej samej płci są legalne od 2006 roku (kraj zalegalizował je jako piąty na świecie).
Życie osób LGBT na kontynencie.
Opinie i zwyczaje związane z seksualizmem w Afryce często różnią się zasadniczo od częstotliwości lub praktyk kontaktów homoseksualnych na tym kontynencie. Większość mieszkańców Afryki ma negatywny stosunek do mniejszości seksualnych, jeśli pojęcie 'mniejszości seksualnej' rozumie się w formie, w jakiej to pojęcie występuje w Europie i obu Amerykach. W latach 90. ub. wieku i pierwszej dekadzie XXI w. wielu naukowców podjęło się dekonstrukcji mitu monoseksualizmu afrykańskiego (heteroseksualizmu). W badaniach nad tym tematem wykazują różnice między występowaniem kontaktów homoseksualnych obu płci a przyjmowaniem postaw identyfikacji homoseksualnej, w takim jej rozumieniu, jakie występuje w społeczeństwach cywilizacji zachodniej. Wskazuje się też na silne tradycje społeczeństwa paternalistycznego i wyraźnie homofobiczne nastawienie kościołów chrześcijańskich i muzułmańskich do postaw i praktyk homoseksualnych. Stąd większość osób, które mają kontakty homoseksualne nie identyfikuje się, jako osoba homoseksualna lub LGBT. Na kontynencie działa niewiele organizacji zajmujących się walką o prawa osób LGBT. Jedną z nich jest Sierra Leone Lesbian and Gay Association, założona w 2002 w Sierra Leone, przez nieżyjącą już FannyAnn Eddy.
Parady mniejszości seksualnych organizuje się jedynie w RPA. Każdego roku odbywają się one w Johannesburgu i Kapsztadzie.

</doc>
<doc id="1415006" url="https://pl.wikipedia.org/wiki?curid=1415006" title="Ryde or Die vol. 1">
Ryde or Die vol. 1



</doc>
<doc id="1415007" url="https://pl.wikipedia.org/wiki?curid=1415007" title="Ryde or Die vol. 2">
Ryde or Die vol. 2



</doc>
<doc id="1415008" url="https://pl.wikipedia.org/wiki?curid=1415008" title="Unfinished Business vol. 1">
Unfinished Business vol. 1



</doc>
<doc id="1415009" url="https://pl.wikipedia.org/wiki?curid=1415009" title="The Redemption vol. 4">
The Redemption vol. 4



</doc>
<doc id="1415012" url="https://pl.wikipedia.org/wiki?curid=1415012" title="The Source Presents - Hip Hop Hits vol. 2">
The Source Presents - Hip Hop Hits vol. 2



</doc>
<doc id="1415013" url="https://pl.wikipedia.org/wiki?curid=1415013" title="The Source Presents - Hip Hop Hits vol. 3">
The Source Presents - Hip Hop Hits vol. 3



</doc>
<doc id="1415014" url="https://pl.wikipedia.org/wiki?curid=1415014" title="The Source Presents - Hip Hop Hits vol. 4">
The Source Presents - Hip Hop Hits vol. 4



</doc>
<doc id="1415015" url="https://pl.wikipedia.org/wiki?curid=1415015" title="The Source Presents - Hip Hop Hits vol. 5">
The Source Presents - Hip Hop Hits vol. 5



</doc>
<doc id="1415033" url="https://pl.wikipedia.org/wiki?curid=1415033" title="Ineul">
Ineul

Ineul (2279 m n.p.m.) – szczyt w Górach Rodniańskich, we wschodniej partii tych gór. Jest drugim co do wysokości szczytem w Alpach Rodniańskich.

</doc>
<doc id="1415037" url="https://pl.wikipedia.org/wiki?curid=1415037" title="Tajemnice radosne">
Tajemnice radosne



</doc>
<doc id="1415040" url="https://pl.wikipedia.org/wiki?curid=1415040" title="Mario Saralegui">
Mario Saralegui

Mario Daniel Saralegui Iriarte (24 kwietnia 1959) – piłkarz urugwajski, pomocnik (rozgrywający). Wzrost 178 cm, waga 73 kg.
Saralegui karierę piłkarską rozpoczął w 1977 w klubie CA Peñarol. W reprezentacji Urugwaju zadebiutował 31 maja 1979 w przegranym 1:5 meczu z Brazylią. Wziął udział w turnieju Copa América 1979, gdzie Urugwaj odpadł już w fazie grupowej. Saralegui zagrał tylko w dwóch meczach z Ekwadorem.
Znacznie bardziej udany by turniej Copa América 1983, gdzie Urugwaj zdobył tytuł mistrza Ameryki Południowej. Saralegui zagrał w dwóch meczach fazy grupowej - z Chile i Wenezuelą, oraz w dwóch meczach półfinałowych z Peru.
Salaregui większość swojej kariery spędził w klubie CA Peñarol, z którym 6 razy zdobył mistrzostwo Urugwaju, a ponadto Copa Libertadores i Puchar Interkontynentalny.
W 1984 przeniósł się do Hiszpanii, do klubu Elche CF. Po roku wrócił do Peñarolu, którego barwy reprezentował w finałach mistrzostw świata w 1986 roku, gdzie Urugwaj dotarł do 1/8 finału. Mając koszulkę z numerem 16 zagrał w trzech meczach grupowych - z Niemcami, Danią i Szkocją.
Po mistrzostwach przeniósł się do Argentyny, do klubu River Plate, a po roku do Estudiantes La Plata. W 1989 na rok wrócił do Peñarolu, by następnie w 1991 grać dla ekwadorskiego klubu Barcelona SC. W 1992 znów wrócił do Peñarolu, w którym zakończył karierę piłkarską.
Salaregui od 1979 do 13 czerwca 1986 rozegrał w reprezentacji Urugwaju 29 meczów i zdobył 2 bramki
Po zakończeniu kariery piłkarskiej został trenerem. Doprowadził Peñarol do mistrzostwa Urugwaju w turnieju Clausura 2008, po wygraniu 5:3 decydującego o tytule meczu z klubem River Plate Montevideo.

</doc>
<doc id="1415050" url="https://pl.wikipedia.org/wiki?curid=1415050" title="The Redemption vol. 1">
The Redemption vol. 1



</doc>
<doc id="1415051" url="https://pl.wikipedia.org/wiki?curid=1415051" title="Ruff Ryders Mixtape vol. 1">
Ruff Ryders Mixtape vol. 1



</doc>
<doc id="1415052" url="https://pl.wikipedia.org/wiki?curid=1415052" title="Scott Kelly (muzyk)">
Scott Kelly (muzyk)

Scott Kelly (ur. 13 czerwca 1967 w Evanston) – jeden z założycieli, powstałego w kalifornijskim Oakland zespołu Neurosis, który wykonuje muzykę w stylu sludge metal. Scott pisze i publikuje muzykę od roku 1985 w większości dla Neurosis oraz Tribes of Neurot i Blood and Time, który jest jego solowo-akustycznym projektem pobocznym.
Poza tym, brał udział w innych nagraniach, z których najbardziej znanymi są płyty zespołu Mastodon o tytule "Leviathan" (2004) (w utworze "Aqua Dementia"), "Blood Mountain" (2006) (w utworze "Crystal Skull") oraz "Crack The Skye" (2009) (w utworze "Crack The Skye").
Obecnie Scott Kelly wciąż komponuje, nagrywa oraz występuje z zespołem Neurosis a także z wszystkimi jego projektami pobocznym. Ma także udziały w wydawnictwie Neurot Recordings, które jest współwłasnością wszystkich muzyków Neurosis. 
Ostatnio zaangażował się w powstanie radia internetowego, które nosi nazwę "Combat Music Radio".
Wyposażenie.
Grając z zespołem Neurosis, Kelly używa gitar Gibson Les Paul Studio wraz z przetwornikiem Seymour Duncan Distortion. Jako wzmacniacza używa Marshalla JCM 800 head oraz EarCandy speaker cabinets. Jego efekty to: MXR Flanger, MXR Blue Box a także EVH Phaser Boss DD-6 Delay i Footswitch na kanał distortion, a także Boss Tuner. Kostki, które używa to: Dunlop Ultex .60mm lub Tortex 88mm.
Wpływy muzyczne.
Kelly twierdzi, że jego własna twórczość w Neurosis ma największy wpływ na jego styl muzyczny. Poza tym wymienia zespoły i twórców takich jak: Black Flag, Pink Floyd, Die Kreuzen, Amebix, Jimi Hendrix, King Crimson, The Melvins, Celtic Frost oraz Hank Williams.

</doc>
<doc id="1415055" url="https://pl.wikipedia.org/wiki?curid=1415055" title="Terapia naltreksonem w niskiej dawce">
Terapia naltreksonem w niskiej dawce

Terapia naltreksonem w niskiej dawce (ang. Low Dose Naltrexone", LDN") – rodzaj eksperymentalnej terapii, gdzie naltrekson (silny odwrotny agonista receptorów opioidowych) jest używany w niewielkich dawkach, około 10–krotnie niższych od zalecanych w terapii odwykowej.
Choroby, w których LDN zdaje się dawać wyraźne rezultaty kliniczne, to m.in.:
Niska dawka naltreskonu blokuje przez kilka godzin receptory opioidowe, co prowadzi do nadprodukcji wewnętrznych opioidów - endorfin. Endorfiny produkowane są także przez komórki układu odpornościowego i modulują ich działanie. U chorych na stwardnienie rozsiane (SM) poziom endorfin jest niższy niż u osób zdrowych i im niższy poziom tym cięższy przebieg choroby. β interferon stosowany w leczeniu SM powoduje wzrost stężenia endorfin.

</doc>
<doc id="1415059" url="https://pl.wikipedia.org/wiki?curid=1415059" title="LDN">
LDN



</doc>
<doc id="1415063" url="https://pl.wikipedia.org/wiki?curid=1415063" title="No Love vol. 1">
No Love vol. 1



</doc>
<doc id="1415064" url="https://pl.wikipedia.org/wiki?curid=1415064" title="Neo Da Matrix">
Neo Da Matrix



</doc>
<doc id="1415066" url="https://pl.wikipedia.org/wiki?curid=1415066" title="Wileńskie Towarzystwo Pożyczkowo-Oszczędnościowe">
Wileńskie Towarzystwo Pożyczkowo-Oszczędnościowe

Wileńskie Towarzystwo Pożyczkowo-Oszczędnościowe – pierwsza spółdzielnia żydowska na ziemiach polskich.
Została założona w 1898 w Wilnie.
W 1902 władze carskie wydały rozporządzenie, w myśl którego 2/3 członków nowo organizowanej spółdzielni miało składać się z chrześcijan, a tylko 1/3 mogli stanowić Żydzi. Później te przepisy złagodzono.

</doc>
<doc id="1415071" url="https://pl.wikipedia.org/wiki?curid=1415071" title="The Advocate">
The Advocate

The Advocate – amerykański miesięcznik o tematyce LGBT wydawany od 1967 roku. Jest to najstarszy magazyn o tej tematyce wydawany w Stanach Zjednoczonych i jedyny magazyn skupiony na newsach istotnych dla tej społeczności wydawany na terenie całego kraju.
Historia.
Czasopismo było początkowo wydawane przez Dicka Michaelsa i Billa Randa z PRIDE – założonej w Los Angeles grupy . Nosiło wówczas nazwę „The Los Angeles Advocate” i było newsletterem grupy, którego nakład wynosił 500 sztuk. PRIDE posiadał już wcześniej inny newsletter, ale „The Los Angeles Advocate” miało być jego ulepszoną wersją. W 1968 roku Michaels i Rand wykupili coraz lepiej prosperujący „The Advocate” od grupy. W 1969 roku czasopismo przyjęło swoją obecną nazwę i zaczęto je dystrybuować na terenie całych Stanów Zjednoczonych. Tytuł początkowo traktował m.in. o męskiej modzie, gwiazdach, opisywał rozwój ruchu wyzwolenia gejów.
Do 1974 roku nakład każdego wydania osiągał 40 tys. egzemplarzy. W tym roku czasopismo zostało zakupione przez Davida Goodsteina – bankiera z San Francisco, którego wyrzucono z pracy, ponieważ był gejem. Pod kierownictwem Goodsteina „The Advocate” stał się czasopismem opisującym wszystkie wiadomości i wydarzenia ważne dla społeczności LGBT. Na początku lat 80., kiedy AIDS zaczął rozprzestrzeniać się coraz bardziej, czasopismo było krytykowane przez Larry'ego Kramera, działacza na rzecz walki z AIDS, za ignorowanie epidemii. W odpowiedzi tytuł zaczął poświęcać wiele uwagi chorobie i propagować bezpieczny seks. W 1985 roku Goodstein zmarł, a czasopismo zdawało się chylić powoli ku upadkowi. Jednakże na początku lat 90., kiedy marketingowcy w USA dostrzegli, że LGBT jest atrakcyjną grupą konsumentów, wiele firm zaczęło umieszczać w magazynie reklamy swoich produktów, co poprawiło sytuacje magazynu. Dzięki temu pomiędzy 1990 a 1992 rokiem dochód czasopisma niemal się podwoił, ale powstało również wiele konkurencyjnych tytułów.
Obecną formę czasopismo przyjęło w 1992 roku, kiedy zrezygnowano z umieszczania w nim osobistych ogłoszeń czytelników oraz erotycznych reklam i zastąpiono papier gazetowy błyszczącym. Zmiany te pozytywnie przyjęły lesbijki, które wcześniej postrzegały czasopismo jako skierowane bardziej w stronę gejów.

</doc>
<doc id="1415074" url="https://pl.wikipedia.org/wiki?curid=1415074" title="Nasr">
Nasr

Nasr – byłe egipskie przedsiębiorstwo produkujące samochody, mające swoją siedzibę w stolicy Egiptu Kairze.
Historia.
Przedsiębiorstwo powstało w czerwcu 1960 roku, a w marcu 1961 roku podpisało umowę licencyjną z FIAT-em. W roku 1962 ruszył montaż, a następnie produkcja Fiatów 1100, 1300/1500 i 2300.
W latach 1972–1983 montowano w fabryce Nasr Polskiego Fiata 125p, a w latach 1983–1992 modele FSO Poloneza.
W 1973 roku rozpoczęto produkcję modelu Nasr 128 na licencji FIAT-a, w późniejszym czasie auto to powstawało głównie z udziałem części dostarczanych przez serbskie przedsiębiorstwo Zastava. W 1993 roku rozpoczęto wytwarzanie modelu Sahin na licencji tureckiego Tofaşa. W 1996 roku rozpoczęto montaż Fiata Tempry, który zakończył się w 1999 roku wraz ze wstrzymaniem produkcji tego modelu w Turcji. W latach 80. fabryka ta montowała również modele FIAT-a: Ritmo i Regata.
We wrześniu 2001 roku rozpoczął się montaż, a dwa lata później produkcja samochodu Zastava Yugo Florida. W 2009 roku w wyniku zadłużenia przedsiębiorstwo zaprzestało produkcji samochodów i zostało zamknięte.

</doc>
<doc id="1415075" url="https://pl.wikipedia.org/wiki?curid=1415075" title="Kościół Matki Boskiej Częstochowskiej w Lubinie">
Kościół Matki Boskiej Częstochowskiej w Lubinie



</doc>
<doc id="1415078" url="https://pl.wikipedia.org/wiki?curid=1415078" title="Bank Spółdzielczy przy Klubie Rzemieślniczym Żydowskim z odpowiedzialnością ograniczoną">
Bank Spółdzielczy przy Klubie Rzemieślniczym Żydowskim z odpowiedzialnością ograniczoną

Bank Spółdzielczy przy Klubie Rzemieślniczym Żydowskim z odpowiedzialnością ograniczoną – pierwsza żydowska spółdzielnia oszczędnościowo-kredytowa w Radomiu. Powstał 25 grudnia 1920 w siedzibie przy ul. Warszawskiej 8.
Na pierwszym zebraniu z udziałem 294 osób wybrano zarząd w składzie:
W skład rady nadzorczej weszli m.in.:
Statut banku został zarejestrowany przez Sąd Okręgowy w Radomiu 22 listopada 1921.
Na walnym zgromadzeniu członków spółdzielni, które miało miejsce 25 sierpnia 1923 postanowiono zmienić nazwę na "Spółdzielczy Bank Rzemieślniczy".

</doc>
<doc id="1415084" url="https://pl.wikipedia.org/wiki?curid=1415084" title="PaFF">
PaFF



</doc>
<doc id="1415086" url="https://pl.wikipedia.org/wiki?curid=1415086" title="Mali (ujednoznacznienie)">
Mali (ujednoznacznienie)

Słowo Mali może dotyczyć:

</doc>
<doc id="1415087" url="https://pl.wikipedia.org/wiki?curid=1415087" title="Tajemnice światła">
Tajemnice światła



</doc>
<doc id="1415089" url="https://pl.wikipedia.org/wiki?curid=1415089" title="Tajemnice bolesne">
Tajemnice bolesne



</doc>
<doc id="1415090" url="https://pl.wikipedia.org/wiki?curid=1415090" title="Tajemnice chwalebne">
Tajemnice chwalebne



</doc>
<doc id="1415092" url="https://pl.wikipedia.org/wiki?curid=1415092" title="Małgorzata Sobieraj-Ćwienczek">
Małgorzata Sobieraj-Ćwienczek



</doc>
<doc id="1415094" url="https://pl.wikipedia.org/wiki?curid=1415094" title="Spółdzielnia Kredytowa z ograniczoną odpowiedzialnością w Radomiu">
Spółdzielnia Kredytowa z ograniczoną odpowiedzialnością w Radomiu

Spółdzielnia Kredytowa z ograniczoną odpowiedzialnością w Radomiu – ostatnia z założonych przed wybuchem wojny radomskich żydowskich spółdzielni okresu międzywojnia. Została zarejestrowana 15 grudnia 1933. Jej siedziba mieściła się przy ul. Traugutta 52, a następnie przy ul. Żeromskiego 21.
Założycielami spółdzielni byli:
Spółdzielnia faktycznie rozpoczęła swoją działalność dopiero w 1937, kiedy liczyła 144 członków. Zarząd stanowili wówczas: Abram Lipszyc, Abram Wichtel i Eliasz Blatman. Nie rozwijała się pomyślnie, miała coraz większe straty i nie stosowała się do przepisów prawa bankowego. Postanowieniem Sądu Okręgowego w Radomiu z 18 października 1941 spółdzielnię postawiono w stan likwidacji, którą zakończono dopiero w 1944.

</doc>
<doc id="1415097" url="https://pl.wikipedia.org/wiki?curid=1415097" title="Wydział II Sztabu Generalnego Chińskiej Armii Ludowo-Wyzwoleńczej">
Wydział II Sztabu Generalnego Chińskiej Armii Ludowo-Wyzwoleńczej

Wydział II Sztabu Generalnego Chińskiej Armii Ludowo-Wyzwoleńczej (chin. 情报部 "Er Bu Qingbao bu", dosłownie: "Wydział Wywiadu"), jeden z wydziałów Sztabu Generalnego ChAL-W ChRL, odpowiadający za wywiad wojskowy. Jest jedną z dwóch instytucji chińskiego wywiadu zagranicznego obok Biura Spraw Zagranicznych Ministerstwa Bezpieczeństwa Państwowego ChRL. Przykładem sukcesu chińskiego wywiadu wojskowego jest m.in. zdobycie informacji o "Buławie".
Jego działalność obejmuje gromadzenie wszelkich informacji o charakterze wojskowym, naukowym i technicznym dot. wojskowości oraz ich analizę. Materiały wywiadowcze gromadzone są przez żołnierzy - dyplomatów ataszatów wojskowych, organizacji międzynarodowych, żołnierzy wywiadu nielegalnego (bez immunitetu dyplomatycznego). Posługują się rozpoznaniem osobowym pozyskując OZI, rozpoznaniem telekomunikacji, IT i techniki radiowej (SIGINT) oraz pozyskując i analizując powszechnie dostępne informacje (OSINT).
Oprócz Qingbaobu istnieją także inne jednostki organizacyjne sztabu, które odpowiadają za działalność wywiadowczą:

</doc>
<doc id="1415099" url="https://pl.wikipedia.org/wiki?curid=1415099" title="Qingbaobu">
Qingbaobu



</doc>
<doc id="1415111" url="https://pl.wikipedia.org/wiki?curid=1415111" title="Roman Szczawiński">
Roman Szczawiński

Roman Szczawiński (ur. 14 marca 1885 w miejscowości Bzin, zm. w październiku 1942 w Auschwitz) – polski prawnik, adwokat, działacz lokalny, polityk Polskiej Partii Socjalistycznej.
Członek Centralnego Komitetu Narodowego w Warszawie (XI 1916 - II 1917).
Po wyborach lokalnych, które odbyły się 27 maja 1934 na podstawie ustawy o częściowej zmianie ustroju samorządu terytorialnego, został prezydentem Radomia i pełnił tę funkcję w latach 1934–1938.

</doc>
<doc id="1415113" url="https://pl.wikipedia.org/wiki?curid=1415113" title="Michaił Krug">
Michaił Krug

Michaił Krug (, właściwie Michaił Władimirowicz Worobjow, ; ur. 7 kwietnia 1962, zm. 1 lipca 2002 w Twerze) – rosyjski piosenkarz, kompozytor i poeta, bard, popularny w krajach rosyjskojęzycznych. Znany z serii piosenek o więzieniach i życiu za kratami. Zmarł w wyniku postrzału 1 lipca 2002 r.

</doc>
<doc id="1415117" url="https://pl.wikipedia.org/wiki?curid=1415117" title="Hate It Or Love It">
Hate It Or Love It



</doc>
<doc id="1415120" url="https://pl.wikipedia.org/wiki?curid=1415120" title="Szomraj Szabos Wahadas">
Szomraj Szabos Wahadas

Szomraj Szabos Wahadas (Przestrzeganie Soboty i Religii) – religijna organizacja żydowskiego ruchu ortodoksyjnego (konserwatywno-klerykalnego).
Została założona w pierwszej połowie lat 30. XX wieku w Radomiu i była w ścisłym kręgu oddziaływania partii Agudas Jisroel.

</doc>
<doc id="1415122" url="https://pl.wikipedia.org/wiki?curid=1415122" title="Przestrzeganie Soboty i Religii">
Przestrzeganie Soboty i Religii



</doc>
<doc id="1415129" url="https://pl.wikipedia.org/wiki?curid=1415129" title="Talmud Tora w Radomiu">
Talmud Tora w Radomiu

Talmud Tora w Radomiu − organizacja religijno-wychowawcza żydowskiego ruchu ortodoksyjnego.
Została założona w pierwszej połowie lat 30. XX wieku w Radomiu i była w ścisłym kręgu oddziaływania partii Agudat Israel.

</doc>
<doc id="1415130" url="https://pl.wikipedia.org/wiki?curid=1415130" title="Talmud Tora">
Talmud Tora



</doc>
<doc id="1415133" url="https://pl.wikipedia.org/wiki?curid=1415133" title="Linas Hacedek (Radom)">
Linas Hacedek (Radom)

Linas Hacedek − organizacja dobroczynna żydowskiego ruchu ortodoksyjnego. Została założona w pierwszej połowie lat 30. XX wieku w Radomiu i była w ścisłym kręgu oddziaływania partii Agudas Jisroel.

</doc>
<doc id="1415137" url="https://pl.wikipedia.org/wiki?curid=1415137" title="Mario Daniel Saralegui">
Mario Daniel Saralegui



</doc>
<doc id="1415139" url="https://pl.wikipedia.org/wiki?curid=1415139" title="Daewoo-FSO Polonez Kombi">
Daewoo-FSO Polonez Kombi

Daewoo-FSO Polonez Kombi − odmiana kombi samochodu FSO Polonez produkowana w latach 1999−2002 przez Daewoo-FSO.
Historia i opis modelu.
Prace nad wersją kombi rozpoczęły się w 1992 roku, dwa lata później na Międzynarodowych Targach w Poznaniu przedstawiono dwa prototypy Poloneza Kombi, które różniły się tylnymi drzwiami. W 1998 roku również na targach poznańskich zaprezentowano kolejny prototyp Poloneza Kombi, lecz tym razem bazujący na modelu Atu Plus. Produkcję tej wersji rozpoczęto 15 kwietnia 1999 roku. Dodatkową przestrzeń uzyskano montując w tylnej części nadwozia metalową ramę obłożoną włóknem szklanym. W Polonezie Kombi montowano silnik 1.6 MPi z wielopunktowym wtryskiem paliwa. Do wyboru były dwie wersje Poloneza Kombi różniące się ładownością i przełożeniem tylnego mostu: wersja Kombi miała tylny most o przełożeniu 11/43 i ładowność 450 kg, natomiast wersja Van miała wzmocniony tylny most od Poloneza Cargo o przełożeniu 43/10 i ładowność 530 kg. Wersja Van umożliwiała rejestrację Poloneza Kombi jako samochodu ciężarowego. Pojemność bagażnika wynosiła 449 l, a po złożeniu kanapy 1539 l.
W okresie, gdy FSO nie oferowało kombi, przez pewien czas sprzedawano nakładkę bagażnika z tworzyw sztucznych do modelu Caro. W ten sposób powstawała duża przestrzeń załadunkowa porównywalna z normalnym nadwoziem typu kombi. Pokrywa ta była w ofercie do 2000 roku.
W Polonezie Kombi zadbano o wygodę i komfort prowadzenia pojazdu. W wyposażeniu standardowym zastosowano układ wspomagania kierownicy oraz możliwość regulacji jej wysokości. Zaprojektowano czytelną i przejrzystą tablicę rozdzielczą o estetycznych, opływowych kształtach. Zastosowano nowe elementy, takie jak podłokietniki, kierownicę oraz wewnętrzne lusterko. Samochód wyposażony był w obrotomierz, a także mechaniczne otwieranie drzwiczek wlewu paliwa z miejsca kierowcy. Tablicę przyrządów wzbogacono o zegar cyfrowy. Ponadto, w wyposażeniu dodatkowym proponowano elektrycznie opuszczane szyby drzwi przednich a także elektrycznie sterowane i podgrzewane lusterka boczne. Polonez Kombi posiadał instalację przygotowaną do montażu radia (antenę oraz przednie głośniki).
Latem 2000 roku w sprzedaży pojawiło się ok. 200 sztuk samochodów wyposażonych w klimatyzację za dopłatą ok. 1000 zł. Rok później w sprzedaży pojawiła się krótka seria promocyjna samochodów z pakietem klimatyzacja + aluminiowe felgi za ok. 1200 zł. 22 kwietnia 2002 roku produkcję zawieszono, jednak tak naprawdę definitywnie zakończono, gdyż pozbyto się wszystkich tłoczników niezbędnych do produkcji tego auta (płyty podłogowej, boków nadwozia). Ostatnim wyprodukowanym osobowym egzemplarzem Poloneza serii Plus był model Kombi w kolorze niebieskim.

</doc>
<doc id="1415163" url="https://pl.wikipedia.org/wiki?curid=1415163" title="Afternoon">
Afternoon

 – japoński magazyn poświęcony mandze z gatunku seinen. Każdy numer tego miesięcznika zawiera pojedyncze odcinki około trzydziestu mangowych serii. Na jego łamach ukazały się takie hity, jak: "Oh! My Goddess", "Genshiken" (odniósł największy sukces wśród otaku) i "Miecz nieśmiertelnego". „Afternoon” jest częścią serii wydawnictwa Kodosha, w której skład wchodzą magazyny „Morning” i „Evening”.

</doc>
<doc id="1415170" url="https://pl.wikipedia.org/wiki?curid=1415170" title="Luc-Olivier Merson">
Luc-Olivier Merson

Luc-Olivier Merson (ur. 21 maja 1846, zm. 13 listopada 1920) – francuski malarz akademicki, rysownik, ilustrator, twórca projektów znaczków pocztowych i waluty.

</doc>
<doc id="1415171" url="https://pl.wikipedia.org/wiki?curid=1415171" title="George Pan Cosmatos">
George Pan Cosmatos

George Pan Cosmatos ("Jeorios Kosmatos"; ur. 4 stycznia 1941 we Florencji, zm. 19 kwietnia 2005 w Victorii, Kanada) – grecki reżyser filmowy, urodzony we Włoszech, tworzący głównie w Stanach Zjednoczonych. Z wykształcenia był prawnikiem, jednak porzucił karierę adwokata aby ukończyć London Film School i związać się z filmem. Przygodę z filmem rozpoczął jako asystent reżyserów. Najpierw Otto Premingera przy filmie " Exodus" (1960), a potem Michaela Cacoyannisa przy realizacji legendarnego " Greka Zorby" (1964). Jako samodzielny reżyser zadebiutował w 1970 filmem "Ukochany" z Raquel Welch w roli głównej. Zasłynął jako twórca filmów akcji:
Zmarł na raka płuc w wieku 64 lat.

</doc>
<doc id="1415172" url="https://pl.wikipedia.org/wiki?curid=1415172" title="Stanisław Babiarz">
Stanisław Babiarz

Stanisław Babiarz, ps. „"Gerwazy”", „"Gniewosz”", „"Wysocki”" (ur. 15 sierpnia 1900 w Wysokiej, zm. 24 listopada 1947) – major Wojska Polskiego, podczas powstania warszawskiego dowódca VIII Samodzielnego Rejonu Okęcie Armii Krajowej. 
Życiorys.
Syn Michała i Jadwigi, ojciec Krystyny Jadwigi Babiarz-Skoczkowej (ur. 1925). Początkowo, przez cztery lata, uczył się w Gimnazjum w Łańcucie, a następnie przez 2 lata w Szkole Rolniczej w Miłocinie na przedmieściu Rzeszowa.
Od listopada 1918 w Wojsku Polskim, w 5 pułku piechoty Legionów. W szeregach pułku uczestniczył w wojnie polsko-bolszewickiej, a po zakończeniu wojny pozostał w pułku jako zawodowy podoficer. Od października 1921 do maja 1922 uczestniczył w wojskowych kursach maturalnych w Wilnie. Od lutego 1925 był szefem kompanii ciężkich karabinów maszynowych w tym samym pułku. W 1928 ukończył Oficerską Szkołę dla Podoficerów w Bydgoszczy. Od 1938 był oficerem Korpusu Ochrony Pogranicza.
Od grudnia 1939 w konspiracji w ramach Służby Zwycięstwu Polski oraz Związku Walki Zbrojnej w Warszawie. Początkowo dowodził III batalionem „Narew” odtwarzanego 7 pułku piechoty Legionów AK. Po aresztowaniu dowódcy pułku kpt. Kazimierza Langa (pseudonim „Grzyb”) w lutym 1942, został powołany na dowódcę 7 pułku piechoty AK (kryptonimy „Madagaskar” – „Garłuch” – „Gromada”) oraz komendantem VIII Samodzielnego Rejonu Okęcie (posiadającego prawa obwodu Okręgu Warszawa AK). 11 listopada 1943 awansowany do stopnia majora służby stałej. 
W czasie powstania warszawskiego dowodził VIII Samodzielnym Rejonem Okęcie i 7 pułkiem „Garłuch”, początkowo pod pseudonimem „Gerwazy”, a od 9.VIII.1944 ponownie „Wysocki”. Wskutek rażącej dysproporcji oddziałów i uzbrojenia pomimo sprzeciwu dowódcy okręgu, o godz. 16.00 odwołał przewidywany atak na lotnisko Okęcie. Rozkaz ten nie dotarł do wszystkich oddziałów. Oddziały pułku zostały rozbite, zaś mjr Babiarz przeniósł 2 sierpnia miejsce postoju do Ursusa. Po upadku powstania uciekł z obozu przejściowego i ukrywał się w Ursusie i Piastowie. Od 1945 mieszkał w Buku k. Poznania, gdzie w 1947 zmarł na gruźlicę. Pochowany na Cmentarzu Wojskowym na Powązkach (kwatera 28A-2-8).

</doc>
<doc id="1415176" url="https://pl.wikipedia.org/wiki?curid=1415176" title="Prątki inne niż gruźlicze">
Prątki inne niż gruźlicze



</doc>
<doc id="1415177" url="https://pl.wikipedia.org/wiki?curid=1415177" title="Kazimierz Krzyżak">
Kazimierz Krzyżak

Kazimierz Krzyżak, ps. „Bronisław”, „Kalwin” (ur. 5 lutego 1897 w Głowaczowej, zm. 8 marca 1985 w Krakowie) – podpułkownik artylerii Wojska Polskiego, inżynier, podczas powstania warszawskiego dowódca Obwodu Warszawa–Powiat.
Życiorys.
Syn Józefa. Żołnierz Legionów Polskich. W Wojsku Polskim od 1918 do 1921. Przeniesiony do rezerwy w stopniu porucznika, jego oddziałem macierzystym był 3 pułk artylerii polowej Legionów w Zamościu. Zweryfikowany w stopniu porucznika ze starszeństwem z dniem 1 czerwca 1919 roku w korpusie oficerów rezerwowych artylerii. W latach 1923–1924 był oficerem rezerwowym 5 pułku artylerii ciężkiej w Krakowie. 29 stycznia 1932 roku został mianowany kapitanem ze starszeństwem z dniem 2 stycznia 1932 roku i 28. lokatą w korpusie oficerów rezerwy artylerii. Był wówczas oficerem rezerwy 9 pułku artylerii ciężkiej. W 1934 roku pozostawał w ewidencji Powiatowej Komendy Uzupełnień Łuck. Nadal posiadał przydział do 9 pułku artylerii ciężkiej we Włodawie. Przed 1939 pracownik Izby Rolniczej w Warszawie.
Od grudnia 1940 dowódca Obwodu VII – Powiat Warszawski „Obroża” Armii Krajowej. Podczas walk powstańczych przebywał w Śródmieściu, organizując zaplecze na odcinku batalionu „Zaremba-Piorun”. Po kapitulacji polskich oddziałów znalazł się w Oflagu VII-A Murnau.
Zmarł w Krakowie. Pochowany na Cmentarzu Salwatorskim (sektor SC2-1a-2).

</doc>
<doc id="1415181" url="https://pl.wikipedia.org/wiki?curid=1415181" title="Ipanema">
Ipanema

Ipanema – dzielnica w południowym Rio de Janeiro, w której znajduje się plaża będąca przedłużeniem plaży Copacabana.

</doc>
<doc id="1415183" url="https://pl.wikipedia.org/wiki?curid=1415183" title="Kazimierz Paweł Bojarski">
Kazimierz Paweł Bojarski

Kazimierz Paweł Bojarski ps. "Kuba", "Ludwik" (ur. 15 stycznia 1889 w Zemborzycach, zm. 24 grudnia 1914 w Zakliczynie) – działacz socjalistyczny i niepodległościowy, Legionista.
Życiorys.
W Organizacji Bojowej PPS.
Rodzice Kazimierza, małorolni chłopi, Ferdynand i Joanna z Mirakowskich posłali syna w 1902 do szkoły handlowej w Lublinie. Tam czternastoletni Kazimierz wszedł w kontakt z ruchem socjalistycznym i od 1904 należał do organizacji młodzieżowej PPS. Brał czynny udział w strajku szkolnym jako jeden z jego przywódców. W rezultacie został usunięty ze szkoły. Jego wychowanie patriotyczne spowodowało, że usunięcie ze szkoły nie tylko, że zwiększyło jego zapał do walki o polską szkołę ale także spowodowało wstąpienie w 1905 do Organizacji Bojowej PPS. Bojarski szybko odznaczył się odwagą i zdeterminowaniem. Brał czynny udział w wielu akcjach bojowych m.in. pod Kraśnikiem, napadzie na kasę kolejową pod Rejowcem, Płockiem, Cekowem, w Pawłowie. Bojarski był intensywnie poszukiwany przez policję carską jako podejrzany o udział w wielu zabójstwach politycznych dokonanych przez lubelską grupę Frakcji Rewolucyjnej PPS. Był oskarżany o szkolenie szóstki bojowej Frakcji Rewolucyjnej PPS oraz o zabójstwa polityczne w Lublinie: 5 kwietnia 1908 na sztabskapitana Saksa i 21 kwietnia na podoficera żandarmerii Ochrymanienko.
W listopadzie 1908 sprawę Bojarskiego przekazano sądowi wojskowemu ale tylko na wypadek jego schwytania. Władze carskie wiedziały, że Bojarski uciekł poza granice Królestwa do Galicji. Czyniły starania o jego wydanie przez rząd austriacki. Pomimo zatrzymania Bojarskiego przez policję austriacką w Krakowie nie został on wydany Rosjanom, a tylko wydalony z Krakowa. Po wydaleniu z Krakowa Bojarski udał się do Lwowa, gdzie kontynuował naukę przygotowując się do egzaminu dojrzałości oraz prowadził aktywną działalność polityczną. Aby zapewnić sobie środki do życia pracował jako praktykant w fabryce elektrotechnicznej. W 1910 zdał eksternistycznie egzamin dojrzałości i wstąpił na Politechnikę Lwowską. Intensywna nauka i praca nie osłabiły jego zaangażowania politycznego. Należał do sekcji zagranicznej PPS oraz skończył szkołę Organizacji Bojowej. W tym czasie kilkukrotnie wyjeżdżał do Królestwa i uczestniczył w kilku akcjach OB PPS. M.in. w styczniu 1910 na szosie Krasnystaw – Rejowiec brał udział w nieudanym napadzie na furgon pocztowy i starciu z żandarmami, w grudniu 1910 pod Rejowcem.
Związek Walki Czynnej.
Wkrótce po przybyciu Bojarskiego do Galicji powstał tam Związek Walki Czynnej i Kazimierz wstąpił w jego szeregi. Kierował pierwszą kompanią robotniczą Związku Walki Czynnej we Lwowie, a od 1912 w Związku Strzeleckim pełnił funkcję komendanta kompanii robotniczej. W sporze wewnątrz PPS dotyczącym podległości ZWC Polskiej Partii Socjalistycznej początkowo popierał Feliksa Perla i wstąpił w 1912 do PPS Opozycji. Jednak w styczniu 1913 zbliżył się do Piłsudskiego i był przez niego wysyłany do Królestwa z kilkoma misjami organizacyjnymi.
I Brygada Legionów.
W momencie wybuchu I wojny światowej Bojarski przebywał we Lwowie, gdzie kończy czwarty rok studiów politechnicznych i przygotowuje się do egzaminów końcowych. Nie dane mu jednak było skończyć wielokrotnie przerywanych studiów. Udaje się do Krakowa do organizowanych przez Piłsudskiego oddziałów. Wkrótce przydzielony zostaje do I Brygady do 1 pułku legionów. W pierwszym batalionie tego pułku obejmuje dowództwo kompanii. Bierze udział w wyprawie kieleckiej i walczy we wszystkich bitwach pułku. W pierwszych swych nominacjach (9 października 1914) Piłsudski uwzględnia zaangażowanie Kazimierza Bojarskiego i mianuje go porucznikiem. Dwa tygodnie później Kazimierz Bojarski bierze udział w jednej z najbardziej krwawych bitew Legionów pod Laskami, gdzie zostaje ranny. Pomimo kontuzji nie wycofuje się z pola walki Wkrótce jego bohaterstwo zostaje po raz drugi docenione. Kazimierz Bojarski zostaje mianowany kapitanem i obejmuje dowództwo batalionu.
23 grudnia 1914 wziął udział w bitwie pod Łowczówkiem, gdzie otrzymał śmiertelny postrzał z karabinu maszynowego. Dla lepszej opieki lekarskiej został przewieziony do szpitala polowego w Zakliczynie a z uwagi na jego rangę kapitana umieszczony w prywatnym domu Andrzeja Krupskiego przy ul. Różanej 4. Tam zmarł następnego dnia t.j. 24 grudnia i został pochowany na tamtejszym cmentarzu parafialnym. Pomnik nagrobny staraniem zakliczyńskiego "Sokoła" został zaprojektowany i wykonany przez Wł. Błaszakaoraz odsłonięty i poświęcony dnia 29 października 1924 r.
Kazimierz Paweł Bojarski został pośmiertnie zweryfikowany do stopnia majora piechoty, a ponadto w 1922 odznaczony Krzyżem Srebrnym Orderu Wojennego Virtuti Militari oraz w 1930 Krzyżem Niepodległości z Mieczami za działalność w PPS.

</doc>
<doc id="1415196" url="https://pl.wikipedia.org/wiki?curid=1415196" title="Kolegiata Świętych Apostołów Piotra i Pawła w Kamieniu Krajeńskim">
Kolegiata Świętych Apostołów Piotra i Pawła w Kamieniu Krajeńskim

Kolegiata Kamień­ska pw. Świętych Apostołów Piotra i Pawła w Kamieniu Krajeńskim – kościół barokowy wybudowany w latach 1720-1722 na zrębie murów wcześniejszego kościoła renesansowego. 
Kościół jest obiektem murowanym z cegły, otynkowanym, na podmurowaniu z głazów granitowych. Prezbiterium zamknięte jest z trzech stron. Posiada transept w zakończeniu ramion, którego północna część zawiera zakrystię, południowa - kruchtę, a ponad nimi znajdują się empory. Od północy znajduje się dwuprzęsłowa nawa z kruchtą, a od zachodu jest kwadratowa wieża. Okna rozglifione do wnętrza, w nawie zamknięte odcinkowo, w ramionach transeptu półkoliście, w kruchtach natomiast niewielkie, koliste. Dachy siodłowe kryte dachówką. Wieża częściowo wtopiona w korpus, podzielona na dwie kondygnacje gzymsem koronującym korpus. Na południowo-wschodniej ścianie zamknięcia prezbiterium widoczny fragment renesansowego sgraffita z około 1578 z postacią św. Krzysztofa.

</doc>
<doc id="1415197" url="https://pl.wikipedia.org/wiki?curid=1415197" title="Lista ciał planetarnych w Układzie Słonecznym">
Lista ciał planetarnych w Układzie Słonecznym

Lista ciał planetarnych w Układzie Słonecznym, zawiera wszystkie znane planety, planety karłowate oraz satelity rozmiarów planetarnych. Pozwala to na gromadzenie danych o ciałach wielkości planet w Układzie Słonecznym i ich charakterystyce, koncentrując się na specyficznych ciałach ważnych dla możliwej kolonizacji Układu Słonecznego. Dla tych obiektów, dla których dostępne są odpowiednie dane, zamieszczono też schematy budowy wewnętrznej. Ciała pogrupowane są w układy planeta-księżyc i podzielone na główne strefy Układu Słonecznego. Satelity są uszeregowane według odległości od macierzystej planety.

</doc>
<doc id="1415200" url="https://pl.wikipedia.org/wiki?curid=1415200" title="Józef Kidoń">
Józef Kidoń

Józef Kidoń (ur. 9 marca 1890 w Rudzicy, zm. 10 marca 1968 w Warszawie) – polski malarz-portrecista.
Życiorys.
Urodził się 9 marca 1890 w Rudzicy koło Bielska. Jego ojcem był Franciszek Kidoń, a matką Matylda z domu Kermel. W roku 1910 rozpoczął studia malarstwa w lwowskiej Wolnej Akademii Sztuki u Stanisława Kaczora Batowskiego i Ludwika Kwiatkowskiego. Podczas I wojny światowej został zmobilizowany i jako oficer armii austriackiej w okolicach Triestu wykonywał rysunki dla prasy. Po wojnie powrócił do Lwowa, a w 1922 przeniósł się do Warszawy, gdzie zdobył popularność jako malarz-portrecista warszawskich elit.
Pierwszą indywidualną wystawę miał w Towarzystwie Zachęty Sztuk Pięknych we Lwowie w 1921, drugą w marcu-kwietniu 1926 roku w Miejskiej Galerii Sztuki w Łodzi, trzecią w Katowicach (1927), po której przeprowadził się do tego miasta i gdzie pozostał do roku 1939, i czwartą ponownie w Łodzi w marcu 1930. W Katowicach poznał działacza śląskiego Stanisława Ligonia. W kwietniu 1929 został zarejestrowany Związek Zawodowy Artystów Plastyków na Śląsku, w którym Ligoń został prezesem, a Kidoń członkiem zarządu. Związek liczył około 40 artystów. Również na Śląsku Kidoń zajmował się portretowaniem osób z kręgu elit, m.in. wojewody Michała Grażyńskiego.
W 1939 Józef Kidoń wyjechał do Lwowa. Wiosną 1939 przebywał w Stanisławowie. Okres II wojny światowej spędził częściowo w Warszawie, częściowo w Krakowie. W roku 1949 zamieszkał w Warszawie. Uczestniczył w wystawach grupy Niezależnych. W 1956 był jednym z członków założycieli Ogólnopolskiej grupy „Zachęta”.
Był dwukrotnie żonaty: z Teofilą Kopanicką, rzeźbiarką ze Stanisławowa, z którą miał córkę (ślub w 1922) i z Julią Grabek z Krakowa (ślub w 1953). Zmarł 10 marca 1968 roku i pochowany został na warszawskich Powązkach.
Po śmierci został praktycznie zapomniany, chociaż Muzeum Miasta Katowic gromadziło jego prace. W kwietniu 2009 roku, na bazie tych zbiorów oraz obrazów ze zbiorów prywatnych (w sumie 65 prac), muzeum urządziło wystawę indywidualną prac Józefa Kidonia autorstwa Eweliny Krzeszowskiej.

</doc>
<doc id="1415203" url="https://pl.wikipedia.org/wiki?curid=1415203" title="Hugo Broos">
Hugo Broos

Hugo Broos (ur. 10 kwietnia 1952 w Humbeek) – belgijski trener piłkarski. Pracuje jako trener w reprezentacji Kamerunu. Dawniej, przez długi czas był środkowym obrońcą w Anderlechcie. W 1983 roku przeszedł do Club Brugge. Pięć lat później zakończył karierę.
Kariera zawodnicza.
Karierę rozpoczął w rodzinnym Humbeek, grając dla KFC Humbeek. Jako 18-latek został wypatrzony przez skautów Anderlechtu i sprowadzony do klubu. Broos pomógł "Fiołkom" w zdobyciu 2 Pucharów Zdobywców Pucharów, 2 Superpucharów Europy, 3 Mistrzostw Belgii oraz 4 Pucharów Belgii. W latach 1974–1986 grał w reprezentacji. W tym czasie wystąpił w 31 meczach drużyny narodowej. Jego największym sukcesem reprezentacyjnym było zajęcie 4 miejsca na Mistrzostwach Świata w Meksyku, rozegranych w 1986 roku. W 1983 roku przeszedł do Club Brugge. Grał tam przez 5 lat, do końca sezonu 1987–1988. W tym czasie zdobył Puchar Belgii w 1986 oraz mistrzostwo kraju w 1988.
Kariera trenerska.
Od 1991 do 1997 był trenerem Club Brugge. W 1992 i 1996 zdobył Mistrzostwo Belgii, a w 1991, 1995 i 1996 Puchar Belgii. W latach 2002–2005 trenował RSC Anderlecht. Udało mu się wtedy awansować do Ligi Mistrzów, a w sezonie 2003–2004 zdobył Mistrzostwo Belgii. Sezon 2004/2005 był punktem zwrotnym w jego karierze. Prowadzona przez niego drużyna została wyeliminowana z Ligi Mistrzów oraz Pucharu Belgii, dlatego 7 lutego 2005 został zwolniony z funkcji trenera Anderlechtu. W czerwcu powrócił do zawodu – rozpoczął pracę z KRC Genk. 30 września 2006 po dotkliwej porażce 1:4 ze swoją poprzednią drużyną stracił pracę. Latem 2008 roku informowano o przejściu do rumuńskiego SC Vaslui, jednak Broos nie podpisał kontraktu z tym klubem. W 2009 roku prowadził turecki klub Trabzonspor. Od 2016 roku jest selekcjonerem reprezentacji Kamerunu.
Życie prywatne.
Hugo Broos jest żonaty, ma dwie córki oraz syna.

</doc>
<doc id="1415212" url="https://pl.wikipedia.org/wiki?curid=1415212" title="Siewcy Lednicy">
Siewcy Lednicy

Siewcy Lednicy – zespół muzyczny związany ze Wspólnotą Lednica 2000 przy kościele oo. Dominikanów w Poznaniu. Grupa powstała, aby wspierać muzycznie oraz promować w Polsce i na świecie Spotkania Młodych Lednica 2000, które mają miejsce na Polach Lednickich. Ich teksty i kompozycje nawiązują zawsze do aktualnego w danym roku tematu lednickich spotkań. Inspiracją dla ich twórczości są słowa Ojca Świętego Jana Pawła II, Pismo Święte i codzienność wierzącego człowieka. Na początku swojej muzycznej drogi Siewcy Lednicy wykorzystywali elementy folkloru góralskiego, obecnie czerpią inspirację z różnych gatunków muzycznych, m.in. reggae, pop, muzyka ludowa.
Historia.
Początki zespołu sięgają Spotkania Lednickiego w roku 2000, podczas którego ich twórca, dominikanin ojciec Jan W. Góra OP zaproponował, by tradycyjną formę spotkania, modlitwy i medytacyjne utwory uzupełnić o element tańca i radosnej muzyki. Kilka miesięcy później Piotr Ziemowski, muzyk związany ze Spotkaniami Lednickimi, spotkał w Sanktuarium Matki Niezawodnej Nadziei na Jamnej Marcina Pokusę, muzyka folkowego z Żywiecczyzny i wspólnie stworzyli pierwszy utwór "Tańcem chwalmy Go," którym zadebiutowali jako zespół Siewcy Lednicy w 2001 roku podczas V Spotkania Młodych Lednica 2000.
W kolejnych latach Siewcy Lednicy tworzyli muzykę na potrzebę spotkań młodzieży Lednica 2000 i rozpoczęli koncertowanie w miastach w całej Polsce oraz za granicą (Niemcy, Włochy, Wielka Brytania, USA). W 2004 roku zespół wydał pierwszą płytę "Tańcem chwalny Go!"" z 11 autorskimi utworami. W kolejnych latach do zespołu dołączali nowi muzycy, którzy uzupełniali folkowe brzmienie zespołu (m.in. Kuba "Topór" Grzybek – sekund, Damian Kujawski – akordeon).
Popularność zespołu spowodowała, że stał się obecny na większości wydarzeń religijnych w Polsce i za granicą.
W 2006 roku zespół skomponował utwór "Nie lękajcie się" jako zaproszenie papieża Benedykta XVI przez młodzież do Polski oraz animował muzycznie jego powitanie na krakowskich Błoniach.
Również w 2006, na zaproszenie TVP2, Siewcy Lednicy wzięli udział w koncercie z okazji 25-lecia Fundacji im. Jana Pawła II. w Watykanie, razem z artystami: Natalia Kukulska, Mieczysław Szcześniak, Małgorzata Kożuchowska, Andrzej Seweryn, Piotr Adamczyk.
W 2008 roku powstały kolejne dwa albumy: "Nie lękajcie się" oraz "Dla nas i świata całego – Koronka do Bożego" "Miłosierdzia," a zespół zaczął jeszcze bardziej intensywne koncertowanie.
W 2013 zespół zagrał koncert towarzyszący spotkaniu z ojcem Janem Górą w Studio Koncertowym Polskiego Radia im. Agnieszki Osieckiej
W 2014 Siewcy Lednicy animowali czuwanie Polaków na Piazza Navona w Rzymie przed kanonizacją św. Jana Pawła II.
W 2015 roku, po odejściu z zespołu Marcina Pokusy, do składu dołączyła Agnieszka Chrostowska, jako jeden z wiodących wokali. Zmiana w składzie zaowocowała również zmianą w stylistyce muzycznej zespołu i przejściem z góralskiego folku do brzmień bliższych muzyce pop.
W 2015 zespół opublikował kolejny album "Nasze oczekiwanie" z 12 utworami, a w tym hymnem pielgrzyma "Jezu, ufam Tobie", który przygotowywał młodych na XXXI Światowy Dzień Młodych w Krakowie w 2016 roku.
W 2016 Siewcy Lednicy animowali muzycznie wszystkie czuwania przed spotkaniami z papieżem Franciszkiem podczas XXXI Światowego Dnia Młodych w Krakowie dla 2 mln ludzioraz zagrali koncert przy Ostrej Bramie w Wilnie na zakończenie Roku Miłosierdzia. Tego roku Fundacja Maltańska uhonorowała zespół Nagrodą Feniksa Maltańskiego „Za ewangeliczny zasiew wyrażany muzyką, śpiewem i tańcem."
W 2018 zespół wydał kolejny album o tytule "Odszedł Pasterz", tym razem z muzyką wielkopostną w autorskich aranżacjach.
W 2019 Siewcy Lednicy zagrali koncert podczas w XXXII Światowych Dni Młodych w Panamie dla obecnych tam młodych Polaków i ich duszpasterzy. W koncercie wzięli udział również: Darek Malejonek, fr. Stan Fortuna, Olga Szomańska, Marcin Wyrostek, Marcin Januszkiewicz
W 2021 roku (5 czerwca 2021) ukazała się kolejna płyta zespołu "pt. Usłysz." Zespół stworzył również oprawę muzyczną mszy pogrzebowej Krzysztofa Krawczyka, która odbyła się 10 kwietnia 2021 w archikatedrze w Łodzi. 14 sierpnia 2021 Siewcy wzięli udział w koncercie „Abba Ojcze” podczas festiwalu Jasna Strona Mocy na Jasnej Górze, realizowanym przez TVP. W koncercie wzięli udział również: Piotr Rubik, Rafał Brzozowski, Edyta Górniak, Halina Frąckowiak, Ryszard Rynkowski, Mieczysław Szcześniak, Arka Noego, Katarzyna Cerekwicka, Halina Mlynkowa, Golec uOrkiestra, Pectus, Krzysztof Iwaneczko, fr Stan Fortuna, 

</doc>
<doc id="1415215" url="https://pl.wikipedia.org/wiki?curid=1415215" title="Kolegiata Wniebowzięcia Najświętszej Maryi Panny w Kartuzach">
Kolegiata Wniebowzięcia Najświętszej Maryi Panny w Kartuzach

Kolegiata Kartuzka pw. Wniebowzięcia Najświętszej Maryi Panny w Kartuzach – kościół klasztorny kartuzów wybudowany w latach 1383–1405; oryginalny dach w kształcie trumny i hełm wieży barokowy z 1731–1733. We wnętrzu cenne wyposażenie XV-XVIII wiek. Gotycki ołtarz 1444, bogate barokowe stalle 1641 i 1677, ściany prezbiterium obite flandryjskim kurdybanem z 1683. Siedziba Kartuskiej Kapituły Kolegiackiej.
Kolegiata znajduje się w parafii Wniebowzięcia Najświętszej Maryi Panny.
Z innych elementów zespołu poklasztornego zachowały się budynki gospodarcze, erem (cela braci zakonnych) oraz refektarz – od 1995 r. siedziba galerii sztuki współczesnej.
Gotycki ołtarz.
Najcenniejszym, jedynym gotyckim zabytkiem wyposażenia świątyni jest wykonany w 1444 r. w gdańskim warsztacie ołtarz, który w formie tryptyku, do 1639 r. był ołtarzem głównym. Do dziś zachowała się tylko środkowa część retabulum i predella, które znajdują się obecnie w Złotej Kaplicy. W nastawie umieszczonych jest symetrycznie osiem figur. W centrum, pod późnogotyckim baldachimem, na podniesionym tronie siedzą Chrystus i Maryja. Na prawo od nich, na niewysokich postumentach stoją św. Jan Chrzciciel, św. Jan Ewangelista i św. Jerzy. Po lewej stronie trzy figury trudne do zidentyfikowania - świętego z modelem kościoła w dłoniach i dwóch niewiast.
Podstawę ołtarza, predellę, zdobi malowidło przedstawiające Chrystusa, Maryję i dwunastu apostołów, po sześciu z każdej strony.
Ołtarze boczne.
W nawie głównej, na jej północnej i południowej ścianie umieszczone są cztery ołtarze boczne: "Wieczerzy Pańskiej", "Wszystkich Świętych", "Trzech Króli" i "Bożego Narodzenia".
Największą uwagę przykuwa pierwszy z nich, "Wieczerzy Pańskiej", dzieło gdańskiego mistrza Hansa Caspara. W 1678 r. wykonał go na zamówienie przeora Jana Bilsteina z czarnego marmuru i białego angielskiego alabastru.
Pozostałe trzy u znanego gniewskiego snycerza Macieja Schollera zamówił następca Bilsteina, Wawrzyniec Fendrich.
Stalle.
W przedniej części nawy, przy północnej i południowej ścianie kościoła ustawione są dwa rzędy drewnianych, barokowych, kunsztownie zdobionych stalli. Pierwsze zainstalowane zostały w przeddzień dnia św. Brunona, 5 października 1643 r., kolejne w 1677 r. 
Starsze stalle, stojące z przodu przy południowej ścianie, mają na zapleckach przedstawienia apostołów, te przy północnej - świętych eremitów i patronów kartuzów.
Zaplecki nowszych stalli, stojących głębiej po obu stronach świątyni zdobią postacie ewangelistów i sceny Męki Pańskiej. Umieszczone całkiem z tyłu są skromniejsze i przeznaczone były dla braci laików.
Empora z prospektem organowym.
Na przeciwległej względem prezbiterium ścianie kościoła znajduje się późnorenesansowa, wykonana ok. 1640 r., empora z bogato zdobioną, symetryczną, jedenastopolową balustradą.
Poszczególne jej pola oddzielone są zwieńczonymi jońskimi kapitelami pilastrami hermowymi. Znajdujące się między nimi płyciny zdobią arkady, w których pary doryckich półkolumn zwieńcza architraw i tympanon o ażurowym szczycie.
Środkowe, kwadratowe pole empory zajmuje tarcza jednowskazówkowego zegara. Na końcu jego wahadła umieszczona jest postać anioła z kosą, kołysząca się tuż nad głównym wejściem do kościoła.
Pierwsze organy pojawiły się w świątyni w 1850 r. Był to instrument 14 głosowy, z których 9 było manulanych a 5 nożnych. W późniejszym czasie instrument był kilkakrotnie poddany renowacji i modernizacji.
Tron przeora.
Zwany również tronem celebransa - posiadający bardzo bogate opracowanie rzeźbiarskie drewniany obiekt z 1677 r. zbudowany w formie niszy, stojący w prezbiterium po prawej stronie ołtarza w ściennej wnęce.
W centralnej części nad siedziskiem ukazana jest postać Boga Ojca. Jego palec wskazujący prawej dłoni skierowany jest ku niebu, lewej pokazuje na przedstawioną na zaplecku tronu postać Chrystusa. Na dekoracyjnych skrzydłach ukazani są św. Brunon i św. Hieronim.
Chrzcielnica.
Interesującym elementem wyposażenia jest też przenośna, bogato zdobiona, drewniana chrzcielnica. Na podstawie jej przedstawione są postacie śpiących, a w części środkowej modlących się zakonników. Górną część zdobią ornamenty roślinne i anielskie główki. Na szczycie wieka stoi figurka św. Jana Chrzciciela, wykonana w 1930 przez Antoniego Kolka z Kartuz. 
Kurdyban.
W kartuskim kościele, jako jedynym w Polsce, zachowało się w pierwotnym miejscu przeznaczenia zdobienie ścian prezbiterium złoconym kurdybanem. Ufundował je przeor Wawrzyniec Fendrich w 1685 r. W chwili kupna składało się z 60 pól, a cena każdego z nich wynosiła 4,5 florena, co w sumie wyniosło pokaźną na owe czasy kwotę 270 florenów. Kojarzony jest z pobytem Jana III Sobieskiego na Pomorzu, gdy odwiedził Gdańsk, Żukowo, Kartuzy.
Opis kurdybanu z Tytus Bieniecki - Kurdybany gdańskie XVII i XVIII w. Muzeum Pomorskie w Gdańsku 1960:

</doc>
<doc id="1415216" url="https://pl.wikipedia.org/wiki?curid=1415216" title="Matija Čop">
Matija Čop

Matija Čop (znany także jako Matthias Tschop) (ur. 26 stycznia 1797 w Žirovnicy, zm. 6 lipca 1835, utonął w rzece Sawie) – słoweński krytyk literacki, pisarz, językoznawca oraz historyk literatury.
Życiorys.
Matija Čop urodził się w wiejskiej chacie w Žirovnicy, w Górnej Krainie (niedaleko Vrby, gdzie urodził się także France Prešeren, którego Čop poznał w szkole). Uczył się w Lublanie, potem studiował filozofię w Wiedniu. Pracował jako nauczyciel w gimnazjum w Rijece i we Lwowie (1822–1827) oraz jako bibliotekarz w Lublanie. Zmarł tragicznie mając 38 lat. Na pamiątkę przyjaciela Prešeren napisał elegię "Pamięci Matii Čopa" oraz poświęcił mu poemat "Chrzest nad Sawicą".
Wykształcenie.
W roku 1807 wyjechał do Lublany na pierwszy rok edukacji szkolnej. Jednak w roku 1809 ze względu na zbliżające się wojska francuskie wszystkie szkoły w Lublanie zamknięto, z powodu czego Matija Čop musiał powrócić w rodzinne strony. Powrót do rodzinnego domu okazał się szczęśliwym trafem, gdyż w sąsiedniej wsi mieszkał ojciec pisarza Janka Kersnika, który pomagał Čopowi z przedmiotami, z którymi ten nie radził sobie w szkole. Kersnik był bardzo dobrym nauczycielem i dzięki temu Čop już na trzecim roku radził sobie świetnie.
W latach 1810–1814 Čop uczęszczał do gimnazjum, które zakończył z najlepszym wynikiem. Następnie przez dwa lata studiował filozofię. Znał już dobrze język francuski, natomiast z językiem włoskim zapoznał się w lublańskich gimnazjach. Dlatego też później wyjechał do Wiednia, gdzie dokończył trzeci rok filozofii. W Wiedniu był stałym gościem bibliotek, ponieważ miał możliwość korzystania z książek, które nie były dostępne w Lublanie. Zapoznał się z Jernejem Kopitarem, który wtedy był uważany za jednego z najlepiej wykształconych Słoweńców. Čop zaznajomił się również z językiem greckim, łacińskim, angielskim i hiszpańskim oraz z literaturą angielską i hiszpańską. Najbardziej interesowało go piękno przede wszystkim romańskich form poetyckich, ale również zawartość włoskich, hiszpańskich oraz prowansalskich dzieł poetyckich, które postrzegał z estetycznego punktu widzenia. W roku 1817 po powrocie z Wiednia zdecydował się na studia teologiczne. W tym czasie zaznajomił się z językiem hebrajskim. Słuchał wykładów Franca Serafina Metelki na temat poetyki. Jednak teologia nie interesowała go tak bardzo jak nauczanie, dlatego też w roku 1818 zdał potrzebne egzaminy na stanowisko profesora w gimnazjum. W 1820 roku podczas oczekiwania na odpowiedź dotyczącą jego prośby o pracę na stanowisku profesora języków klasycznych, wyjechał na kilka miesięcy do miejscowości Škofja Loka, gdzie w klasztorze od mnicha uczył się języka portugalskiego. W 1820 spełniły się marzenia Čopa i został nauczycielem w gimnazjum w Rijece.
Praca.
W Rijece jako nauczyciel spędził dwa lata. W tym czasie zapoznawał się z utworami pisarzy epoki romantyzmu, m.in. Goethego, Lamartine’a, Byrona oraz z utworami pisarzy takich jak: Walter Scott i Alessandro Manzoni. W roku 1822 musiał opuścić Rijekę. Szybko jednak dostał dobrze płatną pracę we Lwowie również jako nauczyciel w szkole. Spędził tam pięć lat, z tego trzy lata nauczał języków klasycznych w gimnazjum. Podczas pobytu we Lwowie nawiązał bliskie kontakty z Polakami, dzięki czemu przyswoił sobie język polski. Zagłębiał się w utwory Mickiewicza. We Lwowie uczył się również języka rosyjskiego, a oprócz tego zajmował się czeską poezją.
Matija Čop ze swoją znajomością 19 języków obcych (wśród nich był m.in. język albański) stał się najbardziej wykształconym Słoweńcem tamtych czasów. Dzięki takiej pozycji miał wpływ na swoich przyjaciół i ich działalność, a przede wszystkim na Franca Prešerena, który pod wpływem Čopa zmienił styl swojego pisania. Za radą Čopa Prešeren zaczął stosować romańskie formy poetyckie oraz pisał w tercynach. Skomponował pierwsze sonety, dzięki czemu otworzył nowe możliwości słoweńskiej poezji.
We Lwowie nie chciał dłużej przebywać, gdyż jego nadzieje oraz prośby o pracę jako profesora estetyki i poetyki na uniwersytecie zostały odrzucone. Wrócił do Lublany, gdzie powrócił do pracy nauczycielskiej w gimnazjum. W tym czasie Čop poświęcał się lekturze swoich ulubionych autorów.
Matija Čop był powiązany również z almanachem "Kranjska čbelica". Był redaktorem oraz autorem kilku artykułów, które zostały opublikowane w tym piśmie. "Kranjska čbelica" była głównym środkiem przekazu utworów Franca Prešerena. Owocem przyjaźni oraz współpracy Čopa z Prešerenem jest przede wszystkim elegia "Slovo od mladosti", cykl "Ljubezenske sonetje" oraz satyra programowa "Nova pisarija" Franca Prešerena.
23 września 1830 roku Čop złożył śluby jako nowy główny słoweński bibliotekarz w Lublanie. Zobowiązał się, że będzie kierował biblioteką zgodnie z wyznaczonymi przepisami, utrzymywał porządek wśród książek oraz rejestrował je, aby czytelnik mógł mieć do dyspozycji każda książkę.
20 marca 1831 roku Matija Čop przedstawił na polecenie gubernatora szczegółowy plan reformy biblioteki. Plan został zatwierdzony. Od tego momentu biblioteka uzyskała nowy wygląd. W pracy pomagał mu Miha Kastelic. Po tragicznej śmierci Čopa jego następcą na stanowisku został z dniem 8 sierpnia 1835 właśnie Kastelic.
Dzisiaj imieniem Matija Čopa nazywane jest najwyższe wyróżnienie w dziedzinie słoweńskiego bibliotekarstwa: "Čopova diploma", czyli "Dyplom Čopa". Mimo wielkiego wykształcenia jakie posiadał pozostawił po sobie stosunkowo niewielką ilość prac, a jego koncepcje wyrażone zostały głównie poprzez utwory Prešerena.
Zainteresowania.
Čop posługiwał się 19 językami (np. angielski, włoski, portugalski, polski, łaciński, grecki), co nawet jak na ówczesne czasy było sporym osiągnięciem. Dzięki temu mógł poznawać literatury i krytykę literacką wielu krajów i narodów, a to z kolei umożliwiło mu przeszczepianie najnowszych prądów i rozwiązań na grunt literatury słoweńskiej. Ważną rolę odegrał w sporze o kodyfikację alfabetu słoweńskiego podczas tzw. . Miał wielki wpływ na Prešerena, który pisał słuchając rad przyjaciela. Čop polemizował również z przedstawicielami poprzedniej epoki – oświecenia.
Tragiczna śmierć.
W 1835 roku Matija Čop utopił się w Sawie. Jego przyjaciel France Prešeren poświęcił mu utwór "Krst pri Savici" ("Chrzest przy Sawie"), elegie "V spomin Matije Čopa" ("Pamięci Matii Čopa") oraz stworzył napis widniejący na nagrobku.

</doc>
<doc id="1415222" url="https://pl.wikipedia.org/wiki?curid=1415222" title="Agrippina">
Agrippina

Agrippina – opera w trzech aktach, libretto Vincenzo Grimani (HWV 6, ChA 57, HHA II/3.) Obsada: Soliści: 3 Soprany (Agrippina, Nerone, Poppea), 3 Alty (Ottone, Narcisio, Giunone), 3 Basy (Claudio, Pallante, Lesbo). Instrumenty: Flet I, II, Obój I, II, Trąbka I, II. Kotły, Skrzypce I, II, III, Viola, Wiolonczela I, II, Continuo.
Opera Georga Friedricha Händla wystawiona 26 grudnia 1709 w Teatro San Giovanni Grisostomo w Wenecji. Libretto opery oparte na historii Agrypiny Młodszej, matki cesarza Nerona. Publiczność włoska była zachwycona operą, każda aria była oklaskiwana, co chwila padały okrzyki: "Viva il caro Sassone! (Niech żyje kochany Saksończyk!)"
Libretto.
Akt I.
W komnatach Agrypiny i Poppei – plac na Kapitolu.
Cesarzowa rzymska, Agrypina, otrzymuje wiadomość, że jej małżonek, Klaudiusz, nie żyje. Chce koronować na cesarza swojego syna, Nerona, któremu każe występować już oficjalnie w roli pretendenta do tronu. Jej zamiary zostają pokrzyżowane, ponieważ Klaudiusza ratuje jeden z jego generałów, Otton. Cesarz z wdzięczności obiecuje mu tron. O względy pięknej Poppei starają się Klaudiusz, Neron i Otton, ona jednak kocha tylko ostatniego. Agrypina oczernia Ottona przed Poppeą i doprowadza do tego, że ta z gniewu na ukochanego schlebia cesarzowi. Teraz Agrypina wznieca zazdrość Klaudiusza o Ottona.
Akt II.
Ulica przy pałacu cesarskim – ogród Poppei – komnaty Agrypiny.
Poppea za późno odkrywa intrygę Agrypiny i obmyśla zemstę. Jednak Agrypina wykorzystuje swoją przewagę i potrafi przekonać Klaudiusza, żeby na następcę tronu zamiast Ottona wyznaczył Nerona.
Akt III.
Pokój u Poppei – sala cesarska.
Dzięki podstępowi Poppei udaje się otworzyć oczy Klaudiuszowi na intrygi Agrypiny i jej syna. Agrypina tłumaczy się. Otton wyznaje publicznie, że z miłości do Poppei rezygnuje z cesarskiej korony. Klaudiusz okazuje łaskę, oddaje Ottonowi rękę Poppei i koronuje Nerona na nowego cesarza.

</doc>
<doc id="1415228" url="https://pl.wikipedia.org/wiki?curid=1415228" title="Andrea Schopp">
Andrea Schopp



</doc>
<doc id="1415230" url="https://pl.wikipedia.org/wiki?curid=1415230" title="Andrea Schoepp">
Andrea Schoepp



</doc>
<doc id="1415238" url="https://pl.wikipedia.org/wiki?curid=1415238" title="Bilius Weasley">
Bilius Weasley



</doc>
<doc id="1415239" url="https://pl.wikipedia.org/wiki?curid=1415239" title="Księżyc w nowiu">
Księżyc w nowiu

Księżyc w nowiu (ang. "New Moon") – powieść dla młodzieży amerykańskiej pisarki Stephenie Meyer. Jest to druga część cyklu "Zmierzch". Książka została wydana 6 września 2006 r. w Stanach Zjednoczonych, a w Polsce 1 stycznia 2007 roku. Podobnie jak pierwsza część, opowiada ona o przeżyciach nastoletniej Isabelli Swan ("zdrobniale" - Bella). „Księżyc w nowiu” jest połączeniem romansu z horrorem, w którym rozterki zakochanej dziewczyny przeplatają się z opisami nieprzeciętnych wydarzeń.
Opis fabuły.
Zbliżają się osiemnaste urodziny Belli, lecz dziewczyna jest tym faktem zrozpaczona, bo nie chce się starzeć. Wie, że im więcej lat jej przybywa, tym bardziej oddala się od Edwarda. Chce tego za wszelką cenę uniknąć. Z okazji jej urodzin Alice i Edward Cullen postanawiają urządzić jej przyjęcie. W czasie odpakowywania prezentów Bella rozcina sobie palec, który zaczyna krwawić. Jasper, nie mogąc się opamiętać, rzuca się na nią. Na szczęście Edward reaguje błyskawicznie i odciąga go wraz z innymi, wyprowadzając z domu. Edward i reszta jego rodziny, nie chcąc by taka sytuacja się powtórzyła, postanawiają na zawsze wyprowadzić się z Forks. Sądząc, że tak będzie łatwiej pogodzić się Belli z rozstaniem, Edward postanawia skłamać, mówiąc ukochanej, że jej już nie kocha. Zostawia ją samą w lesie, niemalże nieprzytomną i odchodzącą od zmysłów. Znajduje ją Sam Uley, dwudziestolatek z La Push. Bella pogrąża się w głębokiej depresji przez cztery miesiące.
Odkrywa jednak, iż kiedy robi niebezpieczne rzeczy, doznaje halucynacji w czasie których słyszy w swojej głowie głos Edwarda. Zdesperowana, aby móc częściej słyszeć głos ukochanego, kupuje dwa stare motocykle i prosi przyjaciela z dzieciństwa, Jacoba Blacka, o pomoc w ich odrestaurowaniu. Bella i Jacob spędzają ze sobą coraz więcej i więcej czasu; Bella powoli wraca do normalnego stanu (opisuje Jacoba jako jej 'osobiste słońce').
Podczas rozmów z Jacobem, dziewczyna dowiaduje się o 'gangu' obecnym w La Push, któremu przewodzi Sam. Jacob wyznaje jej, że Sam jakby oczekiwał od niego wstąpienia do owej grupy. Po pewnym czasie Bella zauważa u niego zmiany; stwierdza, ze Jacob dołączył do gangu Sama. 
Przechadzając się po lesie Bella napotyka wampira Laurenta, wspólnika Jamesa. Dowiaduje się, że Victoria, partnerka Jamesa, chce ją zabić, aby pomścić swego ukochanego (pod koniec "Zmierzchu" Emmett, Jasper i Alice zabijają Jamesa). Gdy rozmowa z Laurentem przybiera niebezpieczny obrót, z lasu wyłania się wataha ogromnych wilków. Bella jest przerażona, ale wilki, zamiast zaatakować ją, puszczają się w pogoń za wampirem.
Jacob okazuje się być wilkołakiem i nie może powiedzieć o tym nikomu (każe Belli przypomnieć sobie ich rozmowę). Jacob wyjaśnia Belli, że obecność wilkołaków jest reakcją obronną na istnienie wampirów - w istocie, on i 'sfora' Sama polują na Victorię, wampirzycę polującą na Bellę i stanowiącą zagrożenie dla ludzi.
Bella nadal jest spragniona halucynacji, więc pod wpływem impulsu rzuca się z klifu. Porywa ją wtedy prąd i gdy wydaje się, że nie ma już nadziei, Jacobowi udaje się w ostatniej chwili ją uratować.
W tym samym czasie Alice, wampirza siostra Edwarda, ma wizję przyszłości: Bellę skaczącą z klifu. Ponieważ nie może widzieć wilkołaków w swoich wizjach, nie widzi, że Jacob uratował Bellę, dlatego też myśli, iż jej przyjaciółka nie żyje. Postanawia przyjechać do Forks by wesprzeć Charliego w trudnych chwilach. Gdy jednak dostrzega Bellę, wie już, że jej wizja była niekompletna. Bella bardzo cieszy się z odwiedzin Alice. Spędzają razem każdą chwilę. Jednak wspomnienie o Edwardzie boli. W tym czasie Edward dzwoni do domu Belli, ale Jacob odbiera telefon, informując go, że Charlie jest na pogrzebie. Cullen jest przekonany, że chodzi mu o pogrzeb Belli, tymczasem Charlie jest na pogrzebie swojego przyjaciela, Harry’ego. Nie mogąc się pogodzić ze śmiercią ukochanej Edward postanawia wyjechać do Włoch i poprosić Volturi, wampirzą królewską rodzinę dbającą o utrzymanie istnienia wampirów w sekrecie, by pozbawili go życia. Lecz Volturi są zafascynowani umiejętnościami wampira i odmawiają mu. Edward postanawia sprowokować Volturi do zabicia go, ujawniając swoją obecność śmiertelnikom. Alice nawiedza wizja tego zdarzenia. Bella, zostawiając w Forks zranionego Jacoba, wyrusza wraz z Alice do Volterry, by uratować ukochanego. Udaje im się w ostatniej chwili powstrzymać Edwarda przed ujawnieniem się tłumowi mieszkańców miasta.
Edward długo nie może uwierzyć, że jego ukochana żyje. Przed opuszczeniem Włoch, Volturi oznajmiają, że Bella, jako że zna ich sekrety musi umrzeć, lub zostać przemienioną w jedną z nich. Alice zapewnia, że przemiana nastąpi wkrótce, ponieważ ma taką wizję. Po powrocie do Forks, Edward mówi Belli, że opuścił ją nie dlatego, że jej nie kocha, ale dlatego, iż chciał ją chronić. Dziewczyna wybacza mu. Oboje są bardzo szczęśliwi, choć Bella cierpi z powodu bólu, jaki zadała Jacobowi. Książka kończy się głosowaniem Cullenów w kwestii przemiany Belli w wampira. Alice, Emmett, Jasper i Esme są za przemianą, Edward i Rosalie (Rosalie dlatego, że sama nie jest szczęśliwa jako wampir i wolałaby być człowiekiem) przeciw. Spór rozstrzyga decydujący głos Carlisle'a. Bella już wkrótce ma zostać wampirem z jego pomocą. Edward proponuje, że to on ją przemieni (zgodnie z jej preferencjami), ale tylko jeśli zgodzi się za niego wyjść.
Okładka i znaczenie tytułu.
Kwiat na okładce książki to "tulipan papuzi" i nie ma żadnego ukrytego znaczenia, ponieważ autorka nie uczestniczyła w projektowaniu okładki.
Tytuł odnosi się do najciemniejszej fazy Księżyca, co ma wskazywać na to, że "Księżyc w nowiu" opowiada o najciemniejszym okresie w życiu Belli Swan. Po ukazaniu się "Księżyca w nowiu" można sądzić, że Edward jest ukazany jako księżyc, a tytuł wskazuje na to, iż Edwarda nie „widać” przez większą część powieści.
Nagrody i nominacje.
"Księżyc w nowiu" osiągnął pierwsze miejsce na Liście Bestsellerów New York Timesa w zaledwie dwa tygodnie po ukazaniu i pozostał na nim przez jedenaście tygodni. W sumie na liście gościł przez ponad pięćdziesiąt tygodni.
Ekranizacja.
22 listopada 2008 roku Summit Entertainment oficjalnie potwierdziło produkcję drugiej część sagi Zmierzchu - . Film nakręcił inny reżyser. Miejsce Hardwicke zajął Chris Weitz. Światowa premiera odbyła się 20 listopada 2009.

</doc>
<doc id="1415241" url="https://pl.wikipedia.org/wiki?curid=1415241" title="Dziennikarstwo internetowe">
Dziennikarstwo internetowe

Dziennikarstwo internetowe (ang. "online journalism") – przygotowywanie przekazu dotyczącego wydarzeń i faktów, zgodnego ze specyfiką internetu, i jego rozpowszechnianie za pośrednictwem internetu (a zwłaszcza portali, wortali, blogów, newsletterów, kanałów RSS itp.) do szerokiego grona odbiorców. 
Przekaz internetowy, który można by uznać za dziennikarski, powinien:
To rozgraniczenie wyklucza z grona dziennikarzy internetowych tych, którzy przygotowują treści na potrzeby prasy czy telewizji, które później kopiowane są na łamy serwisów internetowych. Zdaniem autora definicji mianem dziennikarza internetowego nie można także określić kogoś, kto jedynie uczestniczy w rozmowach na czacie, czy też zamieszcza w internecie ogłoszenia lub oferty w serwisach aukcyjnych.
Definicję dziennikarstwa internetowego można też spróbować stworzyć w odniesieniu do polskiego prawa prasowego oraz kryterium finansowego (zarobków).
Cechy dziennikarstwa internetowego.
Leszek Olszański wymienia wśród cech dziennikarstwa internetowego:
Media internetowe.
Wyróżnić można wiele rodzajów mediów internetowych, które można uznać za szczególnie "dziennikarskie":
Na ten podział nałożyć można inny – na kanały, za pośrednictwem których przekaz dziennikarski dociera do odbiorców. Tu wyróżnić można: strony WWW, e-maile, grupy i fora dyskusyjne, serwisy typu Wiki, kanały RSS, transfer strumieniowy (dotyczy materiałów audio i wideo) itd.

</doc>
<doc id="1415243" url="https://pl.wikipedia.org/wiki?curid=1415243" title="Wybielanie analne">
Wybielanie analne

Wybielanie analne – wybielanie skóry wokół odbytu stosowane przez ludzi o jasnej karnacji, w celach kosmetycznych. W zabiegu tym wykorzystuje się kremy, zawierające około 20% hydrochinonu jako substancji aktywnej. W środkach wybielających skórę używana jest też rtęć (jednak stosowanie jej jest zabronione w wielu krajach) czy kortykosteroidy. Istnieją także alternatywne środki wybielające. Idea zabiegu opiera się na zmniejszeniu produkcji melaniny, a także utlenieniu tej już wyprodukowanej, co czasowo wybiela skórę. Sama procedura, znana i stosowana dla innych rejonów ciała, została wtórnie zaadaptowana do wybielania odbytów.
Historia.
W latach 80. i 90. nastąpiły zmiany w obrazach erotycznych rozpowszechnianych przez Playboya i Penthouse'a. Seks bez owłosienia stopniowo stawał się normą i ujawniał naturalną hiperpigmentację skóry części intymnych. W dążeniu do estetyzacji tych nowych, ujawnionych światu części ciała, pojawiło się wybielanie odbytu, a bardziej ogólnie – wybielanie parti intymnych. Lata 2000-ne dadzą tej praktyce możliwość bycia widzianą i znaną przez wszystkich. Jest ona przywoływana w niektórych popularnych programach telewizyjnych lub serialach, takich jak Griffin lub Paradise Police, Cosmetic Surgery Live (en), Dr. 90210, Geordie Shore oraz w filmach, takich jak na przykład Brüno.

</doc>
<doc id="1415257" url="https://pl.wikipedia.org/wiki?curid=1415257" title="Nemanja Rnić">
Nemanja Rnić

Nemanja Rnić (cyr. Немања Рнић; ur. 30 września 1984 w Belgradzie) – serbski piłkarz występujący na pozycji obrońcy w Wolfsberger AC.
Kariera klubowa.
Rnić profesjonalną karierę rozpoczynał w FK Partizan. W barwach tego zespołu debiutował w sezonie 2003/2004. Rozegrał wówczas osiem ligowych pojedynków, a także wywalczył z klubem wicemistrzostwo Serbii i Czarnogóry. Grał również z Partizanem w Lidze Mistrzów. Te rozgrywki jego klub zakończył jednak na fazie grupowej, po zajęciu ostatniego miejsca w swojej grupie. W sezonie 2004/2005 dotarł do 1/16 finału Pucharu UEFA, gdzie uległ w dwumeczu CSKA Moskwie. Natomiast w rozgrywkach ligowych zajął pierwsze miejsce i został mistrzem kraju. W następnym sezonie odpadł z eliminacji Ligi Mistrzów, podobnie jak później z Pucharu UEFA. W 2006 i 2007 roku Rnić po raz kolejny wywalczał z Partizanem wicemistrzostwo kraju. Łącznie wystąpił tam w 76 meczach i strzelił dwa gole.
W 2008 roku podpisał kontrakt z belgijskim pierwszoligowcem – RSC Anderlecht. Debiut w Jupiler League zanotował 3 października 2008 w wygranym przez jego zespół 2-1 spotkaniu z Excelsiorem Mouscron. W 2010 roku wywalczył mistrzostwo Belgii, a w 2011 roku został wypożyczony do Germinalu Beerschot.
Latem 2011 Rnić wrócił do Partizana. 12 marca 2013 roku podpisał kontrakt z Howerłą Użhorod. 30 sierpnia 2013 kontrakt został anulowany. Obecnie piłkarz występuje w austriackiej pierwszoligowej drużynie Wolfsberger AC.
Kariera reprezentacyjna.
Rnić reprezentantem Serbii, a także był graczem Serbii i Czarnogóry. W drużynie narodowej Serbii po raz pierwszy wystąpił w 2005 roku w towarzyskim meczu z Włochami, rozegranym w Toronto.

</doc>
<doc id="1415269" url="https://pl.wikipedia.org/wiki?curid=1415269" title="Zaćmienie (powieść)">
Zaćmienie (powieść)

Zaćmienie (ang. "Eclipse") – to trzecia część serii "Zmierzchu" autorstwa Stephenie Meyer. Opowiada ciąg dalszy przygód osiemnastoletniej Belli Swan i jej ukochanego wampira, Edwarda Cullena. Została wydana w Polsce 18 kwietnia 2008. W pierwszym dniu w Stanach Zjednoczonych sprzedano ponad 150 tys. egzemplarzy "Zaćmienia".
Opis fabuły.
Edward Cullen i jego ukochana – Bella Swan – znowu są razem. Charlie nie przepada za młodym Cullenem, z uwagi na bolesne dla Belli rozstanie (które miało miejsce w poprzednim tomie). Stara się ograniczyć czas, jaki jego córka ma spędzać ze swym chłopakiem, jednak Edward co noc zakrada się do jej pokoju. Są nierozłączni. Bella chce porozmawiać z Jacobem, ale Edward nie zgadza się, twierdząc, że przebywanie w towarzystwie wilkołaków może być dla niej niebezpieczne. Jednakże gdy Cullen wybiera się na polowanie, Bella jedzie z wizytą do La Push. Do niczego złego nie dochodzi, ale Edward oznajmia, że już jej na to nie pozwoli. Gdy znów wybiera się na polowanie, każe Alice pilnować Belli, dając jej za to wielkie żółte Porsche. Jego dziewczyna jednak wymyka się z pomocą Jake'a do rezerwatu. Dowiedziawszy się o tym Edward stwierdza, że wybór należy do Belli i pozwala widywać jej się z przyjacielem. Podczas jednej z tych wizyt Jacob oświadcza Belli, że ją kocha, i całuje ją wbrew jej woli.
Bella wciąż jest poszukiwana przez Victorię, która stworzywszy armię „nowo narodzonych” wampirów, dąży do konfrontacji. Cullenowie i Quilleuci postanawiają walczyć razem. Jasper, jako najbardziej doświadczony w boju, szkoli swoją rodzinę oraz sforę, ucząc ich sztuki walki. Bella, martwiąc się o ukochanego Edwarda, prosi go by został z nią na czas bitwy, której termin przepowiada Alice.
Bella i Edward oczekują na bitwę w namiocie w górach razem z Jacobem. Ponieważ dziewczyna zaczyna wykazywać pierwsze objawy hipotermii, Jacob kładzie się obok niej (temperatura ciała wilkołaków wynosi ponad 42 stopnie Celsjusza, podczas gdy skóra wampirów jest lodowato zimna). Gdy rankiem Jacob opuszcza namiot, Bella i Edward zaczynają dyskutować o swych zaręczynach – Jacob, słysząc to, skowyczy zraniony. Dziewczyna stwierdza, że musi mu wszystko wyjaśnić. Jacob oznajmia Belli, iż będzie walczył – nie zważając na własne życie, które przestało być dla niego cenne. Przerażona Bella daje mu do zrozumienia, że czuje do niego coś więcej i całuje go. Wtedy zdaje sobie sprawę, że przez cały czas była w nim zakochana, ale to uczucie nie może równać się z jej miłością do Edwarda.
Dochodzi do bitwy, w której Victoria i jej armia zostają zniszczone, Jacob zaś odnosi ciężkie rany.
Bella musi wybrać pomiędzy miłością do przyjaciela a miłością do Edwarda. Jacob, chociaż szanuje jej wybór, stwierdza, że miłość do niego byłaby dla niej zdrowsza – niczym słońce, powietrze – w przeciwieństwie do miłości do Edwarda, którą przyrównuje do narkotyku. Bella, zrozpaczona po stracie Jacoba, całą noc spędza wypłakując się Edwardowi. Ten znosi wszystko ze spokojem. Bella ponownie porusza temat swojej przemiany. Pamiętając o kompromisie zawartym z Edwardem, postanawiają udać się do Charliego z pierścionkiem zaręczynowym. Upewniając się, że jego ukochana podjęła właściwą decyzję, Edward zaczyna nowy rozdział w swym życiu.
Epilog napisany jest z perspektywy Jacoba, który nie mogąc znieść bólu, wywołanego wyborem Belli, ucieka przed swymi zmartwieniami do Kanady, przybrawszy postać wilka.
Kampania reklamowa.
Pierwszy rozdział "Zaćmienia" był udostępniony w specjalnej amerykańskiej edycji "Księżyca w nowiu". Meyer umieściła ten rozdział również na swojej stronie internetowej oraz codziennie umieszczała „cytat dnia” przez kilka tygodni do czasu oficjalnej premiery książki.
Symbolika tytułu i okładki.
Tytuł powieści symbolizuje wybór Belli i moc jaką miał nad nią Edward. Bella nazywa Jacoba „swoim osobistym słońcem”, odpędzającym chmury zmartwień, jednakże Edward jest dla niej ważniejszy, zaćmiewając niejako Blacka i jego wpływ na nią.
Przerwana wstążka, widniejąca na okładce, ma symbolizować decyzję, którą musi podjąć Bella. Wybiera między swoim chłopakiem/wampirem Edwardem Cullenem a przyjacielem/wilkołakiem Jacobem Blackiem. Meyer stwierdziła także, że wstążka symbolizuje niemożność Belli uwolnienia się od swojego człowieczeństwa.
Ekranizacja.
Światowa premiera odbyła się 24 czerwca,a premiera filmu w Polsce odbyła się 30 czerwca 2010 roku. Zdjęcia zaczęły się 17 sierpnia 2009 i trwały do października. Tak jak w poprzednich częściach wystąpi Kristen Stewart i Robert Pattinson.

</doc>
<doc id="1415271" url="https://pl.wikipedia.org/wiki?curid=1415271" title="Brotherhood (album The Chemical Brothers)">
Brotherhood (album The Chemical Brothers)

Brotherhood – trzeci kompilacyjny album brytyjskiego zespołu The Chemical Brothers.
Data wydania 1 września 2008. Album zawiera 2 płyty, pierwsza to kompilacja utworów znanych z poprzednich albumów oraz nowy kawałek "Keep My Composure" oraz "Midnight Madness", natomiast druga płyta zawiera Electronic Battle Weapons od 1 do 10. EBW wydawane były dotychczas tylko na płytach winylowych.
Lista utworów.
CD 1
CD 2

</doc>
<doc id="1415274" url="https://pl.wikipedia.org/wiki?curid=1415274" title="Ulica Hoża w Warszawie">
Ulica Hoża w Warszawie

Ulica Hoża – ulica w śródmieściu Warszawy, biegnąca od ul. Mokotowskiej do ul. Chałubińskiego.
Historia.
Hoża pierwotnie była drogą narolną, znaną już przed 1762; pierwsze posesje wytyczono już w 1766. Nazwa ulicy, nadana w 1770, pochodzi od "hożych" (ładnych) ogrodów znajdujących się po obu jej stronach.
W 1792 zabudowa ulicy składała się z drewnianego browaru, kilku drewnianych dworków oraz wybudowanego według projektu Szymona Bogumiła Zuga w roku 1790 pałacyku kupca Klemensa Bernauxa.
Przed 1819 powstały przy Hożej jeszcze dwa murowane budynki, jednak przy ulicy długo nie wznoszono nowych obiektów. Ruch budowlany powrócił, kiedy w 1861 Leopold Kronenberg uruchomił przy Hożej Fabrykę Wyrobów Tabacznych, nabywając jednocześnie dawny pałacyk Bernaux'a.
Pierwotnie ulica stanowiła południową granicę założonego w 1870 Ogrodu Pomologicznego.
W 1875 ulicę przedłużono na odcinku od ul. Poznańskiej do ul. Chałubińskiego; kilka lat potem przy ulicy pojawiły się niewielkie kamienice, jednak projektowane przez architektów, takich jak: Edward Cichocki, Artur Spitzbarth, Maurycy Brauman czy Aleksander Woyde.
Od 1877 przy ulicy istniał zakład sióstr Rodziny Marii; w latach 90. XIX wieku powstała zabudowa odcinka między ul. Poznańską, a ul. Plater składająca się w większości z trzypiętrowych kamienic o eklektycznym wystroju fasad.
Gdy w 1895 przedsiębiorca Frąckiewicz nabył dawny pałac Kronenberga, na terenie jego sadu wytyczył ulicę Sadową, dziś – ks. Ignacego Skorupki.
Wkrótce potem rozebrano pałacyk Kronenberga, by wznieść szereg nowych kamienic, zarówno wzdłuż ul. Skorupki, ul. Marszałkowskiej jak i Hożej.
Po odzyskaniu niepodległości powstało jeszcze kilka obiektów: Zakład Fizyki Doświadczalnej Uniwersytetu Warszawskiego, oraz wybudowany w stylu magistrackim Gmach Szkoły Budowlanej według projektu Alfonsa Graviera. Powstały też dwie nowe kamienice; Hoża stawała się wielkomiejską ulicą: działały przy niej dwa kina, liczne sklepy i cukiernie.
W latach 1921–1927 przy ulicy Hożej 35 znajdowała się sala zebrań warszawskiego zboru Badaczy Pisma Świętego.
Pod nr 55 znajdowała się Fabryka Wyrobów z Brązu i Srebra Braci Łopieńskich W 1950 r. majątek firmy przejęła spółdzielnia Brąz Dekoracyjny. Po długich staraniach rodzina Łopieńskich odzyskała nieruchomość. Sprzedała ją i dziś w tym miejscu stoi apartamentowiec. Na szczęście nie przepadło wszystko: elewacje budynku od Hożej wpisane zostały do rejestru zabytków i wtopiono je w nowy obiekt. Obecnie część elewacji frontowej stanowi zabytkowy mur pierzejowy dawnej manufaktury.
Wrzesień 1939 przyniósł niewielkie zniszczenia. W okresie okupacji niemieckiej ulicy nadano niemiecką nazwę "Victoriastrasse". Jej zabudowa została spalona po kapitulacji powstania warszawskiego.
Krótko po wojnie rozebrano kilkadziesiąt wypalonych kamienic, w wielu przypadkach zniszczono zachowany wystrój fasad, jednak mimo to Hoża zachowała wiele z klimatu eleganckiej, przedwojennej ulicy.
W grudniu 2008 przy wejściu do Domu Prowincjonalnego Sióstr Franciszkanek Rodziny Maryi przy (nr 53) uruchomiono pierwsze w Warszawie okno życia.
Pod numerem 69 od 1920 znajduje się jeden z budynków Uniwersytetu Warszawskiego nazywany Hoża 69. Przez prawie 100 lat mieścił się w nim jeden z najważniejszych polskich ośrodków naukowych wyróżniony przez Europejskie Towarzystwo Fizyczne. Po przeniesieniu z niego siedziby Wydziału Fizyki UW na Kampus Ochota, jedną z ulic wewnętrznych kampusu nazwano nieformalnie Nową Hożą.

</doc>
<doc id="1415276" url="https://pl.wikipedia.org/wiki?curid=1415276" title="Krasnyj">
Krasnyj

Krasnyj () – osiedle typu miejskiego w Rosji, w obwodzie smoleńskim, u zbiegu rzek Mieriejki i Swinej (dopływ Mieriei), siedziba administracyjna rejonu krasninskiego. W 2010 roku liczyło ok. 4,3 tys. mieszkańców.
Historia.
Pierwsza wzmianka o Krasnym (pod nazwą Krasen) pojawiła się w 1165 r., kiedy to kniaź Dawid Rościsław osiedlając się w Witebsku, sprzedał miejscowość w udziale krewnemu, witebskiemu kniaziowi Romanowi. W latach 1508–1654 (z pewnymi przerwami) Krasnyj znajdował się na terenie województwa smoleńskiego. Od 1654 r. w granicach Rosji. Prawa miejskie od 1776 do 1945. Krasnyj leżał przy głównej drodze pocztowej Moskwa–Smoleńsk–Mińsk Litewski–Grodno–Białystok–Warszawa–Poznań–Berlin. Podczas inwazji na Rosję francuskiej Wielkiej Armii Krasnyj doświadczył dwóch bitew: najpierw przy wkroczeniu (sierpień 1812), następnie w dniach 15–18 listopada 1812, w czasie odwrotu Wielkiej Armii Napoleona Bonaparte. Armia rosyjska zadała tu resztkom wojsk Cesarstwa Francuskiego dotkliwe straty. W stulecie tamtych wydarzeń, w 1912 r. odsłonięto w Krasnym dwa pomniki. Natomiast w muzeum miejscowej tradycji otwarto trzy wystawy: „Wojna Ojczyźniana 1812”, „Wielka Wojna Ojczyźniana 1941–1945” oraz „Nowe Życie”.

</doc>
<doc id="1415277" url="https://pl.wikipedia.org/wiki?curid=1415277" title="Jan Adamowicz-Piliński">
Jan Adamowicz-Piliński

Jan Adamowicz-Piliński. właściwie Jan Piliński herbu Piliński (ur. 1864, zm. 27 czerwca 1908) – polski publicysta i wydawca działający we Lwowie i Warszawie.
Był założycielem lwowskiego pisma "Odrodzenie", a także Związku Odrodzenia Narodu Polskiego (oba powstały w latach 1903-1904). Celem tej instytucji było pobudzenie uczuć narodowych, patriotycznych w robotnikach i chłopach. Ponadto Adamowicz-Piliński był współzałożycielem dwutygodnika "Siewba" (1906) i sekretarzem jego redakcji.
Pochowany został na cmentarzu parafialnym w Postoliskach, w jednym grobie wraz ze swoim współpracownikiem z "Siewby" Janem Kielakiem.
Linki zewnętrzne.
59 numerów Siewby z lat 1906 – 1908

</doc>
<doc id="1415278" url="https://pl.wikipedia.org/wiki?curid=1415278" title="Hrabstwo Hamilton (Kansas)">
Hrabstwo Hamilton (Kansas)

Hrabstwo Hamilton – hrabstwo położone w USA w stanie Kansas z siedzibą w mieście Syracuse. Założone 20 marca 1873 roku.

</doc>
<doc id="1415279" url="https://pl.wikipedia.org/wiki?curid=1415279" title="Metaniobian(V) litu">
Metaniobian(V) litu



</doc>
<doc id="1415281" url="https://pl.wikipedia.org/wiki?curid=1415281" title="Niobiany">
Niobiany



</doc>
<doc id="1415285" url="https://pl.wikipedia.org/wiki?curid=1415285" title="Hrabstwo Harper (Kansas)">
Hrabstwo Harper (Kansas)

Hrabstwo Harper – hrabstwo położone w USA w stanie Kansas z siedzibą w mieście Anthony. Założone 26 lutego 1867 roku. Nazwa Hrabstwa pochodzi od Aleksandra Rusha.

</doc>
<doc id="1415288" url="https://pl.wikipedia.org/wiki?curid=1415288" title="Roland Lamah">
Roland Lamah

Roland Conde Lamah (ur. 31 grudnia 1987 w Abidżanie) – belgijski piłkarz pochodzenia gwinejskiego występujący na pozycji napastnika.
Kariera klubowa.
Lamah urodził się w Wybrzeżu Kości Słoniowej w rodzinie gwinejskich imigrantów. W 1993 roku rozpoczął tam treningi w klubie Karthala Abidżan. W 2001 roku emigrował z rodziną do Belgii i tam kontynuował karierę w juniorskiej ekipie klubu CS Visé. Następnie grał tam w pierwszym zespole. W 2005 roku przeszedł do Anderlechtu, a rok później został włączony do jego pierwszej drużyny. W Eerste klasse zadebiutował 5 sierpnia 2006 roku w wygranym 1:0 pojedynku z Germinalem Beerschot. W 2007 roku zdobył z klubem mistrzostwo Belgii.
W lipcu 2007 roku został wypożyczony do holenderskiej Rody Kerkrade. W Eredivisie zadebiutował 18 sierpnia 2007 roku w zremisowanym 1:1 pojedynku z NEC Nijmegen, w którym strzelił także gola. W sezonie 2007/2008 rozegrał tam 32 ligowe spotkania i zdobył 11 bramek. W czerwcu 2008 roku powrócił do Anderlechtu.
W sierpniu 2008 roku za 3,5 miliona euro Lamah przeszedł do francuskiego Le Mans UC 72. W Ligue 1 pierwszy mecz zaliczył 30 sierpnia 2008 roku przeciwko FC Nantes (4:1). 20 września 2008 roku w zremisowanym 2:2 spotkaniu z OGC Nice zdobył pierwszego gola w Ligue 1. W 2010 roku spadł z zespołem do Ligue 2. W tym samym roku Le Mans UC 72 zmienił nazwę na Le Mans FC.
W 2011 roku Lamah został zawodnikiem CA Osasuna. W sezonie 2013/2014 był wypożyczony do Swansea City. Latem 2014 przeszedł do Ferencvárosi TC. W sezonie 2014/2015 został z nim mistrzem Węgier.
Kariera reprezentacyjna.
Lamah jest byłym reprezentantem Belgii U-19, U-21 oraz U-23. W 2006 roku wraz z kadrą U-19 uczestniczył w Mistrzostwach Europy U-19, z których jego reprezentacja odpadła po fazie grupowej.
W pierwszej reprezentacji Belgii zadebiutował 9 września 2009 roku w przegranym 1:2 meczu eliminacji do Mistrzostw Świata 2010 z Armenią.

</doc>
<doc id="1415291" url="https://pl.wikipedia.org/wiki?curid=1415291" title="Wind River Range">
Wind River Range

Wind River Range (ang. "Wind River Range" lub w skrócie "Winds") – jedno z głównych pasm górskich w Górach Skalistych w zachodnim Wyomingu w Stanach Zjednoczonych.
Główna grań pasma przebiega z północnego zachodu na południowy wschód na odcinku 161 km. Kontynentalny dział wodny biegnie tą właśnie granią, w której znajduje się Gannett Peak (4207 metrów n.p.m., najwyższy szczyt Wyomingu) oraz czterdzieści innych szczytów o wysokości ponad 3960 m n.p.m. Na terenie pasma znajdują się dwa obszary lasów państwowych i trzy rezerwaty. Oba obszary leśne i całe pasmo stanowią integralną część ekosystemu doliny rzeki Yellowstone. Część pasma znajduje się w granicach rezerwatu indiańskiego Wind River.
Geologia.
Rdzeń pasma Winds stanowi granitowy batolit uformowany głęboko pod powierzchnią ziemi ponad miliard lat temu. Na przestrzeni setek milionów lat pokrywające go inne formacje skalne uległy zwietrzeniu. Gdy postępowało wypiętrzanie się gór w czasach orogenezy laramidzkiej, erozja doprowadziła do tego, że nie zostało nic poza granitowym rdzeniem. Epoka lodowcowa, rozpoczęta 500 tysięcy lat temu, uformowała góry w dzisiejszym kształcie. Pozostałością okresu zlodowacenia są liczne jeziora i cyrki polodowcowe, z których najbardziej znany jest Cirque of the Towers, w południowym odcinku pasma. "Lasy Państwowe Shoshone" obejmują 16 nazwanych i 140 nienazwanych lodowców tylko po wschodniej stronie gór, a dalszych 27 znajduje się w "Lasach Państwowych Bridger-Teton" po stronie zachodniej. Kilka z nich to największe lodowce amerykańskiego odcinka Gór Skalistych, przy czym Gannett Glacier spływający z północnych stoków Gannett Peak, jest największym pojedynczym lodowcem Kordylierów.
Hydrologia.
Po obu stronach pasma bierze swój początek kilka dużych rzek. Rzeki Green i Big Sandy płyną na południowy zachód, podczas gdy Wind River na wschód przez basen rzeki Shoshone. Green jest największym dopływem rzeki Kolorado, zaś Wind River, która przechodzi dalej w Bighorn, jest największym dopływem rzeki Yellowstone.
Ekologia.
W paśmie Winds żyje niewielka populacja niedźwiedzi grizzly, głównie na północy. Inne ssaki to niedźwiedź czarny, jeleń, łoś, mulak, widłoróg i rosomak. Bielik amerykański, sokół i jastrząb to tylko kilka z ponad 300 gatunków ptaków zamieszkujących te tereny. W rzekach i jeziorach żyje łosoś Clarka, pstrąg potokowy, pstrąg Mackinaw i pstrąg złocisty. W lasach dominuje sosna wydmowa, sosna białokora, świerk i jodła.
Pasmo znajduje się na szlaku migracji wielu gatunków zwierząt i zawiera kilka ważnych przejść, z których najłagodniejszym jest Przełęcz Południowa (2301 m n.p.m.) na południowym krańcu, jedna z najważniejszych na szlaku oregońskim wiodącym tędy przez góry. Poza Przełęczą Południową przez Winds nie prowadzą żadne drogi jezdne, aż po Union Pass (2,807 m n.p.m.), przełęcz zamykającą pasmo od północy.

</doc>
<doc id="1415292" url="https://pl.wikipedia.org/wiki?curid=1415292" title="Hrabstwo Harvey">
Hrabstwo Harvey

Hrabstwo Harvey – hrabstwo położone w USA w stanie Kansas z siedzibą w mieście Newton. Założone 7 marca 1872 roku.

</doc>
<doc id="1415294" url="https://pl.wikipedia.org/wiki?curid=1415294" title="Aleksander Babiński">
Aleksander Babiński

Aleksander Babiński (ur. w 1823 w Zwierzyńcu albo w 1824 w Radomiu, zm. 31 stycznia 1899 w Paryżu) – polski inżynier górniczy, geolog, topograf i powstaniec styczniowy.
Życiorys.
Był synem Wincentego Babińskiego, murgrabiego Pałacu w Radzyniu Podlaskim (w latach 1819-1828). Uczestniczył w powstaniu wielkopolskim w 1848 roku. W 1849 roku wyemigrował do Francji, gdzie wykształcił się na inżyniera (ukończył École des Mines de Paris) i pracował w tym zawodzie. Po wybuchu powstania styczniowego przyjechał do Krakowa, gdzie kierował fabryką broni i amunicji zaopatrującą powstańców. W późniejszym okresie znowu przebywał we Francji. Podczas wojny z Prusakami, gdy oblegali oni na przełomie lat 1870 i 1871 Paryż, był kapitanem inżynierii w armii francuskiej.
W 1874 roku, za namową Edwarda Habicha, osiedlił się w Peru, gdzie pracował jako inżynier i geolog. Prowadził tam rozległe badania geologiczne m.in. w regionach Arequipa, Puno, Tarapacá i Chilete: szacował wielkość złóż i możliwości wydobycia surowców mineralnych, opracowywał mapy znacznych obszarów kraju i plany kopalń. W 1878 roku przygotował plan osuszenia zalanych od kilkudziesięciu lat wodą słynnych niegdyś kopalń srebra w Cerro de Pasco. Do Paryża powrócił w 1887 i mieszkał tam aż do śmierci.
Za zasługi dla Peru umieszczono także i jego popiersie na wzniesionym w 1914 roku w Limie pomniku innego Polaka, Edwarda Habicha.
Z żoną, Henryką z Warenów (ur. 1819 na Wileńszczyźnie zm. 1897), miał dwóch synów: Henryka – inżyniera górniczego i Józefa – neurologa.

</doc>
<doc id="1415295" url="https://pl.wikipedia.org/wiki?curid=1415295" title="Oś Adamsa">
Oś Adamsa

Oś Adamsa − rozwiązanie konstrukcyjne wózka parowozu opracowane w 1863 przez Williama Bridgesa Adamsa (ur. 1797; zm. 1872).
W miarę wzrostu rozmiarów parowozów i zwiększania liczby osi pojawiły się problemy z wpisywaniem się parowozów w łuki torów. Powstawały różne konstrukcje rozwiązujące ten problem. 
W 1863 r. Adams zbudował przesuwną oś toczną, znaną jako „oś Adamsa”. Stanowi ona jednoosiowy wózek toczny z teoretycznym środkiem obrotu. Stosuje się ją wtedy, gdy ze względów konstrukcyjnych nie można zastosować wózka jednoosiowego z dyszlem. Tuleje łożyskowe osi umocował w taki sposób, aby oś mogła zarówno przesuwać się, jak i obracać. Konstrukcja umożliwia przesuw boczny osi do ok. 60 mm. Urządzenie składa się z prowadnic w kształcie wycinka koła, którego środek jest teoretycznym środkiem obrotu wózka. Podczas jazdy po prostej wózek jest utrzymywany w położeniu środkowym przez nastawiacze powrotne. Zaletą tego rozwiązania jest zwarta i oszczędzająca miejsce konstrukcja, wadą – skłonność do zakleszczania się wózka przy przechodzeniu przez nierówności toru, szczególnie przy jeździe wózkiem naprzód, co mogło powodować wykolejenie parowozu.
Oś Adamsa naprowadzała parowóz na łuk, przez co lepiej wpisywał się on w łuk toru, mógł przejeżdżać łuki z większą prędkością i zmniejszało się zużycie obrzeży kół.

</doc>
<doc id="1415301" url="https://pl.wikipedia.org/wiki?curid=1415301" title="Johannes-Passion">
Johannes-Passion

Johannes-Passion ("Pasja według Św. Jana") – religijna kompozycja, napisana do tekstu Christiana Heinricha Postela. Została wykonana w Wielki Piątek 1704 w Hamburgu. Ustalenie jej autorstwa jest problematyczne i obecnie trwa nad tym dyskusja (część badaczy uznaje kompozycje za dzieło Händla). Pasja została poddana miażdżącej krytyce przez Johanna Matthesona w piśmie muzycznym "Critica Musica" w 1725 roku oraz w "Volkommener Kappelmeister" w 1740 roku. Pasja ta była wzorem dla Pasji według św. Jana autorstwa Johanna Sebastiana Bacha.
Część muzykologów zakwestionowała autorstwo Händla, podając innych kompozytorów (Georg Böhm, Reinhard Keiser, Georg Caspar Schumann, Johann Mattheson, P. Wockenfuss). Do badaczy, którzy kwestionują autorstwo Händla, zaliczają się Christopher Hogwood oraz John Roberts. Roberts uzasadnia swoje stwierdzenie, podając dwa argumenty: stylistyczną rozbieżność pomiędzy "Pasją według Św. Jana" a jedyną ocalałą hamburską operą Händla "Almirą" oraz brak zapożyczeń z Pasji w jego późniejszych utworach. Jednak inny badacz muzyki Händla, Rainer Kleinertz, w swoim artykule z 2003 roku stwierdził, że autorem Pasji jest Händel.

</doc>
<doc id="1415304" url="https://pl.wikipedia.org/wiki?curid=1415304" title="I'm Like A Bird">
I'm Like A Bird



</doc>
<doc id="1415306" url="https://pl.wikipedia.org/wiki?curid=1415306" title="Matija Cop">
Matija Cop



</doc>
<doc id="1415307" url="https://pl.wikipedia.org/wiki?curid=1415307" title="Hrabstwo Haskell (Kansas)">
Hrabstwo Haskell (Kansas)

Hrabstwo Haskell – hrabstwo położone w Stanach Zjednoczonych, w stanie Kansas, z siedzibą w mieście Sublette. Założone 23 marca 1887 roku. Nazwa Hrabstwa pochodzi od Dudleya Haskella. W styczniu 1918 r. zanotowano tutaj pierwszy przypadek zachorowania na grypę hiszpankę. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1415308" url="https://pl.wikipedia.org/wiki?curid=1415308" title="Afganistan na Letnich Igrzyskach Olimpijskich 2008">
Afganistan na Letnich Igrzyskach Olimpijskich 2008

Afganistan na Letnich Igrzyskach Olimpijskich 2008 reprezentowało 4 zawodników – 3 mężczyzn i 1 kobieta.
Był to 12. start Afganistanu na letnich igrzyskach olimpijskich (poprzednie to 1936, 1948, 1956, 1960, 1964, 1968, 1972, 1980, 1988, 1996, 2004).

</doc>
<doc id="1415310" url="https://pl.wikipedia.org/wiki?curid=1415310" title="Hrabstwo Hodgeman">
Hrabstwo Hodgeman

Hrabstwo Hodgeman – hrabstwo położone w USA w stanie Kansas z siedzibą w mieście Jetmore. Założone 26 lutego 1867 roku.

</doc>
<doc id="1415314" url="https://pl.wikipedia.org/wiki?curid=1415314" title="Cmentarz żydowski w Grójcu">
Cmentarz żydowski w Grójcu

Cmentarz żydowski w Grójcu – został założony w XVIII wieku i zajmuje powierzchnię 1,8 ha, na której, wskutek dewastacji z okresu II wojny światowej, nie zachował się żaden cały nagrobek. Po II wojnie światowej na cmentarz przewieziono ekshumowane szczątki około 200 Żydów rozstrzelanych w 1943 roku w Chynowie. , wystawiając na ich mogile stosowny pomnik.
W 2003 roku teren nekropolii został uporządkowany i ogrodzony staraniem Fundacji Rodziny Nissenbaumów.

</doc>
<doc id="1415317" url="https://pl.wikipedia.org/wiki?curid=1415317" title="Publiczna Szkoła Podstawowa nr 1 w Kędzierzynie Koźlu">
Publiczna Szkoła Podstawowa nr 1 w Kędzierzynie Koźlu

Publiczna Szkoła Podstawowa nr 1 im. Powstańców Śląskich w Kędzierzynie Koźlu – jedna z 15 szkół podstawowych w Kędzierzynie-Koźlu.
Szkoła znajduje się w centrum miasta, przy ulicy Kościelnej 19. Jest najstarszą, powstałą w 1904 roku szkołą podstawową w dawnej osadzie Kędzierzyn, która w odróżnieniu od Koźla będącego ważnym grodem, a nawet stolicą księstwa kozielsko-bytomskiego, stanowiła przez wieki niewielką osadę, zaś do 1975 roku była osobną miejscowością. Szkoła posiada nowoczesne boisko sportowe ze sztuczną trawą do piłki nożnej, z bieżnią lekkoatletyczną, z boiskiem do siatkówki i koszykówki oraz rzutnię do pchnięcia kulą. Posiada także salę gimnastyczną, salę informatyczną z internetem, salę językową z telewizorem i z systemem odtwarzania muzyki.

</doc>
<doc id="1415320" url="https://pl.wikipedia.org/wiki?curid=1415320" title="Encores">
Encores

Encores EP – koncertowy minialbum zespołu Dire Straits, wydany wkrótce po albumie "On the Night" (1993).
Lista utworów.
Wszystkie utwory są autorstwa Marka Knopflera.

</doc>
<doc id="1415327" url="https://pl.wikipedia.org/wiki?curid=1415327" title="Krzysztof Wesołowski">
Krzysztof Wesołowski

Krzysztof Wesołowski (ur. 9 grudnia 1956 w Wałbrzychu) – polski lekkoatleta długodystansowiec, zawodnik Górnika Wałbrzych i Śląska Wrocław, specjalizujący się w biegach z przeszkodami.
Osiągnięcia.
W połowie lat 80. XX w. należał, obok Bogusława Mamińskiego, do ścisłej czołówki światowej w tej specjalności. Olimpijczyk z Moskwy (1980). 28 czerwca 1984 ustanowił w Oslo rekord świata w biegu na 2000 m z przeszkodami – 5:20.00, wynik ten jest do dziś rekordem Polski. 
Dwukrotny mistrz Polski w biegu na 3000 m z przeszkodami (1981, 1983), mistrz Polski w biegu przełajowym (1978), halowy mistrz Polski w biegu na 3000 m (1987). W rankingu "Track &amp; Field News" sklasyfikowany na 7. miejscu w 1984 i 6. w 1985 r.

</doc>
<doc id="1415329" url="https://pl.wikipedia.org/wiki?curid=1415329" title="Stary cmentarz żydowski w Tyczynie">
Stary cmentarz żydowski w Tyczynie

Stary cmentarz żydowski w Tyczynie – został założony w XVI wieku i zajmuje powierzchnię 1,3 ha na której - wskutek dewastacji z okresu III Rzeszy - zachowały się jedynie cztery nagrobki. Zachowały się również fragmenty ogrodzenia. W 1994 roku przeprowadzono prace porządkowe, ogrodzono cmentarz i wybudowano ohel.

</doc>
<doc id="1415330" url="https://pl.wikipedia.org/wiki?curid=1415330" title="Wilhelm Durandus">
Wilhelm Durandus



</doc>
<doc id="1415331" url="https://pl.wikipedia.org/wiki?curid=1415331" title="Elektrownia jądrowa Temelín">
Elektrownia jądrowa Temelín

Elektrownia jądrowa Temelín – elektrownia jądrowa znajdująca się w Czechach. Budowa rozpoczęła się w 1981 roku, ukończono ją w 2002 roku. Górujące nad zakładem 4 chłodnie kominowe mają 155 metrów wysokości.
Elektrownia składa się z 2 reaktorów generujących energię elektryczną o mocy 1805 MW. Rząd Petra Nečasa ogłosił plan budowy kolejnych dwóch reaktorów.
Obok znajduje się muzeum oraz punkt informacji.

</doc>
<doc id="1415336" url="https://pl.wikipedia.org/wiki?curid=1415336" title="Cmentarz żydowski w Rymanowie">
Cmentarz żydowski w Rymanowie

Cmentarz żydowski w Rymanowie – został założony w drugiej połowie XVI wieku i zajmuje powierzchnię 2,64 ha, na której zachowało się około dwustu nagrobków. Na początku XXI wieku Wojciech Białas, który opiekuje się cmentarzem, odkrył na jego terenie (w środkowej części wschodniego stoku zbocza) osiem kamiennych stel z XVII w. Najstarsza pochodzi z 1616 r., kolejne cztery z zachowanymi datami z lat 1619, 1627, 1678–1679 i 1680. Szesnaście macew pochodzi z XVIII w. Najliczniejsze są nagrobki z wieku XIX, rozmieszczone po północnej i zachodniej stronie starszego obszaru. Nieliczne nagrobki z XX w. znajdują się w północnej części cmentarza.
Na cmentarzu znajdują się dwa ohele kryjące szczątki cadyków: Menechema Mendla (1745-1815) i Cwi Hirsza Kohena (1788-1847) oraz kwatera żołnierzy wyznania mojżeszowego poległych podczas I wojny światowej. Cmentarz znajduje się przy ul. Słowackiego.

</doc>
<doc id="1415338" url="https://pl.wikipedia.org/wiki?curid=1415338" title="Sokaris">
Sokaris



</doc>
<doc id="1415342" url="https://pl.wikipedia.org/wiki?curid=1415342" title="As (serial telewizyjny)">
As (serial telewizyjny)

As – polski miniserial kryminalny z 2002 w reżyserii Grzegorza Okrasy (odcinki 1 i 2) oraz Janusza Dymka (odc. 3) i nadawany przez Polsat od 20 grudnia 2002 roku do 3 stycznia 2003 roku. W rolach głównych wystąpili Mirosław Zbrojewicz jako Piotr Serafin, prywatny detektyw, oraz Aleksandra Woźniak jako Ania Łubieńska, jego asystentka. Serial realizowano w październiku 2002.
Fabuła.
Piotr Serafin prowadzi Biuro Detektywistyczne "AS". W nietypowy sposób poznaje Anię, swoją późniejszą asystentkę. Próbują rozwiązać różne sprawy:

</doc>
<doc id="1415345" url="https://pl.wikipedia.org/wiki?curid=1415345" title="Eliezer Lejb Treistman">
Eliezer Lejb Treistman

Eliezer Lejb Treistman (Eliezer Trajsman, zm. 1929) – chasyd z Ger (Góra Kalwaria), rabin Żelechowa do 1906 roku, rabin Radomia w latach 1906-1912, a następnie po śmierci rabina Eliasza Chaima Majzela (1821-1912), naczelny rabin Łodzi. Funkcję sprawował do 1929 roku. Jego miejsce zajął Jakub Lejb Mincberg.

</doc>
<doc id="1415346" url="https://pl.wikipedia.org/wiki?curid=1415346" title="Pierre Durand de Maillane">
Pierre Durand de Maillane

Pierre Durand de Maillane (ur. 1 listopada 1729 w Saint-Remy, zm. 14 sierpnia 1811 w Aix-en-Provence) – prawnik francuski, który wydał "Dictionaire du droit canonjque".

</doc>
<doc id="1415349" url="https://pl.wikipedia.org/wiki?curid=1415349" title="Darío Cvitanich">
Darío Cvitanich

Darío Cvitanich (ur. 16 maja 1984 w Baradero w prowincji Buenos Aires) – argentyński piłkarz chorwackiego pochodzenia występujący na pozycji napastnika. Obecnie gra w klubie Banfield.
Kariera klubowa.
Darío Cvitanich zawodową karierę rozpoczął w 2003 w klubie Banfield z Buenos Aires. W jego barwach zadebiutował 20 października w przegranym 1:3 spotkaniu przeciwko Olimpo Bahía Blanca. 27 kwietnia 2007 w zwycięskim 4:0 pojedynku z Newell’s Old Boys argentyński napastnik zdobył swojego pierwszego hat-tricka w karierze. Razem z zespołem Cvitanich w 2004 zwyciężył w rozgrywkach Copa Sudamericana, a rok później dotarł do ćwierćfinału Copa Libertadores. W późniejszym czasie urodzony w Argentynie zawodnik z trzynastoma trafieniami na koncie został najlepszym strzelcem sezonu zamknięcia w 2008.
Dobra forma sprawiła, że Cvitanich w letnim okienku transferowym podpisał kontrakt z Ajaksem Amsterdam. Na mocy umowy w holenderskiej drużynie miał zarabiać 700 tysięcy euro za sezon. Dwie pierwsze bramki dla nowego klubu Cvitanich strzelił w wygranym 7:0 sparingu z amatorskim zespołem Germanicus. W Eredivisie Argentyńczyk zadebiutował 30 sierpnia w przegranym 1:2 meczu z Willem II. Pierwszego gola dla Ajaksu zdobył 12 grudnia w wygranym 3:0 spotkaniu z NAC Breda, 21 grudnia uzyskał dwa trafienia w zwycięskim 6:0 pojedynku przeciwko De Graafschap, a 28 grudnia strzelił hat-tricka w wygranym 3:0 meczu z ADO Den Haag. 13 września 2009 Cvitanich zdobył hat-tricka w zwycięskim 6:0 spotkaniu przeciwko NAC Breda.
1 stycznia 2010 Cvitanich został wypożyczony na rok do meksykańskiego klubu CF Pachuca. Rok później natomiast Ajax wypożyczył go do argentyńskiego klubu Boca Juniors.
25 lipca 2012 r. podpisał kontrakt z OGC Nice.
Kariera reprezentacyjna.
Cvitanich urodził się w Argentynie i tam rozpoczynał piłkarską karierę. Sam zawodnik deklaruje jednak chęć gry dla reprezentacji Chorwacji. Z Chorwacji wywodzą się jego dziadkowie, a wychowanek Banfield widzi więcej szans na grę w zespole „Vatreni” niż w ekipie „Albicelestes”.

</doc>
<doc id="1415350" url="https://pl.wikipedia.org/wiki?curid=1415350" title="Dario Cvitanich">
Dario Cvitanich



</doc>
<doc id="1415351" url="https://pl.wikipedia.org/wiki?curid=1415351" title="Niegocin (jezioro)">
Niegocin (jezioro)



</doc>
<doc id="1415353" url="https://pl.wikipedia.org/wiki?curid=1415353" title="Płyta Pilśniowa">
Płyta Pilśniowa



</doc>
<doc id="1415354" url="https://pl.wikipedia.org/wiki?curid=1415354" title="Eliezer Gurary">
Eliezer Gurary

Eliezer Gurary (ur. w Holonie w Izraelu) – rabin chasydzki z ruchu Chabad-Lubawicz, od 2006 rabin organizacji Chabad Lubawicz w Krakowie, której centrum mieści się w synagodze Izaaka na ul. Kupa 18 w Krakowie.
Inicjator publicznego zapalania chanukii na ulicy Szerokiej w Krakowie. Od 2013 roku rabin Gminy Wyznaniowej Żydowskiej w Krakowie, zaś od 2014 roku Naczelny Rabin Krakowa.
Jego matką jest Rivka, zaś ojcem – Eliyahu Yochanan, naczelny rabin miasta Cholon. Żoną Eliezera jest od 2005 roku Ester Aidel, córka Chany i Meira Menachema Mendla Glitzensteinów, wnuczka rabina Leibela i Debory Alevskich, którzy zapoczątkowali i otworzyli dom Chabadu w Cleveland. Mają cztery córki.

</doc>
<doc id="1415355" url="https://pl.wikipedia.org/wiki?curid=1415355" title="Nieuwegein">
Nieuwegein

Nieuwegein – miasto i gmina w środkowej Holandii (prowincja Utrecht). Liczy ok. 61 tys. mieszkańców (2008).

</doc>
<doc id="1415359" url="https://pl.wikipedia.org/wiki?curid=1415359" title="Corinth (Missisipi)">
Corinth (Missisipi)

Corinth – miasto w Stanach Zjednoczonych, w stanie Missisipi. Ma około 14 tys. mieszkańców.
Założone w 1853 jako Cross City, nazwane tak bo w mieście przecinały się dwie nowo zbudowane linie kolejowe: Mobile &amp; Ohio i Memphis &amp; Charleston. Niedługo potem zmieniono nazwę na obecną, pochodzącą od miasta Korynt w Grecji.
W czasie wojny secesyjnej miasto było strategicznie ważne jako węzeł kolejowy. W okolicy miasta miało miejsce kilka starć i dwie większe bitwy.

</doc>
<doc id="1415360" url="https://pl.wikipedia.org/wiki?curid=1415360" title="Tiel">
Tiel

Tiel – miasto i gmina w środkowo-wschodniej Holandii (prowincja Geldria). Liczy ok. 41 tys. mieszkańców (2008).

</doc>
<doc id="1415361" url="https://pl.wikipedia.org/wiki?curid=1415361" title="Kazimierz Maranda">
Kazimierz Maranda

Kazimierz Maranda (ur. 23 lutego 1947 w Burzeninie, koło Sieradza) – polski lekkoatleta - długodystansowiec, specjalizujący się w biegu na 3000 m z przeszkodami.
Osiągnięcia.
Zawodnik Widzewa (1963-1966) i ŁKS Łódź (1966-1979). Olimpijczyk z Monachium (1972) (odpadł w eliminacjach). 4-krotny mistrz Polski w biegu na 3000 m z przeszkodami (1969, 1971, 1976, 1977), wicemistrz (1975) i 2-krotny brązowy medalista (1973 i 1978). Halowy mistrz (1975) i wicemistrz Polski w biegu na 2000 m. 3-krotny rekordzista kraju na 3000 m z przeszkodami (do 8:23,6 s. w roku 1972). 
Brązowy medalista mistrzostw Europy juniorów w biegu na 1500 m z przeszkodami (1966 - 4:11,6 s.) oraz uniwersjady w Rzymie (1975) - 8:29,23 s. Trzeci zawodnik PE w 1970 - 8:38,0 s. W rankingu "Track and Field News" sklasyfikowany w 1970 na 9. i w 1971 - na 7. pozycji w biegu przeszkodowym. Aktualnie współpracuje z piłkarskim zespołem SMS Łódź jako trener ds. przygotowania fizycznego.

</doc>
<doc id="1415362" url="https://pl.wikipedia.org/wiki?curid=1415362" title="Aszantka">
Aszantka

Aszantka – komedia w 3 aktach autorstwa Włodzimierza Perzyńskiego, napisana w 1906 roku.
Julian Krzyżanowski określił ten utwór jako „jedyną polską komedię na temat półświatka, roszczącą sobie prawo do dzieła klasycznego”. Utwór ten zaliczany jest przez współczesnych historyków literatury do tzw. małej klasyki polskiej dramaturgii.
Przegląd treści.
Głównymi bohaterami utworu są Edmund Łoński i Władka. Edmund Łoński to chłopak z dobrego domu o tradycjach ziemiańskich. Jest trochę lekkomyślny i prowadząc hulaszczy tryb życia, powoli się stacza. W końcu zostaje utrzymankiem swej kochanki – Władki, prymitywnej dziewczyny, która stara się „awansować” na wyrafinowaną prostytutkę.
Adaptacje.
W 1913 powstał film "Wykolejeni" (inne tytuły: "Aszantka", "Historia, jakich wiele") w reżyserii Aleksandra Hertza.
Najważniejsze realizacje teatralne:

</doc>
