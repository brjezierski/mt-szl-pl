<doc id="1417968" url="https://pl.wikipedia.org/wiki?curid=1417968" title="Electronic">
Electronic

Electronic — brytyjski zespół wykonujący muzykę w stylu rocka alternatywnego z elementami techno oraz house. Grupa została założona przez głównego kompozytora i wokalistę New Order, Bernarda Sumnera. Drugim założycielem tej supergrupy był Johnny Marr poprzednio uznany gitarzysta zespołu The Smiths. Tych dwóch artystów napisało większość materiału powstałego w latach 1989 do 1998. W tym czasie współpracowali z Neilem Tennantem z zespołu Pet Shop Boys w trzech utworach z pierwszej płyty oraz z byłym członkiem Kraftwerk Karlem Bartosem w dziewięciu piosenkach z 1995 roku.
Historia.
Dwóch założycieli zespołu spotkało się po raz pierwszy w roku 1984 kiedy gitarzysta the Smiths pracował nad utworem Quando Quango, którego producentem był właśnie Sumner. Wtedy powstał pomysł zespołu o nazwie Electronic, ale został on zrealizowany dopiero w 1988, kiedy to frontman New Order zaproponował gitarzyście współpracę przy jego solowym albumie. Ten pomysł szybko przerodził się w możliwość pełnej współpracy, stworzenia zespołu i wydania albumu długogrającego.
Zainspirowani ówczesnymi zespołami tanecznymi w stylu Italo disco oraz wykonawcami takimi jak Technotronic, postanowili początkowo wydać ten album w macierzystej dla Sumnera wytwórni Factory i pozostając anonimowi, aby nie zepsuć sobie własnej reputacji uzyskanej wraz z The Smiths oraz New Order. Utwór „Lucky Bag” i sama nazwa Electronic były pierwszymi efektami ich współpracy. Kiedy wokalista zespołu Pet Shop Boys Neil Tennant usłyszał o wspomnianej wcześniej kooperacji, od Marka Farrowa, który był projektantem okładki, zaproponował obu panom współpracę.
Już we trójkę panowie nagrali utwór „Getting Away with It”, debiutancki singel Electronic, który wydany w grudniu 1989 sprzedał się w około ćwierć miliona kopii. Piosenka ta była także hitem na amerykańskim Top 40 wczesną wiosną następnego roku. Po podjęciu decyzji o graniu przed koncertami zespołu Depeche Mode w Sierpniu 1990 trudno było dalej o anonimowość. W związku z powyższym, Sumner oraz Marr przyjęli bardziej komercyjny kierunek, mieszając syntetyzery, gitary i techniki analogowe co pozwolił podtrzymać etykietę nowoczesnego zespołu rocka alternatywnego.
"Electronic" (1991).
Po prawie roku intensywnej pracy przy nagrywaniu (oraz osiemnaście miesięcy po singlu „Getting Away with It”), debiutancki album "Electronic" został wydany przy przychylnych recenzjach krytyków oraz sporym sukcesie komercyjnym, plasując się w Top 10 z singlem „Get the Message” oraz kolejnym w Top 40, o tytule „Feel Every Beat”. Album sprzedał się w nakładzie ponad miliona kopii i był największym sukcesem komercyjnym zespołu Electronic.
Sam album, który będąc bardziej nakierowany na połączenie rocka i popu, nie oznaczał dla jego twórców końca zainteresowań pierwotnym pomysłem tejże współpracy, a mianowicie łączenia elementów muzyki tanecznej. Electronic kontynuował ten pomysł poprzez zaproszenie DJ-ów do remiksów ich singli czy innych utworów. Należy dodać, że to zaproszenie było aktualne przez cały czas działalności zespołu Electronic, co zaowocowało dużą liczbą wersji ich utworów stworzonych przez wybitnych specjalistów w tej dziedzinie.
Po nagraniu i wypromowaniu pierwszego albumu, Marr oraz Sumner powrócili do ich pierwotnej stylistyki i pierwszy z nich nagrał album z zespołem The The a drugi z New Order. Ponowne spotkanie z Neilem Tennantem w 1992 roku zaowocowało nagraniem ich czwartego, najwyżej plasującego się na listach przebojów, singla „Disappointed”, który był promowany w krótkiej trasie koncertowej po Europie w grudniu 1992.
"Raise the Pressure" (1994).
Zespół Electronic został reaktywowany kiedy panowie zakończyli swoje zajęcia w macierzystym stylu. Wtedy też, pod koniec 1994 roku, rozpoczęli pracę nad drugim albumem. Tym razem duet twórców wspomógł Karl Bartos, były perkusista i autor piosenek w zespole Kraftwerk (o którym wiadomo, że zarówno Sumner, jak i jego przyjaciel z Joy Division, wokalista Ian Curtis byli w tamtym czasie wielkim fanami).
Po długim okresie związanym z miksowaniem materiału, "Raise the Pressure" została ostatecznie wydana w lipcu 1996 przez Parlophone w Europie oraz Warner Bros. w Stanach Zjednoczonych, jako że Factory Records zbankrutowała w 1992 roku. Tak jak poprzednia płyta, ten krążek łączył w sobie muzykę taneczną z gitarą jako instrumentem prowadzącym. Z albumu wydano trzy single: „Forbidden City”, „For You” oraz „Second Nature”, wydany już w lutym 1997.
"Twisted Tenderness" (1999).
Electronic nie promował poprzedniego albumu trasą koncertową, ale wystąpił na żywo w liczących się programach telewizyjnych, takich jak "Top of the Pops" oraz "TFI Friday". Także szybko przystąpił do nagrywania trzeciego albumu. Było to spowodowane oczywiście zbyt długim procesem produkcji przy ostatnim albumie. Tym razem Marra i Sumnera wzmocniła sekcja rytmiczna w składzie: basista Jimi Goodwin z zespołu Doves oraz perkusista Ged Lynch z zespołu Black Grape. Wspólnie panowie nagrali płytę zatytułowaną "Twisted Tenderness". Album nie spowodował powrotu popularności z początku lat dziewięćdziesiątych dla zespołu Electronic, ale został dobrze przyjęty przez krytyków.
Zawieszenie działalności zespołu.
W następnym roku Bernard Sumner skupił swą uwagę na zespole New Order i nagrywaniu album "Get Ready", natomiast Marr założył nowy zespół o nazwie The Healers a obecnie jest członkiem Modest Mouse. Od tego momentu, status zespołu Electronic pozostaje nieznany, a jedynym objawem jego działalności był występ na koncercie charytatywnym Manchester v Cancer w Styczniu 2006, podczas którego Marr oraz Sumner zagrali z zespołem Doves. Warto też wspomnieć o wydaniu w tym czasie składanki "Get the Message – The Best of". Obecnie nic nie wskazuje aby Sumner albo Marr powrócili do pracy w zespole Electronic.

</doc>
<doc id="1417969" url="https://pl.wikipedia.org/wiki?curid=1417969" title="IC 1840">
IC 1840



</doc>
<doc id="1417970" url="https://pl.wikipedia.org/wiki?curid=1417970" title="IC 1837">
IC 1837



</doc>
<doc id="1417971" url="https://pl.wikipedia.org/wiki?curid=1417971" title="IC 1828">
IC 1828



</doc>
<doc id="1417973" url="https://pl.wikipedia.org/wiki?curid=1417973" title="Richard Caton Woodville">
Richard Caton Woodville

Richard Caton Woodville (ur. 7 stycznia 1856 w Londynie, zm. 17 sierpnia 1927 tamże), angielski malarz, rysownik, jeden z najbardziej płodnych malarzy scen batalistycznych z przełomu XIX i XX wieku.
Studiował w Düsseldorfie i Paryżu, jego nauczycielami byli Wilhelm Camphausen, Eduard von Gebhardt i Jean-Léon Gérôme. Pracował jako reporter, publicysta i autor ilustracji dla Illustrated London News, współpracował z Cornhill Magazine, Strand Magazine i The Tatler. Malował sceny z wojen i bitew, których był świadkiem np. wojna rosyjsko-turecka, jak i historycznych (m.in. wojen napoleońskich). Wystawiał w Royal Academy i Fine Art Society. Jego prace są nadal eksponowane m.in. w National Army Museum, Tate Gallery, Walker Art Gallery i Royal Academy.

</doc>
<doc id="1417976" url="https://pl.wikipedia.org/wiki?curid=1417976" title="IC 324">
IC 324



</doc>
<doc id="1417979" url="https://pl.wikipedia.org/wiki?curid=1417979" title="Wieżyca (Pogórze Bolkowskie)">
Wieżyca (Pogórze Bolkowskie)

Wieżyca – wzgórze o wysokości 395 m n.p.m. położone na Pogórzu Bolkowskim. Wzniesienie znajduje się na terenie gminy Dobromierz pomiędzy Dobromierzem a Bronówkiem. Zbudowana jest ze staropaleozoicznych zieleńców należących do metamorfiku kaczawskiego.
Na szczycie wzgórza znajduje się wieża widokowa, z której roztacza się widok m.in. na Jezioro Dobromierz i Góry Wałbrzyskie.

</doc>
<doc id="1417980" url="https://pl.wikipedia.org/wiki?curid=1417980" title="Bronówek">
Bronówek

3 miejscowości:

</doc>
<doc id="1417981" url="https://pl.wikipedia.org/wiki?curid=1417981" title="IC 314">
IC 314



</doc>
<doc id="1417982" url="https://pl.wikipedia.org/wiki?curid=1417982" title="NGC 7293">
NGC 7293



</doc>
<doc id="1417985" url="https://pl.wikipedia.org/wiki?curid=1417985" title="Bronówek (województwo dolnośląskie)">
Bronówek (województwo dolnośląskie)

Bronówek – osada w Polsce położona na wysokości 365 m n.p.m. w województwie dolnośląskim, w powiecie świdnickim, w gminie Dobromierz. Miejscowość należy do sołectwa Dobromierz. W latach 1975–1998 miejscowość administracyjnie należała do województwa wałbrzyskiego.
Przez osadę przebiega droga krajowa nr 5, która w przeszłości dzieliła wioskę na dwie części, będące koloniami innych miejscowości. Część po prawej stronie drogi (jadąc od strony Dobromierza) należała do Bronowa i nazywała się "Nowy Bronów", natomiast część po lewej stronie należała do Pietrzykowa i nazywała się "Nowy Pietrzyków". W 1939 roku oby dwie kolonie zostały włączone do Dobromierza, a w 1945 zostały wyodrębnione jako osobna miejscowość, która początkowa nazywała się "Będzin".
Zabytki.
Do wojewódzkiego rejestru zabytków wpisana jest:

</doc>
<doc id="1417986" url="https://pl.wikipedia.org/wiki?curid=1417986" title="Grettell Valdez">
Grettell Valdez



</doc>
<doc id="1417988" url="https://pl.wikipedia.org/wiki?curid=1417988" title="IC 2118">
IC 2118

IC 2118 (znana również ze względu na swój kształt jako mgławica Głowa Czarownicy) – mgławica refleksyjna uważana za bardzo starą pozostałość po supernowej. Jest chmurą gazu oświetloną przez pobliskiego jasnego nadolbrzyma, Rigela, leżącego w konstelacji Oriona. Sama mgławica znajduje się w konstelacji Erydanu, około 1000 lat świetlnych od Ziemi.
Kolor mgławicy pochodzi nie tylko od gwiazdy Rigel, lecz przede wszystkim jest wynikiem rozpraszania światła na cząstkach pyłu; niebieskie światło jest rozpraszane bardziej efektywnie niż czerwone, a to jest głównym czynnikiem nadającym Głowie Czarownicy jej niebieski kolor. Analogiczny proces w ziemskiej atmosferze powoduje, że niebo za dnia ma niebieski kolor.
IC 2118 odkrył Max Wolf 16 stycznia 1891 roku. Być może jednak jest to ta sama mgławica, którą zaobserwował William Herschel 20 grudnia 1786 roku, a która została skatalogowana w New General Catalogue przez Johna Dreyera jako NGC 1909. W pozycji podanej przez Herschela nic jednak nie ma, niektórzy astronomowie przypuszczają więc, że Herschel popełnił prosty błąd i zamienił kierunki wschód-zachód przy obliczaniu pozycji obiektu względem gwiazdy Rigel.

</doc>
<doc id="1417989" url="https://pl.wikipedia.org/wiki?curid=1417989" title="IC 1661">
IC 1661



</doc>
<doc id="1417990" url="https://pl.wikipedia.org/wiki?curid=1417990" title="IC 1656">
IC 1656



</doc>
<doc id="1417991" url="https://pl.wikipedia.org/wiki?curid=1417991" title="IC 1448">
IC 1448



</doc>
<doc id="1417992" url="https://pl.wikipedia.org/wiki?curid=1417992" title="IC 2410">
IC 2410



</doc>
<doc id="1417993" url="https://pl.wikipedia.org/wiki?curid=1417993" title="IC 1176">
IC 1176



</doc>
<doc id="1417994" url="https://pl.wikipedia.org/wiki?curid=1417994" title="Droga wojewódzka nr 563">
Droga wojewódzka nr 563

Droga wojewódzka nr 563 (DW563) – droga wojewódzka o długości 67 km, łącząca DW560 w m. Rypin (województwo kujawsko-pomorskie) z DW544 w Mławie (województwo mazowieckie). Droga przebiega przez powiat; rypiński, żuromiński i mławski.

</doc>
<doc id="1417996" url="https://pl.wikipedia.org/wiki?curid=1417996" title="Custard">
Custard

Custard – inaczej sos angielski. Słodki sos używany jako dodatek do deserów, przyrządzany na bazie mleka i żółtek, czasami z dodatkiem mąki, skrobi kukurydzianej lub żelatyny. Podobny do kisielu mlecznego, lecz bardziej jajeczny. Mimo iż rzadko produkowany jest w innych smakach niż podstawowy mleczny lub waniliowy, to spotyka się też wersje pikantne z dodatkiem anyżu, cynamonu, kardamonu i ziaren ziela angielskiego, które podawane są z konfiturą z jeżyn i kruchymi ciasteczkami maślanymi.
Odmiana niezawierająca jaj – „"Bird’s custard"” (nazwa własna i eponim od nazwiska Alfreda Birda (1811–1878) – wynalazcy wersji w proszku) to odpowiednik polskiego budyniu. W Anglii nazywany jest po prostu "custard".

</doc>
<doc id="1417997" url="https://pl.wikipedia.org/wiki?curid=1417997" title="Obafemi Awolowo">
Obafemi Awolowo

Jeremiah Obafemi Awolowo (ur. 6 marca 1909 w Ikenne w stanie Ogun, zm. 9 maja 1987 tamże) – nigeryjski prawnik i polityk.
Zarys biografii.
Był synem chłopa z ludu Joruba. Pracował jako reporter prasowy i przywódca związkowy do momentu wyjazdu do Londynu, gdzie zdobył kwalifikacje prawnicze. W tym czasie napisał obszerną pracę pt. "Path to Nigerian Freedom" ("Droga do wolności Nigerii"), w której opowiadał się za autonomia wewnętrzną każdego z plemion nigeryjskich w ramach luźnej federacji. Po powrocie do Nigerii w 1951 założył Grupę Czynu (ang. "Action Group"), aby chronić kulturę Joruba. 
W 1954 objął funkcję premiera Nigerii Zachodniej. W 1963 trafił do więzienia za rzekomy spisek mający na celu obalenie rządu federalnego, lecz w 1966 uwolnił go Yakubu Gowon, którego popierał w czasie domowej wojny w Nigerii z plemieniem Ibo. W 1978 założył Partię Jedności Nigerii (ang. "Unity Party of Nigeria") i stanął do wyborów prezydenckich. Przegrał je, a jego partia została zdelegalizowana w 1983.

</doc>
<doc id="1417998" url="https://pl.wikipedia.org/wiki?curid=1417998" title="Bój na łące">
Bój na łące

Bój na łące (ang. "Hayfield Fight") – jedno ze starć wojny Czerwonej Chmury, stoczone 1 sierpnia 1867 pomiędzy żołnierzami armii amerykańskiej a Indianami, głównie Szejenami.
Tło konfliktu.
W lipcu 1867, po swym dorocznym Tańcu Słońca, zgrupowanie wojowników z plemienia Oglala pod wodzą Czerwonej Chmury spotkało się z Szejenami nad brzegami rzeki Little Bighorn, gdzie zdecydowali się zaatakować i zniszczyć Fort C.F. Smith i Fort Phil Kearny, przeciw którym działali już od roku w celu uniemożliwienia białym wędrowania przez ich ziemie tak zwanym szlakiem Bozemana. Nie mogąc dojść do zgody, który fort należy zaatakować jako pierwszy, wojownicy podzielili się na dwa duże zgrupowania, z których jedno – liczące 500–800 wojowników – ruszyło na Fort C.F. Smith, a reszta z Czerwoną Chmurą na Fort Phil Kearny.
Starcie.
29 lipca 1867 porucznik Sigismund Sternberg z 27. pułku piechoty stacjonującego w Forcie C.F. Smith, na czele 19 żołnierzy i 6 cywilnych kosiarzy, wyruszył z fortu na pobliskie (około 4 km od fortu) łąki nad brzegami rzeki Bighorn w Montanie, celem dokonania drugiego w tym roku pokosu traw na paszę dla koni. Tam zostali 1 sierpnia zaatakowani przez liczącą ponad 500 wojowników grupę Szejenów. Zostali wcześniej ostrzeżeni przez Indian z plemienia Wron, ale zbagatelizowali to ostrzeżenie.
Żołnierze, gdy usłyszeli strzały i indiańskie okrzyki wojenne, obsadzili korral zbudowany z gęstych, splątanych gałęzi wierzbowych opartych o podstawę z pni drzew, gdzie odpierali z powodzeniem – od wczesnego rana niemal do zachodu – powtarzające się ataki Indian, aż nadciągnęła odsiecz, która za pomocą kilku strzałów z haubicy rozproszyła Indian i ostatecznie zmusiła ich do odwrotu. W potyczce śmierć ponieśli porucznik Sternberg i sierżant Navin oraz jeden cywil, J.C. Hollister. Sternberg nie chciał walczyć ukryty za prowizoryczną osłoną i zginął od strzału w głowę.
Gdy poległ również sierżant, dowodzenie objął jeden z cywilów, Al Colvin, weteran wojny secesyjnej nazywany „kapitanem Colvinem”, i to jemu obrońcy zawdzięczali swój sukces. Innym źródłem sukcesu były nowoczesne karabiny powtarzalne Springfielda Model 1866 (w które wyposażono żołnierzy wkrótce po masakrze Fettermana – wcześniej amerykańska piechota używała powolnych karabinów jednostrzałowych), a także 16-strzałowy, niezwykle wydajny karabin Henry’ego, którego używał Colvin. Po bitwie policzono łuski i okazało się, że Colvin oddał ponad 300 strzałów do celów znajdujących się częstokroć w odległości mniej niż sto metrów.
Następnego dnia w bitwie na barykadzie wozów w pobliżu Fortu Phil Kearny większe siły Dakotów zostały pokonane w niemal ten sam sposób.

</doc>
<doc id="1417999" url="https://pl.wikipedia.org/wiki?curid=1417999" title="Hayfield Fight">
Hayfield Fight



</doc>
<doc id="1418000" url="https://pl.wikipedia.org/wiki?curid=1418000" title="Bitwa pod Hayfield">
Bitwa pod Hayfield



</doc>
<doc id="1418001" url="https://pl.wikipedia.org/wiki?curid=1418001" title="Yakubu Gowon">
Yakubu Gowon

Yakubu „Jack” Dan-Yumma Gowon (ur. 19 października 1934 w Lur Panshim w stanie Plateau) – szef Federalnego Rządu Wojskowego Nigerii w latach 1966-1975. 
Życiorys.
Urodził się w niewielkim plemienu Angas na południu Nigerii. Ukończył Zaria Government College i wstąpił do wojska nigeryjskiego. Ukończył Królewską Akademię Wojskową w Sandhurst i studia sztabowe w Camberley. W 1963 został mianowany podpułkownikiem. Nie wziął udziału w przewrocie 15 stycznia 1966, po drugim przewrocie 29 lipca 1966 został jednak szefem rządu. 
Jako premier obiecał szybkie przekazanie rządów cywilom, jednak w kraju zaczęły narastać konflikty plemienne. Ofiarami represji padali głównie zamieszkujący wschodnią część Nigerii Ibowie. W tej sytuacji zażądali oni przekazania swojemu przywódcy, Odemegwu Ojukwu, stanowiska gubernatora wschodniej prowincji kraju. W odpowiedzi Gowon wprowadził stan wyjątkowy i przeprowadził nowy podział administracyjny prowincji na dwanaście okręgów, rozbijając jedność obszarów zamieszkałych przez Ibów. Wówczas ogłosili oni secesję i 30 maja 1967 proklamowali niepodległość własnego państwa Biafry. Rozpoczęta wtedy wojna domowa trwała do 1970. Ostatecznie wojskom rządowym udało się pokonać rebeliantów i zachować jedność kraju. 
W czasie trwanie wojny Gowon, rozumiejąc wagę poparcia z zagranicy, zaprosił międzynarodowych obserwatorów, by ocenili zachowanie się nigeryjskich żołnierzy w czasie działań wojennych. Chcąc zachować jedność państwa uznał, że nie należy karać mieszkańców Biafry, a żołnierzy biafrańskich należy traktować humanitarnie. Po wojnie zwycięski Gowon podjął działania mające na celu odbudowę zniszczonego kraju i zaleczeniu ran wojennych. W 1970 ogłosił zamiar przekazania władzy cywilom do 1976, jednak w 1974 termin ten uległ przesunięciu. Dzięki swojemu liberalizmowi zyskał sobie uznanie na kontynencie afrykańskim, jednak zraził do siebie część armii.
Gdy w 1975 przebywał poza krajem, został obalony w wyniku bezkrwawego przewrotu. Od tamtej pory mieszkał za granicą, przeważnie w Anglii, gdzie doktoryzował się w dziedzinie nauk politycznych na University of Warwick. W 1983 powrócił do Nigerii. Pozostaje na marginesie życia politycznego, lecz angażuje się w działania na rzecz rozwiązywania problemów społecznych swego kraju.

</doc>
<doc id="1418003" url="https://pl.wikipedia.org/wiki?curid=1418003" title="Bagnik przybrzeżny">
Bagnik przybrzeżny

Bagnik przybrzeżny ("Dolomedes fimbriatus") – gatunek dużego pająka z rodziny darownikowatych (Pisauridae).
Morfologia.
Osiąga do 22 mm długości (wraz z odnóżami do 7 cm). Samice nieco większe od samców. Ubarwienie brązowe z charakterystycznymi dwoma białymi pasami po bokach głowotułowia i odwłoka.
Siedliska.
Żyje w bezpośredniej bliskości wody (brzegi rzek i jezior, podmokłe łąki, lasy bagienne), umie poruszać się po jej powierzchni oraz nurkować.
Pożywienie.
Żywi się wodnymi owadami oraz rybami do wielkości ciernika, kijankami, a nawet dorosłymi żabami. Nie buduje sieci, poluje aktywnie.
Występowanie.
W zachodniej Europie gatunek ten jest bardzo rzadki, w wielu rejonach wymarły, natomiast w Polsce wciąż stosunkowo liczny. Występuje również – choć w niezbyt dużej ilości – w Azji i na północy Afryki.
Pokrewnym gatunkiem jest bagnik nadwodny ("Dolomedes plantarius"), osiągający takie same rozmiary i żyjący w zbliżonych biotopach, lecz znacznie rzadszy.

</doc>
<doc id="1418004" url="https://pl.wikipedia.org/wiki?curid=1418004" title="Knap podkamiennik">
Knap podkamiennik

Knap podkamiennik ("Drassodes lapidosus") – gatunek dużego pająka z rodziny worczakowatych (Gnaphosidae). W Polsce pospolity.
Budowa.
Duże samice osiągają 18 mm długości, samce – 13 mm. Szaro-brązowe ubarwienie i wydłużony odwłok upodabniają "Drassodes lapidosus" do pająków z rodziny aksamitnikowatych (Clubionidae), od których różni go jednak budowa kądziołków przędnych, które u knapa podkamiennika są długie i cylindryczne.
Siedliska.
Występuje w suchych, ciepłych siedliskach, pokrytych rzadką roślinnością, takich jak ugory i kamieniołomy – od nizin aż po niewysokie góry. W dzień przeważnie przebywają w oprzędach pod kamieniami, uaktywniają się nocą.
Biologia.
Pająki te żywią się niewielkimi bezkręgowcami (głównie owadami, ale także innymi pająkami). Nie tworzą sieci łownych, lecz polują aktywnie.
Kopulacja odbywa się w oprzędzie samicy, w którym potem składa ona jaja, buduje kokon i agresywnie go broni. Niedojrzałe samice obserwowano w jednym gnieździe z samcami – nie były wobec nich agresywne.

</doc>
<doc id="1418007" url="https://pl.wikipedia.org/wiki?curid=1418007" title="Rafael Pich-Aguilera">
Rafael Pich-Aguilera

Rafael Pich-Aguilera Girona (ur. 1928 w Barcelonie, zm. 26 lipca 2008 tamże) – dr inżynier włókiennictwa, przedsiębiorca, pionier edukacji rodziny w Hiszpanii. Wspierał wiele inicjatyw wychowawczych. Był członkiem supernumerariuszem Opus Dei.
Miał 16 dzieci ("z jedną żoną" – jak sam podkreślał).
Był jednym z założycieli International Federation For Family Development (IFFD), która od 25 lipca 2011 posiada status ogólny przy ONZ i działa w ponad 50 krajach świata. IFFD jest obecna także w Polsce, pod nazwą Akademia Familijna.
Od początku lat 70. czynnie wspierał liczne inicjatywy wychowawcze w Barcelonie. Ostatecznie w 1997 zaowocowały one powstaniem Międzynarodowego Uniwersytetu Katalonii (Universidad Internacional de Cataluña – UIC).
Rafael Pich współpracował również z Międzynarodową Szkołą Biznesu IESE w Barcelonie na początku jej działalności (1958). W roku 2018 otrzymał doktorat honoris causa Międzynarodowego Uniwersytetu Katalonii.

</doc>
<doc id="1418010" url="https://pl.wikipedia.org/wiki?curid=1418010" title="Torpeda Mark 54 MAKO">
Torpeda Mark 54 MAKO

Mark 54 MAKO (Mk 54) – amerykańska torpeda lekka przeznaczona w pierwszym rzędzie do zwalczania okrętów podwodnych (ZOP), zwłaszcza cichych okrętów podwodnych o napędzie konwencjonalnym, znana pierwotnie jako "Lightweight Hybrid Torpedo" (LHT). Mark 54 dostosowana jest do wymagań walki w płytkich wodach przybrzeżnych. Torpeda ta jest pociskiem lotniczym do zastosowań na samolotach i helikopterach ZOP, może jednakże być stosowana również z pokładów małych okrętów nawodnych. Aktualnie, w ramach programu HAAWC ("High Altitude Anti-Submarine Warfare Weapons Concept"), prowadzone są prace nad konstrukcją "LongShot", będącą niewielkim - samosterującym skrzydlatym nosicielem różnego rodzaju broni powietrze-powierzchnia, dzięki któremu - w celu zapewnienia bezpieczeństwa samolotu i jego załogi - Mk 54 będzie mógł być zrzucany z pokładu samolotu bądź helikoptera z bardzo dużych wysokości oraz odległości od celu ("Standoff weapon").
Konstrukcja.
Zbyt wysoki koszt (niemal 3 mln dolarów za sztukę) torpedy Mark 50 spowodował wstrzymanie produkcji, mimo jej doskonałych parametrów bojowych i niewielkich zapasów w arsenałach. Dowództwo Systemów Morskich Marynarki Wojennej USA postanowiło opracować nową, tańszą torpedę, zdolną spełniać zadania stawiane Mk 50. Wynikiem programu "Lightweight Hybrid Torpedo" prowadzonego przez tzw. "Team Torpedo" (koncern Raytheon i Naval Undersea Warfare Center (NUWC – "Centrum broni Podwodnych") było stworzenie lekkiej torpedy Mark 54 “MAKO”. Torpeda ta łączy system wyszukiwania i naprowadzania ("Advanced Guidance &amp; Control Section" - G&amp;C) torpedy Mark 50, z zespołem napędowym lekkiej torpedy Mark 46, czerpie także z technologii ciężkiej torpedy Mark 48 ADCAP. Program konstrukcji zakończono w roku 2000, a Mk 54 wprowadzono do użytku Marynarki w roku 2003. Pocisk ten wykorzystuje także najnowsze cywilne rozwiązania technologiczne w ramach komponentów elektronicznych (elektroniczna obróbka sygnału) oraz oprogramowania taktycznego, wprowadzone dzięki programowi Marynarki USA umożliwiania przedsiębiorstwom spoza "wielkiej czwórki" potentatów przemysłu zbrojeniowego uczestnictwa w programach zbrojeniowych Pentagonu (program "COTS"). Pozwoliło to na dalsze obniżenie kosztu torpedy.
Dzięki wykorzystaniu technologii z innych modeli torped, technologii COTS oraz wyników badań własnego programu "Lightweight Hybrid Torpedo", Mk54 ma wysokie zdolności do działania w bardzo płytkich wodach (odporność na zakłócenia spowodowane odbiciami fali dźwiękowej między płytko umiejscowionym dnem a powierzchnią wody oraz powodowane szumami przypadkowych jednostek znajdujących się w strefie operacji), atakowania najnowszych generacji cichych okrętów podwodnych o napędzie konwencjonalnym (spalinowo-elektrycznym) oraz działania w warunkach wysokiej aktywności obronnych środków przeciwdziałania ("countermeasures").
Torpeda ta stanowi podstawowe uzbrojenie samolotów ZOP P-3C Orion Marynarki Wojennej USA; jej głównym konkurentem na rynku międzynarodowym jest MU90 Eurotorp.

</doc>
<doc id="1418012" url="https://pl.wikipedia.org/wiki?curid=1418012" title="Bitwa na polu siana">
Bitwa na polu siana



</doc>
<doc id="1418013" url="https://pl.wikipedia.org/wiki?curid=1418013" title="Zakres (programowanie)">
Zakres (programowanie)

Zakres (programowanie), także przedział, wycinek, to zdefiniowanie w kodzie źródłowym pewnego przedziału wartości wyodrębnionego z wartości określonego typu bazowego.
Zastosowania zakresu.
Zakresy w kodzie źródłowym stosuje się do:
Definiowanie zakresu.
Zdefiniowanie zakresu w kodzie źródłowym składa się z określenia dwóch wybranych wartości pewnego typu bazowego:
Wartości graniczne mogą zostać zapisane jako:
Od powyższych zasad istnieje odstępstwo w przypadku definiowania zakresu dla sterowania przebiegiem instrukcji iteracyjnej. W tym przypadku wartość początkowa – jeżeli dany język programowania dopuszcza taką sytuację – może być większa od wartości końcowej, a granice przedziałów zwykle nie muszą być wartością znaną na etapie kompilacji, lecz mogą być wyznaczane w trakcie wykonywania programu na podstawie obliczeń.
Przykład w języku Pascal:
 var i : miesiąc;
W wielu językach istnieją pewne ograniczenia dotyczące typu bazowego dla którego można stosować zakresy. Np. w języku Pascal, w kontekstach kodu źródłowego, w których stosuje się zakresy, dopuszcza się aby typem bazowym był wyłącznie jeden z typów porządkowych.
Zakresy w zastosowaniach.
Definiowanie typów okrojonych.
Typ okrojony definiuje się jako ograniczenie ciągłe dostępnych wartości pewnego typu bazowego, stosując w jego definicji zapis zakresu.
Przykład w języku Ada:
 subtype miesiac is INTEGER range 1..12;
Definiowanie granic indeksów.
W definicjach struktur danych zakres definiujący granice indeksów
Tak jest np. w języku Pascal, w którym indeksy mogą być danymi typu porządkowego (z wyjątkiem Longint), np.
 type sp=array[1..12] of Real;
Nie wszystkie języki dopuszczają taki sposób zapisu indeksów. W pewnych językach jednak wartość początkowa zakresu może być narzucona, nie definiuje się indeksów w postaci zakresu lecz liczbę elementów struktury danych, np. języki C i Visual Basic, a zakres indeksów liczony jest od wartości dolnej narzuconej przez język, np. od 0 do LICZBA_ELEMENTÓW – 1; lub od 1 do LICZBA_ELEMENTÓW.
Odwołania do podtablic.
Odwołania takie występują w niewielu językach programowania, częściej w systemach obliczeniowych. W tym przypadku zakres indeksuje określoną tablicę tworząc pewną nową, mniejszą podtablicę, wycinek. Taka konstrukcja może występować w wyrażeniach, na tych samych zasadach obowiązujących w danym systemie co tablica macierzysta. Jeszcze rzadziej występuje konstrukcja pozwalająca wybrać w takim odwołaniu krok – czyili wybrać co drugi, trzeci, ... n-ty element.
Sterowanie instrukcją iteracyjną.
Zakres w instrukcji iteracyjnej zdeterminowany jest przez pewien zakres określający ilość powtórzeń iteracji. Zakres ten określa również wartości, które przyjmuje pewna zmienna sterująca. W tym przypadku konkretny algorytm może również wymagać definiowania:
Przykład w języku Pascal:
 for i=10 downto 1 do …
Skracanie zapisu.
Zakres może być również wygodnym sposobem skrócenia zapisu literałów złożonych, np. tablicowych, zbiorowych, list itp.. Zastosowanie zakresu spowoduje, że do takiego złożonego literału zostaną włączone wszystkie wartości objęte przez wymieniony zakres.
Przykład w języku Modula-2:
 VAR a : BITSET
 (* ustawienie (na wartość 1), bitów nr: 1, 3, 4, 5, 6, 7, 8, 12, 14 *)
 a:={1, 3..8, 12, 14};
Takie rozwiązania może również stosować w instrukcji wyboru.
Przykład w języku Visual Basic:
 Select Case "Zmienna"
 Case 1
 Case 2, 5 To 10, 12, 16 To 20
 Case Else
 End Select

</doc>
<doc id="1418014" url="https://pl.wikipedia.org/wiki?curid=1418014" title="Carolina Albuquerque">
Carolina Albuquerque

Carolina Demartini Albuquerque, znana jako Carol (ur. 25 lipca 1977 w Porto Alegre) – brazylijska siatkarka, reprezentantka kraju, grająca na pozycji rozgrywającej. Największy sukces z reprezentacją odniosła w 2008 roku, zdobywając Mistrzostwo Olimpijskie. Od sezonu 2019/2020 występuje w greckiej drużynie PAOK Saloniki.
Sukcesy klubowe.
Mistrzostwo Brazylii:
Puchar Brazylii:
Klubowe Mistrzostwa Ameryki Południowej:
Klubowe Mistrzostwa Świata:
Sukcesy reprezentacyjne.
Mistrzostwa Ameryki Południowej Kadetek:
Mistrzostwa Ameryki Południowej Juniorek:
Mistrzostwa Świata Juniorek:
Igrzyska Panamerykańskie:
Volley Masters Montreux:
Grand Prix: 
Mistrzostwa Ameryki Południowej:
Puchar Wielkich Mistrzyń:
Puchar Panamerykański:
Mistrzostwa Świata:
Puchar Świata:
Igrzyska Olimpijskie:

</doc>
<doc id="1418015" url="https://pl.wikipedia.org/wiki?curid=1418015" title="Torpeda Mark 50 ALWT">
Torpeda Mark 50 ALWT



</doc>
<doc id="1418016" url="https://pl.wikipedia.org/wiki?curid=1418016" title="Olaf Dater">
Olaf Dater



</doc>
<doc id="1418017" url="https://pl.wikipedia.org/wiki?curid=1418017" title="Olaf Daeter">
Olaf Daeter



</doc>
<doc id="1418022" url="https://pl.wikipedia.org/wiki?curid=1418022" title="Jose Mota">
Jose Mota



</doc>
<doc id="1418023" url="https://pl.wikipedia.org/wiki?curid=1418023" title="Delbert Mann">
Delbert Mann

Delbert Mann (ur. 30 stycznia 1920 w Lawrence, USA, zm. 11 listopada 2007 w Los Angeles) – amerykański reżyser filmowy i telewizyjny. Laureat Oscara dla najlepszego reżysera w 1956 za film "Marty" (1955).

</doc>
<doc id="1418025" url="https://pl.wikipedia.org/wiki?curid=1418025" title="Achille Lienart">
Achille Lienart



</doc>
<doc id="1418026" url="https://pl.wikipedia.org/wiki?curid=1418026" title="Hans-Adam II">
Hans-Adam II



</doc>
<doc id="1418028" url="https://pl.wikipedia.org/wiki?curid=1418028" title="Niwka (miasto historyczne)">
Niwka (miasto historyczne)

Niwka (Niwki) – miasteczko powstałe w 1775 roku, mające prawa miejskie do 1801 roku, obecnie znajduje się na terenie miasta Sosnowca jako dzielnica miasta Niwka.
Położenie geograficzne.
Miasto Niwka zostało ulokowane na prawym brzegu Białej Przemszy, w linii prostej około 850 metrów w górę od miejsca, gdzie Biała Przemsza wpływa do Czarnej Przemszy, współcześnie jest to Trójkąt Trzech Cesarzy. Miejscowość leżała na wysokości około 260-265 m n.p.m. Osada leżała na skrzyżowaniu szlaków komunikacyjnych m.in. traktów wiodących z Krakowa przez Chrzanów do Mysłowic, do pobliskiego Będzina przez Wygodę i Sielec.
Zabudowa i struktura miasteczka.
Miasteczko było rozbudowane wokół rynku o wymiarach 123 metrów długości i 67 metrów szerokości. Miał on kształt równoległoboku, jego powierzchnia wynosiła ok. 0,82 ha. Miasto było stosunkowo małe, zabudowa była w większości drewniana, jedynie kaplica i ratusz były murowane. W miasteczku znajdowała się ponadto karczma. Do XX wieku całkowicie zniknęła zabudowa z XVIII wieku. Największym budynkiem w miasteczku był ratusz utrzymywany w stylu klasycystycznym, zapewne miał jasną elewację, był bielony, jedyne jego zachowane zdjęcie pochodzi z XIX wieku. O kaplicy wspomina się najwcześniej w latach sześćdziesiątych XVIII wieku. W 1787 roku została ona przebudowana na obiekt murowany, inicjatorem tej budowy był Teodor Wójcicki. Karczma należała do ważniejszych obiektów gospodarczych miasteczka, obecnie nie istnieje. W osadzie były także magazyny solne powstały one zapewne w XVIII wieku, były to dwa obiekty, ostatni z nich rozebrano w latach 70. XX wieku.
Początki miasta do utraty praw miejskich.
Niwka pod koniec XVIII wieku była znana pod kilkoma nazwami np. "Niwkami", "Niwecką", "Karczmą" czy "Niwcem". Najczęściej spotykaną nazwą było miasto Niwki, które uzyskało prawa miejskie między 1775 rokiem a 1785 rokiem, istniało do 1801 roku, kiedy miasteczku odebrano prawa miejskie. Niwka stanowi klasyczny przykład miast prawnie zdegradowanych do pozycji wsi. Pierwsze wzmianki o wsi pochodzą z ostatniego dwudziestolecia XVI wieku, przyjmuje się początkowe założenie wsi rok 1581, kiedy to odnotowano wieś w rejestrach powiatu proszowickiego, do którego wieś wchodziła do XVII wieku, a od tego wieku znajdowała się w powiecie krakowskim. Wieś należała do parafii mysłowickiej w XIX wieku. Właścicielami wsi byli kolejno Broniowscy, Gosławscy, Mieroszewscy, którzy zarządzali wówczas dobrami majątku klimontowskiego, w którym znajdowała się osada. W 1775 roku wieś otrzymuje prawo targowe, podobnie jak inne miejscowości w tym okresie na terenie województwa krakowskiego. W 1787 roku znajdujemy wzmiankę o ratuszu miasta Niwki; jako miasto Niwka funkcjonuje również na mapie Perheesa. Akt nadania praw miejskich wsi nie jest znany, możliwe, że miasto otrzymało prawa miejskie od Józefa Mierosławskiego – ówczesnego właściciela miasteczka. Jego podstawą mógł być akt nadania wsi prawa targowego z 1775 roku. Miasteczko po rozbiorach Rzeczypospolitej znalazła się w Prusach, od 1797 roku została miasteczkiem granicznym na Białej Przemszy z Austrią. W 1801 roku miejscowość na mocy ukazu króla pruskiego Fryderyka Wilhelma utraciła prawa miejskie, co było efektem polityki pruskiej wobec nowych ziem uzyskanych w rozbiorach, polegającej na tendencji do pozbawiania małych miast prywatnych praw miejskich. Wraz z powstaniem Księstwa Warszawskiego osada nie odzyskała praw miejskich jak pobliski Modrzejów.
Liczba ludności miasteczka.
W początkowych fazach swojego rozwoju wieś liczyła ok. 80 mieszkańców, wraz z nadaniem jej praw targowych liczyła 90 mieszkańców, następnie 105, a w środku swojego istnienia ok. 120 mieszkańców. W początkach XIX wieku liczba ludności spadła, według Kazimierza Dumały w 1827 roku wieś zamieszkiwało 100 mieszkańców w 15 gospodarstwach.
Życie mieszkańców Niwki.
Osada w XVI wieku mogła liczyć około 80 mieszkańców, z których 40% zajmowało się komornictwem o czym dowiadujemy się z regestu poborowego z 1581 roku, prawdopodobnie reszta mieszkańców zajmowała się rybołówstwem. W 1687 roku wsi spotykany 9 zagrodników, 1 garncarza, 2 młynarzy i 1 karczmarza. W latach dwudziestych XVII stulecia mieszkańcy osady przenieśli się z lewego brzegu Białej Przemszy na prawy, prawdopodobnie wskutek zniszczenia przez pożar lub powódź starszego osiedla pochodzącego z XVI wieku. Mieszkańcy osady zajmowali się uprawą roli.
Ludność żydowska w miasteczku.
Według danych statystycznych kahału będzińskiego z 1765 roku ludność żydowska była stosunkowo nieliczna w porównaniu z innymi miejscowościami kahału była najmniejsza (zaledwie 9 Żydów).

</doc>
<doc id="1418030" url="https://pl.wikipedia.org/wiki?curid=1418030" title="Nie Ma Takiego Drugi'ego">
Nie Ma Takiego Drugi'ego



</doc>
<doc id="1418035" url="https://pl.wikipedia.org/wiki?curid=1418035" title="Edmund Brauning">
Edmund Brauning



</doc>
<doc id="1418036" url="https://pl.wikipedia.org/wiki?curid=1418036" title="Live at the Garden">
Live at the Garden

Live at the Garden – czwarte dvd rockowego zespołu Pearl Jam będące zapisem występu, który odbył się 8 lipca 2003 r. w Madison Square Garden w Nowym Jorku, podczas trasy koncertowej promującej album "Riot Act" (2002). Dwupłytowe wydawnictwo ukazało się 11 listopada 2003 r. nakładem Epic Records.
Zrzeszenie amerykańskich wydawców muzyki RIAA przyznało "Live at the Garden" 16 sierpnia 2004 r. certyfikat potrójnej platyny w kategorii Video Longform (ponad 100 000 sprzedanych egzemplarzy).
Lista utworów.
DVD 1
DVD 2
Dodatki
Twórcy.
Pearl Jam
Inni muzycy
Produkcja

</doc>
<doc id="1418037" url="https://pl.wikipedia.org/wiki?curid=1418037" title="Edmund Braeuning">
Edmund Braeuning



</doc>
<doc id="1418038" url="https://pl.wikipedia.org/wiki?curid=1418038" title="Ratusz w Oslo">
Ratusz w Oslo

Ratusz w Oslo (norw. "Oslo Rådhus") – budynek w którym mają swą siedzibę władze miasta Oslo, stolicy Norwegii. W budynku znajduje się również galeria sztuki oraz pomieszczenia biurowe. Ratusz w Oslo jest miejscem gdzie corocznie organizowana jest ceremonia wręczania pokojowej nagrody Nobla
Decyzja o budowie ratusza w tym miejscu nie była przypadkowa, z miejsca tego roztacza się ciekawy widok na Oslofjord, także statki wpływające do portu w Oslo widzą ratusz na pierwszym planie, gdyż ten znajduje się dokładnie na końcu Oslofjord w centrum miasta.
Budowa obiektu rozpoczęła się w 1931 roku, po czym została przerwana z powodu II wojny światowej, otwarcie więc nastąpiło dopiero 15 maja 1950 roku. 
Wieża wschodnia wznosi się na wysokość 66 metrów, wieża zachodnia na 63 metry.
Podstawa budynku zajmuje obszar 4.560 m², powierzchnia całkowita to około 38.000 m². Centralna hala ma powierzchnię 1.500 m² i mierzy 20,8 m wysokości.

</doc>
<doc id="1418039" url="https://pl.wikipedia.org/wiki?curid=1418039" title="Amael Moinard">
Amael Moinard



</doc>
<doc id="1418040" url="https://pl.wikipedia.org/wiki?curid=1418040" title="Soren Pedersen">
Soren Pedersen



</doc>
<doc id="1418041" url="https://pl.wikipedia.org/wiki?curid=1418041" title="Soeren Pedersen">
Soeren Pedersen



</doc>
<doc id="1418042" url="https://pl.wikipedia.org/wiki?curid=1418042" title="Soren Holdgaard">
Soren Holdgaard



</doc>
<doc id="1418043" url="https://pl.wikipedia.org/wiki?curid=1418043" title="Soeren Holdgaard">
Soeren Holdgaard



</doc>
<doc id="1418044" url="https://pl.wikipedia.org/wiki?curid=1418044" title="Kenneth Moller Pedersen">
Kenneth Moller Pedersen



</doc>
<doc id="1418045" url="https://pl.wikipedia.org/wiki?curid=1418045" title="Chińskie fuseki">
Chińskie fuseki



</doc>
<doc id="1418046" url="https://pl.wikipedia.org/wiki?curid=1418046" title="Kenneth Moeller Pedersen">
Kenneth Moeller Pedersen



</doc>
<doc id="1418047" url="https://pl.wikipedia.org/wiki?curid=1418047" title="Soren Berg">
Soren Berg



</doc>
<doc id="1418049" url="https://pl.wikipedia.org/wiki?curid=1418049" title="Soeren Berg">
Soeren Berg



</doc>
<doc id="1418050" url="https://pl.wikipedia.org/wiki?curid=1418050" title="Eugene Fromentin">
Eugene Fromentin



</doc>
<doc id="1418051" url="https://pl.wikipedia.org/wiki?curid=1418051" title="Pakostane">
Pakostane



</doc>
<doc id="1418052" url="https://pl.wikipedia.org/wiki?curid=1418052" title="Falochrony w Świnoujściu">
Falochrony w Świnoujściu

Falochrony w Świnoujściu – falochrony znajdujące się w Świnoujściu, wzniesione w latach 1818–1823 i zbudowane głównie z kamienia.
Geneza.
Powstanie falochronów wymusiła rosnąca handlowa i militarna ranga tego portu, będącego jedyną pełnomorską bramą wejściową do Szczecina. Występujące w tym rejonie Zatoki Pomorskiej warunki hydrogeologiczne powodowały stałe nanoszenie od strony morza dużych ilości piasku i ciągłe zamulanie ujścia Świny - cieśniny, łączącej Zalew Szczeciński z morzem. W celu powstrzymania tego zjawiska, na rozkaz króla pruskiego Fryderyka Wilhelma III w 1818 roku rozpoczęto budowę falochronów, które aby mogły właściwie spełnić swą rolę, musiały przybrać nie wymagane w żadnym innym miejscu Bałtyku rozmiary. Z obliczeń wynikło, że główny falochron zamykający łukiem ujście Świny od strony wschodniej i północnej musi zostać wypuszczony w morze na długość ponad jednego kilometra.
Odrębnym problemem stał się dobór budulca, gdyż z racji długości budowli i siły naporu fal, popularne w innych miejscach Bałtyku palowanie drewnianymi słupami nie mogło być w ogóle brane pod uwagę. Jedynym dostępnym wtedy trwałym budulcem okazał się więc kamień w postaci naturalnych głazów narzutowych o wymiarach około 0,7-1,5 metra i wadze 500-1500 kg każdy. Zgromadzenie tak ogromnej ilości naturalnego budulca (zużyto, szacunkowo, ponad 60 tysięcy metrów sześciennych, a więc około 120 tysięcy ton kamieni) łączyło się z wielkimi nakładami. Dodatkowo trzeba było ułożyć z tych głazów groblę, mającą w części wystającej nad wodę szerokość około 7 metrów, w warunkach ciągłej operacji fal i prądów morskich, a także spoić je za pomocą zaprawy murarskiej. Mimo trudności cała budowa trwała zaledwie 5 lat. Podwodna część budowli sięga w głąb od strony morza na około 6-7 metrów i 10-12 od strony szlaku żeglugowego.
Opis falochronów.
Świnoujskie falochrony składają się z dwóch niezależnych budowli.
Skromniejszego, zachowanego do dziś praktycznie bez żadnych przeróbek, falochronu zachodniego o długości około 250 metrów i szerokości około 7 metrów, zakończonego Stawą Młyny wykonaną w formie pomalowanej na biało atrapy wiatraka. Powierzchnia falochronu wystaje około 1,5 metra ponad poziom wody.
Podobnie jak jego krótszy zachodni odpowiednik, falochron wschodni ma również około 7 metrów szerokości, ale jest znacznie wyższy i oprócz długości 1200 metrów (z czego ponad 1000 wychodzi bezpośrednio w morze), na całym swym wschodnim boku dodatkowo posiada wybudowaną, z ciosanych bloków granitu, koronę o szerokości i wysokości około 3 metrów. W latach 80. XX wieku konstrukcja ta została w wyremontowana i wzmocniona poprzez zalanie jej na całej powierzchni kilkunastocentymetrową warstwą żelbetu.
Falochron osłonowy.
W latach 2013-2014 w Świnoujściu na wyspie Wolin powstał falochron osłonowy dla Gazoportu. Jest to najdłuższy w Europie falochron. Ma 2974,30 metrów długości, z czego 1,4 km w głąb morza.

</doc>
<doc id="1418060" url="https://pl.wikipedia.org/wiki?curid=1418060" title="Kazimiera Rykowska">
Kazimiera Rykowska

Kazimiera Sobocińska-Rykowska (ur. 27 marca 1933 w Rogienicach koło Łomży, zm. 28 lipca 2012 w Warszawie) – polska lekkoatletka, dyskobolka.
Kariera.
Zawodniczka klubów: CWKS Legia Warszawa i Gwardia Warszawa. Olimpijka z Rzymu (1960). 7-krotna mistrzyni i 7-krotna rekordzistka kraju w rzucie dyskiem (do 53,90 w 1966).
Bez powodzenia startowała w zawodach rangi mistrzowskiej, ale uzyskiwała światowe wyniki, dostrzeżone przez pismo "Track and Field News", w którego rankingu zajmowała 9. miejsce w 1959 i 7. – dwa lata później.

</doc>
<doc id="1418062" url="https://pl.wikipedia.org/wiki?curid=1418062" title="XM-26 LSS">
XM-26 LSS



</doc>
<doc id="1418065" url="https://pl.wikipedia.org/wiki?curid=1418065" title="Frank McHugh">
Frank McHugh

Francis Curray McHugh (ur. 23 maja 1898 w Homestead, zm. 11 września 1981 w Greenwich) – amerykański aktor filmowy i telewizyjny.

</doc>
<doc id="1418066" url="https://pl.wikipedia.org/wiki?curid=1418066" title="Torpeda Mark 16">
Torpeda Mark 16

Torpeda Mark 16 amerykańska torpeda kalibru 533 milimetry przenoszona przez okręty podwodne. Choć skonstruowana w czasie II wojny światowej, nie była w jej trakcie używana, jednakże pozostawała na wyposażeniu amerykańskich okrętów podwodnych w czasie zimnej wojny. Posiadała doskonałe parametry bojowe, była jednakże bardzo droga.

</doc>
<doc id="1418067" url="https://pl.wikipedia.org/wiki?curid=1418067" title="Torpeda Mark 51">
Torpeda Mark 51

Projekt amerykańskiej lekkiej torpedy do zwalczania okrętów podwodnych przygotowywanej przez McDonnell Douglas. Przegrał rywalizację o wejście do służby z torpedą Mark 50 Barracuda.

</doc>
<doc id="1418069" url="https://pl.wikipedia.org/wiki?curid=1418069" title="Torpeda Mark 47">
Torpeda Mark 47

Projekt amerykańskiej ciężkiej torpedy do zwalczania okrętów podwodnych. Przegrał rywalizację z projektem torpedy Mark 48.

</doc>
<doc id="1418071" url="https://pl.wikipedia.org/wiki?curid=1418071" title="Maria Grabowska">
Maria Grabowska

Maria Grabowska (ur. 6 sierpnia 1940 w Klepaczowie k. Łucka) – polska lekkoatletka, specjalistka od rzutu oszczepem, mistrzyni i reprezentantka Polski.
Kariera sportowa.
Była zawodniczką SKS Tczew (1954), Startu Tczew (1955), Start Gdańsk (1956–1957), MKS Gdańsk (1958), LKS Sopot (1959) i SLA Sopot (1960).
Na mistrzostwach Polski seniorów wywalczyła cztery medale – dwa złote (1957, 1958) i dwa srebrne (1959, 1960.
Reprezentowała Polskę na mistrzostwach Europy w Sztokholmie (1958), zajmując 5. miejsce, z wynikiem 49,77. W latach 1958-1959 wystąpiła także w sześciu meczach międzypaństwowych (bez zwycięstwa indywidualnie).
W rankingu Track &amp; Field News w 1958 i 1959 zajmowała 8. miejsce.
Rekord życiowy w rzucie oszczepem: 52,19 (28.06.1959).

</doc>
<doc id="1418072" url="https://pl.wikipedia.org/wiki?curid=1418072" title="Operacja Merkur">
Operacja Merkur



</doc>
<doc id="1418073" url="https://pl.wikipedia.org/wiki?curid=1418073" title="Melvyn Hayes">
Melvyn Hayes

Melvyn Hayes (ur. 11 stycznia 1935 w Londynie) – brytyjski aktor, najbardziej znany ze swych ról telewizyjnych.
Karierę aktorską zaczynał w Comedy Theatre w Londynie w latach 50. Nieco później przyszły role filmowe – do najważniejszych obrazów z jego udziałem należą "Przekleństwo Frankensteina" (1957), "Chcemy się bawić" (1961), "Summer Holiday" (1963) oraz "Crooks in Cloisters" (1964). Największą popularność przyniosła mu jednak praca dla telewizji, w szczególności emitowany przez siedem lat serial "It Ain't Half Hot Mum", w którym wcielał się w postać absolutnie przeczącego tradycyjnemu wzorcowi żołnierskiej męskości szeregowca (potem kaprala) "Glorii" Beaumonta.
W późniejszym okresie swojej kariery grał wiele drobnych ról filmowych i telewizyjnych (m.in. w serialu "EastEnders"), pracował również w dubbingu i w teatrze, gdzie zyskał sporą renomę jako mim.

</doc>
<doc id="1418075" url="https://pl.wikipedia.org/wiki?curid=1418075" title="Związek Buddyjski Tradycji Karma Kamtzang">
Związek Buddyjski Tradycji Karma Kamtzang



</doc>
<doc id="1418076" url="https://pl.wikipedia.org/wiki?curid=1418076" title="Bergensbanen">
Bergensbanen

Bergensbanen – linia kolejowa łącząca dwa największe miasta w Norwegii, Oslo i Bergen. Otwarta w 1909 linia jest jednym z najwyżej położonych szlaków kolejowych w Europie oraz uznawana jest za jedną z najbardziej malowniczych na świecie.
Trasa wiedzie przez jeden z największych płaskowyżów w Europie, Hardangervidda i przebiega na tym odcinku około 100 m powyżej linii występowania drzew. Pociąg pnie się w górę aż do wysokości 1237 m n.p.m. Budowa Bergensbanen była sporym wyzwaniem dla inżynierów, trasa wymagała bowiem zbudowania 182 tuneli o całkowitej długości 73 km, w tym jednego osiągającego długość 10 km, a także około 300 mostów przerzuconych nad licznymi strumieniami. W 1964 roku linia została zelektryfikowana. Czas przejazdu na tym 400 km odcinku wynosi 6,5 godziny.
Odnogą linii jest Flåmsbana z Myrdal do Flåm.

</doc>
<doc id="1418078" url="https://pl.wikipedia.org/wiki?curid=1418078" title="Fortunio Bonanova">
Fortunio Bonanova

Fortunio Bonanova, właśc. Josep Lluís Moll (ur. 13 stycznia 1895 w Palma de Mallorca, zm. 2 kwietnia 1969 w Los Angeles) − hiszpański śpiewak operowy i aktor.

</doc>
<doc id="1418084" url="https://pl.wikipedia.org/wiki?curid=1418084" title="Yann Fouéré">
Yann Fouéré

Yann Fouéré, fr. Jean-Adolphe Fouéré (ur. 26 lipca 1910 w Aignan, zm. 20 października 2011 w Saint-Brieuc) – bretoński publicysta, dziennikarz, pisarz i działacz narodowy.
Kiedy był dzieckiem, jego rodzina powróciła do Bretanii. Większość tego okresu spędził w Callac. Naukę w szkole średniej rozpoczął w St. Brieuc, ale jego rodzice przenieśli się do Paryża z powodu otrzymania przez ojca pracy w ministerstwie prac publicznych. Nauczanie kontynuował w Lycée Montaigne, a następnie Louis Le Grand. Z powodu kolejnej przeprowadzki ukończył liceum w Clermont w 1927 r. Zainteresował się wówczas historią i kulturą bretońską. Po pewnym czasie rozpoczął w Paryżu studia prawnicze i politologiczne. Związał się wówczas z bretońskimi działaczami nacjonalistycznymi. W latach 1933-1937 stał na czele Stowarzyszenia Studentów Bretońskich. W 1934 r. ukończył studia, po czym podjął pracę w ministerstwie spraw wewnętrznych. Wraz z Robertem Audicem utworzył organizację Ar Brezhoneg er Skol, której celem była walka o wprowadzenie nauki języka bretońskiego w szkołach państwowych w Bretanii. Następnie został wiceprezydentem Unii Regionalistów Bretońskich, a po pewnym czasie redaktorem jej organu prasowego czasopisma "Peuples et Frontieres". Podczas pracy w ministerstwie spraw wewnętrznych opowiadał się za pomocą nacjonalistom baskijskim, przebywającym na emigracji we Francji z powodu wojny domowej w Hiszpanii. Wstąpił nawet do organizacji Liga Przyjaciół Basków. Po zajęciu kraju przez wojska niemieckie w czerwcu 1940 r., przyjechał do Rennes w Bretanii, gdzie zaangażował się w działalność w nacjonalistycznym ruchu bretońskim. Opracował projekt statutu autonomicznego Bretanii i pracował nad stworzeniem ruchu czerpiącego ze zwyczajów bretońskich. Założył gazetę "La Bretagne", reprezentującą regionalistyczne podejście w bretońskim ruchu nacjonalistycznym. Powołał Komitet Przyjaciół Bretanii, rozpoczynając kampanię o pozyskanie przez Bretanię szeregu praw administracyjnych, oświatowych, społecznych i gospodarczych. Od kwietnia 1942 r. był dyrektorem politycznym gazety "La Dépêche", wydawanej w Morlaix, która wchłonęła zespół redakcyjny "La Bretagne". W tym samym roku objął funkcję sekretarza generalnego Komitetu Konsultacyjnego Bretanii. Był też członkiem Instytutu Celtyckiego Bretanii. Po wylądowaniu wojsk alianckich w Normandii w czerwcu 1944 r., przeniósł się do Pacé. Po wyzwoleniu Bretanii wydawanie "La Dépêche" zostało zawieszone. 10 sierpnia tego roku Yann Fouéré został aresztowany. Pod koniec września został osadzony w obozie dla internowanych Camp Marguerite, zaś w marcu 1945 r. przeniesiony do więzienia w Quimper. Ostatecznie, krótko przed rozpoczęciem procesu, trafił do obozu dla internowanych w Pont-de-Buis. 28 marca 1946 r. został skazany na karę dożywotniego pozbawienia wszelkich praw publicznych. Wkrótce wyemigrował do Walii, gdzie występował jako dr Moger. Nawiązał kontakty z Kongresem Celtyckim i walijską partią nacjonalistyczną Plaid Cymru. Z ich pomocą utworzył Walijski Komitet Bretoński w celu wspomagania uchodźców bretońskich. Zaczął też wydawać jego organ prasowy biuletyn "Breton National News Service". Od września 1946 r. był asystentem na uniwersytecie w Swansea, a następnie uczył języka francuskiego w Catholic College w Llandeilo. Na pocz. 1948 r. został jednak wydalony z terytorium Wielkiej Brytanii, w wyniku czego zamieszkał w Dublinie. Zajmował się różnymi pracami; prowadził prywatne lekcje francuskiego, prowadził audycje o Bretanii w irlandzkim radiu, pisał artykuły do gazet. Poza tym w dalszym ciągu redagował "Breton National News Service". Wkrótce otrzymał obywatelstwo irlandzkie i rozpoczął pracę w ministerstwie spraw zagranicznych. W czerwcu 1955 r. w Paryżu doszło do ponownego jego procesu, który oddalił wszystkie zarzuty przeciwko niemu. W rezultacie jesienią tego roku Yann Fouéré odbył podróż po Bretanii. W 1956 r. opracował projekt "d’Organisation de la Bretagne", nawiązujący do projektu z 1942 r. Został on opublikowany w formie petycji do władz francuskich. 10 listopada 1957 r. współtworzył Mouvement pour l’Organisation de la Bretagne, zaś od stycznia 1958 r. wydawał jego organ prasowy pismo "l’Avenir de la Bretagne". W broszurze pt. "De la Bretagne a la France et a l’Europe" przedstawił ideę demokratycznej i federalistycznej Europy, respektującej prawa mniejszości narodowych. W 1968 r. opublikował książkę pt. "l’Europe aux cent drapeaux", w której rozwinął powyższe idee. Był też autorem 2 kolejnych książek pt. "La Bretagne écartelée" i "Histoire résumée du mouvement Breton (1800-1976)". Nawiązał kontakty z organizacjami i partiami mniejszości narodowych z innych krajów Europy. Wstąpił do L’Union Fédéraliste des Communautés Ethniques. W 1961 r. współtworzył Ligę Celtycką. W końcu lat 60. zaangażował się w działalność partii Strollad Ar Vro. W 1973 r. jako jej kandydat bezskutecznie brał udział w wyborach samorządowych. Po kilku zamachach bombowych w Bretanii, przeprowadzonych przez nielegalny Front Wyzwolenia Bretanii, został w październiku 1975 r. aresztowany i tymczasowo osadzony w więzieniu La Santé w Paryżu. Wspomnienia więzienne wydał w 1977 r. pt. "En Prison pour le FLB". Po amnestii generalnej z 1981 r. mógł powrócić do działalności politycznej. Utworzył Parti pour l’Organisation d’une Bretagne Libre, która wznowiła wydawanie pisma "l’Avenir de la Bretagne". Yann Fouéré napisał kilka następnych książek, w tym swoją autobiografię w 2 tomach pt. "La Patrie Interdite, Histoire d’un Breton" i "La Maison du Connemara". W 1999 r. stworzył Instytut Dokumentacji Bretońskiej i Europejskiej, prowadzący prace nad historią Bretanii.
Linki zewnętrzne.
Strona fundacji Yanna Fouéré z jego biografią (jęz. angielski)

</doc>
<doc id="1418085" url="https://pl.wikipedia.org/wiki?curid=1418085" title="Torpeda Mark 39">
Torpeda Mark 39

Torpeda Mark 39 amerykańska ciężka torpeda do zwalczania okrętów podwodnych, przenoszona przez okręty podwodne. Stanowiła przewodowo sterowaną wersję torpedy Mark 27 Mod 4. Modyfikacja obejmowała bęben kabla i związane ze sterowaniem przewodowym urządzenia oraz system napędowy

</doc>
<doc id="1418086" url="https://pl.wikipedia.org/wiki?curid=1418086" title="Jan Kobuszewski (lekkoatleta)">
Jan Kobuszewski (lekkoatleta)

Jan Kobuszewski (ur. 6 maja 1947 w Inowrocławiu) – polski lekkoatleta, skoczek w dal.
Osiągnięcia.
Zawodnik Spójni Gdańsk. Złoty medalista Europejskich Igrzysk Juniorów w Warszawie w 1964 (7,48 m). Ósmy zawodnik mistrzostw Europy w Helsinkach (1971) z wynikiem 7,75 m. W tym samym roku ustanowił rekord życiowy – 8,12 m i został sklasyfikowany na 10. miejscu w rankingu magazynu "Track and Field News". Sześciokrotnie startował w meczach reprezentacji Polski (2 zwycięstwa) w latach 1964–1972. Uczestnik Igrzysk Olimpijskich w 1972 roku w Monachium . Po zakończeniu kariery zawodniczej, aż do przejścia na emeryturę, był nauczycielem wychowania fizycznego w V Liceum Ogólnokształcącym im. Stefana Żeromskiego w Gdańsku.

</doc>
<doc id="1418087" url="https://pl.wikipedia.org/wiki?curid=1418087" title="Barracuda (torpeda superkawitacyjna)">
Barracuda (torpeda superkawitacyjna)



</doc>
<doc id="1418088" url="https://pl.wikipedia.org/wiki?curid=1418088" title="Hard science fiction">
Hard science fiction

Hard science fiction (pol. "twarda fantastyka naukowa") – podgatunek fantastyki naukowej kładący nacisk na naukę i technologię, uwzględniający wiele szczegółów technicznych. W przeciwieństwie do hard SF, niekiedy używany termin "" oznacza z kolei fantastykę, w której nauka jest nieobecna bądź nie odgrywa żadnej roli.
Historia podgatunku.
Termin ten był użyty po raz pierwszy w 1957 przez w recenzji utworu Johna W. Campbella "Islands of Space", wydrukowanego w Astounding Science Fiction.
Charakterystyka.
Hipotezy z hard SF oprócz szczegółowego opisu zwykle są zgodne (nie zaprzeczają) obecnemu (z czasu powstania dzieła) stanowi wiedzy, w szczególności dotyczy to wiedzy z fizyki czy biologii. Są więc hipotezami, które mogą być prawdziwe i mogą być nawet podejmowane w dyskusjach akademickich. Wielu pisarzy hard SF nie wybiega bardzo w przyszłość i stawia problemy w ramach istniejącej wiedzy i możliwości technicznych (np. klonowanie, podróże międzyplanetarne, eksploracja oceanów). W wielu utworach soft SF znane prawa natury są jawnie łamane, a przedstawione sytuacje sprzeczne z istniejącą wiedzą, a więc nawet hipotetycznie nie mogą się wydarzyć w znanym Wszechświecie (nawet jeśli nastąpi rozwój nauki).
Przykłady.
Elementy hard SF pojawiają się w twórczości takich pisarzy, jak: Greg Egan, Jacek Dukaj, Poul Anderson, Isaac Asimov, Stanisław Lem, Janusz A. Zajdel, Arthur C. Clarke, Hal Clement, , Larry Niven, James P. Hogan, Nancy Kress, Kim Stanley Robinson, Joe Haldeman, Gregory Benford, David Brin, Greg Bear, Ben Bova, Alastair Reynolds, Stephen Baxter, Vernor Vinge, Andy Weir, Juliusz Verne czy Liu Cixin.

</doc>
<doc id="1418089" url="https://pl.wikipedia.org/wiki?curid=1418089" title="Artur Goldman">
Artur Goldman

Artur Goldman, także Władysław Goldman (ur. 1843, zm. ?) – Polak żydowskiego pochodzenia, sekretarz Henryka Wohla, naczelnika Wydziału Skarbu Rządu Narodowego. Aresztowany w połowie marca 1864 przez policję carską załamał się w śledztwie i 9 kwietnia zadenuncjował dyktatora powstania styczniowego (podając jego rysopis i używane fałszywe nazwisko). W śledztwie złożył zeznania obciążające Romualda Traugutta. Skazany na zesłanie.
Życiorys.
Urodził się w Warszawie w 1843, jako syn Izaaka Goldmana, nauczyciela Warszawskiej Szkoły Rabinów. Niewiele wiadomo o jego wczesnych losach. Przed wybuchem powstania styczniowego Goldman studiował w Szkole Głównej Warszawskiej, niektóre źródła sugerują także, że pracował jako buchalter. 
Dołączył do administracji powstania, początkowo jako wydziałowy warszawskiej organizacji miejskiej, następnie (od listopada) "de facto" dysponował pozostałościami kasy rządu narodowego. Ostatecznie w pierwszych dniach grudnia 1863 został sekretarzem naczelnika Wydziału Skarbu Rządu Narodowego Henryka Wohla, po zastąpieniu przez niego na tym stanowisku uwięzionego Józefa Toczyskiego. 
Artur Goldman został aresztowany w lutym 1864 roku, dekretem namiestnika z 13 lutego został oddany pod sąd polowy. Został oskarżony o pomoc w ukrywaniu poszukiwanego przez carskie służby Józefa Wagnera, naczelnika drukarni narodowych, za co groziła mu kara śmierci. W śledztwie w dniach 8-11 kwietnia 1864 podał rysopis, fałszywe nazwisko i szczegóły fałszywej tożsamości Romualda Traugutta, dzięki czemu rosyjskiej tajnej policji udało się go aresztować. Goldman osobiście nie znał Traugutta, jednak pokazywał mu go w miejscu publicznym jego przyjaciel, Wacław Przybylski.
W śledztwie Traugutt początkowo wypierał się wszystkiego, nie znaleziono przy nim żadnych kompromitujących materiałów, jednak ostatecznie rozpoznał go jego dawny podkomendny z czasów służby w Armii Rosyjskiej. Skazano go i stracono na stokach Cytadeli Warszawskiej. Sam Goldman, być może dzięki swoim zeznaniom, uniknął szubienicy i został zesłany na Sybir. Dalsze jego losy nie są znane. 
Początkowo fakt wydania Traugutta przez Goldmana pozostawał nieznany, wiadomo było natomiast o złożonych wcześniej zeznaniach innych osób, m.in. Jana Ławcewicza, od którego zeznań zaczęły się aresztowania członków rządu, lekarzy Karola Przybylskiego i Cezarego Morawskiego, a także Romana Frankowskiego, Augusta Kręckiego oraz Emilii i Barbary Guzewskich. Wyjaśnieniem może być fakt, że Goldman został aresztowany w zupełnie innej sprawie, niezwiązanej z Trauguttem. Dopiero badania archiwalne Stefana Pomarańskiego naświetliły rolę Goldmana w śledztwie i wskazały, że on jako pierwszy wymienił śledczym jego konspiracyjne nazwisko, tym samym umożliwiając jego aresztowanie.

</doc>
<doc id="1418090" url="https://pl.wikipedia.org/wiki?curid=1418090" title="Sula dactylatra">
Sula dactylatra



</doc>
<doc id="1418094" url="https://pl.wikipedia.org/wiki?curid=1418094" title="Pojazd bojowy">
Pojazd bojowy



</doc>
<doc id="1418095" url="https://pl.wikipedia.org/wiki?curid=1418095" title="Numata">
Numata

 – miasto w Japonii na Honsiu w prefekturze Gunma, na północ od Tokio. Ma powierzchnię 443,46 km2 . W 2020 r. mieszkały w nim 45 382 osoby, w 18 826 gospodarstwach domowych (w 2010 r. 51 310 osób, w 19 159 gospodarstwach domowych). Zostało utworzone 1 kwietnia 1954.

</doc>
<doc id="1418097" url="https://pl.wikipedia.org/wiki?curid=1418097" title="Mlecz kolczasty">
Mlecz kolczasty

Mlecz kolczasty ("Sonchus asper") – gatunek rośliny należącej do rodziny astrowatych. Jest szeroko rozprzestrzeniony na półkuli północnej. Rodzimy obszar jego występowania obejmuje Europę i dużą część Azji i Afryki. Ponadto rozprzestrzenił się gdzieniegdzie poza obszarem swojego rodzimego występowania. W Polsce jest pospolity na niżu, także w górach.
Biologia i ekologia.
Roślina jednoroczna. Kwitnie od czerwca do października. Porasta ogrody, pola, wysypiska, drogi, nieużytki, żyzne gleby, bogate w azot. Często traktowany jako uciążliwy chwast. W klasyfikacji zbiorowisk roślinnych gatunek charakterystyczny dla związku (All.) "Chenopodio-Polygonum".

</doc>
<doc id="1418098" url="https://pl.wikipedia.org/wiki?curid=1418098" title="Sonchus asper">
Sonchus asper



</doc>
<doc id="1418103" url="https://pl.wikipedia.org/wiki?curid=1418103" title="Tauresium">
Tauresium

Tauresium – miejsce urodzenia cesarza Justyniana. Obecnie w północnej Macedonii Północnej w okolicy Skopje, nosi nazwę Taor.

</doc>
<doc id="1418104" url="https://pl.wikipedia.org/wiki?curid=1418104" title="Immunitet dyplomatyczny">
Immunitet dyplomatyczny



</doc>
<doc id="1418105" url="https://pl.wikipedia.org/wiki?curid=1418105" title="Mlecz zwyczajny">
Mlecz zwyczajny

Mlecz zwyczajny, mlecz warzywny ("Sonchus oleraceus" L.) – gatunek roślin należący do rodziny astrowatych (Asteraceae).
Zasięg występowania.
Dawniej jego obszar występowania obejmował Afrykę Północną i Makaronezję, całą Europę i znaczną część Azji. Jako gatunek zawleczony rozprzestrzenił się szeroko nie tylko na inne regiony Afryki i Azji, ale także na inne kontynenty i wyspy. Obecnie jest gatunkiem kosmopolitycznym; poza Antarktydą występuje na wszystkich kontynentach i licznych wyspach. Na półkuli południowej sięga po południowe krańce Ameryki Południowej, na północy po Alaskę, Grenlandię. Islandię i Półwysep Skandynawski. 
Pierwotnie był to gatunek zachodnio-śródziemnoatlantycki i występował nad brzegami mórz. Obecnie stał się gatunkiem kosmopolitycznym. W Europie rozprzestrzenił się już w neolicie i ma status archeofita. W Polsce najstarsze jego znaleziska pochodzą ze średniowiecza i również ma status archeofita. Obecnie jest bardzo pospolity w całym kraju. W górach sięga tak wysoko jak uprawy.

</doc>
<doc id="1418106" url="https://pl.wikipedia.org/wiki?curid=1418106" title="Sonchus oleraceus">
Sonchus oleraceus



</doc>
<doc id="1418107" url="https://pl.wikipedia.org/wiki?curid=1418107" title="Tomioka">
Tomioka

 – miasto w Japonii, na wyspie Honsiu ("Honshū"), w południowo-zachodniej części prefektury Gunma, ok. 100 km na północ od Tokio. Ma powierzchnię 122,85 km2 . W 2020 r. mieszkało w nim 47 470 osób, w 18 499 gospodarstwach domowych (w 2010 r. 52 080 osób, w 18 279 gospodarstwach domowych).
W mieście znajduje się jeden z obiektów Listy Światowego Dziedzictwa UNESCO, wpisany na nią w roku 2004 pod nazwą "Młyn jedwabny w Tomioce i obiekty towarzyszące". Fabryka została zbudowana jako centrum innowacji w produkcji surowego jedwabiu, początkując erę nowoczesności i rewolucji przemysłowej w Japonii – w ramach restauracji Meiji – oraz czyniąc ją wiodącym eksporterem w tej dziedzinie. Fabryka została zamknięta w 1987, a w 2005 roku otrzymała status zabytku.
Miasta nie należy mylić z innym o tej samej nazwie, Tomioka (富岡町 "Tomioka-machi"), w prefekturze Fukushima, w którym po trzęsieniu ziemi w 2011 roku doszło do incydentu stopnia 3. w elektrowni atomowej.

</doc>
<doc id="1418108" url="https://pl.wikipedia.org/wiki?curid=1418108" title="Dyron Daal">
Dyron Daal

Dyron Daal (ur. 11 października 1983 w Amsterdamie) – piłkarz z Curaçao występujący na pozycji napastnika.
Kariera klubowa.
Daal urodził się w Holandii w rodzinie pochodzenia antylskiego. Seniorską karierę rozpoczynał w 2002 roku w trzecioligowym klubie AFC'34 Amsterdam. Potem grał w rezerwach Stormvogels Telstar oraz FC Omniworld.
W lipcu 2006 roku podpisał kontrakt ze szkockim Aberdeen. W Scottish Premier League zadebiutował 26 sierpnia 2006 roku w wygranym 1:0 pojedynku z Dunfermline Athletic. 16 września 2006 roku w wygranym 2:0 spotkaniu z Falkirk strzelił pierwszego gola w Scottish Premier League. W marcu 2007 został wypożyczony do Dundee F.C., grającego w First Division. W Dundee spędził 1,5 miesiąca.
W lipcu 2007 roku Daal odszedł do klubu St. Johnstone, występującego w First Division. Pierwszy ligowy mecz zaliczył tam 4 sierpnia 2007 roku przeciwko Queen of the South (3:3). W St. Johnstone grał przez pół roku. W sumie rozegrał tam 8 ligowych spotkań. W styczniu 2008 roku przeniósł się do hiszpańskiego CF Fuenlabrada, grającego w Tercera División. W ciągu pół roku zagrał tam w 12 meczach i zdobył jedną bramkę.
W lipcu 2008 wrócił do Szkocji, gdzie podpisał kontrakt z Ross County. Zadebiutował tam 2 sierpnia 2008 w przegranym 1:2 pojedynku z Dundee, w którym zdobył także bramkę. W Ross spędził rok.
W 2009 roku Daal został zawodnikiem australijskiego North Queensland Fury. W A-League pierwszy mecz zaliczył 8 sierpnia 2009 roku przeciwko Sydney FC (2:3). 28 sierpnia 2009 roku w zremisowanym 3:3 spotkaniu z Adelaide United strzelił pierwszego gola w A-League. Graczem Queensland był przez dwa lata. Następnie występował w drużynach South China AA z Hongkongu i CLB Bóng Đá Kiên Giang z Wietnamu, a w 2013 roku przeszedł do belgijskiego KFCO Beerschot Wilrijk. Następnie grał w zespołach RWD Molenbeek oraz KFC Duffel, a w 2018 roku przeszedł do drużyny K Lyra-Lierse Berlaar.
Kariera reprezentacyjna.
W latach 2002–2008 Daal rozegrał siedem spotkań w reprezentacji Antyli Holenderskich. W 2011 roku zagrał także w dwóch meczach reprezentacji Curaçao.

</doc>
<doc id="1418109" url="https://pl.wikipedia.org/wiki?curid=1418109" title="Józef Wacław I Liechtenstein">
Józef Wacław I Liechtenstein

Józef Wacław I Liechtenstein, właśc. Josef Wenzel I Lorenz von Liechtenstein (ur. 9 sierpnia 1696 w Pradze, zm. 10 lutego 1772 w Wiedniu) – książę Liechtensteinu w latach 1712-1718 i ponownie 1748-1772, tytularny książę karniowski i opawski, hrabia Rietbergu, regent Liechtensteinu w imieniu Jana Nepomucena Karola w latach 1732-1745, marszałek polny armii austriackiej, dyplomata i strateg.
Życiorys.
Józef Wacław Laurenty przyszedł na świat 9 sierpnia 1696 w Pradze, jako pierwszy syn Filipa Erazma Liechtensteina i jego żony hrabiny Löwenstein-Wertheim Krystyny Teresy. Jego ojciec był młodszym bratem księcia Antoniego Floriana Liechtensteina i kuzynem księcia Jana Adama I.
16 czerwca 1712 roku po śmierci Jana Adama I otrzymał w spadku sporą część majątku, w tym posiadłości Schellenberg i Vaduz, które nadawały mu godność książęcą. Spowodowało to konflikt w rodzinie z wujem Antonim Florianem, który udało się rozwiązać w 1718 roku przez wymianę terytoriów i abdykację na jego rzecz 12 marca 1718 roku. Dodatkowo zwieńczeniem tej rodzinnej kłótni było małżeństwo z córką Antoniego Floriana – Marią Anną Liechtenstein. Ślub odbył się 1 maja 1718 roku a para doczekała się pięciorga dzieci, w tym jednego syna, ale niestety wszystkie zmarły w wieku niemowlęcym.
Filip Erazm był austriackim generałem i zginął w walce pod Castelnuovo w Lombardii w 1704 roku. Ośmioletni Józef trafił pod opiekę księcia Waltera von Dietrichstein oraz hrabiego Maksymiliana Ulricha von Kaunitz i spędził dzieciństwo w Pradze. Po osiągnięciu pełnoletniości Józef Wacław poszedł za ojcem, wybierając karierę wojskową. Jego arystokratyczne pochodzenie, silny charakter oraz wsparcie przyjaciela ojca księcia Eugeniusza Sabaudzkiego, pozwoliła na szybki rozwój młodego wojskowego. W 1716 rozpoczął swoją drogę jako porucznik (niem. "Leutnant") w pułku dragonów. W 1717 jako kapitan (niem. "Hauptmann") uczestniczył w bitwie pod Petrovaradinem w ramach kampanii Eugeniusza Sabaudzkiego przeciwko Turkom. W 1718 awansował na podpułkownika (niem. "Oberstleutnant"), w 1730 na pułkownika (niem. "Oberst") i ostatecznie w 1734 został generałem majorem. W następnych latach zajmował się głównie dyplomacją. Jako specjalny wysłannik cesarza Karola VI w 1736 udał się na dwór Fryderyka Wilhelma I. W latach 1737-1741 pracował jako ambasador cesarski w Wersalu. Jednak w 1741 znów powrócił do wojska i uczestniczył w wojnie o sukcesję austriacką, po stronie Marii Teresy, która obdarzała go dużym zaufaniem. Został dowódcą armii na Morawach i przywódcą całej austriackiej artylerii w 1744 roku. W 1745 roku został mianowany marszałkiem polnym oraz generalissimusem armii cesarskiej we Włoszech. W tym charakterze dowodził m.in. w zwycięskiej bitwie pod Piacenzą. W 1753 roku został dowódcą armii na Węgrzech. Następnie poprowadził wojska w bitwie pod Kolinem w ramach wojny siedmioletniej.
Cieszył się dużym zaufaniem rodziny cesarskiej i na prośbę Marii Teresy udał się w 1760 wraz ze swoim bratankiem Franciszkiem Józefem do Parmy po księżniczkę Izabelę Parmeńską, wybrankę arcyksięcia Józefa II. W 1764 roku uczestniczył w delegacji cesarskiej we Frankfurcie nad Menem, której celem były przygotowania do wyboru Józefa II na cesarza rzymskiego. W uznaniu jego zasług został odznaczony Krzyżem Wielkim Orderu Św. Szczepana przez Marię Teresę.
17 grudnia 1732 roku zmarł syn Antoniego Floriana, panujący książę Józef Jan, a władzę po nim przejął jego nieletni syn Jan Nepomucen Karol. Do osiągnięcia pełnoletniości, co miało miejsce 6 lipca 1745 roku władzę regencyjną nad majątkiem i Księstwem w imieniu Jana Nepomucena sprawował Józef Wacław I. Po niespełna trzech latach samodzielnej władzy Jan Nepomucen Karol zmarł 22 grudnia 1748 roku i pełnia władzy trafiła ponownie do Józefa Wacława I.
Zmarł 10 lutego 1772 roku w wieku 76 lat w Wiedniu. Jako, że nie pozostawił męskiego potomka władzę przekazał bratankowi Franciszkowi Józefowi I.

</doc>
<doc id="1418110" url="https://pl.wikipedia.org/wiki?curid=1418110" title="Droga wojewódzka nr 564">
Droga wojewódzka nr 564

Droga wojewódzka nr 564 (DW564) – droga wojewódzka o długości 3 km. Położona na terenie miasta Płock, jest drogą tranzytową przedłużeniem DW562 w kierunku DK62 w m. Popłacin. 
Droga na odcinku od rzeki Wisły do drogi krajowej nr 62 pozbawiona została kategorii drogi wojewódzkiej na mocy uchwały nr 116/20 Sejmiku Województwa Mazowieckiego z dnia 8 września 2020 roku.

</doc>
<doc id="1418111" url="https://pl.wikipedia.org/wiki?curid=1418111" title="Joannici kłodzcy">
Joannici kłodzcy

Kłodzcy joannici
Rys historyczny.
Uzyskanie prawa patronatu nad kościołem i korzystanie z przynależnych dochodów z posiadanych dóbr ziemskich w danej miejscowości nie przesądzało o obecności w niej joannitów. Z dużym prawdopodobieństwem można przyjąć, że donacje dla zakonu dokonywane przez władców Czech w nowo powstających ośrodkach miejskich miały zachęcić joannitów do utworzenia w nim nowej placówki. W przeciwieństwie do rozpowszechnionego przekonania, ze kłodzka komandoria joannitów powstała w XII wieku, obecnie przyjmuje się, że miało to miejsce między 1274 a 1278 rokiem, z którego pochodzi pierwsza informacja o kłodzkim komturze.
Być może joannitą był też, wzmiankowany bezimiennie w 1268 r., proboszcz kaplicy NMP, co nie zmienia faktu, że rzeczona komandoria powstała kilkadziesiąt lat później od daty pierwszej historycznej wzmianki o kłodzkich joannitach.
Jest to dokument wydany w 1186 r. przez biskupa praskiego Henryka Brzetysława, w którym poświadczono posiadanie przez zakonników kościoła targowego św. Wacława, wzniesionego przez kłodzkiego komesa Boguszę Brodatego, a przekazanego joannitom przez księcia Fryderyka i jego żonę Elżbietę. Pismo biskupie głosiło między innymi: „poświadczam wam (tj. joannitom) wieczne wolne posiadanie pod groźbą wyklęcia wszystkich, którzy temu uchybią”.
O rosnącym znaczeniu kłodzkiej komendy (liczącej w XIV w. aż 14 braci) świadczą odbywające się tu kapituły przedstawicieli śląskich komandorii. Pierwsza z nich, pod przewodnictwem wielkiego przeora Galla z Lemberku, odbyła się w 1354 r. Wyjątkowo wielu uczestników miała kapituła kierowana przez wielkiego przeora Siemowita w 1378 r., w której uczestniczyło aż 12 komturów. Niewiele wiadomo o późniejszych kłodzkich zgromadzeniach śląskiej kapituły w latach 1379 i 1382 pod przewodnictwem Siemowita oraz w latach 1391 i 1393 pod przewodnictwem Markolta z Vrutic. W tych, bez wątpienia bardzo kosztownych dla organizatorów spotkaniach, tradycyjnie uczestniczyli: wielki przeor, śląski namiestnik zakonu, komturowie poszczególnych komend oraz wieloosobowe świty, towarzyszące wszystkim wymienionym dostojnikom. W trakcie posiedzeń podejmowano decyzje dotyczące wewnętrznych spraw zakonnych, takich jak finanse, polityka kadrowa, planowanie inwestycji, rozpatrywano też skargi i konflikty dotyczące spraw personalnych, jak i poszczególnych komandorii.
Dochody.
Podstawą dochodów komandorii, nie tylko kłodzkich joannitów, były darowane przez donatorów i zakupione przez zakonników dobra ziemskie, obarczone dziesięciną wsie, renty i czynsze miejskie oraz częściowo dochody z kościoła parafialnego. Poszczególne placówki joannitów dysponowały też różnymi przywilejami książęcymi zapewniającymi dochody: prawo do połowu ryb, dochody z młynów, a nawet z karczmy.
Konflikty międzyzakonne.
W Kłodzku, w którym joannici dysponowali prawem patronatu nad kościołem farnym, tylko oni mieli prawo do grzebania zmarłych parafian. Ze względu na korzyści wynikające z owego przywileju próby przełamania monopolu joannitów podjęli, niedługo po swoim przybyciu do Kłodzka, franciszkanie. Do ostrego starcia doszło w 1274 r., kiedy to wspierający joannitów, kłodzcy mieszczanie wtargnęli do klasztoru minorytów, zabijając przy tym jednego z nielubianych w mieście zakonników. Dla rozstrzygnięcia kolejnego sporu konieczną stała się interwencja u samego papieża. W 1319 r. Jan XXII nakazał kłodzkim franciszkanom przestrzeganie prawa joannitów do pochówków parafian. Nie zakończyło to miejscowej „monachomachii”, bowiem w 1351 r. należne joannitom prawo sepultury starali się tym razem przełamać augustianie, a w 1409 r. komtur joannitów zmuszony został do postawienia straży dla zatrzymania ciała zmarłego mieszczanina, którego pochować chcieli franciszkanie.
Donacje.
Warto dodać, że nierzadko przedstawiciele bogatych rodów wybierali kościoły joannitów na miejsce wieczystego pochówku. W tym celu czynili nadania na rzecz kościoła lub fundowali ołtarze, pod którymi chcieli być pochowani. W takich przypadkach imię darczyńcy wpisywano do zakonnego nekrologu, a w kolejne rocznice jego śmierci odprawiano mszę za spokój jego duszy. I tak, na przykład, szczątki brata zakonnego Henryka von Zaschau pochowano w 1319 r. w kłodzkiej farze pod ufundowanym przez jego ojca ołtarzem. Podobnie Jan von Maltitz, który osobiście w 1322 r. ufundował tu ołtarz pod wezwaniem św. Marcina i Stefana, po zakończeniu żywota w 1359 r., został wpisany do nekrologu zakonnego, a jego zwłoki złożono pod ufundowanym ołtarzem. Bogaty kłodzki szlachcic Otto von Glaubitz w latach 1324–1332 przekazał joannitom jedną grzywnę na przygotowanie miejsca na nowy ołtarz, który uposażył 4 grzywnami czynszu. Jedna darowizna nie wykluczała drugiej, np. żona zmarłego w 1373 r. Jana Stojana przekazała farze czynsz na utrzymanie wiecznej lampki przed ołtarzem uprzednio ufundowanym przez małżonka.
Odpusty.
Wszystkie kościoły, także joannitów, starały się o przywileje odpustowe, które przyciągały wiernych, a zwłaszcza pielgrzymów. Fara kłodzka uzyskała w latach 1295 i 1299 odpusty czterdziestodniowe, z których przychody miały wesprzeć jej budowę i wyposażenie. W 1355 i powtórnie w 1359 r., wymieniona świątynia otrzymała odpusty (na 100 dni) w celu umocnienia rozwijającego się kultu maryjnego. Wychowany w Kłodzku, biskup praski Arnoszt z Pardubic na miejsce swego pochówku wybrał tutejszy kościół parafialny, a w swym testamencie umieścił hojny zapis na jego rozbudowę. Na jego koszt od r. 1352, w tymże kościele były odprawiane codzienne msze poranne adorujące Najświętszą Pannę Marię. Dla umocnienia kultu maryjnego w Kłodzku Arnoszt z Pardubic uzyskał od papieża prawo do 100 dniowych odpustów dla ich uczestników. Kolejnym dobroczyńcą był legat papieski Hieronim z Kuty, który zezwolił na udzielanie, tyluż dni, odpustu wiernym uczestniczącym w adoracji hostii w trakcie czwartkowych procesji. Po raz ostatni kłodzka fara uzyskała prawa do udzielania odpustów w latach 1491, 1500 i 1515, których celem było pozyskanych środków na budowę i wyposażenie kaplicy św. Jakuba.
Oświata.
Do połowy XIV wieku monopol na nauczanie dzieci w Kłodzku dzierżyli joannici, a istnienie szkoły parafialnej poświadcza zapis z 1310 r. Jej najważniejszym „absolwentem” był Arnoszt z Pardubic, późniejszy arcybiskup praski. Jednak otwarcie własnej szkoły przez przybyłych do miasta w 1350 r. kanoników regularnych, wywołało protest joannitów, którzy oskarżyli augustianów o naruszenie prawa. Spór rozstrzygnął Arnoszt z Pardubic przyznając rację joannitom. Jednak w roku 1365, jego następca Jan Oczko, zezwolił kanonikom na prowadzenie szkoły dla ustalonej liczby 16 uczniów, co odnowiło konflikt i spowodowało ostrą rywalizację o dzieci kłodzkich mieszczan sprzyjających w większości joannitom. Do zgody między zakonami doszło w 1460 r. w wyniku presji kłodzkiego starosty Jana z Warmsdorfu.
Podczas rewolucji husyckiej, kiedy to katoliccy duchowni uciekali z ziem czeskich opanowanych przez powstańców, schronienie w kłodzkiej komandorii znalazł, między innymi, opat z sąsiedniego Broumowa. W tym samym czasie do kłodzkiej placówki trafiło dzieło: "Speculum saceratum" Hermana z Westfalii, ponieważ jednak księgozbiory pozostawały w gestii wielkiego przeora prowincji, to w r. 1436 z rozkazu Wacława z Michalovic, kłodzcy joannici przekazali wszystkie zgromadzone tu księgi do komendy w Lwówku Śląskim.
Szpital.
Uzasadnione wątpliwości budzi, uznawany do niedawna za pewnik, fakt istnienia w Kłodzku szpitala joannitów. Stwierdzenie opiera się na wydanym w 1275 r., dokumencie biskupa praskiego Jana, który zezwala na budowę kaplicy przy istniejącym szpitalu. Czy jednak słowa: „magistro et fratribus hospitalis in Cladsk” mówiące o mistrzu i braciach z tego szpitala oznaczają rzeczywiście joannitów, jak dotychczas sądzono? Skądinąd wiadomo, ze druga połowa XIII wieku to okres, w którym powszechnie tworzono charytatywne świeckie bractwa, a określenie „mistrz i bracia” występuje w podobnym dokumencie z 1328 r. dla wrocławskiego szpitala Bożego Ciała i dotyczy świeckiego bractwa, którym kierował, wybrany spośród jego członków, magister. Dlaczego, cytowany dokument został wydany na prośbę wójta i mieszczan kłodzkich, a nie joannitów?
Wiadomo też, że kłodzki szpital znajdował się poza murami miasta, w dużej odległości od siedziby joannitów. Dlaczego fundacja zakonu nie została zlokalizowana w pobliżu jego siedziby? Podobne zastrzeżenia budzi fakt przejęcia przez joannitów, w styczniu 1300 r., obowiązku zaopatrywania w wino mszalne szpitala św. Jerzego. Gdyby szpital rzeczywiście był własnością joannitów to, od kogo mieliby przejąć, wspomniany wyżej, obowiązek? Trudno też podważać późniejsze informacje o kłodzkim szpitalu z XIV i XV wieku, które wyraźnie wskazują na jego zależność od władz miejskich i nigdy nie odnoszą się do joannitów.
Siewcy trądu?
W literaturze dotyczącej historii Kłodzka powtarzane jest raczej bezpodstawne, a nawet krzywdzące joannitów stwierdzenie obwiniające ich o rozsiewanie trądu. Ilustruje to następujący cytat: „Najpierw pojawili się w Kłodzku zaangażowani w krucjaty joannici, potem zaś trędowaci. I taka była cena ściślejszych kontaktów z szerokim światem.”
Po pierwsze kłodzki szpital, który miał sprawować opiekę nad trędowatymi i chorymi, powstał prawdopodobnie przed komandorią joannitów, co przeczy sugerowanym związkom pomiędzy przybyciem braci zakonnych a pojawieniem się owej choroby. Po drugie tworzący komandorię zakonnicy przybyli z Pragi i raczej nie było wśród nich weteranów bojów na Ziemi Świętej. Zupełnie nowych argumentów dostarczyły niedawne molekularne badania szczątków kostnych pochodzących ze średniowiecznych cmentarzy państw środkowej Europy. Na przykład w Žatcu znaleziono szczątki kostne, w których wykazano obecność DNA prątków trądu ("Mycobacterium leprae"), co potwierdza występowanie tej strasznej choroby na ziemiach czeskich. Ustalono jednak, że chore na trąd osoby zmarły w drugiej połowie XI wieku, a więc na długo przed udziałem rycerzy Władysława II w krucjacie na Ziemi Świętej (1141–1142). Wynika stąd oczywisty wniosek, że trąd był chorobą endemiczną, która na ziemiach środkowej Europy występowała już przed krucjatami.
Historia kłodzkich joannitów, dobiegła swego kresu w okresie reformacji. Po rekatolizacji ziemi kłodzkiej, w XVII stuleciu, ich dobra przejęli jezuici. Nieliczne pamiątki po kłodzkich joannitach to: ufundowana w 1555 r. kaplica w kościele parafialnym Wniebowzięcia NPM (własność joannitów od 1344) oraz krzyż maltański z datą 1465 na wieży południowej i krzyż na chrzcielnicy (1517) we wnętrzu tegoż kościoła.

</doc>
<doc id="1418112" url="https://pl.wikipedia.org/wiki?curid=1418112" title="Morus (rodzaj)">
Morus (rodzaj)

Morus – rodzaj ptaka z rodziny głuptaków (Sulidae).
Zasięg występowania.
Rodzaj obejmuje gatunki występujące na południowym wybrzeżu Afryki, wybrzeżach Australii, Nowej Zelandii i północnych obszarach Atlantyku.
Morfologia.
Długość ciała 84–100 cm, rozpiętość skrzydeł 160–180 cm; masa ciała 2300–3600 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1418114" url="https://pl.wikipedia.org/wiki?curid=1418114" title="Marian Machowina">
Marian Machowina

Marian Machowina (ur. 21 lipca 1936 w Wągrowcu) – polski lekkoatleta, oszczepnik.
Czwarty zawodnik mistrzostw Europy w Belgradzie (1962) z wynikiem 77,15. Dwukrotny brązowy medalista mistrzostw Polski (w 1959 i 1962). Sześciokrotny uczestnik meczów międzypaństwowych, w latach 1961 - 1962, w których odniósł 3 zwycięstwa. W rankingu "Track and Field News" sklasyfikowany na 6. miejscu w roku 1961 i 7. miejscu rok później. Reprezentował barwy Startu Gdańsk (1954 - 55), Startu Elbląg (1956 - 58), Lechii Gdańsk (1959), bydgoskiego Zawiszy (1960 - 1970) i Budowlanych Bydgoszcz (od 1970 roku). Karierę sportową zakończył w 1974. Rekord życiowy: 81,27 (1 września 1962, Łódź).

</doc>
<doc id="1418117" url="https://pl.wikipedia.org/wiki?curid=1418117" title="Papasula">
Papasula



</doc>
<doc id="1418119" url="https://pl.wikipedia.org/wiki?curid=1418119" title="Morus capensis">
Morus capensis



</doc>
<doc id="1418120" url="https://pl.wikipedia.org/wiki?curid=1418120" title="Morus serrator">
Morus serrator



</doc>
<doc id="1418121" url="https://pl.wikipedia.org/wiki?curid=1418121" title="McDonnell F2H Banshee">
McDonnell F2H Banshee

McDonnell F2H Banshee – amerykański jednomiejscowy odrzutowy pokładowy samolot myśliwski z okresu po II wojnie światowej, produkowany w latach 1948–1953.
Samolot był wykorzystywany przez United States Navy i United States Marine Corps w latach 1948–1961 oraz Royal Canadian Navy w latach 1955–1962. Był używany bojowo podczas wojny koreańskiej, także jako samolot rozpoznawczy. Stanowił samolot o konstrukcji metalowej i prostych skrzydłach, z dwoma silnikami odrzutowymi umieszczonymi w przykadłubowych częściach skrzydeł i klasycznym usterzeniem, o prędkości poddźwiękowej. Zbudowano 892 samoloty seryjne czterech zbliżonych modeli.
Historia powstania.
Samolot F2H Banshee wywodził się z myśliwca McDonnell FH Phantom, oblatanego 26 stycznia 1945 roku, który był pierwszym pokładowym samolotem odrzutowym w służbie marynarki amerykańskiej (US Navy). Jego osiągi były jednak słabsze od współczesnych mu myśliwców Sił Powietrznych Armii oraz przewidywanych przeciwników, dlatego marynarka zdawała sobie sprawę z konieczności szybkiego wprowadzenia lepszych konstrukcji. 22 marca 1945 roku Biuro Aeronautyki US Navy zleciło firmie McDonnell zbudowanie trzech prototypów samolotu o lepszych osiągach i uzbrojeniu.
24 kwietnia zaprezentowano makietę samolotu, którego głównym konstruktorem był Herman D. Barkey. Otrzymał on typową dla tego producenta nazwę fabryczną Banshee, oznaczającą złośliwego ducha (inne samoloty McDonnella również miały nazwy związane z duchami i demonami, jak: Phantom, Demon, Voodoo).
Przy zachowaniu układu konstrukcyjnego Phantoma, nową konstrukcję powiększono, a przede wszystkim zastosowano dwa nowe silniki odrzutowe Westinghouse J34-WE-22 o prawie dwukrotnie większym ciągu. Jednostki były jednak większe i wymagały powiększenia przykadłubowych części skrzydeł. Mimo niewielkiego wzrostu rozmiarów (rozpiętość o 25 cm, a długość o 10 cm), cała konstrukcja płatowca musiała być nowa, powiększono również statecznik pionowy. Wzmocniono uzbrojenie, stosując w miejsce karabinów maszynowych kalibru 12,7 mm cztery działka kalibru 20 mm, przeniesione z górnej do dolnej części nosa kadłuba, aby nie oślepiać pilota wystrzałami. W nosie ponadto zamontowano dalmierz radarowy. Zmienił się także sposób składania podwozia głównego do wnęk w skrzydłach – w kierunku na zewnątrz od kadłuba zamiast do wewnątrz. Inna, bardziej opływowa stała się kroplowa osłona kabiny.
Prototyp początkowo oznaczono XF2D-1, a w 1947 roku – ostatecznie XF2H-1 (przed 1947 rokiem McDonnell miał przydzieloną literę „D” w systemie oznaczeń samolotów US Navy, następnie zmienioną na „H” wraz z powrotem Douglasa do dostarczania samolotów myśliwskich marynarce). Po raz pierwszy wzleciał z lotniska Lambert Field 11 stycznia 1947 roku (pilot Robert Edholm). Samolot spełnił oczekiwania co do osiągów i już w pierwszym locie pokazał najlepszą prędkość wnoszenia spośród myśliwców tego okresu, osiągając w minutę wysokość 2743 m (45,7 m/s), chociaż na maszynach seryjnych parametr ten był słabszy. Samolot miał początkowo długość 11,89 m i pojemność zbiorników paliwa 1991 litrów (526 galonów). W toku prób między innymi zmieniono stwarzające problemy usterzenie poziome, likwidując jego wznios. Przed skierowaniem do produkcji zmniejszono także przednie oprofilowanie statecznika. Powstały ogółem trzy prototypy o numerach od 99858 do 99860, ostatni dostarczono 29 maja 1948 roku. Już 29 maja 1947 roku marynarka zamówiła 56 maszyn, pod oznaczeniem F2H-1.
Produkcja i wersje.
F2H-1.
Pierwszą wersją produkcyjną była F2H-1. Pierwszy samolot seryjny wyprodukowano w sierpniu 1948 roku, ogółem powstało ich 56. Napędzały je silniki J34-WE-22 o ciągu 3000 funtów (13,34 kN), wymieniane następnie na J34-WE-30 o ciągu 3150 funtów (14 kN). Prędkość maksymalna wynosiła 944,7 km/h na poziomie morza, a pułap operacyjny 14 783 m. Uzbrojenie stanowiły cztery działka kalibru 20 mm M3 ze 150 nabojami na lufę. W porównaniu do prototypu wydłużono kroplową osłonę kabiny o ok. 61 cm.
W wersji F2H-1 zwiększono też, w porównaniu z prototypem, zapas paliwa – według niektórych publikacji, do 2650 litrów (700 galonów). Według części publikacji jednak, już w F2H-1 powiększono zbiorniki paliwa do 877 galonów, wraz z przedłużeniem kadłuba do 12,2 m, aczkolwiek według innych miało to miejsce dopiero w wersji F2H-2.
F2H-2.
Najliczniejszą wersją produkcyjną była F2H-2, w której dodano charakterystyczne dodatkowe zbiorniki paliwa na końcach skrzydeł, o pojemności po 757 litrów (200 galonów). Zapas paliwa w zbiornikach wewnętrznych wynosił natomiast 3320 l (877 galonów). Zastosowano silniki J34-WE-34 o ciągu 3250 funtów (14,46 kN). Długość tej wersji wynosiła 12,2 m, a masa własna, na skutek wzmocnienia konstrukcji skrzydeł, wzrosła do 5056 kg. Wzrost masy zmniejszył również prędkość maksymalną, która na poziomie morza wynosiła 925 km/h. Wersja ta jako pierwsza mogła przenosić uzbrojenie podwieszane – dwie bomby o masie 226 kg lub do ośmiu rakiet niekierowanych HVAR kalibru 127 mm. Zbudowano 306 samolotów wersji podstawowej F2H-2, z których pierwszy oblatano 18 sierpnia 1949 roku, a łącznie z jej odmianami opisanymi niżej powstało 436 maszyn tej rodziny.
W ramach produkcji wersji F2H-2 budowano także trzy specjalne odmiany. Wersja F2H-2B miała wzmocnione skrzydła i mogła przenosić 1361 kg bomb lub jedną taktyczną bombę atomową Mk 7 lub Mk 8. Bomba Mk 7 miała moc regulowaną od 8 do 61 kt, natomiast cięższa bomba Mk 8, przeznaczona do użycia przeciw umocnionym celom, około 30 kt. Zbudowano 27 samolotów w tej wersji, które używane były głównie do prób taktyki użycia uzbrojenia. Zbudowano także w 1950 roku 14 myśliwców nocnych F2H-2N wyposażonych w radar AN/APS-19 w wydłużonym nosie. Uzbrojenie pozostało takie samo, z czterech działek kalibru 20 mm, lecz umieszczono je po bokach nosa. Długość samolotu tej wersji wynosiła 13,1 m.
Najliczniejszą odmianą był samolot rozpoznawczy F2H-2P, którego pierwszy prototyp oblatano 12 października 1950 roku, po czym łącznie zbudowano do 1952 roku 89 samolotów. Był on nieuzbrojony i miał wydłużony o 73 cm poszerzony spłaszczony nos mieszczący do sześciu kamer. W nosie znajdowały się po trzy okna po obu bokach i na dole. Przedział kamer był ogrzewany dla zapewnienia lepszych warunków pracy na wysokościach, a kamery mogły być obracane. Stosowano różne zestawy aparatów do zdjęć pionowych lub ukośnych w zależności od potrzeb, a także opcjonalnie kamerę w końcówce nosa. Samolot wyposażony był ponadto w wyrzutniki 20 rac oświetlających pod każdym skrzydłem do zdjęć nocnych. Prędkość maksymalna tego wariantu wynosiła 851 km/h.
F2H-3 / F2H-4.
Kolejna wersja F2H-3, powstała na bazie doświadczeń z modelu wyposażonego w radar oraz wojny koreańskiej, była myśliwcem przeznaczonym do działania w każdych warunkach atmosferycznych. Wprowadzono w niej zasadniczo zmieniony i wydłużony aż o 2,48 m kadłub. Do budowy prototypu posłużył jeden z F2H-2N. Wersję tę wyposażono w radar Westinghouse AN/APQ-41 z większą anteną w wydłużonym nosie. Przez wydłużenie kadłuba ilość paliwa w zbiornikach wewnętrznych wzrosła do 4171 litrów (1102 galony). Można było przenosić również zbiorniki na końcach skrzydeł o pojemności zmniejszonej do 643,5 l, lecz były one rzadko stosowane. Statecznik poziomy o zmienionym kształcie został przeniesiony ze statecznika pionowego niżej i do tyłu, na koniec kadłuba i otrzymał niewielki wznios. Uzbrojenie pozostało z czterech działek 20 mm, ale nowszego modelu Mk 12 lub Mk 16, z zapasem amunicji zwiększonym do 220 pocisków na lufę górnej pary i 250 na lufę dolnej pary. Górne lewe działko mogło być zastąpione przez sondę do tankowania w powietrzu. Samolot mógł przenosić bombę atomową, a pod koniec lat 50. część samolotów zmodyfikowano także do przenoszenia dwóch pocisków powietrze-powietrze AIM-9 Sidewinder. Pierwszy samolot seryjny został oblatany 29 marca 1952 roku, a do października kolejnego roku wyprodukowano ich 250. Długość wzrosła do 14,7 m, a masa własna do 5980 kg. Silniki pozostały natomiast takie same – WE-34 o ciągu 3250 funtów (14,46 kN). Prędkość na poziomie morza nieco wzrosła do 933 km/h, a pułap praktyczny do 14 204 m. Zrezygnowano z planowanej odmiany rozpoznawczej F2H-3P. W 1962 roku wariant ten otrzymał oznaczenie F-2C.
Ostatnią wersją był myśliwiec przeznaczony do działania w każdych warunkach atmosferycznych F2H-4. Był on taki sam jak F2H-3, a jedynie wyposażony w inny radar Hughes AN/APG-37. Produkowano je równolegle do poprzedniej wersji i do września 1953 roku powstało ich 150. Według niektórych publikacji zastosowano w nim nową wersję silników J34-WE-38 o ciągu 3600 funtów (16 kN), z którą prędkość miała wzrosnąć do 982 km/h, pułap praktyczny do 17 069 m oraz zasięg do 3219 km. Zmiany silników w stosunku do F2H-3 nie potwierdza jednak oficjalna karta charakterystyk samolotu. W 1962 roku wariant ten otrzymał oznaczenie F-2D.
Ogółem powstało 895 samolotów rodziny F2H, wraz z trzema prototypami.
Służba.
Dostawy Banshee zaczęły się w sierpniu 1948 roku do doświadczalnego dywizjonu Marynarki USA VX-3, a następnie w marcu 1949 roku do dywizjonu VF-171. W maju otrzymał je też dywizjon VF-172i. W sierpniu 1949 roku prowadzono próby kwalifikacyjne F2H-1 na lotniskowcu USS „Franklin D. Roosevelt”. W służbie potocznie nowe samoloty nazywano „Banjo”. Podstawowa wersja F2H-2 zaczęła wchodzić na wyposażenie dywizjonów latem 1949 roku, zastępując F2H-1. Przede wszystkim samoloty te weszły najpierw na wyposażenie dywizjonów bojowych na lotniskowcach operujących na Atlantyku i Morzu Śródziemnym. Zaletą samolotu był duży pułap operacyjny – ponad 14 km, największy spośród myśliwców Marynarki tego okresu. 9 sierpnia 1949 roku doszło na Banshee do pierwszego w USA ratunkowego użycia fotela wyrzucanego (pilot J. Fruin). W tym samym miesiącu jeden F2H-1 ustanowił nieoficjalny rekord wysokości 15 850 m.
Nieliczne myśliwce nocne F2H-2N weszły na wyposażenie zbiorczego dywizjonu ("composite squadron") VC-4, z którego samoloty były przydzielane do lotniskowców Floty Atlantyckiej w razie potrzeb. Samoloty przystosowane do przenoszenia broni nuklearnej F2H-2B, oprócz dywizjonów doświadczalnych (VX), były również przydzielane do dywizjonów zbiorczych VC. Wariant rozpoznawczy F2H-2P był pierwszym odrzutowym samolotem rozpoznawczym Marynarki. Był on ceniony z uwagi na wysoki pułap i zasięg i został wycofany dopiero w 1960 roku, pozostając w służbie dłużej niż F9F-5P Panther tej samej generacji.
Banshee zadebiutowały bojowo podczas wojny koreańskiej, przybywając jednak na teatr działań dopiero po roku walk. Przyczyna opóźnienia była konieczność wyposażenia lotniskowców w nowe katapulty parowe, umożliwiające start samolotów z pełnym zapasem uzbrojenia i paliwa. W wersji myśliwsko-bombowej używane były głównie do ataków na linie zaopatrzenia i zgrupowania wojsk. Ponosiły pewne straty od ognia przeciwlotniczego, natomiast nie doszło podczas wojny do napotkania północnokoreańskich myśliwców MiG-15. 23 sierpnia 1951 roku pierwszą misję bojową wykonał dywizjon VF-172 z lotniskowca USS „Essex”. 25 sierpnia samoloty Marynarki zostały użyte do nietypowej misji eskortowania na dużej wysokości bombowców Boeing B-29 Superfortress, bombardujących węzeł kolejowy Rasŏn. Jesienią 1951 roku „Essex” powrócił do USA i dopiero rok później ponownie pojawiły się nad Koreą myśliwsko-bombowe Banshee, z dywizjonu VF-11 z USS „Kearsarge” (CVA-33), który był na nim zaokrętowany od sierpnia 1952 do marca 1953 roku. W czerwcu 1953 roku przybył tam z kolei USS „Lake Champlain” (CVA-39) z dwoma dywizjonami Banshee: VF-22 i VF-62. Oprócz ograniczonego użycia myśliwsko-bombowych Banshee, szersze zastosowanie znalazły tam samoloty rozpoznawcze F2H-2P, wykonujące misje z eskortą innych myśliwców. Na ośmiu lotniskowcach operujących na wodach Korei znajdowały się rozpoznawcze Banshee lotnictwa Marynarki, przydzielone ze zbiorczych dywizjonów VC-61 i VC-62. Jako pierwsze przybyły tam w czerwcu 1951 roku samoloty na USS „Valley Forge” (CV-45). Ponadto, od marca 1952 roku do końca walk w lipcu 1953 roku działał tam aktywnie dywizjon VMJ-1 lotnictwa Marines z 12 rozpoznawczymi Banshee, operując z lotniska K-3 w Pohang. Odgrywały one tam ważną rolę, wykonując od 30% do 40% lotów rozpoznawczych 5. Armii Powietrznej nad Koreą i dostarczając miesięcznie około stu tysięcy fotografii.
Wersja myśliwca przystosowanego do działań w różnych warunkach atmosferycznych F2H-3 nie zdążyła zostać użyta bojowo w Korei. F2H-3 były używane tylko przez lotnictwo Marynarki, a F2H-4 także w trzech dywizjonach Marines. Już w drugiej połowie lat 50. Banshee były zastępowane przez nowsze samoloty i wycofywane z dywizjonów bojowych do rezerwowych. Ostatnie zostały wycofane z dywizjonu rezerwowego VF-896 w 1961 roku. Mimo to, we wrześniu 1962 roku samoloty F2H-3 i 4 przechowywane nadal w zapasie otrzymały nowe standardowe oznaczenia F-2C i F-2D (brak jest informacji, żeby przemianowano starsze wersje).
39 używanych F2H-3 zakupiła Kanada, dostarczonych między listopadem 1955 roku a czerwcem 1958 roku. Stały się pierwszymi i jedynymi kanadyjskimi odrzutowymi myśliwcami pokładowymi, a zarazem pierwszymi samolotami McDonnella sprzedanymi za granicę. Używały je dywizjony bojowe VF-870 i VF-871 na przyjętym do służby w styczniu 1957 roku lotniskowcu HMCS „Bonaventure”. W 1958 roku samoloty zostały zmodyfikowane do przenoszenia dwóch pocisków AIM-9 Sidewinder. Z uwagi jednak na przestarzałość samolotu, ostatni dywizjon VF-870 rozwiązano 12 września 1962 roku. Samolot nie miał następcy w marynarce Kanady.
Samoloty F2H odznaczały się oprócz dużego pułapu, dużym zasięgiem lotu. Mogły też dla oszczędności paliwa lecieć na jednym silniku, kiedy zużycie paliwa wynosiło 225 galonów na godzinę. Spotykana w publikacjach informacja o zasięgu maksymalnym F2H-1 wynoszącym 3218,6 km (2000 mil) jest jednak niespójna z innymi danymi. Wyczynem był natomiast przelot samolotu F2H-2 z Kalifornii na Florydę o długości 3060 km (1900 mil) w 3 godziny 58 minut 31 października 1954 roku.
Malowanie.
Samoloty amerykańskie były typowo malowane początkowo na kolor błyszczący granatowy ("Glossy Sea Blue", błyszczący morski niebieski). Od 27 lutego 1950 roku samoloty nosiły duży napis NAVY lub MARINES z tyłu kadłuba. W 1954 roku stosowano próbny schemat pozostawiania samolotów w kolorze anodowanego aluminium. Od 1955 roku stosowano nowy schemat malowania w kolorze jasnoszarym ("Light Gull Gray", jasny mewi szary) i białym na dolnych powierzchniach ("Insignia White"). Samoloty kanadyjskie były malowane na kolor ciemnoszary morski ("Dark Sea Grey") i jasnoszary morski od dołu ("Light Sea Grey").
Konstrukcja.
Płatowiec.
Samolot przedstawiał jednomiejscowy dwusilnikowy całkowicie metalowy dolnopłat z prostymi skrzydłami i pojedynczym usterzeniem. Kadłub o przekroju owalnym był konstrukcji półskorupowej, wykonany ze stopów aluminium. W nosie mieścił się radiodalmierz lub radar i uzbrojenie strzeleckie, a dalej była hermetyzowana kabina pilota. Kabina przykryta była dwuczęściową osłoną kroplową, odsuwaną elektrycznie do tyłu. Pilot chroniony był z przodu przegrodą pancerną i przednim szkłem pancernym wiatrochronu, a z tyłu płytą za oparciem siedzenia i zagłówkiem. W wersji F2H-3 dodatkowo dodano płyty pancerne grubości 12,7 mm chroniące częściowo od dołu silniki, zbiorniki paliwa, siedzenie i nogi pilota, o łącznej masie 196 kg. Pilot dysponował fotelem wyrzucanym. W środkowej części kadłuba znajdowały się mocowania dźwigarów skrzydeł i zbiorniki paliwa.
Skrzydła były proste, o obrysie trapezowym, z prostą krawędzią natarcia i ukośną krawędzią spływu. W grubszej części przykadłubowej skrzydeł mieściły się silniki odrzutowe, z wlotami o nieregularnym kształcie z przodu i dyszami z tyłu. Skrzydła były konstrukcji dwudźwigarowej. Wyposażone były w lotki i klapy na dolnej powierzchni, napędzane hydraulicznie. W części przykadłubowej, na ok. 1/4 długości, skrzydła miały profil laminarny NACA 65-212 o względnej grubości 12%, a w częściach zewnętrznych profil NACA 63-209. Skrzydła składały się hydraulicznie do góry; szerokość samolotu ze złożonymi skrzydłami wynosiła 5,6 m we wszystkich wersjach. Powierzchnia nośna wynosiła 27,32 m² (F2H-2). Usterzenie klasyczne na końcu kadłuba – statecznik poziomy o rozpiętości 5495 mm (F2H-2).
Wersja F2H-2 miała wewnętrzne zbiorniki paliwa o pojemności 3320 l (877 galonów), w tym trzy kadłubowe o pojemnościach kolejno 377, 189 i 223 galonów i dwa w wewnętrznych częściach skrzydeł o pojemności po 44 galony. Standardowo w tej wersji stosowano dwa dodatkowe zbiorniki paliwa na końcach skrzydeł o pojemności po 757 l (200 galonów). Zbiorniki nie były odrzucane, lecz mogły być demontowane. W F2H-3 zapas paliwa w zbiornikach wewnętrznych wynosił 4171 litrów (1102 galony), całość w kadłubowych zbiornikach o pojemnościach 504, 185 i 413 galonów. Można było przenosić w tej wersji zbiorniki na końcach skrzydeł o pojemności po 644 l (170 galonow). Wewnętrzne zbiorniki paliwa miały powłokę samouszczelniającą.
Napęd.
Napęd samolotu stanowiły dwa silniki turboodrzutowe rodziny Westinghouse J34, z 11-stopniową sprężarką osiową i 2-stopniową turbiną. W poszczególnych wersjach stosowano silniki typu:
Podwozie.
Podwozie chowane elektrycznie, trójpodporowe, z kołami pojedynczymi. Podwozie główne chowane do wnęk w skrzydłach w kierunku na zewnątrz od kadłuba. Koła podwozia głównego miały rozmiary 660×170 mm, podwozia przedniego 560×185 mm. Rozstaw kół podwozia głównego wynosił 3981 mm, baza podwozia 3353 mm. Cechą szczególną pierwszych dwu wersji była możliwość składania przedniej goleni podwozia w celu uniesienia ogona, co pozwalało wsuwać jedne samoloty pod drugie i zaoszczędzić miejsce przy hangarowaniu, lecz okazało się to niepraktyczne i usunięto tę możliwość w dalszych wersjach. Według Mesko zrezygnowano ze składania przedniej goleni już po wersji F2H-1, lecz przeczy temu oryginalny opis techniczny F2H-2 u Gintera. Samolot wyposażony był w hak do aerofiniszera pod ogonem i zaczep do katapulty.
Uzbrojenie.
Uzbrojenie stałe wszystkich wersji z wyjątkiem rozpoznawczej stanowiły cztery działka automatyczne kalibru 20 mm. W wersjach F2H-1 i F2H-2 były to działka M3 ze 150 nabojami na lufę. W wersjach F2H-3 i F2H-4 były to działka Mk 12 lub Mk 16, z zapasem amunicji 220 pocisków na lufę górnej pary i 250 na lufę dolnej pary.
Od wersji F2H-2 samolot miał osiem belek do podwieszania uzbrojenia, w tym po dwie pod wewnętrznymi częściami skrzydeł, blisko siebie, między silnikami a podwoziem, i po dwie pod zewnętrznymi częściami skrzydeł. Można było przenosić dwie bomby wagomiaru 227 kg (500 funtów) albo cztery bomby 114 kg (250 funtów) albo osiem bomb 45 kg (100 funtów). W wersji F2H-3 dopuszczano też osiem bomb 114 kg. Alternatywnie można było przenosić do ośmiu niekierowanych pocisków rakietowych kalibru 127 mm HVAR lub HPAG. Dopuszczalne były też warianty mieszane z bombami i czterema pociskami na zewnętrznych belkach. W drugiej połowie lat 50. prowadzono próby z wieloprowadnicowymi wyrzutniami pocisków FFAR kalibru 70 mm i Zuni kalibru 127 mm. Samoloty F2H-2B, F2H-3 i F2H-4 mogły przenosić jedną bombę atomową. Pod koniec lat 50. część samolotów F2H-3 i F2H-4 zmodyfikowano do przenoszenia dwóch pocisków powietrze-powietrze samonaprowadzających się na podczerwień AIM-9 Sidewinder. Maksymalny udźwig uzbrojenia wersji F2H-3 wynosił 1452 kg.
Dane techniczne.
"Dane na podstawie (przeliczone z oryginalnych wartości w milach i stopach), poza zaznaczonymi. Ważniejsze rozbieżności w publikacjach w nawiasach."

</doc>
<doc id="1418123" url="https://pl.wikipedia.org/wiki?curid=1418123" title="F2H Banshee">
F2H Banshee



</doc>
<doc id="1418128" url="https://pl.wikipedia.org/wiki?curid=1418128" title="Otwarcie Shūsaku">
Otwarcie Shūsaku



</doc>
<doc id="1418131" url="https://pl.wikipedia.org/wiki?curid=1418131" title="MH-53 Pave Low">
MH-53 Pave Low



</doc>
<doc id="1418132" url="https://pl.wikipedia.org/wiki?curid=1418132" title="MH-53">
MH-53



</doc>
<doc id="1418137" url="https://pl.wikipedia.org/wiki?curid=1418137" title="Nie ma nic">
Nie ma nic

Nie ma nic – utwór Kasi Cerekwickiej, wskazywany jako pierwszy singel promujący reedycję albumu "Pokój 203", która ostatecznie nie została przez wytwórnię wydana. Do utworu nakręcono teledysk.
Utwór zajął czwarte miejsce w konkursie "Polski Hit Lata" podczas widowiska Sopot Hit Festiwal 2008.

</doc>
<doc id="1418138" url="https://pl.wikipedia.org/wiki?curid=1418138" title="Teresa Tubek">
Teresa Tubek

Teresa Tubek-Trukawińska (ur. 15 października 1938 w Brzeżanach) – polska lekkoatletka, oszczepniczka.
Kariera.
Zawodniczka Spójni Gdańsk. Czterokrotna medalistka mistrzostw Polski: złota (1961), dwukrotnie srebrna (1962, 1963) oraz brązowa (1959). W 1961 w Erfurcie ustanowiła rekord życiowy 52,87 i została sklasyfikowana na 12. miejscu w rankingu "Track and Field News". 13 razy startowała w meczach reprezentacji Polski (4 zwycięstwa).

</doc>
<doc id="1418139" url="https://pl.wikipedia.org/wiki?curid=1418139" title="Instytut Władysława Sikorskiego">
Instytut Władysława Sikorskiego



</doc>
<doc id="1418140" url="https://pl.wikipedia.org/wiki?curid=1418140" title="Instytut Sikorskiego">
Instytut Sikorskiego



</doc>
<doc id="1418141" url="https://pl.wikipedia.org/wiki?curid=1418141" title="Instytut Piłsudskiego">
Instytut Piłsudskiego



</doc>
<doc id="1418142" url="https://pl.wikipedia.org/wiki?curid=1418142" title="Torpeda Mark 37">
Torpeda Mark 37

Torpeda Mark 37 (Mk.37) – standardowa torpeda amerykańskich okrętów podwodnych przez 20 lat od 1956 roku, we flotach niektórych innych państw przetrwała aż do roku 2004. Mk.37 była pierwszą opracowaną po drugiej wojnie światowej torpedą przeznaczoną do zwalczania okrętów podwodnych (ZOP), która weszła do służby we flocie amerykańskiej.
Opis.
W 1946 roku, Pen State oraz Westinghouse utworzyły wspólny zespół którego zadaniem miało być opracowanie i rozwój konstrukcji torpedy Mark 37 - pierwszej powojennej torpedy ZOP, która wejdzie do służby w US Navy. Torpeda ta zapowiadała się jako prawdziwy przełom w technologii zwalczania okrętów podwodnych: naprowadzanie przewodowe oraz inne zaawansowane funkcje miały ją uczynić kamieniem milowym technologii zwalczania okrętów podwodnych.
Pierwsze testowe torpedy tego typu wyprodukowano w 1955 roku, podjęta potem produkcja seryjna doprowadziła do powstania ponad 3 300 sztuk tej broni, która weszła do użytku operacyjnego w 1960 roku.
Mark 37 była odpalana z okrętu podwodnego na wcześniej zaprogramowany, kontrolowany przez żyroskop prosty kurs w kierunku przewidywanego punktu przechwycenia celu. Po przepłynięciu zaprogramowanego dystansu, torpeda rozpoczynała pasywno-akustyczne poszukiwanie celu z użyciem wzoru poszukiwań po torze "wężowatym" bądź okrągłym. Po wykryciu celu Mk.37 naprowadzała się na niego przy użyciu sonaru pasywnego do momentu, aż siła dźwięku odbieranego przez sonar pasywny torpedy osiągała poziom, oznaczający odległość od celu właściwą dla użycia wbudowanego w torpedę sonaru aktywnego. Po uruchomieniu tego drugiego sonaru torpeda rozpoczynała aktywne samonaprowadzanie się na cel.
US Navy określała zasięg akustycznego poszukiwania celu torpedy jako 700 jardów (640 m) jednak taka odległość wydaje się zbyt optymistyczna.

</doc>
<doc id="1418148" url="https://pl.wikipedia.org/wiki?curid=1418148" title="Juan Carlos Varela">
Juan Carlos Varela

Juan Carlos Varela Rodríguez (ur. 12 grudnia 1963 w Panamie) – panamski polityk, lider partii Partido Panameñista, kandydat w wyborach prezydenckich w 2009. Wiceprezydent Panamy i minister spraw zagranicznych od 1 lipca 2009. Prezydent Panamy od 1 lipca 2014 do 1 lipca 2019.
Życiorys.
Urodził się w 1963 w mieście Panama. Ukończył inżynierię przemysłową w Technical Institute of Georgia w USA. Po studiach rozpoczął karierę biznesową i został dyrektorem kompanii Varela Hermanos Group S.A.
Pierwsze doświadczenia polityczne zdobywał jako menedżer w czasie kampanii politycznych w 1994 oraz w 1999. Został członkiem Partido Panameñista. Na konwencji tej partii 30 lipca 2006, został wybrany jej nowym przewodniczącym, zdobywając 58% głosów delegatów. W styczniu 2008 rozpoczął starania o nominację partii w wyborach prezydenckich w maju 2009. 10 lipca 2008 został mianowany kandydatem Partii Panameñista do wyborów prezydenckich w 2009, uzyskując 55% głosów i pokonując Alberta Vallarino.
W lutym 2009 wycofał się z wyścigu prezydenckiego i poparł kandydaturę Ricarda Martinelli, zostając jego kandydatem na stanowisko wiceprezydenta. Doprowadziło to do zjednoczenia opozycji w walce o fotel prezydencki przeciw rządzącej Rewolucyjnej Partii Demokratycznej (PRD). Po zwycięstwie Martinelliego w wyborach prezydenckich, Varela objął urząd wiceprezydenta oraz ministra spraw zagranicznych 1 lipca 2009.
4 maja 2014 zwyciężył w wyborach prezydenckich, wygrywając z kandydatem Demokratycznej Zmiany José Domingo Ariasem. Objął urząd prezydenta Panamy 1 lipca 2014.
Juan Carlos Varela był obecny w Krakowie, w czasie Światowych Dni Młodzieży 2016 podczas ogłoszenia Panamy jako gospodarza ŚDM w 2019.

</doc>
<doc id="1418149" url="https://pl.wikipedia.org/wiki?curid=1418149" title="Synagoga w Kołbieli">
Synagoga w Kołbieli

Synagoga w Kołbieli – znajdowała się w Kołbieli przy ulicy Kilińskiego. Pierwotna synagoga wybudowana została w połowie XIX wieku zaraz po ustanowieniu w Kołbieli gminy żydowskiej w 1853 roku. Istniała do 1918 roku, gdy spłonęła w wielkim pożarze miasteczka. Odbudowana w tym samym miejscu dotrwała do II wojny światowej. Obecnie nie ma śladu po budynku. 
W miejscowości znajdował się również cmentarz żydowski.

</doc>
<doc id="1418151" url="https://pl.wikipedia.org/wiki?curid=1418151" title="The Other Two">
The Other Two

The Other Two – duet grający muzykę w stylu dance (Stephen Morris oraz Gillian Gilbert) założony przez małżeństwo muzyków, związane dotychczas z zespołem New Order, w roku 1990.
Nazwa zespołu ma odniesienie do ówczesnej sytuacji w ich macierzystym zespole, kiedy to zarówno Bernard Sumner jak i Peter Hook, rozpoczęli nagrania solowych albumów. Sytuacja taka spowodowała zawieszenie działalności zespołu New Order, co stało się powodem powstania nagrań The Other Two, których największym osiągnięciem było miejsce 41 na UK Singles Chart. 
Rolę wokalistki na albumie "The Other Two &amp; You" (1993) przyjęła na siebie Gilbert (nie śpiewała w New Order), natomiast na drugim krążku "Superhighways" (1999) była wspomagana gościnnie przez Melanie Williams z zespołu Sub Sub w kilku utworach, takich jak: (Superhighways, You Can Fly, One Last Kiss).
Pierwszym wydawnictwem zespołu był singel Tasty Fish, który został wydany w październiku 1991 roku. Tytuł tej piosenki został wzięty z nazwy niewielkiego sklepu przy autostradzie A6 w Stockport. 
Zespół Other Two był zaangażowany również w tworzenie muzyki ilustracyjnej do filmów i programów telewizyjnych, która zwykle powstawała w ich domowym studio nagraniowym. Stworzyli podkład do takich znanych na Wyspach tytułów jak ', ', ' czy ' oraz dla drugiej serii serialu "". Poza tym The Other Two stworzyli muzykę do programu pokazywanego w brytyjskiej TV zatytułowanego "Reportage", ale autorstwo tej muzyki przypisano zespołowi New Order.

</doc>
<doc id="1418152" url="https://pl.wikipedia.org/wiki?curid=1418152" title="Nimfa Galatea">
Nimfa Galatea

Nimfa Galatea, też "Triumf Galatei" () – fresk renesansowego malarza Rafaela Santi namalowany w 1512 roku.
Historia obrazu.
Fresk został namalowany na zlecenie bogatego bankiera z Sieny, Agostina Chigi, dla jego rezydencji u podnóża Rzymu, wybudowanej w 1510 roku. Obecnie rezydencja znana jest pod nazwą Willa Farnesina.
W willi znajdowała się reprezentacyjna sala zwana dziś salą Galatei, gdzie w latach 1511–1512 Rafael wraz z Sebastianem del Piombo wykonał cykl fresków mitologicznych.
Opis obrazu.
Temat przewodni obrazu został zaczerpnięty z mitologii greckiej, z XIII księgi Metamorfoz Owidiusza. Galatea była nimfą morską zakochaną w pasterzu o imieniu Akis. W niej zakochany był cyklop Polifem. Tragiczny układ miłosny doprowadził do śmierci pasterza z ręki zazdrosnego cyklopa.
Obraz przedstawia Galateę w chwili ucieczki na rydwanie z muszli przez wzburzone fale. Sam motyw tego, jak i innych fresków z willi Farnesina, pochodzi z poematu florenckiego humanisty Angelo Poliziano. Nimfa ucieka przed śpiewającym miłosną pieśń Polifemem. Rafael przedstawił ją w pozie zwróconej ku oddalającej się postaci cyklopa, a jednocześnie trzymającą cugle powozu ciągniętego przez dwa delfiny. Kierunek ruchu zaznaczony jest poprzez układające się na wietrze szaty. Centralna postać Galatei znajduje się na linii dwóch strzał wypuszczanych przez amorki, znajdujące się nad jej głową oraz na linii cugli powozu.
Wokół rydwanu znajdują się nimfy morskie, córki Zeusa, Nereidy, trytony (istoty morskie o kształcie pół człowieka, pół ryby) i ichtiocentaury. Dwa trytony dmą w muszle tworząc wiatr i poruszają rydwan. Pozostałe dwie postacie obejmują się, tworząc wrażenie walki kochanków, symbolizując nieodwzajemnioną, platoniczną miłość.
W sąsiedztwie fresku Rafaela został namalowany przez Sebastiana del Piombo sam Polifem.

</doc>
<doc id="1418154" url="https://pl.wikipedia.org/wiki?curid=1418154" title="Fabio Trindade da Silveira">
Fabio Trindade da Silveira

Fabio Trindade da Silveira (ur. 26 maja 1977 w Pantedo Grande) – brazylijski piłkarz występujący na pozycji napastnika.
W pierwszej lidze duńskiej rozegrał 71 spotkań i zdobył 10 bramek.

</doc>
<doc id="1418157" url="https://pl.wikipedia.org/wiki?curid=1418157" title="Włókniak jajnika">
Włókniak jajnika

Włókniak jajnika (łac. "fibroma ovarii") – lity, łagodny guz jajnika, który składa się z tkanki włóknistej. Jest zwykle twardy, obserwuje się niekiedy drobne pęcherzyki wypełnione płynem, będące wyrazem zmian degeneracyjnych. Częstość włókniaka jajnika ocenia się na 8 do 10% pacjentek.

</doc>
<doc id="1418160" url="https://pl.wikipedia.org/wiki?curid=1418160" title="Mark 37">
Mark 37



</doc>
<doc id="1418161" url="https://pl.wikipedia.org/wiki?curid=1418161" title="Mk 37">
Mk 37



</doc>
<doc id="1418162" url="https://pl.wikipedia.org/wiki?curid=1418162" title="Andrzej Klimaszewski">
Andrzej Klimaszewski

Andrzej Klimaszewski (ur. 14 maja 1960 w Ełku) – polski lekkoatleta, skoczek w dal i sprinter.
Osiągnięcia.
Zawodnik klubów: Juvenia Białystok, Bałtyk Gdynia i Legia Warszawa. Olimpijczyk z Moskwy (1980). Mistrz Europy juniorów z Bydgoszczy (1979). 5-krotny mistrz Polski na stadionie (skok w dal, sztafeta 4 × 100 metrów) i 4-krotny mistrz kraju w hali (skok w dal). Rekord życiowy ustanowił w 1980 - 8,20 m i w tym samym roku magazyn "Track &amp; Field News" sklasyfikował go w swym rankingu na 8. pozycji w świecie. Finalista Mistrzostw Europy (hala 1980 - 8., 1983 - 5. i stadion 1986 - 11.). Zajął 4. miejsce podczas finału Pucharu Europy (1985). Rekordzista Polski U-23 (w latach 1980-2007).
Jego siostrą jest lekkoatletka, mistrzyni Polski Elżbieta Klimaszewska.

</doc>
<doc id="1418163" url="https://pl.wikipedia.org/wiki?curid=1418163" title="Bugatti 18/3 Chiron">
Bugatti 18/3 Chiron

Bugatti EB 18/3 Chiron – supersamochód zaprojektowany przez Fabrizio Gugiaro oraz Hartmuta Warkussa dla firmy Bugatti Automobiles tuż po jej powstaniu z inicjatywy Volkswagen Group. Nazwa pochodzi on nazwiska przedwojennego kierowcy testowego Bugatti Louisa Chirona. Został on zbudowany na bazie Lamborghini Diablo VT, z którego przejęto kompletną płytę podłogową oraz permanentny napęd na 4 koła ze sprzęgłem wiskotycznym. 6,3-litrowy centralny silnik W18 bez doładowania, zamontowany wzdłużnie rozwijał moc 408 kW (555 KM). Konstrukcja auta opiera się na ramie rurowej ze stali i włókien węglowych. W aucie zamontowano opony 265/30 ZR 20 z przodu oraz 335/30 ZR 20 z tyłu. Chiron nie trafił do produkcji seryjnej, powstał tylko jeden prototyp, jednak doświadczenia zdobyte przy jego konstruowaniu pomogły przy tworzeniu Veyrona.

</doc>
<doc id="1418164" url="https://pl.wikipedia.org/wiki?curid=1418164" title="Sałata trwała">
Sałata trwała

Sałata trwała ("Lactuca perennis" L.) – gatunek rośliny należący do rodziny astrowatych. Występuje w większej części Europy. W Polsce prawdopodobnie nie rośnie.
Biologia i ekologia.
Roślina jednoroczna. Kwitnie od maja do lipca. Porasta suche murawy, kamieniste i suche zbocza, skały, skarpy, mury, winnice, miejsca ciepłe, nasłonecznione, gleby bogate w wapń. Występuje do 1700 m n.p.m.

</doc>
<doc id="1418165" url="https://pl.wikipedia.org/wiki?curid=1418165" title="Lactuca perennis">
Lactuca perennis



</doc>
<doc id="1418167" url="https://pl.wikipedia.org/wiki?curid=1418167" title="Stanisław Śliwiński">
Stanisław Śliwiński



</doc>
<doc id="1418168" url="https://pl.wikipedia.org/wiki?curid=1418168" title="Puchała (nazwisko)">
Puchała (nazwisko)

Puchała – polskie nazwisko, nazwa osobowa i heraldyczna notowana od XV w.
Ponad 40% osób noszących to nazwisko mieszka na terenie od Górnego Śląska po okolice Kielc i Krakowa. Przypuszczalna liczba osób z tym nazwiskiem: 5760.

</doc>
<doc id="1418170" url="https://pl.wikipedia.org/wiki?curid=1418170" title="Pałac w Bilej Vodzie">
Pałac w Bilej Vodzie



</doc>
<doc id="1418171" url="https://pl.wikipedia.org/wiki?curid=1418171" title="Zámek Bílá Voda">
Zámek Bílá Voda



</doc>
<doc id="1418172" url="https://pl.wikipedia.org/wiki?curid=1418172" title="Schloss Weißwasser">
Schloss Weißwasser



</doc>
<doc id="1418174" url="https://pl.wikipedia.org/wiki?curid=1418174" title="Thomas Dalgaard">
Thomas Dalgaard

Thomas Dalgaard (ur. 13 kwietnia 1984 w Nykøbing Mors) – duński piłkarz grający na pozycji napastnika.

</doc>
<doc id="1418175" url="https://pl.wikipedia.org/wiki?curid=1418175" title="Fibroma ovarii">
Fibroma ovarii



</doc>
<doc id="1418177" url="https://pl.wikipedia.org/wiki?curid=1418177" title="Tremitusa">
Tremitusa

Tremitusa (gr. "Τρεμιθούσα") – wieś w Republice Cypryjskiej, w dystrykcie Pafos. W 2011 roku liczyła 1041 mieszkańców.
W miejscowości znajduje się XIII-wieczny, zabytkowy kościół św. Grzegorza.

</doc>
<doc id="1418178" url="https://pl.wikipedia.org/wiki?curid=1418178" title="Jastrzębiec baldaszkowy">
Jastrzębiec baldaszkowy

Jastrzębiec baldaszkowy ("Hieracium umbellatum" L.) – gatunek rośliny należącej do rodziny astrowatych. Występuje na półkuli północnej, w strefie klimatu umiarkowanego, w Indiach i Pakistanie występuje także na obszarach o klimacie tropikalnym. Spotykany jest w całej Europie, Ameryce Północnej i Azji. W Polsce jest pospolity na całym obszarze.

</doc>
<doc id="1418179" url="https://pl.wikipedia.org/wiki?curid=1418179" title="Hieracium umbellatum">
Hieracium umbellatum



</doc>
<doc id="1418180" url="https://pl.wikipedia.org/wiki?curid=1418180" title="Jastrzębiec baldaszkowaty">
Jastrzębiec baldaszkowaty



</doc>
<doc id="1418187" url="https://pl.wikipedia.org/wiki?curid=1418187" title="Hans Christian Jacobaeus">
Hans Christian Jacobaeus

Hans Christian Jacobaeus (ur. 1879 w Skarhult, zm. 1937) – szwedzki lekarz, pionier torakoskopii i laparoskopii.
Od 1916 roku profesor na Karolinska Institutet w Sztokholmie. Od 1925 do śmierci w 1937 był członkiem Komitetu Noblowskiego. W 1910 roku korzystając z cystoskopu, przeprowadził pierwszą diagnostyczną torakoskopię. W 1911 roku na łamach "Münchner Medizinischen Wochenschrift" opublikował pracę, w której zaproponował możliwość badań diagnostycznych jam surowiczych ciała przy pomocy cystoskopu. Przed nim, w 1901 roku, drezdeński lekarz Georg Kelling (1866–1945) przeprowadził pierwszą laparoskopię u psa, i podobno przed Jacobaeusem, u ludzi, nie opublikował jednak swoich doniesień.

</doc>
<doc id="1418189" url="https://pl.wikipedia.org/wiki?curid=1418189" title="Św. Klemens Ochrydzki">
Św. Klemens Ochrydzki



</doc>
<doc id="1418190" url="https://pl.wikipedia.org/wiki?curid=1418190" title="Klasztor Pijarów w Bílej Vodzie">
Klasztor Pijarów w Bílej Vodzie

Klasztor pijarów w Bílej Vodzie (czes. "Klášter Bílá Voda") – barokowy kompleks budynków dawnego kolegium w czeskiej wsi Bílá Voda w powiecie Jesionik w kraju ołomunieckim. Ten obecnie nieużytkowany obiekt mieścił pomieszczenia klasztorne zakonu pijarów, szkołę i kościół.
Ufundowany został w 1723 przez biskupa ołomunieckiego Jakoba Ernsta von Liechtensteina-Kastelkorna. W latach 1724–1733 wzniesiono kolegium i seminarium pijarskie, a w latach 1755–1765 kościół. Architektem obiektu był Jan Innocenty Töpper. W 1818 zamknięto seminarium, a w 1829 kolegium. Pijarzy obsługiwali parafię do 1938.
W 1950 w klasztorze tym internowano zakonnice z rozwiązanych klasztorów z terenu Czechosłowacji. Po upadku komunizmu niemal wszystkie opuściły wieś.

</doc>
<doc id="1418191" url="https://pl.wikipedia.org/wiki?curid=1418191" title="Galiczica">
Galiczica

Galiczica (mac. "Галичица, Galičica") - pasmo górskie znajdujące się na granicy Macedonii Północnej i Albanii, pomiędzy jeziorami Ochrydzkim i Prespańskim. Najwyższym szczytem jest Kota, wznoszący się na wysokość 2265 m n.p.m.
Na obszarze pasma wydzielono park narodowy - Park Narodowy Galiczica.

</doc>
<doc id="1418192" url="https://pl.wikipedia.org/wiki?curid=1418192" title="The a-team">
The a-team



</doc>
<doc id="1418193" url="https://pl.wikipedia.org/wiki?curid=1418193" title="Pani Miniver">
Pani Miniver

Pani Miniver (ang. "Mrs. Miniver", 1942) − amerykański melodramat wojenny w reżyserii Williama Wylera. Film opowiada o II wojnie światowej z punktu widzenia angielskich rodzin. Główną bohaterką jest tytułowa Pani Miniver którą gra Greer Garson. Adaptacja książki autorstwa Jany Struther. Film wysoko oceniony przez krytyków, m.in. obraz nagrodzony Oscarem dla Najlepszego Filmu Roku. Był też sukcesem kasowym. Na rynku amerykańskim film pokazał realia wojny, o której ówczesna opinia publiczna miała niewiele informacji i skłaniała się do izolacjonizmu.
Fabuła.
Połowa sierpnia 1939 roku. Pani Kay Miniver nie może się oprzeć pokusie i kupuje modny kapelusz. Wracając pociągiem do miejscowości Belham (fikcyjna miejscowość pod Londynem), wyrzuca sobie brak oszczędności. Na dworcu w Belham znajomy kolejarz prosi ją o zgodę na nazwanie właśnie wyhodowanej odmiany róży imieniem: „Pani Miniver”. Kay zgadza się. W domu okazuje się, że jej mąż uległ swojej pokusie i zakupił nowy samochód. Z Oxfordu przyjeżdża ich syn Vin. Jednocześnie przychodzi do nich wnuczka miejscowej arystokratki, Carol Beldon, z nietypową prośbą. Prosi panią Miniver o wpłynięcie na pana Ballarda, aby nie zgłaszał swojej róży do dorocznego konkursu. Obawia się bowiem, że ta róża może wygrać z różą jej babki. Prowadzi do sprzeczki Carol z idealistycznie nastawionym Vinem. Nie przeszkadza to wzajemnej fascynacji, która szybko przeradza się w uczucie. Wybucha wojna. Vin służy jako pilot RAF w bliskim lotnisku. W maju 1940 roku, Clem wypływa swoją motorówką aby pomóc w ewakuacji żołnierzy z Dunkierki. W tym czasie do domu dostaje się zestrzelony, agresywny niemiecki pilot i terroryzuje Kay. Jego wypowiedzi pokazują nienawiść i żądzę zabijania. Kay jednak udaje się jego zwieść i zawiadomić policję. Po pewnym czasie odwiedza dom Lady Beldon i prosi Kay o przekonanie Vina, aby odłożył ślub z Carol z uwagi na jej młody wiek i krótki czas znajomości. W tamtych czasach narzeczeństwo trwało dłużej. Kay jest jednak dobrze przygotowana do tej rozmowy. Zdaje sobie sprawę z tego, że dla młodych może to być ostatnia okazja na szczęście. Okazuje się, że małżeństwo Lady Belton też zawarte było w podobnych okolicznościach. Lady Belton ustępuje i młodzi wyjeżdżają na miesiąc miodowy do Szkocji. Następuje okres nalotów na Wielką Brytanię. Dom Kay zostaje silnie uszkodzony, ale rodzina nie załamuje się. Nadchodzi konkurs kwiatów. Sędziowie przyznają róży Lady Beldon pierwszą nagrodę, ale Lady Beldon, która ma ogłosić decyzję sędziów, ogłasza wygraną róży Pani Miniver. Zaraz po konkursie następuje nowy nalot niemiecki. Kay i Carol odwożą Vina do jego jednostki. Podczas powrotu samochód zostaje ostrzelany przez samolot. Carol zostaje ciężko ranna i umiera. Podczas mszy za poległych okazuje się, że poległ także Ballard – zdobywca nagrody i kilku innych cywilnych mieszkańców. Pastor wygłasza kazanie, podkreślając rolę zwykłych ludzi w tej wojnie i podtrzymując ich na duchu.

</doc>
<doc id="1418194" url="https://pl.wikipedia.org/wiki?curid=1418194" title="Tadeusz Janczenko">
Tadeusz Janczenko

Tadeusz Janczenko (ur. 9 stycznia 1946 w Świebodzinie) – polski lekkoatleta, wieloboista.
Osiągnięcia.
Zawodnik klubów: Budowlani Bydgoszcz i Zawisza Bydgoszcz. Olimpijczyk z Monachium (1972) - zajął tam 8. miejsce w dziesięcioboju z wynikiem 7861 pkt. 4-krotny mistrz (1969, 1970, 1971 i 1972) i 4-krotny rekordzista kraju w dziesięcioboju. W roku 1972 sklasyfikowany na 8. miejscu w rankingu magazynu "Track and Field News".

</doc>
<doc id="1418197" url="https://pl.wikipedia.org/wiki?curid=1418197" title="Niels Thorkild Rovsing">
Niels Thorkild Rovsing



</doc>
<doc id="1418198" url="https://pl.wikipedia.org/wiki?curid=1418198" title="Genepi">
Genepi

Genepi lub genepy - digestif lub likier ziołowy produkowany w okolicach Alp, w Szwajcarii, Francji, a zwłaszcza w Dolinie Aosty we Włoszech. 
Nazwa wywodzi się z grupy roślin z rodzaju bylica (np. "Artemisia mutellina", "Artemisia spicata", "Artemisia umbelliformis" czy "Artemisia glacialis"), rosnących dziko w Alpach, które - poddane macerowaniu - nadają smak trunkowi. 
Genepi używa się, na przykład, do przyrządzania napoju Caffè alla valdostana.

</doc>
<doc id="1418200" url="https://pl.wikipedia.org/wiki?curid=1418200" title="Ganimet Simixhiu Vendresha">
Ganimet Simixhiu Vendresha

Ganimet Simixhiu Vendresha (ur. 19 września 1934 w Tiranie, zm. 28 września 2022 tamże) – albańska tancerka baletowa.
Życiorys.
W 1949 r. ukończyła liceum artystyczne Jordan Misja w Tiranie, w klasie fortepianu, a następnie rozpoczęła pracę w Zespole Pieśni i Tańca przy Filharmonii Albańskiej. 1 maja 1950 roku zadebiutowała jako solistka, tańcząc na scenie Filharmonii, w okolicznościowym koncercie. W listopadzie 1950 wyjechała na studia do Moskwy, gdzie kształciła się w szkole tańca klasycznego przy Teatrze Bolszoj.
Razem z zespołem "Bolszoj" występowała na tournée w 9 republikach b. ZSRR. Dyplom obroniła w 1956, tańcząc rolę Marii Potockiej w balecie Fontanna Bachczysaraju. Rolę tę przygotowała pod kierunkiem baleriny Galiny Ułanowej.
Do Tirany Vendresha powróciła w sierpniu 1956 i została zaangażowana jako solistka do Teatru Opery i Baletu. Do 1981 była pierwszą solistką tej sceny, tańcząc we wszystkich premierach przygotowanych przez zespół Teatru. W 1963 wystąpiła w roli Hajriji w pierwszym balecie skomponowanym w Albanii - "Halil i Hajrija". W swoim dorobku ma ponad 140 ról w spektaklach baletowych. W 1979 wystąpiła w Teatrze Narodowym w Prisztinie, we wspólnym przedsięwzięciu artystów z Albanii i Kosowa.
Była jednym z założycieli Szkoły Choreograficznej w Tiranie (status liceum artystycznego), założonej w 1957, była też jednym z pierwszych pedagogów, pracujących w tej placówce. Za swoją działalność artystyczną otrzymała od władz Albanii tytuł Zasłużonego Artysty (alb. "Artist i Merituar").
Była mężatką (mąż Xhemil Simixhiu był tancerzem).

</doc>
<doc id="1418201" url="https://pl.wikipedia.org/wiki?curid=1418201" title="Karolinska Institutet">
Karolinska Institutet



</doc>
<doc id="1418207" url="https://pl.wikipedia.org/wiki?curid=1418207" title="Kangur antylopi">
Kangur antylopi

Kangur antylopi ("Osphranter antilopinus") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). Stosunkowo liczny. 
Zasięg występowania.
Kangur antylopi występuje w północnej Australii od południowo-zachodniego Kimberley w Australii Zachodniej do Pungaliny we wschodnim Terytorium Północnym; oddzielna populacja zamieszkuje również półwysep Jork w Queensland.
Taksonomia.
Gatunek po raz pierwszy naukowo opisał w 1842 roku brytyjski zoolog John Gould nadając mu nazwę "Osphranter antilopinus". Jako miejsce typowe odłowu holotypu Gould wskazał Port Essington, w Terytorium Północnym, w Australii. 
Autorzy "Illustrated Checklist of the Mammals of the World" nie wyróżniają podgatunków "O. antilopinus".
Morfologia.
Długość ciała (bez ogona) samic 73,3–93,5 cm, samców 83–120 cm, długość ogona samic 66,4–81,3 cm, samców 74,5–96 cm; masa ciała samic 14–24,5 kg, samców 18,6–51 kg. Pokrywa włosowa samca jest ruda na grzbiecie i biała z przodu, samica jest jasnoszara.

</doc>
<doc id="1418209" url="https://pl.wikipedia.org/wiki?curid=1418209" title="Macropus antilopinus">
Macropus antilopinus



</doc>
<doc id="1418210" url="https://pl.wikipedia.org/wiki?curid=1418210" title="Hrabstwo Ness">
Hrabstwo Ness

Hrabstwo Ness – hrabstwo położone w USA w stanie Kansas z siedzibą w mieście Ness City. Założone 26 lutego 1867 roku.

</doc>
<doc id="1418211" url="https://pl.wikipedia.org/wiki?curid=1418211" title="Mercedes-Benz-Arena">
Mercedes-Benz-Arena



</doc>
<doc id="1418212" url="https://pl.wikipedia.org/wiki?curid=1418212" title="Bajland">
Bajland

Bajland – polska tragikomedia z roku 2000 w reżyserii Henryka Dederki i z jego scenariuszem; pamflet na politykę i osoby, które się nią parają. Twórca filmu otrzymał za niego „Srebrny Granat” na Festiwalu Filmów Komediowych w Lubomierzu. Został też laureatem konkursu Hartley-Merrill Award (II nagroda) za scenariusz.
Fabuła.
Jan Rydel (Wojciech Pszoniak) jest pretendentem do urzędu prezydenta RP. Jest skonfliktowany z dziennikarzami telewizyjnymi, a kiedy w końcu udaje mu się dostać na antenę, siada tyłem do kamery. Notowania ma jednak wysokie.
Wkrótce Rydel dowiaduje się od swego przyjaciela lekarza, że jest bardzo poważnie chory, praktycznie nie ma szans na wyleczenie. Postanawia zrezygnować z kandydowania na prezydenta, uzasadniając to głębokim rozczarowaniem nauką, kulturą itp., i rozdać mieszkania wybudowane na potrzeby kampanii wyborczej. Oczywiście chętnych na mieszkania jest o wiele więcej niż lokali. Rydel postanawia więc, że otrzymają je ci, którzy potrafią uzasadnić, że mieszkania faktycznie potrzebują. Tu jednak spotyka go kolejne rozczarowanie – wypowiedzi potrzebujących stale go nudzą. Sympatię Rydla zdobywa tylko Józef Horoszko (Olaf Lubaszenko), z którego były kandydat na prezydenta robi swego asystenta. Ponadto jemu i jego żonie Katarzynie (Karolina Rosińska) zapisuje swój majątek. Testament zawiera jeszcze dodatkowe polecenia.
Obsada.
oraz:

</doc>
<doc id="1418216" url="https://pl.wikipedia.org/wiki?curid=1418216" title="Monastyr Świętego Nauma">
Monastyr Świętego Nauma

Monastyr Świętego Nauma (mac. "Манастирот „Св. Наум“") – klasztor położony w Macedonii Północnej, przy granicy z Albanią, na południowy zachód od miasta Ochryda. Należy do eparchii debarsko-kiczewskiej Macedońskiego Kościoła Prawosławnego.
Założony w 905 przez św. Nauma Ochrydzkiego (św. Nauma Ochrydzkiego Cudotwórcę, maced. Свети Наум Охридски Чудотворец) − ucznia Cyryla i Metodego, współtwórcę ochrydzkiej szkoły piśmienniczej, jednego z największych ośrodków literatury i kultury słowiańskiej tamtych czasów. W klasztorze tym w 910 św. Naum został pochowany, tam też znajduje się jego grób.
W latach 1912-1925 klasztor znajdował się na terenie Albanii, po czym został przekazany Królestwu SHS przez prezydenta Ahmeda Zogu.

</doc>
<doc id="1418217" url="https://pl.wikipedia.org/wiki?curid=1418217" title="Zespół Kennedy'ego-Altera-Sunga">
Zespół Kennedy'ego-Altera-Sunga



</doc>
<doc id="1418218" url="https://pl.wikipedia.org/wiki?curid=1418218" title="Batat">
Batat



</doc>
<doc id="1418219" url="https://pl.wikipedia.org/wiki?curid=1418219" title="Metro w Charkowie">
Metro w Charkowie

Metro w Charkowie (, "Charkiwskij metropoliten") – system kolei podziemnej w Charkowie na Ukrainie. Druga po metrze w Kijowie pod względem liczby stacji i długości miejska kolej podziemna Ukrainy. Podczas otwarcia 23 sierpnia 1975 roku była to szósta kolej podziemna ZSRR. Metro posiada trzy linie, które tworzą razem 38,7 km trasy w skład której wchodzi 30 stacji. W 2018 roku kolej obsłużyła 223 milionów pasażerów.
Historia.
Plany i budowa.
Pierwsze plany metra powstały gdy Charków był stolicą Ukraińskiej Socjalistycznej Republiki Radzieckiej. Jednak z powodu przeniesienia stolicy do Kijowa w 1934 roku oraz zniszczeń doświadczonych przez II Wojnę Światową plany te zostały odrzucone. W latach sześćdziesiątych XX wieku, środek transportu Charkowa stawał się coraz bardziej przeciążony. Władze Związku Radzieckiego zadecydowały o powstaniu metra w tymże mieście. Budowa metra rozpoczęła się w 1968 roku. Charkowska kolej w ZSRR nosiła nazwę imienia Włodzimierza Lenina.
Siedem lat później, 23 sierpnia 1975, pierwsze osiem stacji linii Chołodnohirśko-Zawodśkiej zostało oddanych do użytku. 11 sierpnia 1984 roku uruchomiona została linia Sałtiwśka. Dziewięć lat później, 6 maja 1995 roku, wprowadzona została linia Ołeksijiwśka.
Opłaty za przejazd.
Od początku funkcjonowania metra formą opłaty były żetony. 26 października 2011 roku Komitet wykonawczy Rady Miasta Charków postanowił anulować tokeny w metrze w przeciągu dwóch miesięcy. Zaplanowane zostało zastąpienie tokenów papierowymi biletami z kodami kreskowymi oraz zainstalowanie nowych maszyn do sprzedaży papierowych biletów i stopniowe wycofywanie tokenów z obiegu. Początkowo tokeny miały zostać wycofane z obiegu 1 września 2012 roku. Biorąc jednak pod uwagę liczne apele obywateli, okres ten został przełożony na 1 października 2012 r., a następnie na 10 października. 1 października rozpoczęto demontowanie sprzętu akceptującego żetony. Demontaż zajął 10–15 dni. Tym samym metro w Charkowie zajęło czwarte miejsce jako miasto postradzieckie z metrem (po Moskwie, Tbilisi i Baku), które zaprzestało korzystania z żetonów. Aby móc skorzystać z metra pasażer musi użyć jednorazowego biletu bądź karty. Cena biletu jest niezależna od przejechanego dystansu bądź czasu spędzonego na przejeździe. Jednorazowy bilet kosztuje 8 hrywien.
Tabor.
Tabor metra składa się w większości ze starych pociągów serii 81 wyprodukowanych w Związku Radzieckim. Konkretnie są to wagony typu Еż-3, Еm-508Т i 81-717/714. W 1992 roku metro zakupiło wagony typu 81-718/719, które wyróżniają się nowocześniejszą technologią na tle pierwszych składów.
W lipcu 2015 r. metro otrzymało nowe pociągi typu 81-7036/7037. Kursują one na linii Sałtiwśka od 21 sierpnia 2015 roku.
1 września 2017 r. na linii Chołodnohirśko-Zawodśkiej rozpoczęła się eksploatacja zmodernizowanych wagonów kolejowych typu Eż3 (skład przed remontem pochodził z lat 1974–1975). Zainstalowano nowe części w tym silniki oraz odnowiono wygląd wagonów. Pomimo renowacji i zakupów nowych taborów, w metrze dominują wagony starej radzieckiej konstrukcji.
Zajezdnie.
Metro charkowskie obsługuje dwie stacje techniczno-postojowe.
Obecnie trwa budowa trzeciej zajezdni „Ołeksijiwśkie”, która będzie obsługiwać Oleksijiwśką linię.
Komunikaty głosowe.
Komunikaty w wagonach.
W charkowskim metrze zapowiedzi w wagonach posiadają następujący schemat (przetłumaczony na język polski). W trakcie zamykania drzwi komunikat ogłasza:
Czasem można usłyszeć kontynuację powiadomienia, brzmi ono następująco:
Przy wjeździe na stację wygłaszany jest komunikat:
Ponadto, dla stacji z możliwością przesiadki na kolejną linię wygłaszane są informacje o możliwych przesiadkach, przykładowo:
Gdy pociąg wjeżdża na końcową stację linii wygłasza komunikat, przykładowo:
Komunikaty na stacjach.
Na każdej stacji ogłaszany jest komunikat o wjeździe pociągu na stację. Brzmi on następująco:
Plany na przyszłość.
Spis stacji, które mają powstać zgodnie z aktualnym planem miasta do 2031 roku.
Linia Chołodnohirśko-Zawodśka.
W zachodniej części miasta:
We wschodniej części miasta:
Linia Sałtiwśka.
W południowej części miasta
W północnej części miasta:
Linia Ołeksijiwśka.
W południowej części miasta:
Linia Sałtiwśko-Zawodśka.
Planowana czwarta linia charkowskiego metra:
Najbardziej prawdopodobny kierunek rozwoju metra.
Na obecny, 2020 rok, za najbardziej obiecujący kierunek rozwoju metra uważa się rozbudowę wzdłuż alei Gagarina. Przede wszystkim planowane jest wybudowanie stacji Derżawinśka i Odeśka. W dalszej perspektywie miasto planuje utworzenie stacji Kasztanowa, która miałaby się znajdować pomiędzy stacjami Derżawinśka i Odeśka. Oczekuję się, iż przedłużenie Ołeksijiwśkiej linii w okolicy ulicy Odeśkiej zwiększy dzienny przepływ pasażerów o 160 000 osób. Budowa tego odcinka była przewidywana na rok 2019 po zakończeniu badania projektu i przejściu procedur niezbędnych do zapożyczenia kredytów od EBOR i EBI.

</doc>
<doc id="1418221" url="https://pl.wikipedia.org/wiki?curid=1418221" title="Spa">
Spa



</doc>
<doc id="1418224" url="https://pl.wikipedia.org/wiki?curid=1418224" title="Hrabstwo Norton">
Hrabstwo Norton

Hrabstwo Norton – hrabstwo położone w USA w stanie Kansas z siedzibą w mieście Norton. Założone 26 lutego 1867 roku.

</doc>
<doc id="1418228" url="https://pl.wikipedia.org/wiki?curid=1418228" title="Bombardino">
Bombardino

Bombardino – włoski napój alkoholowy, popularny zwłaszcza wśród narciarzy w okolicach Alp.
W skład podawanego na gorąco napoju wchodzą: ajerkoniak, whisky (brandy lub rum), bita śmietana, niekiedy kawa.

</doc>
<doc id="1418229" url="https://pl.wikipedia.org/wiki?curid=1418229" title="Caffè alla valdostana">
Caffè alla valdostana

Caffè alla valdostana (wł.) albo Café à la valdôtaine (fr.) – tradycyjny włoski napój na bazie alkoholu i kawy, popularny w Dolinie Aosty i w okolicach Alp. Napój, podawany na gorąco w specyficznym naczyniu, zwanym "coppa dell'amicizia" (wł.), "coupe de l'amitié" (fr.) lub "grolla", jest serwowany tradycyjnie zimową porą.
Pije się go w gronie kilku osób (4-8), podając się naczynie kolejnym osobom, każdy ze swojego „dzióbka”.
Przepis.
Składniki podgrzać, wlać do naczynia, rant polać alkoholem i posypać cukrem, podpalić. Gdy alkohol się wypali, zakryć naczynie.

</doc>
<doc id="1418230" url="https://pl.wikipedia.org/wiki?curid=1418230" title="Bajki na dobranoc">
Bajki na dobranoc

Bajki na dobranoc – polski telewizyjny dramat obyczajowy z roku 1980, w reżyserii Sławomira Idziaka i z jego scenariuszem.
Opis fabuły.
Osią fabuły są konflikty w dwóch małżeństwach - Holasów i Janickich. Holasowie są małżeństwem z długim stażem. Irena jest reżyserem, a jej mąż animatorem. Ona nie czuje się spełniona zawodowo, on ma poczucie klęski.
Janiccy to młode małżeństwo z dzieckiem. Problem dotyczy tu metod wychowawczych i opowiadanych dziecku na dobranoc "bajek".
Wkrótce dochodzi do tragedii. 

</doc>
<doc id="1418231" url="https://pl.wikipedia.org/wiki?curid=1418231" title="33 Pułk Artylerii Lekkiej (II RP)">
33 Pułk Artylerii Lekkiej (II RP)

33 Pułk Artylerii Lekkiej (33 pal) – oddział artylerii lekkiej Wojska Polskiego II Rzeczypospolitej.
Pułk nie istniał w organizacji pokojowej wojska. Został sformowany zgodnie z planem mobilizacyjnym „W” w dniach 31 sierpnia – 5 września 1939 roku, w I rzucie mobilizacji powszechnej.
Jednostką mobilizującą był 33 Wileński dywizjon artylerii lekkiej w garnizonie Wilno.
Pułk był jednostką organiczną artylerii 35 Dywizji Piechoty (rezerwowej).
Mobilizacja pułku.
33 dywizjon artylerii lekkiej miał zmobilizować 33 pułk artylerii lekkiej w I rzucie, w 6 dniu mobilizacji powszechnej. Pierwsze dwa dywizjony pułku miały zostać wyposażone w armaty kal. 75 mm, a III dywizjon w haubice kal. 100 mm. Mobilizacja 33 pal rozpoczęła się 31 sierpnia. I dyon mobilizował się w średniej szkole ogrodniczej na Pohulance, II dyon w majątku Bujdziwiszki, a III dyon w majątku Zameczek. 5 września ukończono formowanie III dywizjonu. Wieczorem tego dnia wyruszył on marszem pieszym do stacji kolejowej Wilno-Ponarska. Formowanie II dyonu ukończone zostało 6 września w godzinach rannych. W pułku wyjątkowo duży procent stanowili rezerwiści–Białorusini oraz żołnierze starszych roczników. Oceniono jednak, że nastroje były bardzo dobre, a wola walki z Niemcami duża.
33 pal w kampanii wrześniowej.
Działania bojowe.
Koncentracja na Podlasiu i przejazd do Lwowa 
I dywizjon z Wilna bez przeszkód dojechał do Białegostoku. II dywizjon wyruszył 7 września z Dworca Towarowego w Wilnie. O godz.11.30 eszelony z dywizjonem zostały zaatakowane przez niemieckie samoloty w rejonie wsi Kundzin, zginęło 8 żołnierzy. Dwa następne naloty o godz. 14.00 i 17.00 obyły się bez strat. O godz. 8.00 8 września nastąpił wyładunek dywizjonu na stacji Starosielce. Z uwagi na zniszczenie torów w rejonie Czarnej Białostockiej III dywizjon został wyładowany na stacji Czarna Białostocka i dalszy podróż do Białegostoku odbył w swoim zakresie marszem pieszym. W rejonie miejscowości Suraż odbyła się koncentracja 33 pal. 
Nocą 8/9 września zgodnie z rozkazem Sztabu Naczelnego Wodza 35 DP rez. podjęła marsz w kierunku Białej Podlaskiej przez Juchnowiec Dolny, Chroboły. Od nocy 9 września w Białej Podlaskiej, miejscowości Kleszczele, Czeremsze i Strablach rozpoczęto załadunek oddziałów 35 DP rez. do transportów kolejowych. Załadunek kontynuowano 10 i 11 września. Transporty odjeżdżały trasą Czeremcha, Brześć n/B, Kowel, Włodzimierz Wołyński, a od 11 września trasą Hajnówka, Baranowicze, Łunieniec, Równe, Zdołbunów, Brody. Transporty kierowane były w kierunku Lwowa. 12 września w wyniku zniszczenia torów w Ożydowie koło miasta Krasne w trakcie bombardowania nastąpił wyładunek III dywizjonu, jednak bez 9 baterii haubic, z którą utracono kontakt, dalsze jej losy są nieznane. 
W obronie Lwowa 
Nocami 12/13 września, 13/14 września i 14/15 września przez Złoczów i Podbrzeźce III/33 pal osiągnął Lwów. W rejonie Kamionki Strumiłowej nastąpił wyładunek 5 baterii II dywizjonu skąd wraz z batalionem II/206 pp pomaszerował przez Lesienice do Lwowa. Reszta II/33 pal podjęła jazdę przez Sarny i Małyńsk w kierunku Lwowa. Baterie I dywizjonu były bombardowane kilkakrotnie w transportach, w Kowlu bateria 1/33 pal poniosła straty; kilku zabitych żołnierzy i utraciła kilka koni. I/33 pal wyładowany został w rejonie Kamionki Strumiłowej 13 września i odbył marsz do Lwowa. Pozostałe wyładowania nastąpiły również w rejonie Kamionki Strumiłowej, skąd kierowano oddziały do Lwowa marszem pieszym. Dywizjony I i III doszły do Lwowa w dniach 14–16 września. 14 września jako pierwszy do Lwowa dotarł dywizjon I/33 pal, zajął natychmiast stanowiska ogniowe. Do Lwowa dotarła również 5 bateria armat, która zajęła stanowiska ogniowe na Placu Strzeleckim jako odwód. 14 września bateria 5/33 pal ostrzelała rejon Bednarówka na południe od Lwowa. 15 września niemieckie stanowiska w rejonie Sokolniki, Zubrza, Sichów. 16 września bateria 5/33 pal ostrzelała 34 pociskami stanowiska niemieckie w rejonie Sołonka Wielka, Sokolniki i folwark Sokolniki. Następnego dnia w godzinach popołudniowych ostrzelała 19 pociskami kolumnę samochodową w Sichowie i kompanię piechoty w marszu w miejscowości Pasieki Miejskie.16 września stanowiska przy ul. Łyczakowskiej zajęła bateria 8/33 pal. W godzinach popołudniowych podjęła ostrzał oddziałów niemieckiej 1 Dywizji Górskiej w rejonie Winniczek, Winnik i drożdżarni w Hołosku. Z nowych stanowisk w Łysej Górze, następnego dnia ostrzelała pozycje niemieckie w Zamarstynowie i Zboiskach. Po czym powróciła na poprzednie. Nocą 17/18 września artyleria niemiecka ostrzelała stanowiska ogniowe baterii 7/33 pal i 5/33 pal. Straty własne, to 6 poległych żołnierzy, 1 ciężko ranny i 13 koni utraconych. Wieczorem 18 września dotarła do Lwowa bateria 6/32 pal, została skierowana na postój do Ogrodu Jezuickiego, gdzie została ostrzelane przez artylerię niemiecką. Poniosła niewielkie straty osobowe i w sprzęcie. Ostatecznie na odcinku zachodnim w zgrupowaniu artylerii dowódcy 33 pal ppłk. Władysława Suryna znalazły się dywizjony I/33 pal, III/33 pal bez 9 baterii, 62 dywizjon artylerii lekkiej oraz przejściowo część 52 dywizjonu artylerii lekkiej i bateria 6/33 pal. Na odcinku południowym od przybycia do Lwowa walczyła bateria 5/33 pal, później dołączyła na krótko 6/33 pal. 19 września baterie 5 i 6 wzięły udział w odpieraniu niemieckiego natarcia piechoty, wspartej czołgami unieruchamiając kilka z nich. Ostatecznie 19 września o godz. 16.00 33 pal wsparł natarcie dwóch batalionów 206 pułku piechoty na Brzuchowice, a dwóch batalionów 207 pułku piechoty na wzg. 324. Skoncentrowany ostrzał 33 pal i innych oddziałów artylerii, umożliwił odbicie Zamarstynowa, Hołoska Małego i południowej części Hołoska Wielkiego. Łącznie pododdziały 33 pal i inne przydzielone, w tej akcji wystrzelały ok. 2000 sztuk różnej amunicji. Z uwagi na podejście do wschodniego i południowego odcinka obrony w dniu 20 września czołówek sowieckich jednostek, wieczorem bateria 5/33 pal stoczyła walkę z dwoma dużymi czołgami sowieckimi niszcząc jeden z nich. Sama utraciła 1 armatę i 2 rannych kanonierów. Wieczorem przerzucono do wsparcia broniących tych odcinków, baterii 5/33 pal i 42 dywizjonu artylerii lekkiej, 1 i 6 baterie armat z 33 pal. Bateria 1/33 pal zajęła stanowiska w rejonie szosy do Winnik. W dniu 22 września garnizon Lwowa skapitulował wobec wojsk sowieckich. Duża grupa oficerów pułku została zamordowana w roku 1940. 
Działania baterii 4/33 pal 
15 września w rejonie Kostopola eszelon z dowództwem II dywizjonu i 4 baterią został unieruchomiony z powodu zniszczenia torów. W wyniku nalotu poległo 3 żołnierzy, 3 zostało ciężko rannych, a 3 lekko rannych wśród nich dowódca II/33 pal mjr Henryk Grużewski, utracono też 4 konie. Nocą 15/16 września transport dotarł do Równego, gdzie w stojącym na stacji pociągu sanitarnym pozostał mjr Grużewski. 16 września dojechano do Zdołbunowa, gdzie zbiegło 5 dezerterów. Na stacji Jeziorany dołączono lorę z kompletną armatą 75 mm wz. 02/26 i skrzyniami ze sprzętem optycznym artylerii. 17 września rano transport był atakowany przez 6 samolotów niemieckich. Po dojechaniu do Demidówki obsługi lkm baterii zestrzeliły przelatujący polski samolot obserwacyjny. Od odłamków zginął jeden z podoficerów baterii. Wieczorem 17 września w Dubnie uzupełniono zaopatrzenie, a nocą w stacji Kamienica za Dubnem transport wyładował się. 18 września 4 bateria i dowództwo dywizjonu podjęły marsz po trasie; Podłuże, Nikitycze, Milcza mała i Wielka, Pełcza, Wołkowyja, Rakoźno, Ostrów. Podczas marszu kilka razy kolumna była ostrzeliwana, przez dywersantów ukraińskich. Po krótkim wypoczynku bateria podjęła dalszy marsz przez Mytnicę, Korolówkę, Szczurowicę. Z uwagi na forsowny 63 kilometrowy marsz padły 3 konie, 12 następnych było całkowicie niezdolnych do dalszego wysiłku. 
W dniu 19 września 4 bateria kpt. Janusza Heckera znalazła się w Szczurowicach i dołączyła do II dywizjonu 40 pułku artylerii lekkiej pod dowództwem ppłk. Jana Cudka, w Grupie „Dubno” płk. Stefana Hanki-Kuleszy. 20 września o godz. 2.00 4/33 pal podjęła dalszy marsz przez Batyjów, Kustyń, Łopatyń, Opłucko, Ohladów do Krzywe. Podczas odpoczynku zajęto stanowiska ogniowe, gdyż grupa była w kontakcie z postępującymi oddziałami sowieckimi. O godz. 20.00 podjęto dalszy marsz, docierając rano 21 września w okolice Kamionki Strumiłowej. Z uwagi na zamknięcie dalszej drogi przez oddział z niemieckiej 4 Dywizji Lekkiej. Bateria 4/33 pal kpt. Janusza Heckera zajęła stanowiska ogniowe w Rudzie Sieleckiej przy cmentarzu, skąd ostrzelała kolumnę samochodów, niszcząc minimum jeden pojazd. Następnie ostrzelała całą baterią, niemieckie czołgi i przygotowującą się do natarcia piechotę. Unieruchomiono 7 pojazdów pancernych i zadano straty piechocie. Oddziały niemieckie wycofały się. Poległo dwóch kanonierów. Bateria ponownie ostrzelała pojawiające się oddziały niemieckie. O godz. 15.30 bateria 4/33 pal wsparła natarcie własnej piechoty na Kamionkę Strumiłową, którą opanowano. Sukcesywnie w baterii nasiliły się dezercje mniejszości narodowych. Podczas odpoczynku w Kamionce Strumiłowej w nocy 21/22 września zdezerterowała grupa żołnierzy baterii uprowadzając 2 armaty. 22 września pozostałość baterii rano w składzie Grupy „Dubno“ pomaszerowała przez Batiatycze, Kupiczwolę, Mosty Wielkie docierając do lasów przy do Bełza. Następnej nocy 22/23 września przemaszerowała bateria do lasów Chlewczany, Sałasza koło Uhnowa. Po całodziennym wypoczynku rano 24 września pomaszerowano przez Karów, Ryczki w kierunku Rawy Ruskiej. Podczas marszu bateria ostrzelana została przez dywersantów ukraińskich we wsi Michałówek, a następnie przez 6 samolotów, tracąc 3 konie. Ok. godz. 16.00 w Ryczkach napotkano oddział niemieckiej 2 Dywizji Pancernej. Po zajęciu stanowisk ogniowych, od godz. 17.00 4/33 pal ostrzelała pozycje niemieckie w rejonie stacji kolejowej Zielona, linie wzgórz, gdzie miała stanowiska niemiecka broń maszynowa oraz wieczorem rozpoznane stanowiska niemieckiej artylerii. Niemiecka artyleria rozproszyła tabor baterii. 25 września rano Grupa „Dubno“ skapitulowała pod Rawą Ruską . Niszcząc większość sprzętu i broni bateria pomaszerował do niewoli niemieckiej.

</doc>
<doc id="1418232" url="https://pl.wikipedia.org/wiki?curid=1418232" title="Hrabstwo Osage (Kansas)">
Hrabstwo Osage (Kansas)

Hrabstwo Osage – hrabstwo położone w USA w stanie Kansas z siedzibą w mieście Lyndon. Założone w 1859 roku.

</doc>
<doc id="1418234" url="https://pl.wikipedia.org/wiki?curid=1418234" title="Heuliez Pregunta">
Heuliez Pregunta

Heuliez Pregunta Roadster także Lamborghini Pregunta – supersamochód wyprodukowany przez francuską firmę Heuliez, specjalizującą się w przerabianiu francuskich aut, takich jak Peugeot czy Renault. Został on zbudowany na bazie Lamborghini Diablo VT MY1999, z którego przejęto kompletną płytę podłogową oraz permanentny napęd na 4 koła ze sprzęgłem wiskotycznym. 5,7-litrowy centralny silnik V12,zamontowany wzdłużnie rozwijał moc 390 kW (530 KM). Konstrukcja auta opiera się na ramie rurowej ze stali i włókien węglowych. W aucie zamontowano opony 235/35 ZR 18 z przodu oraz 335/35 ZR 19 z tyłu.

</doc>
<doc id="1418235" url="https://pl.wikipedia.org/wiki?curid=1418235" title="Landerneau Kommando">
Landerneau Kommando

Landerneau Kommando – kolaboracyjna grupa zbrojna złożona z Francuzów i Niemców pod koniec II wojny światowej.
Kommando zostało utworzone pod koniec kwietnia 1944 r. w Landerneau w okupowanej Bretanii. W jego skład wchodziło 18 Niemców i 10 Francuzów, wśród których kilku było bretońskimi nacjonalistami (René Le Hir, André Geffroy, Paul Le Reste, Hervé Botros). Część Francuzów była dezerterami z partyzantki. Na ich czele stał niemiecki oficer por. Herbert Schaad, podległy szefowi Gestapo w Rennes płk. Pulmerowi.
Zadaniem grupy było zwalczanie francuskiego ruchu oporu (maquis). Jej antypartyzanckie działania objęły okolice miejscowości Trégarantec, Rosnoen, Ploumordien. W walkach używano takich samych metod, jakie stosowali Maquis. Schwytani partyzanci byli najczęściej torturowani, a po wyciągnięciu od nich potrzebnych informacji, zabijani. Członkowie Kommando, w wyniku ofensywy alianckiej we Francji, w większości zbiegli do Niemiec.

</doc>
<doc id="1418237" url="https://pl.wikipedia.org/wiki?curid=1418237" title="SPA (informatyka)">
SPA (informatyka)

SPA ("Systems and Procedures Association") – Stowarzyszenie do spraw Systemów i Procedur, dawna nazwa: Association for Systems Management.

</doc>
<doc id="1418241" url="https://pl.wikipedia.org/wiki?curid=1418241" title="Zotac">
Zotac

ZOTAC International (MCO) Limited – chińska firma komputerowa produkująca elektronikę użytkową w formie płyt głównych i kart graficznych bazujących na chipsetach Nvidia. Jej siedziba znajduje się w Hongkongu, a ponadto w całych Chinach powstało około 40 fabryk zajmujących się montażem powierzchniowym podzespołów.

</doc>
<doc id="1418242" url="https://pl.wikipedia.org/wiki?curid=1418242" title="Berberyna">
Berberyna

Berberyna – organiczny związek chemiczny, izochinolinowy alkaloid pochodzenia roślinnego, należący do klasy protoberberyn. Występuje m.in. w berberysie, ', ', ', ' czy "". Zawartość tego związku w korzeniach i łodygach berberysu wynosi ok. 1,24%.
Zastosowania medyczne.
Berberyna wykazuje silną aktywność biologiczną: ma działanie przeciwbakteryjne, przeciwpierwotniakowe, przeciwbiegunkowe, przeciwrakowe, przeciwcukrzycowe, przeciwnadciśnieniowe, antydepresyjne, przeciwzapalne oraz obniża poziom cholesterolu. Ponadto berberyna wykazuje właściwości korzystne w redukcji tkanki tłuszczowej. Zwiększa aktywność hormonu adiponektyny, a także oddziaływanie na SIRT-1, dzięki czemu pozytywnie wpływa na metabolizm, reguluje apetyt, a także przemiany tlenowe zachodzące w organizmie i pracę mitochondriów. Właściwości te znalazły zastosowanie nie tylko w terapii odchudzającej, ale także leczeniu zespołu metabolicznego i cukrzycy typu 2.
Preparaty berberynowe stosowane są jako lek w tradycyjnej medycynie azjatyckiej oraz jako suplementy diety, uaktywniający jeden z regulatorów metabolizmu – AMPK. Berberyna była i jest przedmiotem badań klinicznych mających na celu wprowadzenie jej do nowoczesnej medycyny.
Działania niepożądane.
Poważnym ograniczeniem jej stosowania jest niska biodostępność przy podawaniu doustnym z powodu słabego wchłaniania się z przewodu pokarmowego. Wymaga to podawania dużych dawek, co powodować może niekorzystne efekty uboczne.
Jednym z niekorzystnych oddziaływań jest silne uwalnianie bilirubiny z jej nierozpuszczalnego kompleksu z albuminą obecnego we krwi. Z tej przyczyny nie należy jej stosować u kobiet w ciąży i noworodków z żółtaczką.
Fluorescencja.
Berberyna zarówno w postaci stałej, jak i w roztworach wykazuje bardzo wyraźną fluorescencję. Objawia się to emisją bardzo jasnego światła o barwie żółtozielonej po wystawieniu na promieniowanie UV.

</doc>
<doc id="1418243" url="https://pl.wikipedia.org/wiki?curid=1418243" title="Abra!">
Abra!

Abra! – debiutancki album Iwony Węgrowskiej wraz z zespołem Abra, wydany 19 sierpnia 2004 roku nakładem wytwórni Sony Music. Singlami promującymi album zostały utwory „Blisko tak” oraz „Zwyczajna dziewczyna”.
Płyta dotarła do 34. miejsca listy OLiS.
Lista utworów.
Opracowano na podstawie materiału źródłowego.

</doc>
<doc id="1418244" url="https://pl.wikipedia.org/wiki?curid=1418244" title="51 Pułk Artylerii Lekkiej (II RP)">
51 Pułk Artylerii Lekkiej (II RP)

51 Pułk Artylerii Lekkiej (51 pal) – oddział artylerii lekkiej Wojska Polskiego.
51 Pułk Artylerii Lekkiej nie istniał w organizacji pokojowej wojska. Został sformowany zgodnie z planem mobilizacyjnym „W”, w pierwszej dekadzie września 1939 roku, w mobilizacji powszechnej.
51 pal w kampanii wrześniowej.
Mobilizacja.
Jednostką mobilizującą był 28 pułk artylerii lekkiej w Zajezierzu dla dowództwa 51 pal i I dywizjonu, 3 pułk artylerii lekkiej Legionów w Zamościu dla II dywizjonu, a także 18 pułk artylerii lekkiej w Ostrowi Mazowieckiej dla III dywizjonu . Pułk był mobilizowany przez trzy pułki artylerii lekkiej w odległych garnizonach: III dywizjon haubic w I rzucie mobilizacji powszechnej w terminie do 6 dnia mobilizacji. Dowództwo pułku z pododdziałami pułkowymi oraz I i II dywizjon w II rzucie mobilizacji powszechnej w terminie X+3 i X+4.
Pułk był jednostką organiczną artylerii 39 Dywizji Piechoty (rezerwowej).
Ze względu na ekonomikę przewozów, w czasie mobilizacji została zmieniona organizacja pułku. III dywizjon formowany w Ostrowi Maz. został podporządkowany dowódcy 41 Dywizji Piechoty (rez.). Na jego miejsce wszedł III dywizjon 61 pułku artylerii lekkiej (6, 7 i 9 baterie) formowany w Siedlcach przez 9 pułk artylerii lekkiej dla 41 DP (rez.) Po zranieniu i śmierci dowódcy 51 pal w Dęblinie ppłk. Błaszczyka utworzone dowództwo pułku i aparat łączności posłużyły do sformowania dowództwa 94 pułku piechoty improwizowany pod dowództwem ppłk. Kazimierza Gołkowskiego (etatowe dowództwo 94 pp weszło w skład Grupy „Sandomierz”). Organem dowodzenia 51 pal od 9 września zostało dowództwo artylerii 39 DP rez.. 
Działania bojowe.
I dywizjon armat 75 mm 51 pal.
Obrona linii Wisły i odwrót.
Dywizjon został zmobilizowany w II rzucie mobilizacji powszechnej w okresie do 8 września, osiągnął pełen stan etatowy. Po osiągnięciu gotowości marszowej obsadził stanowiska ogniowe w rejonie mostu na Wiśle w Dęblinie. Od 9 września I dywizjon prowadził ostrzał artyleryjski w kierunku podchodzących oddziałów niemieckich. W rejonie Dęblina wspierał obsadzające linię Wisły oraz przedmoście na zachodnim brzegu Wisły, w rejonie mostów, batalion marszowy 15 pp i zmotoryzowane pułku strzelców pieszych Warszawskiej Brygady Pancerno-Motorowej dowodzone przez zastępcę dowódcy pułku ppłk. Ottona Zielińskiego. 10 września I dywizjon został podporządkowany dowódcy odcinka Dęblin płk dypl. Bronisławowi Duchowi, dowódcy piechoty 39 DP rez. 12 września pododdziały psp, zostały zluzowane przez część 95 pułku piechoty z 39 DP rez. Do wsparcia wzmocnionej 1 kompanii strzeleckiej z plutonem ckm, batalionu marszowego 15 pułku piechoty do Solca wysłano jeden pluton armat. Drugi pluton armat został wysłany do wsparcia 1 kompanii strzelców psp kpt. Romana Kani do Puław. 12 i 13 września dywizjon sporadycznie prowadził ostrzał niemieckich oddziałów pojawiających się na zachodnim brzegu Wisły. 
14 września pobrano maksymalną ilość amunicji z Głównej Składnicy Uzbrojenia nr 2 w Stawach. Po zmroku I/51 pal podjął marsz w kolumnie płk. dypl. Bronisława Ducha w składzie 95 pułku piechoty, batalionu marszowego 15 pp i 81 dywizjon artylerii lekkiej maszerowały do lasu koło Amielina 15 km na północ od Garbowa. Jednak z uwagi na zatłoczenie dróg uciekinierami cywilnymi i taborami kolumna przez Baranów i Michów dotarła po południu 15 września do północno zachodniej części lasów kozłowieckich koło Michałówki. Rano 16 września z uwagi na przemęczenie żołnierzy skoncentrowano wszystkie kolumny marszowe we wschodniej części lasów kozłowieckich, po godz. 16.00 miały podjąć dalszy marsz w kierunku Chełma. Nastąpiła reorganizacja dowodzenia, dowództwo zgrupowania objął ppłk Stanisław Stankiewicz dowódca 95 pp, w skład kolumny weszła 2 bateria motorowa artylerii przeciwlotniczej z dwoma armatami plot. 40 mm. Trasa marszu , to Trzciniec, Rokitno, Jawidz, Zawieprzyce, Ziółków, Witanów i Łęczna. Dywizjon wraz z 39 DP rez. wszedł w skład Grupy Operacyjnej gen. bryg. Jana Kruszewskiego i Frontu Północnego gen. dyw. Stefana Dęba-Biernackiego. 17 września przed południem dotarło zgrupowanie do miejsca przeznaczenia na wschodnim brzegu rzeki Wieprz, do lasu Ciechanek. 18 września o godz. 5.00 podjęła marsz kolumna ppłk. Stanisława Stankiewicza, maszerowała równolegle do szosy Piaski Luterskie-Chełm po jej północnej stronie. Przed południem 18 września kolumna ppłk. Stankiewicza dotarła w rejon Pawłowa i w pobliskiego lasu. 39 DP rez. miała maszerować przez Krasnystaw w kierunku Zamościa dwoma nocnymi marszami w ugrupowaniu bojowym. Jako odwód dowódcy dywizji miało maszerować zgrupowanie ppłk. Stankiewicza, za zgrupowaniem ppłk. Kazimierza Gołkowskiego poprzez Pawłów, Rejowiec, Krupe, a następnie do lasu majątku Orłów na zachód Surhowa. Ostateczne miejsce docelowe zgrupowania, to las na południe od Siennicy Królewskiej Dużej. 
Udział w boju pod Cześnikami.
19 września niemiecka 4 DP sforsowała rzekę Wieprz i jej oddział wydzielony zdobył przyczółek w rejonie Krasnegostawu i lasów wokół. Odrzucono z Krasnegostawu batalion III/9 pułku piechoty Leg. i Warszawski pułk ułanów. Z uwagi na zagrożenie uderzenia na skrzydło 39 DP rez., na rozkaz gen. bryg. Bruno Olbrychta, rozwinięto do natarcia zgrupowanie 95 pp. O godz. 13.30 dywizjon I/51 pal rozwinął się na stanowiskach ogniowych wraz z 81 dal i silnym ostrzałem artyleryjskim wsparł natarcie 95 pp, który wyparł oddziały niemieckie z lasu na północ od Krasnegostawu i dotarł do rzeki Wieprz. Wieczorem siły główne 39 DP rez. na rozkaz dowódcy frontu oderwały się od nieprzyjaciela i podjęły dalszy marsz na Zamość. Jako jedne z ostatnich odmaszerowały dywizjony artylerii zgrupowania ppłk. Stankiewicza, po północy 20 września trasą przez Siennicę Królewską Dużą, Chełmiec, Kraśniczyn, do lasu na południowy wschód od Majdanu Skierbieszowskiego. Zgodnie z rozkazem gen. dyw. Dęba-Biernackiego zrezygnowano z natarcia na Zamość, wyminięto go od strony wschodniej, kierując się poprzez szosę Zamość-Hrubieszów na Cześniki. Z uwagi na opóźnienia marsz kontynuowano za dnia 20 września, osiągając przed południem miejsce przeznaczenia. I/51 pal wraz z 81 dal i 2 baterią 3 dywizjonu artylerii ciężkiej stanowiły odwód artyleryjski dowódcy 39 DP rez. 20 września w skład I dywizjonu 51 pal włączono 6 baterię 61 pal, która została przydzielona do 51 pal, w ramach wymiany pomiędzy pułkami 61 i 51 swoich trzecich dywizjonów. Ponowny marsz dywizjon rozpoczął we wczesnych godzinach popołudniowych, zadaniem I/51 pal wraz z resztą artylerii zgrupowania było osiągnięcie Stanisławki i lasów na południe od tej miejscowości i pozostać tam do rana 21 września. Rozkazem gen. bryg. Bruno Olbrychta i pod jego nadzorem dokonano zasadniczej redukcji taborów, w tym w taborach zlikwidowano większość zapasu kabla telefonicznego, co spowodowało ograniczenie możliwości bojowych artylerii. W godzinach nocnych 21 września jednak przegrupowano całość artylerii dywizyjnej, bez III/61 pal, do Kolonii Horyszów Polski, gdzie artyleria zajęła stanowiska ogniowe pod dowództwem płk. Jana Filipowicza. Artyleria przygotowała się do wsparcia natarcia 39 DP rez., wyznaczonego na godz. 6.00 21 września. O godz. 6.00 rozpoczęło się natarcie wspierane ostrzałem artylerii, pozycji niemieckiej 4 Dywizji Lekkiej. Do boju 39 DP rez. z 4 DLek. włączyła się niemiecka 27 DP maszerująca w kierunku Zamościa. Artyleria niemiecka silnym ostrzałem oddziałów 39 DP rez. powstrzymała impet natarcia piechoty dywizyjnej, a jej 63 pp przeszedł do kontrnatarcia. Niemieckie kontrnatarcie zajęło las pomiędzy wsiami Brudek i Barchaczów, dotarło do polany przy gajówce na zachód od wzg. 256. I/51 pal zajął stanowiska ogniowe w rejonie Kolonii Bożydar, skąd wspierał walkę zgrupowania 9 pp Leg. i 94 pp. Nocą 21/22 września dokonano przegrupowań i reorganizacji oddziałów przygotowując się do natarcia w dniu 22 września. I dywizjon od godzin porannych był na stanowiskach ogniowych w rejonie Cześniki, Kolonia Bożydar. Prowadzący ogień do niemieckiej piechoty i wykrytych stanowisk ogniowych, dywizjon I/51 pal został wykryty przez stronę niemiecką i ostrzelany ześrodkowanym ogniem artylerii niemieckiej, który spowodował duże straty osobowe i w zaprzęgach końskich. Ostrzał oddziałów 39 DP rez. prowadziła artyleria 27 DP i cała artyleria niemieckiego VII Korpusu Armijnego. Przy silnym wsparciu niemieckiej artylerii o godz. 16.00 niemiecka 27 DP rozpoczęła natarcie na Grupę Kawalerii ppłk. Edwarda Wani. W rejonie wzg. 256 i gajówki, kawalerzyści piesi rozpoczęli odwrót w kierunku Cześnik. Do odwrotu do Kolonii Bożydar zmuszone zostały również bataliony 9 pułku piechoty Leg. Niemieckie natarcie doszło do stanowisk artylerii dywizji zgrupowanej w rejonie Cześnik, która rozpoczęła obronę ogniem na wprost. Niemieckie natarcie zostało powstrzymane ogniem bocznym 2 i 3 baterii 81 dal z rejonu zabudowań na południe od Kolonii Bożydar. Na skutek przeciwnatarcia dwóch batalionów 94 pp i dwóch naprędce zebranych grup, przez płk. dypl. Ducha. Odrzucono niemieckie natarcie z lasu w rejonie gajówki, wzg. 256, lasu barchaczowskiego i Brudka. Po przegrupowaniu w nocy 22/23 września planowano wznowienie działań zaczepnych od rana 23 września, jednak z uwagi na wycofanie się 27 DP i 4 DLek. Zgrupowanie uderzeniowe 39 DP rez. pod dowództwem płk. dypl. Bronisława Ducha podjęło marsz w kierunku Suchowoli i Krasnobrodu. Artyleria dywizyjna utraciła 50% stanu osobowego i ok. 30 dział.
Dalsze walki pod Suchowolą i Krasnobrodem.
23 września po uporządkowaniu oddziałów ok. godz. 8.00 dywizjon w składzie zgrupowania płk. Ducha podjął marsz poprzez Ruszczyznę, Krzywy Stok, Księżostany, przekroczył szosę Zamość-Tomaszów Lubelski i dotarł do zalesionego wzg. 300 i wsi Polany, na północny zachód od Krynic. 24 września dywizjon wyruszył do dalszego marszu z lasów majątku Łabunie, stany osobowe baterii były już małe, amunicja była w niewielkiej ilości. Maszerowano w kierunku Suchowoli, którą rozkazem gen. bryg. Jana Kruszewskiego, pozostałości 39 DP rez. i 10 Dywizji Piechoty oraz resztek Kombinowanej Dywizji gen. bryg. Jerzego Wołkowickiego miały opanować, a następnie zdobyć Krasnobród. Pododdziały 10 DP opanowały rejon Suchowoli, spychając oddziały osłonowe niemieckiej 68 DP. O godz. 17.00 przy wsparciu dziewięciu baterii artylerii ze składu 39 DP rez. i dwóch baterii 10 DP wykonały przygotowanie ogniowe natarcia, oddziały piechoty ruszyły do szturmu na Krasnobród oraz wzg. 325 i 309. Dzięki wsparciu I dywizjonu 51 pal i pozostałych dywizjonów zdobyto wzg. 325 i 309. Następnie w uporczywych walkach ruiny Krasnobrodu, Podklasztor i wzg. 304 oraz wzg.335,9. Sforsowano Wieprz i w całonocnych walkach oczyszczono okoliczne lasy odrzucając niemiecki 8 batalion pionierów. Wyczerpaniu uległa amunicja artyleryjska. 25 września kontratak niemieckiej piechoty z 8 DP ponownie zajął wzg. 304, wzg. 335,9 i wieś Podklasztor. Baterie 51 pal od godz. 14.00 podjęły ostrzał stanowisk niemieckich na wzg. 335,9, 309 oraz wsi Podklasztor i Zapiaski. Przy dalszym wsparciu baterii własna piechota z pozostałości 1 Dywizji Piechoty Legionów, 10 DP, 39 DP rez. brygad Kombinowanej Dywizji odbiły Podklasztor, wzg.304, dalsze natarcie zostało zatrzymane. Niemiecki kontratak o godz. 17.00 opanował wzg. 304. Do wieczora trwała wymiana ognia artylerii niemieckiej i polskich baterii. Nawały ogniowe niemieckiej artylerii zadały polskim bateriom znaczne straty, baterie milkły ze względu na brak amunicji. O godz. 2.00 26 września pozostałość artylerii dywizyjnej podjęła marsz w jednej kolumnie płk. dypl. Bronisława Ducha przez Kaczorki, Malewszczyznę do lasów w rejonie Szopowego, 4 km na północny wschód od Józefowa. O godz. 11.00 dywizjon wraz z innymi pozostałościami 39 DP rez. dotarł do celu marszu, żołnierze i konie odpoczywali. W jaszczach pozostały tylko bardzo znikome ilości amunicji do dział, kończyła się amunicja strzelecka, żołnierze od kilku dni nie jedli ciepłej strawy. W rejonie Górecka Kościelnego i Józefowa dalszy marsz blokowały oddziały niemieckiej 8 DP. Do rejonu Krasnobrodu i Tomaszowa Lubelskiego dotarły oddziały sowieckie. Gen. bryg. Bruno Olbrycht podjął decyzję o zniszczeniu pozostałych dział dywizjonu i przedzieraniu się grupami poza pierścień okrążenia wojsk niemieckich i sowieckich w kierunku granicy węgierskiej lub demobilizacji pozostałych. Podczas nieobecności dowódcy przyszedł rozkaz gen. bryg. Emila Krukowicza-Przedrzymierskiego, o kapitulacji wojsk w dniu 27 września. 51 pal miał złożyć broń o godz. 8.00 27 września w Górecku Kościelnym. W nocy 26/27 września zniszczono armaty, zakopano część broni i amunicji, część żołnierzy grupami ruszyła w kierunku południowym, część do miejsc zamieszkania, a pozostali złożyli broń. 
II dywizjon armat 75 mm 51 pal.
Dywizjon mobilizowany był w Zamościu i folwarku Mokre przez 3 pal Leg., w II rzucie mobilizacji powszechnej, w okresie od 4 do 8 września 1939. W skład dywizjonu weszli rezerwiści starszych roczników. W nocy 8/9 września II/51 pal został załadowany do transportów kolejowych. Z uwagi na braki, część podstawionych wagonów stanowiły węglarki. Transporty dojechały około południa 9 września do Lublina i po oczekiwaniu na naprawę zbombardowanych torów kolejowych, podjęto decyzję 10 września o wyładowaniu transportów dywizjonu. Z Lublina nocami II/51 pal podjął marsz do rejonu koncentracji 39 DP rez. w okolicach Dęblina, który osiągnął rano 14 września. Nocą 14/15 września dywizjon pobrał maksymalną ilość amunicji z Głównej Składnicy Uzbrojenia w Stawach i podjął marsz odwrotowy z linii Wisły. II dywizjon maszerował w kolumnie z 94 pp ppłk. Gołkowskiego poprzez Stanisławów, Samoklęski, osiągając 15 września w południe rejon lasu na północ od Nowego Stawu koło Nasutowa. Po wypoczynku 16 września o godz. 16.00 podjął marsz poprzez Niemce, Łuszczów do Milejowa, docierając na miejsce po południu 17 września. Kolejny marsz wykonano od świtu 18 września, do południa tego dnia, polnymi drogami do lasów na północ od Pawłowa. Nocą 18/19 września przemaszerowano poprzez Rejowiec, Krupe do lasów w rejonie Siennica, Nadolno na wschód od Krasnegostawu. Podczas dziennego postoju dywizjonu odparto ogniem na wprost niemiecki podjazd zmotoryzowany, zniszczona dwa niemieckie ciągniki i działo, ciężko ranny został jeden kanonier. Nocnym marszem 19/20 września osiągnięto o świcie las, na północny wschód od Wisłowca niedaleko Zamościa. Dalszy marsz uniemożliwiły kolumny wojsk niemieckich. Z uwagi na zniszczenie przez dowódcę 39 DP rez. gen. bryg. Bruno Olbrychta, środków łączności dywizjonu wraz z taborami, tuż przed natarciem, dywizjon nie był w stanie wesprzeć natarcia 94 improwizowanego pp, 21 września o godz. 6.00. Z względu na powyższe o godz. 10.00, II/51 pal zajął stanowiska ogniowe w rejonie gajówki koło wzg.256 i ogniem na wprost odparł natarcie oddziałów niemieckich, ze strony południowo wschodniej. W południe z tych samych stanowisk wspierał obronę 9 pułku piechoty Leg., przed natarciem oddziałów niemieckich z 4 Dywizji Lekkiej i 27 Dywizji Piechoty. Ostrzałem na wprost z armat i lkm powstrzymano niemieckie natarcie, a następnie kontratakiem legionistów, ze wsparciem części obsług odrzucono jednostki niemieckie. Dywizjon II/51 pal poniósł znaczne straty osobowe. Kolejne natarcie niemieckie o godz. 13.00 odrzuciło batalion III/9 pp Leg. i ponownie artyleria 39 DP rez. ostrzałem na wprost, w tym II/51 pal, załamano niemieckie natarcie. O godz. 16.30 silnie zostały ostrzelane ogniem niemieckiej artylerii stanowiska ogniowe II dywizjonu, a następnie uderzenie niemieckiej piechoty z 27 DP odrzuciło piechotę, która odsłoniła stanowiska armat. Artylerzyści prowadzili obronę swoich armat strzelając ogniem na wprost i przy użyciu posiadanej broni strzeleckiej. Przy jednej z armat poległ mjr Józef Białły. Po utracie armat artylerzyści obsadzili skraj lasu na północ od wzg.256. Następnie po zebraniu wszystkich dostępnych żołnierzy został przeprowadzony kontratak, który doprowadził do odbicia stanowisk ogniowych, poniesiono przy tym straty osobowe w poległych, rannych i zagarniętych do niewoli do 50% stanu osobowego dywizjonu. Bateria 4/51 pal utraciła ok. 50 żołnierzy, jedną armatę i prawie wszystkie konie. 22 września na tych samych niemal stanowiskach ogniowych dywizjon działał jako artyleria przeciwpancerna i towarzysząca piechocie. Dowództwo dywizjonu przejął kpt. Stefan Barański. Ok. godz.16.00 niemiecka artyleria nawałą ogniową, obłożyła stanowiska piechoty i artylerii w rejonie wzg. 256 i gajówki. O godz.17.00 do natarcia przystąpiła niemiecka piechota, która dotarła do stanowisk armat, obsługi nie mogły powstrzymać niemieckiego natarcia. Kontratak odwodu piechoty zatrzymał natarcie niemieckie. Z uwagi, że rozkazem dowódcy dywizji rozdano ludności konie, dywizjon nie posiadał koni do uzupełnienia utraconych zaprzęgów. Z tego względu na polu walki pozostawiono armaty 4 baterii, wcześniej je niszcząc. Nastąpił odwrót pozostałej części dywizjonu, poprzez Wolę Śniatycką, Krzywy Stok, Majdan Krynicki, osiągając wieczorem 23 września Majdan Ruszowski. 24 września pozostałość dywizjonu dotarła w okolice Krasnobrodu, tam 24 i 25 września wspierała oddziały piechoty w walce o miasto i okoliczne wzgórza. 26 września pozostałość II/51 pal wyruszyła wraz z piechotą przez Jacnię, Kaczorki, Malewszczyznę do rejonu Szopowe. 27 września pozostałość II dywizjonu skapitulowała i w rejonie Terespola złożyła broń. 
III dywizjon haubic 100 mm 51 pal.
Dywizjon mobilizował się w lesie przylegającym do koszar w Komorowie, na przedpolach Popielarni. Mobilizacja zakończona została wieczorem 4 września, a gotowość marszową osiągnął 5 września. Sytuacja operacyjna powstała po wydarzeniach pod Różanem spowodowała, że pierwotna przynależność organizacyjna dywizjonu została zmieniona, przydzielono go do 41 DP rez. 6 września dywizjon osiągnął rejon stacji kolejowej Pasieki-Małaszek, w godzinach popołudniowych dywizjon zajął stanowiska ogniowe w rejonie miejscowości Góry, z zadaniem wsparcia 116 pułku piechoty w natarciu na Dzbądź celem wyrzucenia oddziałów niemieckich za Narew. III/51 pal osłaniał ogniem odwrót 116 pp w kierunku na Grądy. 7 września dywizjon wraz z piechotą 41 DP rez. dotarł do rejonu Stara Wieś-Białe Błoto-Poręba, następnie pomaszerował do rejonu Wyszkowa, gdzie przekroczył po moście rzekę Bug. W trakcie domarszu na most dywizjon był atakowany przez lotnictwo niemieckie, 8 bateria w trakcie nalotu została częściowo rozproszona, zniszczeniu uległy dwie haubice. 9 września dywizjon wspierał walki pułków piechoty w obronie linii Bugu od ujścia Liwca do Tuchlina. 10 września dywizjon maszerował w dwóch kolumnach dywizji: 8 bateria wraz z 114 pp przez Stoczek na Węgrów, pod Stoczkiem i Miednikiem kolumna toczyła walki z niemieckimi czołgami, spod Miednika 8 bateria pomaszerował samodzielnie do Węgrowa. Pozostała część dywizjonu maszerowała na czele kolumny głównej dywizji, jako pierwszy zajął stanowiska ogniowe w miejscowości Żulin, skąd wspierał walkę 116 pp. Nocą 10/11 września podczas marszu dywizjon stracił utopioną jedną haubicę w bagnistym Liwcu. 11 września 8 bateria ostrzeliwała niemiecką kolumnę pancerno-motorową ze stanowisk ogniowych pod Grębkowem. Następnie 8 bateria wspierała ogniem oddziały piechoty z 41 DP rez. w walkach w obronie Kałuszyna. Po czym w godzinach popołudniowych ogniem na wprost odrzuciła niemiecki patrol pancerny, poniosła duże straty osobowe. Od ostrzału artylerii niemieckiej zostało zniszczone jedno działo, poległo kilkunastu żołnierzy obsługi oraz wielu zostało rannych, wśród nich dowódca 8 baterii. Do resztek 8 baterii dołączyła reszta dywizjonu wspierając w walkach w rejonie Kałuszyna 116 pp. 9 bateria wycofała się z III/116 pp na Mińsk Mazowiecki. Reszta dywizjonu pomaszerowała na Stoczek Łukowski, na wiadomość o zbliżaniu się oddziałów niemieckich, wycofała się do lasów na wschód od Żelechowa. 12 września dywizjon był bombardowany przez lotnictwo wroga, ciężko ranny został dowódca 7 baterii, w Żelechowie porzucono część haubic. Dywizjon rozdzielił się; 8 bateria pomaszerowała na południowy wschód, pozostała część dywizjonu z zaledwie dwoma haubicami pomaszerowała przez Ryki do Stawów koło Dęblina. Tam 13 września otrzymał jako uzupełnienie 4 działa i resztę wyposażenia oraz amunicję. Skąd pomaszerował w kierunku Lublina. III/51 pal wraz z 41 DP rez. brał udział w dalszych walkach do 26 września 1939 roku.

</doc>
<doc id="1418246" url="https://pl.wikipedia.org/wiki?curid=1418246" title="Jose Luis Molto">
Jose Luis Molto



</doc>
<doc id="1418247" url="https://pl.wikipedia.org/wiki?curid=1418247" title="Jose Luis Moltó">
Jose Luis Moltó



</doc>
<doc id="1418253" url="https://pl.wikipedia.org/wiki?curid=1418253" title="Israel Rodriguez">
Israel Rodriguez



</doc>
<doc id="1418254" url="https://pl.wikipedia.org/wiki?curid=1418254" title="Hrabstwo Osborne">
Hrabstwo Osborne

Hrabstwo Osborne – hrabstwo położone w USA w stanie Kansas z siedzibą w mieście Osborne. Założone 26 lutego 1867 roku.

</doc>
<doc id="1418258" url="https://pl.wikipedia.org/wiki?curid=1418258" title="Bentley Hunaudières">
Bentley Hunaudières

Bentley Hunaudières − koncepcyjny hipersamochód firmy Bentley, pierwszy opracowany po przejęciu przez Volkswagen Group Samochód ten zaprezentowano w 1999 roku na wystawie w Genewie. Nazwa Hunaudieres nawiązuje do najszybszej prostej na torze Le Mans, gdzie w latach dwudziestych Bentley święcił sukcesy. Jest to dwudrzwiowe coupe. Do napędu posłużyła jednostka W16 od VW, która została wykorzystana w Bugatti Veyron, ale jest dużo słabsza od niej. Z pojemności 8004 cm³ uzyskuje moc 463,5 kW (630 KM) przy 6000 obr./min i maksymalny moment obrotowy 721 Nm przy 4000 obr./min. Rozwija maksymalną prędkość 350 km/h. Podwozie i układ przeniesienia napędu zapożyczono z Lamborghini Diablo VT. Rama nadwozia wykonana jest ze stali oraz włókien węglowych. Na koła założono opony 265/30 ZR 20 z przodu oraz 335/35 ZR 20 z tyłu.

</doc>
<doc id="1418261" url="https://pl.wikipedia.org/wiki?curid=1418261" title="Lista obiektów IC (4001–5000)">
Lista obiektów IC (4001–5000)

Lista obiektów Index Catalogue (IC) o numerach 4001-5000. Ten katalog astronomiczny stanowi uzupełnienie New General Catalogue i obejmuje głównie gromady gwiazd, mgławice i galaktyki.

</doc>
<doc id="1418262" url="https://pl.wikipedia.org/wiki?curid=1418262" title="54 Pułk Artylerii Lekkiej (II RP)">
54 Pułk Artylerii Lekkiej (II RP)

54 Pułk Artylerii Lekkiej (54 pal) – oddział artylerii lekkiej Wojska Polskiego II RP.
Pułk nie występował w organizacji pokojowej wojska. Został sformowany zgodnie z planem mobilizacyjnym „W” we wrześniu 1939 roku, w I rzucie mobilizacji powszechnej. Stanowić miał organiczną jednostkę artylerii 44 Dywizji Piechoty (Rezerwowej).
54 pal w kampanii wrześniowej.
Mobilizacja.
Jednostkami mobilizującymi były: 10 Kaniowski pułk artylerii lekkiej w garnizonie Łódź dla II dywizjonu armat i III dywizjonu haubic oraz 26 pułk artylerii lekkiej w garnizonie Skierniewice dla dowództwa pułku, samodzielnego patrolu meteorologicznego nr 54 i I dywizjonu armat. Po zmobilizowaniu w dniu 23 marca 1939 26 pal i jego wyjeździe z garnizonu 26 marca i 8 lipca na teren Wielkopolski, w garnizonie pozostały nadwyżki mobilizacyjne i wcieleni rekruci. Pozostała kadra, rezerwiści i nowo wcieleni żołnierze utworzyły Oddział Zbierania Nadwyżek 26 pal. Początkowo od 26 marca nadwyżkami dowodził mjr Stanisław Milli, II zastępca dowódcy 26 pal, a od 5 lipca ppłk Zygmunt Kapsa I zastępca dowódcy 26 pal. Z powołanymi żołnierzami nowo wcielonymi i rezerwistami prowadzono szkolenie, do czasu ogłoszenia mobilizacji powszechnej. Na podstawie rozkazu dowódcy OK nr IV z 29 sierpnia 1939 wyznaczono dowódcę nadwyżek OZN 10 pal ppłk. Henryka Dudka oraz utworzono dwa dywizjony. Do koszar zgłaszali się dalsi rezerwiści. 2 września na bazie I dywizjonu kpt. J. Czecha i II dywizjonu mjr Jana Sałęgi z OZN 10 pal rozpoczęto mobilizowanie dwóch dywizjonów (II i III) 54 pułku artylerii lekkiej. Część baterii formowano na terenie zakładów przemysłowych i innych obiektów na terenie Łodzi. Z uwagi na niezmobilizowanie należnych koni, wozów konnych i nie dotarcie części rezerwistów, ze względu na późniejsze terminy stawiennictwa, mobilizacja nastręczyła szereg problemów organizacyjnych. 4 września częściowo sformowane baterie i kolumny amunicyjne wychodziły z miasta na północ do lasów koło Łagiewnik, gdzie kontynuowano czynności mobilizacyjne. W garnizonie Skierniewice w II rzucie mobilizacji powszechnej w czasie X+3 z posiadanych zasobów osobowych OZN 26 pal i dalszych zgłaszających się rezerwistów oraz sprzętu, broni i mobilizowanych koni i wozów zmobilizowano I dywizjon armat 54 pal w składzie: dowództwa, 3 baterii armat i kolumny amunicyjnej oraz dowództwo 54 pal z samodzielnym patrolem meteo nr 54. 
Działania i walki.
W kampanii wrześniowej 1939 pułk nie wystąpił całością sił. 5 i 6 września zgodnie z rozkazem dowódcy 44 Dywizji Piechoty rez. płk Eugeniusza Żongołłowicza oba dywizjony podjęły marsz w kierunku Skierniewic, gdzie miał skoncentrować się 54 pal. Całość dywizji miała skoncentrować się w rejonie Sochaczewa jako odwód Armii „Łódź“. W tym kierunku 5 września podjęły marsz dowództwo 54 pal i jego I dywizjon. Z uwagi na przełamanie obrony Armii „Łódź“ i Armii „Prusy“ pod Piotrkowem Trybunalskim i Tomaszowem Mazowieckim, niemieckie dywizje pancerne XVI Korpusu Armijnego dokonały rajdu w kierunku Warszawy. Grożąc odcięciem 44 DP rez. od środkowej Wisły. Z uwagi na co, płk. Eugeniusz Żongołłowicz zarządził przeprawę 44 DP rez. na wschodni brzeg Wisły przeprawą mostową w Świdrach i koncentrację dywizji w rejonie Otwocka. Jako ostatnia z garnizonu wymaszerowała 7 bateria haubic, która prowadziła oprócz własnego uzbrojenia i wyposażenia 4 armaty 75 mm wz.1897 pozostawione w magazynach. Bateria nie otrzymała amunicji do dział i do broni strzeleckiej. 7 bateria maszerowała bocznymi drogami wolno, ze zbyt małą ilością koni do dział i jaszczy. W dniu 11 września po dotarciu do Lechowiec koło Łyszkowic została zaskoczona na postoju przez niemieckie samochody pancerne. Atak niemiecki doprowadził do wybicia większości koni w zaprzęgach i rozproszenia 7 baterii. Część baterii pod dowództwem ppor. rez. Jossego dotarła w okolice Lublina. Nie ustalono jak przebiegała mobilizacja baterii i dowództwa II dywizjonu armat. Nie ma informacji na temat 4 i 6 baterii armat i dowództwa II dywizjonu. 5 bateria armat wymaszerowała wraz z innymi pododdziałami II dywizjonu, o świcie 6 września znalazła się w rejonie Brzezin. Wieczorem 6/7 września wyruszyła w kierunku Głowna. Podczas nocnej strzelaniny nastąpiło rozczłonkowanie II dywizjonu, jedna z baterii (4 lub 6) oderwała się od dywizjonu i pomaszerowała wraz z batalionem I/145 pułku piechoty w kierunku Mszczonowa. Z nieznanych przyczyn bateria ta była w pełni zmobilizowana, ale nie posiadała armat. 8 września w lesie obok miejscowości Stary Łajszew bateria po boju z niemieckim oddziałem rozpoznawczym 4 Dywizji Pancernej została rozbita wraz z batalionem marszowym 18 pułku piechoty. Oficer zwiadowczy II dywizjonu ppor. rez. Leon Dziewulski, przewodniczący komisji poboru koni, po zebraniu koni w okolicach Dłutowa i Tuszyna doprowadził je do Łodzi 7 września. Wobec tego, że nie zastał dywizjonu i nie przekazano informacji, gdzie pomaszerował, tego dnia poprowadził zebrane konie na wschód i dotarł z nimi 10 września do Modlina. Został przydzielony do 71 dywizjonu artylerii lekkiej. 
7 września III dywizjon wraz z 5 baterią dotarł do lasu na północ od Głowna, następnie z napotkanym batalionem III/144 pułku piechoty pomaszerował nocą 7/8 września do lasu Zwierzyniec koło Skierniewic. Kolejnej nocy osiągnięto okolice Żyrardowa. Z powodu na ataki lotnictwa niemieckiego i działania dywersantów, od III dywizjonu odłączyła się 8 bateria haubic. Bateria dotarła do Warszawy, skąd została skierowana do Góry Kalwarii, a następnie do Garwolina. W rejonie Garwolina była kilkakrotnie bombardowana, poniosła straty osobowe i w sprzęcie. Po dojechaniu do Lublina, otrzymała polecenie marszu do Włodzimierza Wołyńskiego, a po zmianie rozkazu do Kowla. 19 września po dotarciu w okolice Kowla wsparła przypadkowo spotkany oddział piechoty w walce z oddziałem sowieckim. Po walce 8 bateria odskoczyła do Małoryty na północny zachód od Chełma Lubelskiego. Podczas dalszego marszu 8 bateria napotkała dowódcę 10 pal ppłk. Kossarka i wraz z nim maszerowała ku Warszawie. 1 października we wsi Borki koło Dęblina, na wiadomość o kapitulacji Warszawy pozostałość baterii zakopała broń i amunicję, konie rozdano okolicznej ludności, a baterię ppłk. Kossarek rozwiązał. III dywizjon kpt. Juliusza Czecha w składzie 5 i 9 baterii wraz ze zgrupowaniem 144 pp rez. wieczorem 9 września pomaszerowało w kierunku Grodziska Mazowieckiego, stoczyło po drodze potyczki z grupami dywersyjnymi. Z uwagi na zamknięcie drogi do Warszawy, 10 września III/54 pal pomaszerował przez Puszczę Kampinoską. 11/12 września III dywizjon przekroczył Wisłę przez most Nowym Dworze i dotarł do lasów w pobliżu Jabłonny i Legionowa. Wraz ze zgrupowaniem 144 pp ppłk. Dzióbka w nocy 12/13 września pomaszerował do Rembertowa, Starej Miłosnej i Annina. Zgrupowanie po marszu w kierunku Garwolina zajęło obronę na skrzyżowaniu szosy brzeskiej i lubelskiej w miejscowości Zakręt. 14 września III dywizjon odjechał do Warszawy, po południu skierowano go do Łazienek, gdzie został ostrzelany przez niemiecką artylerię. Po przesunięciu do Cytadeli III/54 pal został rozdzielony. 5 bateria armat została przydzielona do pododcinka Północ, zajęła stanowiska ogniowe w pobliżu klasztoru przy ul. Krasińskiego. 9 bateria haubic wspierała pododcinek Południe w rejonie ul. Belwederskiej. Jeden z plutonów 5 baterii w dniach 22-25 września wspierał wypad i walki batalionu stołecznego w miejscowości Górce i Blizne. Działon 5 baterii pod dowództwem por. rez. Tadeusza Puto zniszczył na Wiśle pod Tarchominem obsadzone przez żołnierzy niemieckich trzy "berlinki" i 2 statki. 28 września zatopiono w Wiśle część broni. III/54 pal zakończył działania wraz kapitulacją Warszawy. 
Działania i walki dowództwa 54 pal i I/54 pal 
Grupa dowódcy 54 pal ppłk. Zygmunta Kapsy maszerowała po zatłoczonych drogach uciekinierami cywilnymi, taborami i rozbitymi jednostkami obu armii. Grupa 54 pal była atakowana przez lotnictwo niemieckie. Chaos spowodowany bombardowaniem I/54 pal w rejonie Grodziska Mazowieckiego nocą 8/9 września spowodował oddzielenie się 3 baterii armat. 3/54 pal samodzielnie dotarła do Warszawy 10 września. 9 września o świcie maszerująca grupa 54 pal zatrzymała się w ogrodach przy stacji kolejowej w Piasecznie na dzienny postój, dołączył do niej pododdział wartowniczy. Podczas dalszego marszu po zmroku 9 września w Piasecznie, 54 pal natknął się na niemiecki dywizjon przeciwlotniczy, w wyniku wymiany ognia I/54 pal stracił trzy armaty. Po oderwaniu się od niemieckiego dywizjonu, 10 września dotarł do Warszawy. Dowództwo 54 pal w trakcie wieczornej walki w Piasecznie oddzieliło się od I dywizjonu. Podczas dalszego marszu w kierunku przeprawy w Świdrach Małych dowództwo 54 pal dostało się do niemieckiej niewoli 1 Dywizji Pancernej w Górze Kalwarii. Z Warszawy dywizjon I/54 pal pomaszerował do Rembertowa. Tam po wypoczynku i reorganizacji został dołączony do Grupy Operacyjnej Kawalerii gen. bryg. Władysława Andersa. Wraz z nią 14 września przekroczył rzekę Wieprz pod Baranowem i pomaszerował na Lubelszczyznę. I/54 pal (bez 3 baterii) walczył w składzie Grupy Operacyjnej Kawalerii gen. bryg. Władysława Andersa, a od 17 września – Grupy Operacyjnej gen. bryg. Jana Kruszewskiego przydzielony do 10 pułku artylerii lekkiej ppłk. Kossarka, 10 DP między innymi w drugiej bitwie pod Tomaszowem Lubelskim. 
Ze względu, że dywizjon posiadał zbyt słabe i przemęczone konie nie nadążył za kawalerią gen. Andersa i pozostał w tyle po minięciu Garwolina. Pomaszerował samodzielnie i dotarł do rzeki Bug, następnie wyruszył w kierunku Kowla. Po otrzymaniu wiadomości o zajęciu Kowla przez jednostki Armii Czerwonej, zawrócił na zachód. W trakcie marszu do I/54 pal dołączyły resztki 29 pułku artylerii lekkiej z dwoma armatami 75 mm i jedną haubicą 100 mm. Razem 24 września dywizjon dotarł do Chełma Lubelskiego. 25 września I/54 pal wsparł oddziały garnizonu Chełma w składzie; dwóch batalionów Oddziału Zbierania Nadwyżek 35 pułku piechoty, 6 i 7 baterii pomiarów artylerii i Ośrodka Zapasowego Oddziałów Pomiarów Artylerii nr 1 ppłk. Józefa Kleibera i 29 baterii artylerii plot. w walce z czołgami sowieckiej 36 Lekkiej Brygady Czołgów. Po zaciętej walce i zniszczeniu wspólnie z piechotą i spieszonymi pomiarowcami artylerii, co najmniej 4 czołgów, I/54 pal wspólnie z OZPA nr 1 ppłk. Józefa Kleibera, 6 i 7 bpa oraz 29 baplot. wycofał się w kierunku Lublina. Marsz odbywał się bocznymi drogami pod ostrzałem artylerii sowieckiej. Część grupy ppłk J. Kleibera dołączyła do Grupy „Chełm“ płk. dypl. Władysława Płonki, w tym prawdopodobnie obie baterie I/54 pal, część przedarła się do Samodzielnej Grupy Operacyjnej „Polesie“. 
Organizacja i obsada personalna pułku we wrześniu 1939.
dowództwo
I dywizjon (75 mm armaty wz. 1897)
II dywizjon (75 mm armaty wz. 1897)
III dywizjon (100 mm haubice wz. 1914/1919)

</doc>
<doc id="1418264" url="https://pl.wikipedia.org/wiki?curid=1418264" title="Bielica (dopływ Kanału Nieborowskiego)">
Bielica (dopływ Kanału Nieborowskiego)

Bielica – struga w zachodniej części Pojezierza Zachodniopomorskiego na Równinie Pyrzyckiej, w powiecie pyrzyckim. Źródła Bielicy znajdują się wśród podmokłych terenów leśnych na południe od Swochowa w gminie Bielice. Na północ od wsi Nowe Linie Bielica wpływa na teren rozlewiskowy i dzieli się na kilka poddanych melioracji strug i cieków, które spełniają rolę odwadniającą, stąd często jest nazywana "Swochowskim Kanałem". Dwoma nurtami łączy się z Kanałem Ostrowicy. Wpada do Kanału Nieborowskiego.
W zestawieniu PRNG występuje jako kanał o nazwie Kanał Swochowski.
W wyniku oceny stanu wód Bielicy z 2010 określono II klasę elementów biologicznych w punkcie przy drodze Linie–Bielice oraz I klasę el. biologicznych w punkcie przed ujściem do Kanału Nieborowskiego, elementy fizykochemiczne poniżej stanu dobrego oraz umiarkowany stan ekologiczny w obu punktach.

</doc>
<doc id="1418268" url="https://pl.wikipedia.org/wiki?curid=1418268" title="55 Pułk Artylerii Lekkiej (II RP)">
55 Pułk Artylerii Lekkiej (II RP)

55 Pułk Artylerii Lekkiej (55 pal) – oddział artylerii lekkiej Wojska Polskiego II RP, nieistniejący podczas pokoju.
Organizacja i formowanie pułku.
Pułk nie występował w organizacji pokojowej wojska. Został sformowany, zgodnie z planem mobilizacyjnym „W”, w pierwszych dniach września 1939 roku, w II rzucie mobilizacji powszechnej. Jednostkami mobilizującymi były: 6 pułk artylerii lekkiej w Krakowie (dla dowództwa pułku i I dywizjonu) i 2 pułk artylerii lekkiej Legionów w Kielcach (dla II i III dywizjonu). Pułk miał być organiczną jednostką artylerii 45 Dywizji Piechoty (rezerwowej). Dnia 31 sierpnia 1939 roku przystąpiono do przyspieszonej mobilizacji jednostek I i II rzutu z mobilizacji powszechnej. 2 września 1939 roku przystąpiono do mobilizacji w garnizonie Kielce baterii dla dywizjonów 55 pal. Organizatorem i dowódcą pozostałości 2 pal Leg. odpowiedzialnym za zmobilizowanie planowanych jednostek był mjr Józef Porębny (pokojowy II zastępca dowódcy 2 pal Leg.). Z uwagi na przyspieszenie mobilizacji do Kielc nie dotarli jeszcze wszyscy oficerowie i szeregowi rezerwy, nie wystawiono lub wystawiono z opóźnieniem komisje poboru koni.
Jednak posiadanymi nadwyżkami po mobilizacji alarmowej i napływającymi rezerwistami formowano zawiązki baterii i innych pododdziałów. Dokonywano rozśrodkowania broni, sprzętu i wyposażenia do przewidywanych miejsc formowania w Posłowicach, Dyminach, Czarnowie, Niewachlowie. 3 września uzyskano 70 koni z dyslokowanego Ośrodka Zapasowego Artylerii Lekkiej nr 7, które natychmiast przekazano do formującej się 7 baterii. Jako pierwszą utworzono improwizowaną o niepełnych stanach 5 baterię armat pod dowództwem por. Jana Jankowskiego. Z uwagi na 50% stan żołnierzy i braki koni, ukompletowano tylko 3 działony z jaszczami oraz minimalną obsadą zwiadu oraz łączności. Jednocześnie mobilizowano 4 i 7 baterię. Wysłana 4 września 7 bateria haubic osiągnęła stan osobowy oraz ukompletowania koni i taboru na poziomie 60%. 4 września po południu do Kielc napłynęły duże grupy rezerwistów z zachodnich rejonów kraju i zaczęto otrzymywać tabor i konie z komisji poboru koni. Zbiegło się to zarządzono ewakuacją garnizonu nocą 4/5 września. W godzinach nocnych 4/5 września pod dowództwem kpt. Władysława Borowika formowany III dywizjon haubic (baterie 8 i 9) z 8 działami opuścił Kielce, kierując się przez Łagów, Opatów do Sandomierza. Równolegle formujący się II dywizjon podjął marsz do miejscowości Jastkowice pod Rozwadowem, na prawym brzegu Wisły. Po dotarciu do Jastkowic koło Rozwadowa 8 września wszystkich grup 55 pal, na miejscu utworzono improwizowany II dywizjon 55 pal w składzie: 6 baterii armat i 9 baterii haubic. Dowództwo objął mjr Wacław Cypryszewski. Do dywizjonu dołączyła kolumna amunicyjna III/12 pal, bateria 9/12 pal oraz dwa plutony artylerii piechoty z pułków 12 DP.
55 pal w kampanii wrześniowej.
Walki w obronie Kielc i Radomia
3 września 5 baterię armat wysłano z improwizowanym batalionem piechoty por. Buczka na zachodnie przedpola Kielc. 4 września 7 bateria haubic rozpoczęła wspieranie ogniowe batalionu I/154 pp rez. w rejonie miejscowości Kajetanów i Lekomin. Jednocześnie 5 bateria armat została przydzielona do wsparcia batalionu II/154 pp w rejonie Świętej Katarzyny. 5 września do wsparcia batalionu I/154 pp przystąpiła też 4 bateria armat. 5 i 6 września baterie 4 i 5 armat wspierały ogniem na wprost piechotę ze składu 154 pp rez. w walce z niemiecką 2 Dywizją Lekką. Natomiast 7 bateria haubic prowadziła ogniem pośrednim ostrzał nacierających jednostek wroga. 6 września wobec oskrzydlającego pozycje polskiej piechoty podjazdu 2 D Lekkiej zagrożona została 7 bateria, która na czele z dowódcą porzuciła swoje działa i zbiegła. Odbite przez piechotę 154 pp rez. i 51 dywizjon pancerny działa baterii objął ppor. Henryk Śpiewakowski. Wsparł skutecznie w rejonie Zagnańska kontratak zbiorczego pułku wystawionego przez OZ 16 DP. Prawdopodobnie 6 września w rejonie Bodzentyna została zniszczona 5 bateria. 6 września 3-4 działony wspierały pododdziały 93 pułk piechoty rez. z Grupy „Radom” w walkach w rejonie Zagnańska. Od 7 września z części tych działonów sformowano pluton artylerii i włączono do artylerii dywizyjnej 3 DP Leg. Od 7 września Podgrupę „Radom” ppłk dypl. B. Kowalczewskiego, wspierała 7 bateria haubic. Zajęła stanowiska ogniowe w rejonie Suchedniów-Kleszczyny, za liniami własnej piechoty, przyczyniła się ok. południa do odparcia niemieckiego natarcia w rejonie Łączna. Następnie o godz.17.00 wsparła kontratak własnej piechoty mającego na celu osłonę wycofania się Grupy „Radom”. W trakcie odwrotu w kierunku Iłży 7 baterii, z uwagi na niekompletne wyposażenie w konie, bateria pozostała w tyle za wycofującymi się własnymi jednostkami piechoty. Podczas przekraczania przez uszkodzony most na rzece Kamienna odparła podjazd pojazdów pancernych 2 Dywizji Lekkiej. Podczas odpoczynku w okolicznych lasach została okrążona i w rezultacie 8 września rozwiązana. Do 9 września dwa plutony armat z 55 pal wspierały ogniem bezpośrednim pododdziały 3 i 12 DP w walkach pod Iłżą, ulegając zniszczeniu.
Walki w Grupie „Sandomierz”
Od 9 września improwizowany II dywizjon wspierał walki Grupy „Sandomierz” nad Wisłą i Sanem. 10 września dywizjon zajmował stanowiska ogniowe w rejonie miejscowości Pniów obok przeprawy promowej z kierunkiem strzału na Sandomierz. 11 i 12 września z tych stanowisk baterie 6 i 9 ostrzeliwały cele na zachodnim brzegu Wisły. 9 bateria zniszczyła jedno z dział ostrzelanej niemieckiej baterii artylerii, a także 2 samochody z ostrzelanej przez nią kolumny samochodów ciężarowych. 6 bateria zmieniła stanowiska na rejon wsi Trześń, na zachodniej stronie Sanu. 6 bateria 12 września ostrzeliwała niemiecką piechotę w rejonie Gór Pieprzowych. Nocą 13/14 września przegrupowano baterie na nowe odcinki. 9 bateria zajęła stanowiska ogniowe w rejonie Antoniów, skąd ostrzelała kolumny niemieckie poruszające się zachodnim brzegiem Wisły w rejonie Sandomierza koło Gór Pieprzowych. Nocą 14/15 września II dywizjon prowadził działania odwrotowe w składzie grupy, w rejonie Modliborzyc, gdzie w płonącym lesie odłączyła się od dywizjonu 9 bateria. 6 bateria w rejonie Modliborzyc została zbombardowana, wśród 2 poległych był dowódca baterii. 16 września 6 bateria dotarła do Frampola w składzie Grupy „Sandomierz”. Wieczorem tego dnia działon z 6 baterii ubezpieczający przemarsz piechoty zniszczył niemiecki pojazd pancerny. 17 września 6 bateria wraz z Grupą „Sandomierz” wycofała się znad rzeki Łada. 18 września o godz. 9.00 6 bateria armat zajęła stanowiska ogniowe na skraju wsi Rudka koło Zwierzyńca, skąd ostrzeliwała niemieckie oddziały atakujące piechotę w rejonie stacji kolejowej Zwierzyniec. Od godz. 15.00 wykonała marsz w rejon Krasnobrodu zajmując wieczorem stanowiska ogniowe w rejonie wzg. 335. Wzmocnił ją działon z rozbitej w rejonie Potasznik 14 września 2 baterii armat 2 pal Leg. Nocą 18/19 września 6 bateria zajęła stanowiska na lizjerze lasu Zielona. Na rozkaz ppłk. Antoniego Sikorskiego 19 września 6 bateria i 9/12 pal, ostrzeliwały wykryte cele zużywając dużą część amunicji. 20 września II dywizjon na rozkaz dowódcy Grupy Operacyjnej „Jagmin” gen. bryg. Sadowskiego prowadził ostrzał celów w rejonie Tomaszowa Lubelskiego wystrzeliwując ostatnie posiadane pociski. Po czy został rozwiązany, niszcząc broń i sprzęt.
Na szlakach odwrotu
Bateria 9 haubic 55 pal na czas nie otrzymała rozkazu do odwrotu z rejonu Modliborzyc odłączyła się od dywizjonu. Wieczorem 15 września pomaszerowała samotnie poprzez Zaklików, Janów Lubelski i od rana 16 września ukrywała się w lasach koło Majdanu. Wieczorem pojechała w kierunku północnym przez Chrzanów, Tokary. 18 września 9/55 pal w lasach na południowy zachód od Turobina dołączyła do Grupy ppłk. Trzebuni. Prowadziła działania ogniowe w składzie Grupy ppłk. Trzebuni w rejonie Turobina i Tokar. W rejonie Samoklęsk stoczyła walkę ogniową z wojskami niemieckimi, tocząc po drodze potyczki dotarła do Woli Okrzejskiej. W trakcie walk straciła kilku żołnierzy poległych i kilku rannych. Następnie resztki baterii dotarły w tym rejonie do 60 DP rez. SGO „Polesie”.
Nie do końca sformowana 8 bateria haubic z uwagi na ewakuację Kielc podjęła wieczorem 4/5 września marsz z Kielc wraz z OZN 2 pal. 8 września dotarła do Jastkowic koło Stalowej Woli, skąd wymaszerowała w nocy 13/14 września w kierunku Zamościa. Po uzyskaniu wiedzy o zajęciu Zamościa, poprzez Szczebrzeszyn i Turobin bateria doszła 15 września do Piasków Luterskich. W rejonie Chełma Lubelskiego rozkazem dowódcy Frontu Północnego skierowano 8 baterię i OZN 2 pal Leg. do Kamienia na wschód od Chełma. 18 września na rozkaz dowódcy III Brygady Piechoty płk. S. Tatara z 8/55 pal kpt. Borowika, wydzielono 2 haubice tworząc nową baterię haubic kpt. Wincentego Brożycha. Baterię kpt. Brożycha utworzono z posiadanych na miejscu oficerów i kanonierów, koni i sprzętu artyleryjskiego. Weszła w skład XIX Brygady Piechoty wchodzącą w skład Kombinowanej Dywizji gen. Wołkowickiego. Bateria haubic kpt. Brożycha 19 i 20 września wsparła w walkach o obronę linii rzeki Bug w rejonie Dorohuska obronę (odtworzonego)77 pułku piechoty. Po rozbiciu 23 września XIX BP, bateria haubic wraz z 86 pułkiem piechoty 24 września dołączyła do Grupy „Dubno” w lasach majątku Dobrzyca. Następnie po marszu wraz z grupą, weszła do walki 24 września w godzinach po południowych wspierając natarcie improwizowanego pułku piechoty ppłk. dypl. Kazimierza Klochowicza i 86 pp o rejon wsi Rzyczki i Michałówka. Walki trwały do wieczora wyczerpując amunicję do haubic, nie otwarto drogi przez Rawę Ruską. Walki z oddziałami niemieckiej 2 Dywizji Pancernej trwały w nocy 24/25 września. 25 września Grupa „Dubno” skapitulowała przed wojskami niemieckimi. Baterię 8/55 pal włączono w skład III BP. Brygada weszła w skład odtwarzanej 1 Dywizji Piechoty Legionów. Wraz z nią 19 września 8/55 pal wykonała marsz poprzez Chełm, Wojsławice, Grabowiec, następnego dnia dotarła do wsi Tuczap, koło Koniuchy. 21 września przemaszerowała przez Kotlice do Perepsy, uzupełniając amunicję po drodze. 22 września po osiągnięciu Wólki Pukarzowskiej koło Łabuń bateria 8/55 pal została podporządkowana dowódcy 1 pułku artylerii lekkiej Legionów. Przegrupowała się tego dnia do rejonu wsi Rachanie, gdzie poniosła straty od ostrzału artylerii niemieckiej. 23 września wspierała całodzienne walki, w tym natarcie 8 pułku piechoty Legionów na wieś Niemirówek. Z uwagi na okrążenie 1 DP Leg., nocą 24/25 września 8 bateria zdołała wyjść z okrążenia wraz z częścią 1 pułku piechoty Legionów i 8 pp Leg., po trasie Dzierążnia, Dąbrowa, Majdan Krynicki, Suchowola i Krasnobród. W tym rejonie dołączyła do 39 Dywizji Piechoty rez. i w nocy 24/25 września została włączona w skład dywizjonu III/3 pułku artylerii lekkiej Legionów. 25 września resztką amunicji wspierała walki obronne 39 DP rez. w rejonie Krasnobrodu. Po czym nocą 25/26 września przemieściła się przez Jacnię, Kaczórki w rejon Malewszczyzny. 26 września stacjonowała w rejonie Malewszczyzna-Szopowe. 8 bateria haubic kpt. Władysława Borowika skapitulowała wraz ze zgrupowaniem 39 DP rez. rano 27 września, niszcząc i zakopując broń.
10 dział przewidzianych dla 55 pal zostało użytych do uzupełnienia strat 6 pal.
Obsada personalna pułku.
Dowództwo
I dywizjon (armat 75 mm wz.1897)
II dywizjon (armat)
III dywizjon (haubic 100 mm wz.14/19)
Oficerowie pułku:

</doc>
<doc id="1418269" url="https://pl.wikipedia.org/wiki?curid=1418269" title="Player (album Matta Pokory)">
Player (album Matta Pokory)

Player – drugi studyjny album francuskiego (z polskimi korzeniami) piosenkarza Matta Pokory. Na płycie znajduje się piosenka nagrodzona na 8th NRJ Music Awards 2007 w kategorii "Wideoklip roku" – „De Retour”.

</doc>
<doc id="1418272" url="https://pl.wikipedia.org/wiki?curid=1418272" title="Hrabstwo Ottawa (Kansas)">
Hrabstwo Ottawa (Kansas)

Hrabstwo Ottawa – hrabstwo położone w USA w stanie Kansas z siedzibą w mieście Minneapolis. Założone 27 lutego 1860 roku.

</doc>
<doc id="1418276" url="https://pl.wikipedia.org/wiki?curid=1418276" title="61 Pułk Artylerii Lekkiej (II RP)">
61 Pułk Artylerii Lekkiej (II RP)

61 Pułk Artylerii Lekkiej (61 pal) – oddział artylerii lekkiej Wojska Polskiego II RP. Pułk nie istniał w organizacji pokojowej wojska.
61 pal w kampanii wrześniowej.
Mobilizacja.
Został sformowany zgodnie z planem mobilizacyjnym „W”, w dniach 31 sierpnia - 6 września 1939 roku, I rzucie mobilizacji powszechnej z wyjątkiem 1 i 2 baterii, które z dwoma plutonami kolumny amunicyjnej zostały sformowane w dniach 24–25 sierpnia 1939 roku, w mobilizacji alarmowej, w grupie jednostek oznaczonych kolorem niebieskim.
Jednostkami mobilizującymi były:
Pułk był jednostką organiczną artylerii 41 Dywizji Piechoty (rezerwowej) i w jej składzie walczył w kampanii wrześniowej.
Formowany był początkowo w koszarach w Siedlcach lecz z uwagi na zagrożenie atakami lotniczymi przeniósł mobilizację do okolicznych miejscowości wokół Siedlec. Wystąpiły braki głównie radiostacji i map.
Obie baterie I dyonu, mobilizowane w alarmie, razem ze 115 pułkiem piechoty (bez III baonu) stanowiły obsadę Przedmościa „Różan”.
W czasie mobilizacji powszechnej została zmieniona organizacja pułku. Trzy baterie (6, 7 i 9) formowane w Siedlcach przez 9 pal zostały podporządkowane dowódcy 39 DP (rez.). W ich miejsce wszedł III dywizjon 51 pułku artylerii lekkiej formowany w Ostrowi Maz. przez 18 pułk artylerii lekkiej dla 39 DP (rez.)
Działania wojenne.
II dywizjon armat 61 pal
Formowanie dywizjonu odbywało się od 31 sierpnia do 2 września 1939 roku w koszarach 9 pal w Siedlcach, a następnie poza koszarami w pobliskich wsiach. Wieczorem 4 września dywizjon osiągnął gotowość marszową. Dywizjon został zmobilizowany do 4 września 1939 roku. 5 września wyjechała z Siedlec transportem kolejowym 5 bateria z plutonem kolumny amunicyjnej, dojechała 6 września do Warszawy, a następnie cofnięta została do Małkini. W trakcie wyładunku została zbombardowana kilku kanonierów odniosło rany. Bateria 5/61 pal została dyslokowana do lasów na północny wschód od Małkini, gdzie oczekiwała na podejście macierzystej 41 DP rez. 6 września 4 bateria z dowództwem dywizjonu wyjechała z Siedlec do Wyszkowa, gdzie nocą 6/7 września wyładowała się z transportu i pomaszerowała w kierunku Ostrowi Mazowieckiej. Do maszerującej 41 DP rez. dołączyło dowództwo II/61 pal w nocy 8/9 września. 4 bateria pomaszerowała do rejonu Małkini gdzie 7 września połączyła się z 5 baterią. 9 września z uwagi na zbliżanie się oddziałów niemieckich do Małkini, obie baterie pomaszerowały wzdłuż Bugu na wschód. 10 września w rejonie Nura przeprawę przez bród na Bugu podjęła bateria 5/61 pal, ze względu na trudności w przeprawie, 4 bateria pomaszerowała dalej wzdłuż Bugu. Na wysokości Ciechanowca 11 września o świcie bateria 4/61 pal natknęła się na niemiecką kolumnę w marszu, podjęła walkę w jej wyniku została rozbita. Dowódca baterii kpt. Wieliczko-Wielicki został śmiertelnie ranny, nieliczni kanonierzy dołączyli do 5 baterii, a jeden działon wyprowadzony z pobojowiska dołączył do Suwalskiej Brygady Kawalerii. Maszerująca samotnie 5 bateria dotarła 15 września do rejonu na zachód od Brześcia nad Bugiem. W maszerującej z grupami rozbitków baterii nastąpił upadek dyscypliny i morale i nastąpiły liczne dezercje. Dopiero 27 września 5/61 pal dołączyła do Grupy „Kowel“ płk dypl. Adama Koca. Przydzielona do Grupy płk. Filipkowskiego 28 września maszerowała przez Godziszów na Janów Lubelski. 29 września wspierała ogniem artyleryjskim piechotę grupy w walce z niemiecką 27. DP w Janowie, wydatnie przyczyniła się w zdobyciu bronionego budynku więzienia. Po walkach skierowała się do lasów w rejonie Domostawa-Momoty. Decyzją dowództwa grupy skapitulowano przed wojskami sowieckimi, przed kapitulacją udało się zbiec dowódcy por. Gajewskiemu. 
Dowództwo dywizjonu prowadziło działania w ramach 61 pal 41 DP rez., w końcowym okresie walk mjr Smyczyński dowodził resztkami 61 pal. Dowództwo II/61 pal dostało się do niemieckiej niewoli 27 września w rejonie Górecka Kościelnego. Z uwagi na zbombardowanie torów w rejonie Siedlec 6 bateria armat nie wyjechała w ślad za swoim dywizjonem. W ramach wymiany dywizjonów pomiędzy 61 i 51 pal dywizji 41 i 39, wraz z III/61 pal został odkomenderowany 11 września do 51 pułku artylerii lekkiej. W trakcie walk w obronę linii Wisły w nocy 13/14 września 6 bateria została rozdzielona: jeden pluton skierowany został do miejscowości Łysobyki, a drugi do Baranowa. Oba plutony osłaniały wycofanie się polskich oddziałów z rejonu Puław, 14 września prowadziły ostrzał niemieckich patroli. Nocą 14/15 września bateria wraz z III/61 pal wycofała się wraz z 39 DP rez. w kierunku Lublina. Dotarła nad ranem do lasów Kozłowieckich. W kolejnych nocnych marszach przez Milejów, Pawłów, Rejowiec, Krupe, Siennice do wsi Łapy koło Krasnegostawu. 19 września 6 bateria wspierała ogniem piechotę 39 DP rez. w walkach pod Krasnymstawem. 21 września wraz z 29 BP walczyła z oddziałami niemieckiego VII Korpusu Armijnego powstrzymując jego natarcie w rejonie folwarku Horyszów, tu ranny został jej dowódca ppor. S. Walczak. Wieczorem 6 bateria armat została przydzielona do I dywizjonu armat 51 pal. W nocy zajęła stanowiska ogniowe w rejonie Cześniki-kolonia Bożydar wspierając od godz.10.30 22 września natarcie piechoty 39 DP rez. na Łabunie i Wólkę Łabuńską. O godz. 16.00 niemiecki VII KA przy bardzo silnym wsparciu artylerii wykonał natarcie na 39 DP rez. Pod silnym ostrzałem znalazły się stanowiska baterii 6/61 pal utracono 2 działony i trafiony jaszcz, wielu żołnierzy poległo i zostało rannych, wśród nich po raz drugi ppor. Walczak. Dowództwo objął ppor. rez. Schabiński. Zmieniono stanowiska ogniowe, obsługi uzupełniono z taborów i ponownie bateria włączyła się do walki. Bateria w miarę posiadanej amunicji toczyła walki 25 września z niemiecką 8 DP pod Krasnobrodem. 26 września zaprzestała walk w rejonie Szopowe, z uwagi na kapitulację wojsk Frontu Północnego. 
III dywizjon haubic 61 pal 
Formowanie dywizjonu odbywało się od 31 sierpnia do 2 września 1939 roku w koszarach 9 pal w Siedlcach, a następnie poza koszarami w pobliskich wsiach. Wieczorem 5 września dywizjon osiągnął gotowość marszową. W trakcie mobilizacji do etatu zabrakło radiostacji. 4 września dowódca Grupy Operacyjnej „Wyszków“ zwrócił się do sztabu NW z propozycją wymiany trzecich dywizjonów haubic pomiędzy 41 i 39 DP rez. z uwagi na bliskość formowania. 6 września wymieniono dywizjony pomiędzy pułkami artylerii: III/51 pal i III/61 pal. Jako pierwsze zostało załadowane do transportu dowództwo III/61 pal i 8 bateria haubic. Wkrótce naloty lotnictwa niemieckiego zniszczyły tory wokół Siedlec uniemożliwiając dalszy transport dywizjonu. 
Realizując zgodę sztabu NW zaimprowizowano dowództwo III dywizjonu, objął go kpt. S. Wilkosz i 7 września podjęto marsz przez Łuków do Dęblina. W trakcie marszy odbywanych nocą, 11 września baterie 7 i 9 haubic i 6 bateria armat dotarły do oddziałów 39 DP rez. 7 bateria została skierowana do obsadzającego odcinek „Dęblin“ 95 pp. 9 bateria pozostała w rejonie Firleja w dyspozycji zbierającej się tam Wileńskiej Brygady Kawalerii. Wieczorem 14 września dywizjon III/61 pal bez 9 baterii wyruszył w kierunku Lublina maszerując wraz 95 pp, zatrzymując się 15 września w lasach Kozłowieckich. Natomiast 9 bateria przemieściła się do lasów pod Świdnikiem wraz z Wileńską BK. Baterie 7 i 6 następnej nocy dotarły wraz z 94 pp do lasów w pobliżu Milejowa, a 9 bateria poprzez Piaski Luterskie i Pawłów wraz z kawalerią doszła w rejon Krasnego. 17 września bateria 9 dotarła do Wólki Kańskiej z resztkami Wileńskiej BK, a baterie 6 i 7 do lasów na północ od Pawłowa. Nocą 18/19 września poprzez Rejowiec osiągnięto lasy koło miejscowości Łapy w pobliżu Krasnegostawu. W nocnym marszu 19/20 września wraz z 94 pp III dywizjon już składzie 7 i 9 baterii haubic dotarł do lasów w rejonie Wisłowca. Stąd popołudniem 20 września dywizjon odmaszerował do Horyszowa Polskiego i został przydzielony jako wsparcie dla XXIX Brygady Piechoty. 21 września ze stanowisk ogniowych w lesie koło folwarku Horyszów ok. godz. południowych ogniem dywizjonu i wspieranej piechoty odparto natarcie niemieckiego VII KA od strony Zamościa. Nocą III dywizjon wraz z XXIX BP przegrupował się do lasów na północ od Barchaczowa. 23 września ze stanowisk ogniowych pod Barchaczowem obie baterie haubic wspierały ciężkie walki XXIX BP z niemiecką 27. DP. W trakcie tych walk utrzymano pozycje obronne, ale baterie 7 i 9 zostały zniszczone. Resztki ich w nocy 23/24 września odskoczyły do lasu w rejonie majątku Łabunie, jako oddział pieszy wzięły jeszcze udział w walkach w pobliżu Krasnobrodu w dniu 25 września z oddziałami niemieckiej 8. DP. Po nieudanej próbie przebicia się skapitulowały wraz oddziałami Frontu Północnego, w dniu 26 września w rejonie miejscowości Szopowe. 
7 września 8 bateria haubic z dowództwem dywizjonu wyładowane zostały w Rembertowie przemaszerowała do lasu Pustelnik koło Zielonki została przydzielona do Armii „Modlin“. Nocą 8/9 września pomaszerowała nad Bug z przydziałem do Mazowieckiej Brygady Kawalerii, broniącej linii Bugu. 9 września została przydzielona jako bezpośrednie wsparcie 3 batalionu strzelców. 11 września bateria 8/61 pal w lasach na wschód od Tłuszcza od godz.14 do 18 stoczyła walkę z niemieckim oddziałem pancerno-motorowym wspierając oddziały Mazowieckiej BK. Nocą 11/12 września podjęła marsz z 7 pułkiem ułanów w kierunku Broszków-Trzemuszka. Wobec zmęczenia koni bateria została włączona do kolumny marszowej płk. Więckowskiego. 12 września bateria wspierała natarcie oddziału płk. Więckowskiego na Leśnogórę, a następnie na wieś Stawiska, w trakcie walki niemiecki kontratak broni pancernej zmusił oddziały Mazowieckiej BK do odwrotu. 7 puł. wraz z 8 baterią odskoczył do wsi Wiśniowa. 8/61 pal z uwagi na znaczne wyczerpanie koni nie była zdolna do marszu. 13 września pozostawiona przez 7 puł. bez osłony, po wypoczynku koni samotnie pomaszerowała w kierunku wschodnim. 15 września dołączyła do zgrupowania saperów kolejowych w rejonie stacji kolejowej Mrozy. Tego dnia haubice baterii wsparły kontratak saperów w rejonie miejscowości Skrudy. 16 września wspierała walki obronne saperów w rejonie Sosnowe i Ryczyca. O świcie 17 września wsparła atak saperów na Mrozy. W południe bateria 8/61 pal uczestniczyła w odparciu niemieckiego natarcia na Grodziszcze. 18 września 8 bateria haubic skutecznie ostrzeliwała niemieckie samochody pancerne i piechotę w rejonie wsi Skrudy. 19 września bateria toczyła pojedynki artyleryjskie z artylerią niemiecką i uczestniczyła w odpieraniu ataków niemieckich na Grodziszcze. 20 września bateria 8/61 pal toczyła dalsze walki w rejonie Grodziszcza, pozostały w jaszczach jedynie 42 naboje, a stan baterii spadł do ok. 60 żołnierzy. Z uwagi na zmianę rejonu obrony przez zgrupowanie, bateria maszerowała nocą 20/21 września w środku kolumny marszowej zgrupowania płk Więckowskiego, osiągnięto rano lasy Dobrzanieckie. Następnej nocy lasy nadleśnictwa Jagodno, a kolejnej nocy rejon Fiukówki. 24 września uzupełniono amunicję ze znalezionych 4 wozów z amunicją do haubic. 25/26 września osiągnięto Malanówkę, a następnej lasy nadleśnictwa Izdebno. 30 września ze względu na sytuację, rozwiązano zgrupowanie, obsługi uszkodziły haubice i zakopały amunicję bateria 8/61 pal została rozwiązana. 

</doc>
<doc id="1418279" url="https://pl.wikipedia.org/wiki?curid=1418279" title="65 Pułk Artylerii Lekkiej (II RP)">
65 Pułk Artylerii Lekkiej (II RP)

65 Pułk Artylerii Lekkiej (65 pal) – oddział artylerii lekkiej Wojska Polskiego II RP. Pułk nie istniał w organizacji pokojowej wojska. Został sformowany zgodnie z planem mobilizacyjnym „W”.
65 pal w kampanii wrześniowej.
Mobilizacja.
W dniach 24–27 sierpnia 1939 roku, w mobilizacji alarmowej, w grupie jednostek oznaczonych kolorem żółtym. Jednostką mobilizującą był 21 pułk artylerii lekkiej w Bielsku dla dowództwa 65 pal oraz I i III dywizjonów, a także 23 pułk artylerii lekkiej dla II dywizjonu. Pułk był jednostką organiczną artylerii 55 Dywizji Piechoty (rezerwowej)Armia „Kraków”. Po zakończeniu mobilizacji III/65 pal haubic 100 mm, został podporządkowany dowódcy 1 Brygady Górskiej Strzelców i w jej składzie walczył w kampanii wrześniowej.
W skład 65 pal, w miejsce III dyonu, został włączony 64 dywizjon artylerii lekkiej, tak więc wszystkie trzy dyony pułku były uzbrojone 75 mm armaty wz. 1897.
Działania bojowe.
W obronie Śląska 
1 września 1939 roku 65 pal (bez III dywizjonu) przebywał w odwodzie Grupy Operacyjnej "Śląsk" gen. bryg. Jana Jagmin-Sadowskiego w rejonie Czeladzi. Po południu 2 września 65 pal wszedł w skład zgrupowania ppłk. Rogulskiego, wspierał walki zgrupowania na przyczółku nad Przemszą w rejonie Chełmka. Był ostrzeliwany przez artylerię niemiecką, ponosząc znaczne straty osobowe. 4 września dywizjon II/65 pal został przydzielony do wsparcia 201 pułku piechoty rez., w trakcie odwrotu ze Śląska postępując w straży tylnej 55 DP na skraju lasu Rudno wsparł walkę piechoty z kolumną pancerną 5 Dywizji Pancernej. 
Walki odwrotowe ku Wiśle 
Wycofując się na wschód od Krakowa 6 września nad rzeką Rzędówką w rejonie miejscowości Przesławice i Piotrkowice wraz 201 pp rez. prowadził obronę przeciwpancerną i powstrzymał natarcie niemieckiej piechoty zmotoryzowanej i czołgów ze wsparciem artylerii. 6 i 7 września maszerował na Kamieńczyce w kierunku na Kazimierzę Wielką. W nocy 6/7 września II/65 pal wsparł atak 201 pp rez. na niemiecką piechotę zmotoryzowaną w Klimontowie, przyczyniając się do jej wyparcia z miejscowości. 7 września od godz. 11.00 II dywizjon kilkakrotnie celnym ostrzałem czołgi niemieckie atakujące kolumnę dywizji w rejonie Cudzynowic i Budzynia. 8 września od rana II/65 pal wspierał obronę piechoty na odcinku Piasek Wielki folwark Budzyń. Ok. godz. 15.00 prowadził pojedynek artyleryjski z niemieckimi bateriami, następnie ostrzelał usiłujące zająć stanowiska wyjściowe do natarcia niemieckie czołgi. Nocą 8/9 września wykonał marsz w rejon Stopnicy, gdzie II dywizjon od godz. 11.00 9 września pod Stopnicą nad rzeką Czarną (Kłodnią), do zmroku wsparł walki 201 pp rez. o miasto w trakcie walk ostrzeliwał skutecznie niemieckie czołgi. Kolejnej nocy maszerował dywizjon i dotarł 10 września do Wilkowej, a następnie do Kłody gdzie zorganizował obronę wspólnie z 201 pp rez. Od godz. 9.00 dywizjon toczył zacięte walki z niemiecką bronią pancerną, ale jednocześnie stanowiska ogniowe były ostrzeliwane przez niemiecką artylerię, baterie 5 i 6 poniosły ciężkie straty, obaj dowódcy zostali ciężko ranny. 
Walki od Wisły do Sanu 
Po kolejnym nocnym marszu II dywizjon dotarł do Osieka. 11 września 65 pal wspierał walki w obronie Osieka w ciężkich walkach poległo 18 artylerzystów, a 19 odniosło ciężkie straty. Obronę 201 pp rez. wspierała bateria 3/65 pal. II/65 pal przeprawił się w pierwszej kolejności przez Wisłę nie angażując się w walkę z uwagi na brak amunicji i ciężkie straty poniesione w dniu poprzednim. 12 i 13 września maszerował wraz z dywizją w kierunku Sanu, gdzie w rejonie Brandwicy przeprawił się. 13 i 14 września organizował obronę przedmościa, a następnie linii Sanu na odcinku Brandwica, Kłyżów. Nocą 15/16 września II/65 dal maszerował wraz z 201 pp rez. po trasie Dąbrowica, Dereźnia Solska w rejon Majdanu. W czasie marszu pod Dereźnią piechota i dywizjon zostały silnie ostrzelane przez niemiecką artylerię, w wyniku czego piechota została odcięta i wycofała się do lasu pod Dąbrowicą, a bateria 5/65 pal została zniszczona niemieckim natarciem. Pozostałe baterie wspierały walki 201 pułku pod Dereźnią. 
Udział w bitwie pod Tomaszowem Lubelskim 
17 września reszta dywizjonu dotarła do Górecka Kościelnego, a 18 września osiągnęły rejon Łuszczacza i Ulowa. 19 września baterie 4 i 6 wspierały walki 3 pułku strzelców podhalańskich pod Łuszczaczem. Po godz. 17.00 bateria 4/65 pal wspierała walki resztek 201 pp rez. i batalionu III/4 pułku strzelców podhalańskich w rejonie Ulowa. Przed wieczorem 19 września pozostałość II dywizjonu została przydzielona do dyspozycji dowódcy artylerii 23 Dywizji Piechoty z zadaniem wsparcia natarcia piechoty tej dywizji na Tomaszów Lub. Na pozycje niemieckie wokół Tomaszowa baterie wykonały nawały ogniowe resztą amunicji. W nocy pozostałość 65 pal sformowała kolumnę marszową mającą maszerować w kierunku lasów Hrebenne. Z uwagi na zatłoczenie dróg nie dołączyły pozostałości 65 pal do pozostałości 55 DP rez. Z II dywizjonu utworzono zbiorczą baterię pod dowództwem por. J. Goinki. 20 września pozostałości pułku czterokrotnie zostały silnie ostrzelane przez niemiecką artylerię tracąc przeszło 50 poległych i rannych żołnierzy oraz liczne konie, po czym rozproszyły się. Bateria zbiorcza II dywizjonu w rejonie Maził dostała się do niemieckiej niewoli w godzinach popołudniowych 20 września. W części w sprawnych armatach ukryto zamki i sprzęt optyczny. Pozostali żołnierze pułku dołączyli do utworzonej z kanonierów kompanii piechoty i usiłowali przebić się na południe kraju, jednak bez skutku. 

</doc>
<doc id="1418280" url="https://pl.wikipedia.org/wiki?curid=1418280" title="With Love (singel Hilary Duff)">
With Love (singel Hilary Duff)

With Love jest drugim singlem Hilary Duff z jej trzeciego studyjnego albumu Dignity (2007). Piosenkę napisały Hilary Duff, Vada Nobles i Kara DioGuardi. Utwór charakteryzują elementy muzyki tanecznej i electropop-u, co jest przeciwieństwem jej poprzednich piosenek. "With Love" jest miłosną balladą o związku, w którym jedna strona docenia pomoc i krytykę od innych.
Singiel wydany został 20 lutego 2007 roku, w jednej z amerykańskich rozgłośni radiowych. "With Love" otrzymał pozytywne komentarze od źródeł, takich jak Billboard i The New York Times. Znalazł się także w pierwszej 40 na Billboard Top 100, stając się najpopularniejszym singlem Hilary Duff. Piosenka była club-owym numerem jeden. Poza USA, "With Love" odniosło umiarkowany sukces. W Wielkiej Brytanii i Australii znalazło się w Top 40. Za piosenkę i teledysk, Hilary Duff zdobyła nagrody Teen Choice Award i MuchMusic Video Award. Piosenka i teledysk zostały wykorzystane do promocji zapachu wokalistki, With Love. Powstał remiks wykonany przez duet Play-n-Skillz, gdzie gościnnie wystąpił Slim Thug.
Teledysk.
Teledysk do "With Love" wyreżyserował Matthew Rolston. Zdjęcia wykonano w domu opery w San Francisco.
Premiera teledysku miała miejsce 8 lutego 2007 roku w programie MTV, Total Request Live. "With Love" zadebiutował na 8 miejscu listy TRL oraz zajął pierwsze miejsce na 8 kolejnych. "Wypadł" z listy TRL po 40 dniach. W Kanadzie teledysk osiągnął pierwsze miejsce w Top 30 telewizji MuchMusic. Dzięki "With Love", Hilary Duff otrzymała nagrodę People's Choice: Ulubiony Międzynarodowy Artysta na rozdaniu nagród MuchMusic Video Awards w 2007 roku.

</doc>
<doc id="1418282" url="https://pl.wikipedia.org/wiki?curid=1418282" title="Hrabstwo Pawnee (Kansas)">
Hrabstwo Pawnee (Kansas)

Hrabstwo Pawnee – hrabstwo położone w USA w stanie Kansas z siedzibą w mieście Larned. Założone 26 lutego 1867 roku.

</doc>
<doc id="1418285" url="https://pl.wikipedia.org/wiki?curid=1418285" title="M. Pokora">
M. Pokora

M. Pokora – debiutancki album francuskiego wokalisty (z polskimi korzeniami) Matta Pokory. Znajdują się na nim wyłącznie francuskojęzyczne piosenki z gatunku R&amp;B. Znajduje się na niej piosenka dwukrotnie nagrodzona na 7th NRJ Music Awards 2006 w kategorii "Francuska piosenka roku" oraz "Wideoklip roku" – "Elle Me Controle".

</doc>
<doc id="1418286" url="https://pl.wikipedia.org/wiki?curid=1418286" title="Yonrensei">
Yonrensei



</doc>
<doc id="1418287" url="https://pl.wikipedia.org/wiki?curid=1418287" title="Hrabstwo Phillips (Kansas)">
Hrabstwo Phillips (Kansas)

Hrabstwo Phillips – hrabstwo położone w USA w stanie Kansas z siedzibą w mieście Phillipsburg. Założone 26 lutego 1867 roku.

</doc>
<doc id="1418288" url="https://pl.wikipedia.org/wiki?curid=1418288" title="Obwodnica Stargardu">
Obwodnica Stargardu



</doc>
<doc id="1418291" url="https://pl.wikipedia.org/wiki?curid=1418291" title="Piotr Samuel Grudziński">
Piotr Samuel Grudziński

Piotr Samuel Grudziński herbu Grzymała (zmarł w 1653) starosta mieściski 1625 - 1642, a później starosta grodowy średzki 1642 - 1653. 
Życiorys.
Właściciel dóbr kórnickich (1 miasto i 17 wsi) i Sobkowo w piotrkowskim. Wybudował zamek w miejscowości Ślemień. Jego żoną była Katarzyna Korczak Komorowska 2v. Lacka - marszałkowa wielka litewska (zmarła w 1675) dziedziczka dóbr chrzanowskich w oświęcimskim (Chrzanów, Libiąż Mały, Balin i Kąty) oraz dóbr ślemieńskich w żywieckim (Ślemień, Gilowice, Rychwałd). Posesorka starostwa średzkiego 1653 - 1657.

</doc>
<doc id="1418294" url="https://pl.wikipedia.org/wiki?curid=1418294" title="Segunda Division B">
Segunda Division B



</doc>
<doc id="1418295" url="https://pl.wikipedia.org/wiki?curid=1418295" title="Konrad von Soest">
Konrad von Soest

Konrad von Soest, znany również jako "Conrad van Sost" (ur. ok. 1370 w Dortmundzie, zm. po 1422) – malarz działający na terenie Westfalii, główny twórca tzw. szkoły westfalskiej, reprezentuje styl w malarstwie tablicowym w okresie gotyku zwany stylem pięknym. Artysta ten odegrał ważną rolę w sztuce dworskiej północnych krajów Rzeszy i wywarł silny wpływ na sztukę przełomu XIV i XV stulecia. Konrad von Soest prowadził własny warsztat, dzięki swojemu małżeństwu związany został z elitą patrycjatu w Dortmundzie.
Życie.
Bibliografia.
Konrad von Soest jest pierwszym malarzem z Westfalii, o którym zachowały się źródła pisane mogące poświadczać jego życie i twórczość.
Obywatel Dortmundu.
W 1925, Luise von Winterfeld, dyrektor dortmundzkiego archiwum, zebrała archiwalne wzmianki na temat Konrada von Soesta. Po ich analizie początkowo uważała, iż jego obywatelstwa dowodzi brak godności artysty w dortmundzkiej liście nowych obywateli miasta ("Neubürgerlisten") następnie wywnioskowała ona, że Konrad był synem mieszkańca Dortmundu "Wernerus pictor de Sosato"". Ta hipoteza uważana jest obecnie za niepoprawną, ponieważ zachowane listy nie są kompletne. Louise von Winterfeld zwróciła ponadto uwagę, iż Konrad von Soest podczas przysięgi ślubnej nie identyfikował się z Radą Miejską Dortmundu.
Małżeństwo z Gertrudą.
Umowa ślubu ("Morgensprache"), spisana pomiędzy "Conrad von Soest" i Gertrudą, córką "Lambertes van Munster", jest datowana na 11 lutego 1394. Dzień po święcie św. Scholastyki para małżeńska wyszczególniła swoje dziedzictwo.
Nie tylko wielkość sum w spadkach pary małżeńskiej była uderzająca. O wysokiej pozycji społecznej Konrada i Gertrudy świadczyła obecność świadków – osobistości o dużej prominencji. Zarówno dla Konrada, jak i dla Gertrudy, swoje gwarancje zapewnili szczególnie poważani patrycjusze. 
"Ślub pomiędzy Konradem i Gertrudą mógł mieć także polityczne znaczenie, co mogło wyjaśnić polityczną znakomitość świadków: wśród sześciu świadków – ludzi mieszczaństwa – znalazł się wiceprzewodniczący członek obecnej rady miasta z 1394, Herrmann Klepping, członek rady, Detmar Klepping oraz dwóch przewodniczących rady z kolejnej kadencji, którzy rozpoczęli piastować swój urząd wkrótce po ślubie, Arnd Sudermann i Lambert Berswordt".
Malarz Dortmundu.
Według listy spisanej przez Bractwo Najświętszej Marii Panny z 1396, dom Konrada von Soesta znajdował się w Ostenhellweg na terenie dortmundzkiego Starego Miasta. Na Ostenhellweg, mieszkali także inni dwaj artyści – Lambert i Hermann, którzy prawdopodobnie działali w warsztacie Konrada. Lista Bractwa św. Mikołaja wspomina Konrada von Soesta: "Mester Conrad, meler" i notuje dom przy Wißstraße jako miejsce zamieszkania artysty. Źródło to niestety nie wzmiankuje o kolejnych relacjach Konrada. Odnośnie do bractw działających w Dortmundzie zostało zauważone, iż miały one szeroki zakres kompetencji i wysoką pozycję w mieście, w rezultacie członkostwo w bractwie wiąże się z pewnymi nobilitacjami. W pobliskiej Kolonii bractwa były bardziej zintegrowane od strony organizacyjnej. Jednakże znacząca rola Konrada von Soesta wywodzi się przede wszystkim z jego wkładu w malarstwo.
Dzieła.
Dzieła przypisywane Konradowi von Soest reprezentują malarstwo tablicowe, przede wszystkim retabula ołtarzowe, z których kilka zachowało się w całości. Od strony stylistycznej dostrzegalna jest recepcja malarstwa książkowego, przede wszystkim francuskiego ponadto znane było artyście malarstwo tablicowe z rejonów Burgundii oraz Niderlandów.

</doc>
<doc id="1418296" url="https://pl.wikipedia.org/wiki?curid=1418296" title="Parafia św. Brata Alberta w Kętrzynie">
Parafia św. Brata Alberta w Kętrzynie

Parafia św. Brata Alberta w Kętrzynie – rzymskokatolicka parafia w Kętrzynie, należąca do dekanatu Kętrzyn II w archidiecezji warmińskiej.
Historia.
W latach 80 XX wieku nastąpił znaczny rozwój Kętrzyna. W północnej części miasta, między ulicami: Bolesława Chrobrego a Władysława Jagiełły powstało sporej wielkości osiedle mieszkaniowe. Bloki powstały także wokół ulic: Wojska Polskiego, Różanej i Obrońców Westerplatte. Poza tym powstało osiedle domków jednorodzinnych przy ulicach: Skrajnej i Poniatowskiego. W związku z zaistniałą sytuacją i dużym przyrostem ludności, nastała konieczność utworzenia nowej parafii, na co nie godziły się komunistyczne władze. Sprzyjająca utworzeniu nowej placówki duszpasterskiej sytuacja nadeszła dopiero w 1987 roku. Wówczas ówczesny administrator Diecezji Warmińskiej, biskup Edmund Piszcz wydał stosowne zarządzenie w tej sprawie. Zadanie utworzenia nowej parafii w 1987 roku powierzono ks. mgr. Andrzejowi Dudzie - pierwszemu proboszczowi i dotychczasowemu wikariuszowi parafii św. Katarzyny, z której została ona wydzielona. Po jego śmierci dzieło to kontynuował ks. mgr Andrzej Trejnowski. 12 listopada 1989 roku na ulicy Chrobrego dokonano poświęcenia tymczasowej kaplicy, której dano za patrona Brata Alberta Chmielowskiego, wielkiego świętego z Krakowa, który z wielką troską otaczał swoją opieką ubogich w tym mieście. Wkrótce przywieziono do Kętrzyna relikwie Świętego i w 1990 roku dokonano poświęcenia placu pod budowę kościoła. W 1991 roku poświęcono fundamenty. Kolejni proboszczowie parafii św. Brata Alberta to: ks. dr Józef Leonowicz (2004-2005), ks. prał. mgr Wiesław Kropiewnicki (2005-2009) i ks. prał. mgr Albin Stankiewicz (od 2009). Od 1998 roku kościół stoi wkomponowany w krajobraz tej części miasta. Kościół jest w budowie.
Zasięg parafii.
Do parafii należą wierni z Kętrzyna, mieszkający przy ulicach: Bolesława Chrobrego, Władysława Jagiełły, J. Sobieskiego, Królowej Bony, Skrajnej, Poniatowskiego, Stefana Batorego, Kazimierza Wielkiego, Piastowskiej, Lipowej, Wierzbowej, Królowej Jadwigi, J. Dąbrowskiego, a także wierni z miejscowości: Bałtrucie, Stara Różanka i Nowa Różanka (kaplica filialna).

</doc>
<doc id="1418297" url="https://pl.wikipedia.org/wiki?curid=1418297" title="Hrabstwo Pottawatomie (Kansas)">
Hrabstwo Pottawatomie (Kansas)

Hrabstwo Pottawatomie – hrabstwo położone w USA w stanie Kansas z siedzibą w mieście Westmoreland. Założone 20 lutego 1857 roku.

</doc>
<doc id="1418298" url="https://pl.wikipedia.org/wiki?curid=1418298" title="Dkg">
Dkg



</doc>
<doc id="1418302" url="https://pl.wikipedia.org/wiki?curid=1418302" title="La Poste">
La Poste

La Poste – francuska instytucja państwowa zajmująca się świadczeniem usług pocztowych. Zakresem operacyjnym La Poste obejmuje także francuskie terytoria zamorskie, w tym m.in. Reunion, Martynikę, Gwadelupę oraz Gujanę Francuską, a także francuską zbiorowość zamorska jaką jest Saint-Pierre i Miquelon.
La Poste emituje specjalne znaczki pocztowe, które są używane na terenie całego terytorium zamorskiego i są zgodne z używanymi znaczkami pocztowymi używanymi na terenie Francji metropolitalnej.
La Poste działa także na terenach Monako oraz Andory, gdzie firma współpracuje na rynku na równi z hiszpańskimi operatorami pocztowymi.
Obecnie La Poste jest drugą pod względem wielkości firmą we Francji i zatrudnia 289 tys. pracowników.

</doc>
<doc id="1418304" url="https://pl.wikipedia.org/wiki?curid=1418304" title="Wielka Loża Mieszana Chile">
Wielka Loża Mieszana Chile

Wielka Loża Mieszana Chile - sięga swymi korzeniami roku 1929, kiedy to utworzono w Chile pierwsza lożę mieszaną zakonu Droit Humain - "Igualdad" (hiszp. "Równość"). W 1930 roku zainstalowano kolejne loże na wschodzie Santiago i Valparaíso. W 1932 roku działało pięć lóż w Santiago i dwie w Valparaiso. W 1935 roku utworzono chilijską federację Droit Humain której pierwszym wielkim mistrzem został Adolfo Arianzola Quezada. Za jego kadencji zainstalowano kolejne loże "Adonai" na wschodzie Santiago i "Esrella del Pacifico". W 1954 roku Federację przekształcono w Mieszany Zakon Wolnomularski Chile, który w latach 70. XX wieku przyjął obecną nazwę.
Linki zewnętrzne.
Oficjalna strona obediencji

</doc>
<doc id="1418306" url="https://pl.wikipedia.org/wiki?curid=1418306" title="Adrian Vandenberg">
Adrian Vandenberg

Adje (Adrian) van den Berg (ur. 31 stycznia 1954 w Hadze) - gitarzysta rockowy, najbardziej znany jako gitarzysta prowadzący w Whitesnake podczas ich sukcesów na przełomie lat 80. i 90. XX wieku.

</doc>
<doc id="1418308" url="https://pl.wikipedia.org/wiki?curid=1418308" title="Alison Hargreaves">
Alison Hargreaves

Alison Hargreaves (ur. 17 lutego 1962 w Mickleover, zm. 13 sierpnia 1995 na K2) – brytyjska alpinistka i himalaistka.
W 1993 roku zrealizowała projekt samotnego przejścia sześciu klasycznych północnych ścian alpejskich (m.in. Matterhorn, Eiger, Grandes Jorasses i Petit Dru. 13 maja 1995 roku dokonała pierwszego pewnego wejścia na Mount Everest bez wsparcia i tlenu. 13 sierpnia 1995 roku dokonała udanego wejścia na K2 (jako piąta kobieta). Zginęła podczas zejścia z K2.

</doc>
<doc id="1418309" url="https://pl.wikipedia.org/wiki?curid=1418309" title="Będgoszcz (jezioro)">
Będgoszcz (jezioro)

Będgoszcz, Będogoszcz (dawn. ) – jezioro położone w zachodniej części Pojezierza Zachodniopomorskiego na Równinie Pyrzycko-Stargardzkiej, na zachód od Jeziora Miedwie, na terenie trzech gmin: Pyrzyce, Bielice oraz Stare Czarnowo.
Powierzchnia 264,3 ha (287), głębokość maksymalna 13 m.
Przez Będgoszcz przepływa rzeka Ostrowica, uchodzą do niego rzeka Krzekna i Bielica.
Jezioro Będgoszcz jest jedną z pozostałości dawnego wielkiego akwenu tzw. Zastoiska Pyrzyckiego zwanego Pramiedwiem. W drugiej połowie XVIII wieku cesarz Fryderyk Wielki nakazał przeprowadzenie melioracji okolic Pramiedwia. Efektem prac Davida Gilly’ego było zmniejszenie się ok. 1771 akwenu o 575 ha i obniżenie poziom lustra wody o 2,5 m, w wyniku czego powstały nowe jeziora, m.in. Będgoszcz.
Na jeziorze jest prowadzona gospodarka rybacka, Będgoszcz należy do akwenów leszczowych.
Jest to największy zbiornik wodny gminy Bielice.

</doc>
<doc id="1418310" url="https://pl.wikipedia.org/wiki?curid=1418310" title="Tojad dzióbaty">
Tojad dzióbaty

Tojad dzióbaty, tojad pstry ("Aconitum variegatum" L.) – gatunek rośliny z rodziny jaskrowatych. Występuje w środkowej, południowej i wschodniej Europie oraz w Turcji. W Polsce występuje głównie w Karpatach i Sudetach, poza nimi jeszcze na przedgórzu Sudetów, na Wyżynie Małopolskiej i Lubelskiej, na Pojezierzu Kaszubskim i Pobrzeżu Gdańskim. Notowany był również z Wyżyny Śląskiej i z Roztocza.
Biologia i ekologia.
Bylina, hemikryptofit. Gatunek charakterystyczny dla zespołu "Arunco-Doronicetum austriaci". Występuje w zespołach ziołorośli i w lasach, szczególnie nad potokami, na obrzeżach lasów, na polanach, upłazach i ustalonych piargach. Kwitnie od czerwca do września, zapylany jest przez trzmiele. Owoce dojrzewają od września i stopniowo rozsiewają się. Wszystkie części rośliny są silnie trujące.
Zagrożenia i ochrona.
W Polsce gatunek ten objęty jest prawną ochroną gatunkową. W latach 1957–2014 znajdował się pod ochroną ścisłą, od 2014 roku podlega ochronie częściowej. Znaczna część jego stanowisk jest chroniona w parkach narodowych i rezerwatach, zagrożone są tylko niektóre stanowiska nadrzeczne wskutek regulacji rzek i potoków. Sporadycznie bywa też niszczony przez zrywanie lub przesadzanie do ogródków. 
Zmienność.
Gatunek o dużej zmienności. W Polsce występuje tylko podgatunek typowy "Aconitum variegatum" subsp. "variegatum". Tworzy mieszańce z tojadem mocnym (tojad Berdaua "A. ×berdaui"), t. wiechowatym (tojad kosmatoowockowy "A. ×hebegynum" DC.) oraz t. wschodniokarpackim (tojad Pawłowskiego "A. ×pawlowskii" Mitka &amp; Starm.).
Uprawa.
Rośnie na żyznych i wilgotnych glebach w lekkim półcieniu. Roślina nie wymaga zabezpieczenia na zimę – w warunkach środkowoweuropejskich jest w pełni mrozoodporna.

</doc>
<doc id="1418311" url="https://pl.wikipedia.org/wiki?curid=1418311" title="Chantal Mauduit">
Chantal Mauduit

Chantal Mauduit (ur. 24 marca 1964, zm. 13 maja 1998 na Dhaulagiri) – francuska alpinistka i himalaistka. Zdobywczyni 6 ośmiotysięczników.
W młodości uprawiała narciarstwo w rodzinnych Alpach, później zajmowała się wspinaczką lodową, uprawiała także paralotniarstwo. Po zdobyciu najwyższej góry Peru – Huascarán (6768 m) zleciała z niej na paralotni. Lądując obok grupy wspinaczy otrzymała od nich propozycję wyprawy na Mount Everest. Wyprawa odbyła się w 1991, i chociaż Mauduit nie zdobyła szczytu, to postanowiła podejmować próby zdobycia innych ośmiotysięczników. Pierwszym był K2 (1992 r.). W ciągu następnych pięciu lat zdobyła Sziszapangmę, Czo Oju, Lhotse (jako pierwsza kobieta), Manaslu i Gaszerbrum II. Do wspinaczki nie używała tlenu.
Zginęła podczas zdobywania szczytu Dhaulagiri.

</doc>
<doc id="1418312" url="https://pl.wikipedia.org/wiki?curid=1418312" title="Patrascu Dobry">
Patrascu Dobry

Patrascu Dobry, rum. "Pătraşcu cel Bun", (zm. 26 grudnia 1557) – hospodar wołoski od marca 1554 do 26 grudnia 1557 z dynastii Basarabów. Syn hospodara wołoskiego Radu VII Paisie. Przydomek "Dobry" zyskał w kronikach wołoskich z uwagi na pozytywnie oceniany charakter rządów nad państwem i bojarami.
Polityka zagraniczna.
W 1556 roku z rozkazu Wysokiej Porty Patrascu zorganizował wyprawę wojenną do Siedmiogrodu w celu przywrócenia na tron niepełnoletniego Jana Zygmunta Zapolyi, który musiał się wycofać przed Habsburgami do Polski wraz z matką, królową Izabelą Jagiellonką. Wyprawa, w której wzięło udział ok. 14 tys. żołnierzy, wkroczyła na teren Siedmiogrodu w maju i czerwcu 1556 roku. Jednocześnie zaufany kanclerz hospodara Socol wybrał się z misją do Lwowa w celu sprowadzenia królowej Izabeli. Podczas działań Patrascu współpracował z hospodarem mołdawskim Aleksandrem Lăpușneanu i w październiku 1556 roku wszedł do ówczesnej stolicy Siedmiogrodu – Kluża. Cała wyprawa zakończyła się sukcesem, a Izabela objęła rządy w imieniu młodego Jana Zygmunta, które sprawowała do swojej śmierci (w 1559 roku). W 1557 roku z powodu dalszych niepokojów na terenie Siedmiogrodu zaszła potrzeba zorganizowania przez Patrascu kolejnej ekspedycji. Hospodar nie towarzyszył jednak swojemu wojsku, ponieważ zachorował i 26 grudnia 1557 roku zmarł. Według niektórych relacji miał zostać otruty przez kanclerza Socola, który sam myślał o zajęciu tronu hospodara. Ta wersja nie jest jednak potwierdzona, wiadomo jedynie, że po kolejnym powrocie do władzy na Wołoszczyźnie Mirczy VII Pastucha, Socol uciekł do Siedmiogrodu, zabierając ze sobą 400 tys. dukatów zmarłego hospodara.
Rodzina.
Patrascu był żonaty z Voicą, córką bojarów z Slătioare. Z tego małżeństwa pochodziła czwórka dzieci – córka Maria oraz trójka synów: Piotr (późniejszy hospodar Piotr II Kolczyk), Vintilă (również hospodar) oraz Patrascu, zwany Cypryjczykiem.
Według niektórych opinii historyków synem Patrascu z nieprawego łoża miał być Michał Waleczny, niemniej obecnie pogląd ten nie jest utrzymywany i uważa się, że Michał Waleczny nie miał żadnych związków z tym hospodarem.
Patrascu Dobry jest pochowany w rumuńskim monastyrze Dealu.

</doc>
<doc id="1418321" url="https://pl.wikipedia.org/wiki?curid=1418321" title="Hrabstwo Pratt">
Hrabstwo Pratt

Hrabstwo Pratt – hrabstwo położone w USA w stanie Kansas z siedzibą w mieście Pratt. Założone 26 lutego 1867 roku.

</doc>
<doc id="1418322" url="https://pl.wikipedia.org/wiki?curid=1418322" title="Konkurs Piosenki Eurowizji 1983">
Konkurs Piosenki Eurowizji 1983

28. Konkurs Piosenki Eurowizji został zorganizowany 23 kwietnia 1983 roku w Rudi-Sedlmayer-Halle w Monachium przez niemieckiego nadawcę publicznego Arbeitsgemeinschaft Rundfunkanstalten Deutschland (ARD), dzięki zwycięstwu reprezentantki Niemiec - Nicole podczas konkursu w 1982 roku. 
Koncert finałowy prowadziła Marlene Charell, a zwyciężczynią została reprezentantka Luksembruga - Corinne Hermès, która za utwór "Si la vie est cadeau" otrzymała 142 punkty.
Przebieg konkursu.
Konkurs po raz pierwszy transmitowany był przez australijskiego nadawcę publicznego Kanał 0/28.
Kraje uczestniczące.
Podczas finału 28. Konkursu Piosenki Eurowizji wzięło udział 20 krajów, w tym nadawcy publiczni z Francji, Grecji i Włoch, którzy powrócili do stawki konkursowej po przerwie. Z udziału w imprezie wycofała się irlandzka telewizja Raidió Teilifís Éireann (RTÉ), która zrezygnowała ze startu z powodu strajków toczących się w kraju.
Powracający artyści.
W finale 28. Konkursu Piosenki Eurowizji wystąpiło dwóch artystów, którzy wzięli udział w konkursie w poprzednich latach. Reprezentant Francji, Guy Bonnet, po raz pierwszy wystartował w barwach kraju w 1970 roku, natomiast norweski wokalista Jahn Teigen uczestniczył w finale imprezy w 1978 i 1982 roku.

</doc>
<doc id="1418324" url="https://pl.wikipedia.org/wiki?curid=1418324" title="James Gibbons">
James Gibbons

James Gibbons (ur. 23 lipca 1834 w Baltimore, zm. 24 marca 1921 w Baltimore) - amerykański duchowny katolicki, arcybiskup Baltimore od 1877 aż do śmierci.
Życiorys.
W 1886 był drugim człowiekiem ze Stanów Zjednoczonych, który został kardynałem. 
Konsekrowany na tytularnego biskupa Adramyttium w wieku 33 lat, kiedy w 1868 papież Pius IX powołał go na Wikariusza Apostolskiego do Karoliny Północnej, która nie posiadała jeszcze katolickich diecezji w obrębie swych granic.
W 1872 roku został biskupem Richmond i służył tam do maja 1877, kiedy został mianowany koadiutorem arcybiskupa Baltimore. Sukcesję przejął już w październiku tego roku po śmierci arcybiskupa Jamesa Roosevelta Bayleya. 
W 1876 opublikował Gibbons katechizm, który stał się najlepiej sprzedającym się podręcznikiem w Stanach Zjednoczonych. W 1917 we wstępie do 83 edycji Kardynał zauważył, że „od pierwszej edycji pojawiło się do chwili obecnej milion czterysta tysięcy egzemplarzy. Praca została przetłumaczona na prawie wszystkie języki Europy”.
Prezydent William Taft wziął udział w jego Złotym Jubileuszu Kapłaństwa w 1911 r. W roku 1917 prezydent Theodore Roosevelt określił go mianem najbardziej czczonej i szanowanej osobistości w Ameryce.
Gibbons zmarł w 1921 roku po 44 latach kierowania archidiecezją Baltimore.

</doc>
<doc id="1418325" url="https://pl.wikipedia.org/wiki?curid=1418325" title="Hantec">
Hantec

Hantec – dialekt języka czeskiego używany w Brnie. Rozwijał się przez kilka stuleci jako mieszanina języka czeskiego (dialekty hanackie) i języków innych mieszkańców Brna – głównie niemieckiego, jidysz, romskiego i włoskiego. Powszechnie używany przez niższe klasy społeczne na przełomie XIX i XX w. Obecnie hantec w oryginalnej postaci jest rzadko spotykany, natomiast często wykorzystywane są pochodzące z niego pojedyncze słowa. Najbardziej znane to np. "šalina" (tramwaj) czy "love" (pieniądze).

</doc>
<doc id="1418328" url="https://pl.wikipedia.org/wiki?curid=1418328" title="Myślęcińska Kolej Parkowa">
Myślęcińska Kolej Parkowa

Myślęcińska Kolej Parkowa – kolej parkowa w Bydgoszczy funkcjonująca w latach 1996-2011, jako atrakcja turystyczna Leśnego Parku Kultury i Wypoczynku w Myślęcinku.
Historia.
Kolej wąskotorowa w Myślęcinku powstała 1 maja 1996 roku. Jej infrastruktura kolejowa została zbudowana z elementów po zlikwidowanych Bydgoskich Kolejach Dojazdowych oraz w mniejszym stopniu z materiałów pozyskanych ze Żnińskiej Kolei Powiatowej.
Początkowo pociągi Myślęcińskiej Kolei Parkowej kursowały na trasie Bydgoszcz Las Gdański - Bydgoszcz Myślęcinek. 1 maja 2001 roku linię przedłużono do stacji Zacisze.
8 września 2011 roku spaliła się lokomotywownia wraz ze znajdującymi się w niej pojazdami. W związku z utratą taboru kolejowego przez Myślęcińską Kolej Parkową ruch na linii został wstrzymany.
29 września 2011 roku właściciele linii podjęli decyzję o jej likwidacji. Jesienią 2013 linia została fizycznie zlikwidowana przy aprobacie władz miejskich.
Tabor.
Tabor Myślęcińskiej Kolei Parkowej stanowiły:

</doc>
<doc id="1418329" url="https://pl.wikipedia.org/wiki?curid=1418329" title="Hrabstwo Rawlins">
Hrabstwo Rawlins

Hrabstwo Rawlins – hrabstwo położone w USA w stanie Kansas z siedzibą w mieście Atwood. Założone 20 marca 1873 roku.

</doc>
<doc id="1418339" url="https://pl.wikipedia.org/wiki?curid=1418339" title="Black Roses">
Black Roses

Black Roses – siódmy album fińskiej grupy The Rasmus, którego premiera odbyła się 24 września 2008 w Finlandii i Szwecji, a dwa dni później w Europie.
Pierwszy singel "Livin’ in a World Without You" swoją premierę miał 10 września 2008, ale już od lipca był promowany w radiu. Teledysk do pierwszego singla został nakręcony 3 lipca w Sztokholmie. Piosenka po raz pierwszy została zagrana na żywo 5 lipca na NRJ in the Park w Berlinie razem z nową piosenką Ten Black Roses.
Producentami albumu są Desmond Child i Harry Sommerdahl, a mixowany był przez Michaela Wagenera. Album nagrywany był w Helsinkach, Nashville, Sztokholmie, Singapurze, Grecji i Niemczech.

</doc>
<doc id="1418341" url="https://pl.wikipedia.org/wiki?curid=1418341" title="Jean-Marie Perrot">
Jean-Marie Perrot

Jean-Marie Perrot, br. Yann Vari Perrot (ur. 3 września 1877 w Plouarzel, zm. 12 grudnia 1943 w Scrignac) – duchowny katolicki, pisarz, bretoński działacz narodowy.
W 1889 r. ukończył Institut des Frères des Écoles w Guingamp. Postanowił wówczas zostać księdzem. Ukończył seminarium młodzieżowe w Pont-Croix. Odbył 1-roczną obowiązkową służbę wojskową w 19 pułku piechoty w Breście, a następnie wstąpił do seminarium w Quimper. W 1904 został wikariuszem w Saint-Vougay, gdzie założył kółko naukowe i zespół teatralny spośród miejscowych dzieci i młodzieży. W tym czasie zaangażował się w działalność w bretońskim ruchu narodowym. W 1905 r. utworzył Bleun-Brug, bretońską organizację katolicką, promującą bretońską kulturę oraz walczącą o polityczne i gospodarcze prawa dla Bretanii. W marcu 1914 r. został wikariuszem w Saint-Thégonnec. Po wybuchu I wojny światowej został powołany do wojska, ale zaciągnął się ochotniczo do Groupe des Brancardiers Divisionnaires. Od 1920 r. był wikariuszem w Plouguerneau, a następnie w Saint-Vougay. Był autorem licznych artykułów w bretońskich gazetach, w tym w "Feiz ha Breiz". Jego polityczne zaangażowanie doprowadziło do tego, że w 1930 r. został przeniesiony do parafii Scrignac. Sympatyzował silnie z nacjonalistyczną Bretońską Partią Narodową (PNB). Po wybuchu II wojny światowej, we wrześniu 1939 r. został oskarżony przez władze o sympatie pro-niemieckie. Z kolei, po przecięciu linii telegraficznych w rejonie Huelgoat w październiku tego roku, oskarżono go o udział w tym akcie sabotażu. Jednakże 2 rewizje jego domu i przesłuchanie nie dały rezultatu. Po zajęciu Francji przez wojska niemieckie w czerwcu 1940 r., kontynuował swoją działalność publicystyczno-polityczną. Pomimo zakazu organizowania uroczystości podczas okupacji, nałożonego na niego przez kardynała Adolphe’a Duparca, zorganizował w dniach 29-30 sierpnia 1940 r. w Tréguier obchody 500-lecia śmierci księcia Jana VI Mądrego. Wzięli w nich udział członkowie Bleun-Brug. 8 lipca 1941 r. ojciec Perrot wszedł w skład grupy pisarzy bretońskich, chcących zunifikować ortografię języka bretońskiego. W październiku 1942 r. został członkiem Komitetu Konsultacyjnego Bretanii. Był oskarżany przez ruch oporu o kolaborację z Niemcami. Miał brać udział w przeszukaniach domów swoich przeciwników. Miał też udzielać schronienia członkom paramilitarnych bojówek bretońskich Bagadoù Stourm, współpracujących z okupantami. 12 grudnia 1943 r. został zabity w Scrignac przez Jeana Thépaut, członka Francuskiej Partii Komunistycznej. Jego śmierć wywołała duży wstrząs wśród nacjonalistów bretońskich. Célestin Lainé, jeden z głównych działaczy kolaboracyjnej PNB, sformował na początku 1944 r. formację zbrojną, podporządkowaną Sipo-SD, którą ostatecznie nazwał Bezen Perrot, upamiętniając ojca Perrot. 
W latach powojennych powstało bretońskie stowarzyszenie prawnicze Unvaniez Koad Kev, kultywujące pamięć po ojcu Perrot.
Linki zewnętrzne.
Biografia ojca Jean-Marie Perrota (jęz. francuski)

</doc>
<doc id="1418343" url="https://pl.wikipedia.org/wiki?curid=1418343" title="Livin’ in a World Without You">
Livin’ in a World Without You

Livin’ in a World Without You – pierwszy singel z płyty Black Roses – siódmego krążka fińskiego zespołu The Rasmus.

</doc>
<doc id="1418345" url="https://pl.wikipedia.org/wiki?curid=1418345" title="Hrabstwo Reno">
Hrabstwo Reno

Hrabstwo Reno – hrabstwo położone w USA w stanie Kansas z siedzibą w mieście Hutchinson. Założone 26 lutego 1867 roku. Nazwa Hrabstwa pochodzi od Jesse`a Lee Reno.

</doc>
<doc id="1418346" url="https://pl.wikipedia.org/wiki?curid=1418346" title="Rogers Cup 2008 (kobiety)">
Rogers Cup 2008 (kobiety)

Tenisowy turniej WTA Rogers Cup (Rogers Masters, Canada Masters) 2008 odbył się w dniach 26 lipca - 3 sierpnia w kanadyjskim Montrealu na kortach twardych. Pula nagród wyniosła 1 340 000 dolarów amerykańskich.

</doc>
<doc id="1418347" url="https://pl.wikipedia.org/wiki?curid=1418347" title="Michael Curley">
Michael Curley

Joseph Michael Curley (ur. 12 października 1879 w Athlone, Irlandia, zm. 16 maja 1947 w Baltimore) – amerykański duchowny katolicki (pochodzenia irlandzkiego), arcybiskup Baltimore i Waszyngtonu.
Był jednym z jedenaściorga dzieci Michaela Curleya i Mary Ward. Po ukończeniu studiów m.in. w Dublinie i Rzymie otrzymał święcenia kapłańskie w 1903 r. i przeniósł się do USA, na Florydę. Dziesięć lat później został nominowany na biskupa St. Augustine na Florydzie. W chwili nominacji był najmłodszym biskupem na świecie.
W 1921 r. po śmierci prymasa Stanów Zjednoczonych, kardynała Jamesa Gibbonsa został mianowany jego następcą na stolicy arcybiskupiej w Baltimore. W 1939 r. utworzono nową archidiecezję Waszyngton, a abp Curley połączył swą osobą oba stanowiska. Dopiero po jego śmierci w 1947 urzędy rozdzielono.

</doc>
<doc id="1418348" url="https://pl.wikipedia.org/wiki?curid=1418348" title="Paul Flechsig">
Paul Flechsig

Paul Emil Flechsig (ur. 29 czerwca 1847 w Zwickau, zm. 22 lipca 1929 w Lipsku) – niemiecki neuroanatom, psychiatra i neuropatolog. Twórca metody mielogenetycznej, uznawanej za przełom w neuroanatomii.
Życiorys.
Urodził się 29 czerwca 1847 w Zwickau jako syn protodiakona Emila Flechsiga (1808–1878) i jego żony Ferdinande Richter.
Ukończył gimnazjum w Zwickau, po czym od wiosny 1865 studiował na Uniwersytecie w Lipsku, gdzie jego nauczycielami byli Ernst Leberecht Wagner, Eduard Weber, Franz Schweigger-Seidel i Carl Ludwig. Tytuł doktora medycyny otrzymał w 1870 po przedłożeniu dysertacji "Bemerkungen über Meningitis luetica und einen dahin zu stehenden Fall". Podczas wojny francusko-pruskiej przez dwa lata służył jako chirurg wojskowy. W 1873 został kierownikiem laboratorium histologicznego w Instytucie Fizjologii u Carla Ludwiga, w 1875 został Privatdozentem. Od 1877 profesor nadzwyczajny psychiatrii.
Zajmował się m.in. mielinogenezą i opracował metodę mielogenetyczną, stanowiącą przełom w badaniach neuroanatomicznych. W metodzie tej, stosując barwienie karminem i metodą Weigerta, Flechsig prześledził kolejność w jakiej poszczególne części mózgowia ulegają mielinizacji w trakcie rozwoju osobniczego. W oparciu o swoją metodę wyróżnił 6, a potem 45 pól mielogenetycznych kory mózgowej. Jego uczniami byli m.in. Emil Kraepelin, Oskar Vogt, Richard Arwed Pfeifer, H. Schütz, Hermann Mädler, James Lewin, Władimir Biechtieriew, N. A. Klimow, W. N. Jakowenko, Leonowa, Raschid Bei, Blanchard, Francotte, Hlwas, Konrad Rieger, Iwan Pawłow, Constantin von Monakow, Charles Edward Beevor, Leonid Blumenau, Henry Herbert Donaldson, Władimir Cziż, Carlo Martinotti, Hans Held i Liwierij Darkszewicz.
Upamiętnia go eponim pęczka Flechsiga (drogi rdzeniowo-móżdżkowej tylnej).
Pacjentem Flechsiga był Daniel Paul Schreber.
Był dwukrotnie żonaty, po raz pierwszy z Auguste Hauff (zm. 1920), ponownie z Irene Colditz (ur. 1876); oba małżeństwa były bezdzietne.
Zmarł w 1929 roku, wspomnienia o nim napisali Pfeiffer, Schröder i Friedrich Quensel. W 1974 roku w Lipsku powstał instytut badań mózgu jego imienia ("Paul-Flechsig-Institut, PFI"). Opisywany był jako pracowity uczony, ale z tendencją do bycia dogmatycznym i obcesowym. Niektórzy opisywali go jako cyklotymika. Według Vogta Flechsig miał „słabą pamięć co do cudzych odkryć” – zdarzyło się, że Vogt przedstawił mu swoje odkrycie a trzy tygodnie później Flechsig przedstawił mu to samo odkrycie jako swoje własne. Nie znosił socjalizmu i znana jest anegdota (podana przez Folke Henschena), wedle której przeprowadzając badanie mózgu zmarłego socjalisty ubolewał nad jego „nieharmonijnymi zwojami”.

</doc>
<doc id="1418351" url="https://pl.wikipedia.org/wiki?curid=1418351" title="Oktaw Pietruski">
Oktaw Pietruski

Oktaw Pietruski z Siemuszowy herbu Starykoń (ur. 5 lutego 1820 w Brukseli, zm. 23 lutego 1894 we Lwowie) – polski prawnik, działacz polityczny, parlamentarzysta, wicemarszałek Sejmu Krajowego Galicji, przewodniczący Wydziału Krajowego, c.k. radca wyższego sądu krajowego.
Życiorys.
Ojciec – Józef Tomasz Pietruski, matka – Janina Wedelsee-Wittus.
Ukończył cesarsko-królewskie gimnazjum w Stanisławowie i Theresianum w Wiedniu.
Przyczynił się do powstania Katedry Laryngologii Wydziału Lekarskiego Uniwersytetu Jagiellońskiego.
Był prezesem rady nadzorczej Galicyjskiego Towarzystwa Kredytowego Ziemskiego. Odznaczony Komandorią Krzyża Wielkiego Orderu Franciszka Józefa
Honorowy obywatel miast: Stanisławowa, Rzeszowa, Lwowa, Krakowa, Kołomyi, Buczacza, Husiatyna, Stryja, Brzeżan, Podgórza i Wadowic.
Pochowany na Cmentarzu Łyczakowskim we Lwowie. Pomnik na jego grobie został wykonany w pracowni rzeźbiarskiej Juliana Markowskiego, a medalion ofiarowały wdowy i sieroty po urzędnikach krajowych.

</doc>
<doc id="1418352" url="https://pl.wikipedia.org/wiki?curid=1418352" title="Kanał Dorellego">
Kanał Dorellego



</doc>
<doc id="1418353" url="https://pl.wikipedia.org/wiki?curid=1418353" title="Droga wojewódzka nr 567">
Droga wojewódzka nr 567

Droga wojewódzka nr 567 (DW567) – droga wojewódzka o długości 29,3 km, łącząca DK60 z Płocka, z DK10 do Góry.
Droga w całości biegnie na terenie powiatu płockiego (gminy: Radzanowo i Staroźreby).
Obecnie razem z DW568 stanowi objazd dla ciężarówek pow. 16 t jadących tranzytem przez Płock trasą DK60.

</doc>
<doc id="1418357" url="https://pl.wikipedia.org/wiki?curid=1418357" title="Stok (anatomia)">
Stok (anatomia)

Stok (łac. "clivus") - pochyła powierzchnia na wewnętrznej powierzchni podstawy czaszki. W wymiarze poprzecznym jest ona nieco wklęsła, a w wymiarze podłużnym opada ku tyłowi i dołowi. Stok utworzony jest w większej części przez powierzchnie górną (podstawną) kości potylicznej, którą ku przodowi uzupełnia niewielki fragment powierzchni wewnętrznej trzonu kości klinowej. Na stoku spoczywa most i rdzeń przedłużony oraz naczyna podstawne i kręgowe i splot podstawny. Od przodu stok graniczy z grzbietem siodła tureckiego (łac. "dorsum sellae"). Tylny brzeg stoku dochodzi do przedniej krawędzi otworu wielkiego. W tej okolicy do stoku przyczepia się błona pokrywająca (łac. "membrana tectoria").

</doc>
<doc id="1418361" url="https://pl.wikipedia.org/wiki?curid=1418361" title="Ballada o człowieku spokojnym">
Ballada o człowieku spokojnym

Ballada o człowieku spokojnym – polski telewizyjny film psychologiczno-obyczajowy z 1990 roku w reżyserii Franciszka Trzeciaka i z jego scenariuszem. Adaptacja opowiadania Czesława Czerniawskiego o tym samym tytule.
Zarys fabuły.
Akcja filmu rozgrywa się tuż po wojnie na Dolnym Śląsku. W jednej z wsi osiedlają się Jan i jego spodziewająca się dziecka żona - Janina. W tragicznych okolicznościach ginie żołnierz Bartek, na jego cześć małżeństwo nadaje synowi imię Bartłomiej.

</doc>
<doc id="1418363" url="https://pl.wikipedia.org/wiki?curid=1418363" title="EverQuest">
EverQuest

EverQuest (w skrócie EQ) – trójwymiarowa gra komputerowa z gatunku MMORPG, stworzona w 1999 roku przez 989 Studios należące do Sony. Jej projektantami byli Brad McQuaid, Steve Clover i Bill Trost. Gra została wydana przez Sony Online Entertainment.
Pod koniec 1999 r. grę przejął Verant Interactive, a od tego czasu doczekała się ona 18 rozszerzeń. Ostatnie z nich, "EverQuest: Veil of Alaris", zostało wydane 15 listopada 2011 roku. 
Rozgrywka.
Wiele elementów "EverQuesta" zostało zaczerpniętych z tekstowych gier internetowych typu MUD, w których główny nacisk jest położony na tradycyjną rozgrywkę fabularną spod znaku "Dungeons &amp; Dragons".
W grze, tworząc awatara, gracz ma do wyboru 16 ras postaci, żeby wymienić klasyczne dla tego typu gier: elfy, krasnoludy czy ogry, ale również takie jak: ludzie-koty, ludzie-jaszczury czy też ludzie-smoki. W trakcie tworzenia postaci gracz ma możliwość wyboru swego rodzaju zajęcia w grze (czarodziej, kleryk, łucznik). Gra ma miejsce w świecie zwanym Norrath, gdzie postać uzyskuje kolejne poziomy zaawansowania poprzez zdobywanie punktów doświadczenia, wykonując zadania, walcząc z przeciwnikami komputerowymi. Wszystko to gracz może osiągnąć będąc w większej grupie graczy poprzez stworzenie grupy graczy np. dla wykonania tylko jakiegoś zadania, czy też poprzez zjednoczenie się w klan, w którym to gracze mogą bardziej planować swoją rozgrywkę w przyszłości.
Klasy postaci.
W grze "EverQuest" istnieją następujące klasy postaci:
Serwery.
Gra jest umiejscowiona na wielu serwerach, każdy z nich ma swoją własną nazwę. Każda nazwa jest odpowiednikiem bóstwa ze świata Norrath i każda z nich ma pieczę nad swoim terytorium. Część uzbrojenia i broni występująca w grze pochodzi od tych bóstw i dostępne są one tylko tym graczom, którzy dostatecznie mocno oddali cześć danemu bóstwu.
Serwery, na których toczy się gra, są podzielone na serwery dla rozgrywki player versus player i player versus environment, gdzie na tych drugich walka z innymi graczami jest możliwa tylko w miejscach specjalnie do tego wyznaczonych (arena, specjalne obszary oraz pojedynki).
Gra jest podzielona na 375 stref, w skład których wchodzą zarówno całe kontynenty, jak również i inne wymiary czy podwodne tereny.
Produkcja.
Od wstępnych koncepcji gry i poprzez różne jej etapy Sony posiadała pośredni lub bezpośredni wpływ na rozwój gry. Osobą odpowiedzialną za całość był John Smedley. Projekt i koncepcja EverQuest ma swoje pochodzenie z rozgrywek MUD-owych, w szczególności z DikuMUD i jako taki EverQuest jest uważany za krok transformacji gier MUD w kierunku 3D. John Smedley oraz pozostali główni twórcy gry, którym przypisuje się stworzenie świata EverQuest, wskazywali inspiracje do gry właśnie w grach MUD.
EverQuest wystartowała 16 marca 1999 roku i do końca roku liczba abonentów przekroczyła liczbę u konkurenta, jakim była Ultima Online. W 2004 roku Sony podała liczbę subskrybentów na ponad 430 tys. graczy.
Rozszerzenia.
Do tej pory do "EverQuest"wydano 19 rozszerzeń:
Odbiór gry.
Gra zebrała w momencie wydania pozytywne oceny: według agregatora Metacritic średnia ocen wyniosła 85/100, natomiast według GameRankings – 87,68%.
"EverQuest" zdobył wiele nagród, począwszy od tytułu Game Of The Year 1999 czy nagrody Technology &amp; Engineering Emmy Award w 2008 roku.

</doc>
<doc id="1418369" url="https://pl.wikipedia.org/wiki?curid=1418369" title="Jules Déjerine">
Jules Déjerine

Joseph Jules Déjerine (ur. 3 sierpnia 1849 w Genewie, zm. 26 lutego 1917) – francuski lekarz neurolog. Mąż Augusty Dejerine-Klumpke.
Życiorys.
Joseph Jules Dejerine urodził się w Genewie we francuskiej rodzinie. Podczas wojny francusko-pruskiej pracował jako wolontariusz w genewskim szpitalu i postanowił podjąć studia medyczne. Od 1871 studiował w Paryżu. Po ukończeniu studiów został zatrudniony w 1877 roku w szpitalu Bicêtre; w 1886 roku otrzymał tytuł "professeur agrégé". Pracował w szpitalu Salpêtrière od 1895 roku, w 1901 został profesorem historii medycyny, a później profesorem neurologii.
W 1888 roku poślubił swoją studentkę Augustę Klumpke. Od tego czasu para wspólnie pracowała naukowo.
Jego uczniami byli Lévy-Valensi, Jean Lhermitte, Gustave Roussy, André-Thomas, Jules Tinel i Oskar Vogt.

</doc>
<doc id="1418371" url="https://pl.wikipedia.org/wiki?curid=1418371" title="Celso Torrelio Villa">
Celso Torrelio Villa

Celso Torrelio Villa (ur. 3 czerwca 1933, zm. 23 kwietnia 1999) – boliwijski wojskowy i polityk, prezydent kraju od września 1981 do lipca 1982.

</doc>
<doc id="1418372" url="https://pl.wikipedia.org/wiki?curid=1418372" title="One Day in Your Life (singel Anastacii)">
One Day in Your Life (singel Anastacii)

One Day in Your Life – piosenka pop stworzona przez Anastacię, Louisa Biancaniella, Sama Wattersa na drugi studyjny album Anastacii "Freak of Nature". Piosenka została wydana 4 marca 2002 jako drugi singel promujący płytę.
Lista utworów.
A-side
B-side
Disc 1; Side 1
Disc 1; Side 2
Disc 1; Side 1
Disc 2; Side 2

</doc>
<doc id="1418373" url="https://pl.wikipedia.org/wiki?curid=1418373" title="Ballada o Piotrowskim">
Ballada o Piotrowskim

Ballada o Piotrowskim – polski dramat z roku 2007 w reżyserii Rafała Kapelińskiego i z jego scenariuszem. Autor otrzymał za ten obraz wyróżnienie w konkursie "Nowe Filmy Polskie" na warszawskim Międzynarodowym Festiwalu Filmowym "Era Nowe Horyzonty".
Głównym bohaterem jest Piotrowski (Krzysztof Kiersznowski), który wygląda na życiowego nieudacznika. Pewnego dnia postanawia zmienić swoje życie i spełnić własne marzenia, zakładając salon fryzjerski. Nie ma wprawy w tym fachu, więc większość ludzi boi się skorzystać z jego usług.
Film kręcono w Nieszawie w październiku 2006
Obsada.
oraz: Józef Adamczyk, Ryszard Lewandowski, Maria Włodarska, Jerzy Paradowski, Zdzisław Szeląrzek, Tomasz Działoszewski, Stefan Strzelewicz, Zbigniew Zgliński, Jan Kozmiński, Grzegorz Skazalski, Izabela Panfil, Jan Słomczewski, Piotr Kejna, Maria Sochacka, Maria Malinowska, Danuta Pyzdrowska, Maria Rocławska, Halina Skazalska, Czesław Witecki, Filip Misiak, Adam Strzelewicz, Marcin Lipiński

</doc>
<doc id="1418375" url="https://pl.wikipedia.org/wiki?curid=1418375" title="Starostwo Kopciowo">
Starostwo Kopciowo

Starostwo Kopciowo to starostwo na Litwie, w okręgu olickim, w południowej części rejonu łoździejskiego. Starostwo zajmuje obszar 230 km², na którym zamieszkuje 1300 osób w 38 miejscowościach. Jego siedzibą jest Kopciowo.

</doc>
<doc id="1418387" url="https://pl.wikipedia.org/wiki?curid=1418387" title="Izochrony">
Izochrony



</doc>
<doc id="1418390" url="https://pl.wikipedia.org/wiki?curid=1418390" title="Berbamina">
Berbamina

Berbamina — organiczny związek chemiczny, izochinolinowy alkaloid pochodzenia roślinnego, należący do klasy protoberberyn.
Występuje m.in. w berberysie (2,5%).

</doc>
<doc id="1418392" url="https://pl.wikipedia.org/wiki?curid=1418392" title="Palmatyna">
Palmatyna

Palmatyna – organiczny związek chemiczny z grupy alkaloidów izochinolinowych pochodzenia roślinnego, należący do klasy protoberberyn. Występuje m.in. w berberysie.

</doc>
<doc id="1418397" url="https://pl.wikipedia.org/wiki?curid=1418397" title="Ballada o ścinaniu drzewa">
Ballada o ścinaniu drzewa

Ballada o ścinaniu drzewa – polski film obyczajowy z 1972 roku w reżyserii Feriduna Erola, który obok Tadeusza Wieżana jest też współautorem scenariusza. Akcja filmu rozgrywa się w środowisku robotniczym.

</doc>
<doc id="1418404" url="https://pl.wikipedia.org/wiki?curid=1418404" title="Lamborghini 350 GTS">
Lamborghini 350 GTS

Lamborghini 350 GTS – samochód typu roadster firmy Lamborghini.
Lmaborghini 350 GTS było pierwszym kabrioletem tej firmy. Po raz pierwszy pojazd zaprezentowano światu w 1965 roku (2 lata po założeniu firmy Lamborghini) na Torino Auto Show. Lamborghini 350 GTS został zbudowany na bazie modelu 350 GT. Posiadał ręcznie rozkładany, brezentowy dach. Możliwe było także dokupienie metalowego, twardego dachu na zimne dni. Wnętrze GTS nie różniło się niczym od wnętrza zwykłego GT. Pewne zmiany zaszły pod maską samochodu. Silnik V12 pojemności 3,5 litra podkręcono do 235 kW (320 KM) przy 7000 obr./min. Zrekompensowało to problemy związane ze zwiększeniem masy. 350 GTS nie trafił do szerokiej klienteli. Powstały tylko 2 sztuki, później jeszcze 3. sztuka przerobiona z 350 GT dla zamożnego francuskiego kupca. Ferruccio Lamborghini i zarząd firmy byli raczej nastawieni na budowę superszybkich bolidów, a nie kabrioletów. Do firmy Lamborghini wpływały zamówienia na przerobienie już istniejących 350 GT oraz 400 GT na kabriolety. W ten sposób powstało co najmniej kilka takich pojazdów.

</doc>
<doc id="1418407" url="https://pl.wikipedia.org/wiki?curid=1418407" title="Mirosław Szybowski">
Mirosław Szybowski

Mirosław Szybowski (ur. 15 września 1960 w Kołobrzegu) – polski lekkoatleta, specjalizujący się w rzucie oszczepem.
Mistrz Polski z 1985 roku. Rekord życiowy: 87,56 (29.09.1985, Łódź). Reprezentował barwy Sztormu Kołobrzeg, AZS-AWF Gorzów Wielkopolski i Gryfa Słupsk. Wychowanek trenera Michała Barty. Absolwent gorzowskiego ZWKF.
Obecnie jest trenerem i nauczycielem wychowania fizycznego w I LO w Kołobrzegu. Jego podopiecznym był m.in. Robert Szpak.

</doc>
<doc id="1418408" url="https://pl.wikipedia.org/wiki?curid=1418408" title="33 Pułk Artylerii Lekkiej">
33 Pułk Artylerii Lekkiej



</doc>
<doc id="1418409" url="https://pl.wikipedia.org/wiki?curid=1418409" title="Świątynia Dhakeśwari w Dhace">
Świątynia Dhakeśwari w Dhace

Świątynia Dhakeśwari w Dhace (, trl. "Ðhakeshshori Jatio Mondir", dewanagari ढाकेश्वरी मन्दिर, trl. Ḍhākeśbarī Mandir, ang. "Dhakeshwari National Temple") – świątynia hinduistyczna w Dhace.
Centralnie położony kompleks świątynny pochodzi prawdopodobnie z XI wieku n.e. Ta najstarsza świątynia
poświęcona jest dziesięcioramiennej bogini Dhakeśwari i prawdopodobnie od niej miasto Dhaka (stolica Bangladeszu) wzięło swoją nazwę. W 1996 świątynia otrzymała miano Dhakeshwari Jatiya Mandir ("Dhakeshwari National Temple") w nawiązaniu do jej pozycji w hinduistycznym środowisku Bangladeszu. Kompleks świątynny leży przy Dhakeshwari Road i znajduje się ok. 500 m od Salimullah Hall, Uniwersytetu w Dhace. Charakterystyczna monumentalna brama wejściowa, nazywana "bramą Nahabatkhana".

</doc>
<doc id="1418410" url="https://pl.wikipedia.org/wiki?curid=1418410" title="Søren Ulrik Vestergaard">
Søren Ulrik Vestergaard

Søren Ulrik Vestergaard (ur. 4 maja 1987) – duński piłkarz grający na pozycji napastnika. W swojej karierze występował w zespołach Silkeborg IF, Randers FC oraz Viborg FF.
W pierwszej lidze duńskiej rozegrał 55 spotkań i zdobył 9 bramek.

</doc>
<doc id="1418412" url="https://pl.wikipedia.org/wiki?curid=1418412" title="Jose Boves">
Jose Boves

José Tomás de Boves y de la Iglesia (znany jako El Taita, "Lew Llanos", "Głuszec", "Bestia na koniu", ur. 18 września 1782 w Oviedo, Asturia, zm. 5 grudnia 1814 w Urica, Wenezuela) – Rojalistyczny dowódca (caudillo) Legionów Piekła ("llaneros"), walczących przeciw Simónowi Bolívarowi w wojnie domowej o niepodległość Wenezueli w XIX wieku.
Simón Bolívar nazwał go „Biczem Bożym”. Według niego około 80 000 osób zginęło w wyniku jego kampanii. Odpowiedzialny za liczne masakry wśród ludności zdobytych miast. Na przykład w czasie bitwy pod Arguą. Zadał wiele klęsk wojskom Bolivara a jego działalność była główną przyczyną upadku II Republiki Wenezueli. Nigdy nie rządził krajem. Zginął w bitwie pod Urica.

</doc>
<doc id="1418415" url="https://pl.wikipedia.org/wiki?curid=1418415" title="Alfa-mannozydoza">
Alfa-mannozydoza

Alfa-mannozydoza (ang. alpha-mannosidosis) – uwarunkowana genetycznie choroba z grupy lizosomalnych chorób spichrzeniowych, charakteryzująca się pierwotnym niedoborem odporności, nieprawidłowościami szkieletu i cechami dysmorficznymi twarzy, upośledzeniem słuchu i opóźnieniem umysłowym. Chorobę opisał Ockerman w 1967 roku.
Częstość choroby szacuje się na 1:500 000 żywych urodzeń (np. statystyki 4,5-milionowej Norwegii, w której żyje sześć, a do niedawna osiem osób z tą chorobą zgadzają się z analogicznymi statystykami w Australii; w 40-milionowej Polsce takich osób jest dziewięć). Dzieci początkowo rozwijają się prawidłowo, ale choroba powoli postępuje. Niekiedy w okresie noworodkowym objawia się wrodzoną stopą końsko-szpotawą lub wodogłowiem. Inne objawy to niedobór odporności (nawracające infekcje, zwłaszcza w pierwszej dekadzie życia), wady kośćca ("dysostosis multiplex", skolioza, deformacje mostka), upośledzenie słuchu (średnia do ciężkiej głuchota czuciowo-nerwowa), postępujące upośledzenie zdolności intelektualnych oraz mowy, często epizody psychotyczne. Obserwuje się słabość mięśni, nieprawidłowości stawów i ataksję. Cechy dysmorficzne twarzy charakterystyczne dla α-mannozydozy to wydatne czoło, półkoliste brwi, spłaszczony grzbiet nosa, makroglosja, szeroko rozstawione zęby, prognatyzm. Częsty jest niewielkiego stopnia zez.
Zespół spowodowany jest niedoborem enzymu lizosomalnego, α-mannozydazy. Uwarunkowany jest on dziedziczoną autosomalnie recesywnie mutacją w genie białka enzymu "MAN2B1" w locus 19p13.2-q12). Rozpoznanie stawiane jest na podstawie pomiaru aktywności enzymu w leukocytach albo innych komórkach jądrzastych bądź testy genetyczne. Możliwe jest rozpoznanie prenatalne. Podwyższony poziom oligosacharydów bogatych w mannozę w moczu jest cenny diagnostycznie, ale nie patognomoniczny. W diagnostyce różnicowej należy uwzględnić inne choroby spichrzeniowe, takie jak mukopolisacharydozy.

</doc>
<doc id="1418416" url="https://pl.wikipedia.org/wiki?curid=1418416" title="Karol August Freyer">
Karol August Freyer

Karol August Freyer, właśc. Karl August Freyer (ur. 15 grudnia 1801 w Oberschaar koło Annabergu, zm. 28 maja 1883 w Górze Kalwarii) – polski kompozytor, organista i pedagog pochodzenia niemieckiego.
Życiorys.
Był synem ziemianina Johanna Gottfrieda i Johanny z Bachów. Od 6 roku życia pobierał lekcje muzyki i gry na organach u kantora w Annabergu K.B. Geißlera oraz teorii muzyki i kompozycji u Schneidera i Pohlenza w Lipsku. Polecony przez nich Józefowi Elsnerowi udał się w roku 1827 do Warszawy, by ukończyć studia muzyczne u tego pedagoga. Przez resztę życia pozostał w Polsce, działając jako pedagog muzyczny. W swoich czasach był uważany za najlepszego organistę stolicy. Do roku 1830 był nauczycielem ośmioletniego wówczas Stanisława Moniuszki, zaliczał się też do grona bliskich przyjaciół Fryderyka Chopina, który obdarzył go swym portretem z dedykacją. W roku 1831 Freyer wstąpił jako kontrabasista do orkiestry stołecznego Teatru Wielkiego, ale wkrótce ze względu na słabe zdrowie wystąpił z niej i poświęcił się wyłącznie grze na organach. W roku 1834 odbył tournée artystyczne po Niemczech, odwiedzając m.in. Wrocław, Berlin, Hamburg i miasta w rodzinnej Saksonii i zdobywając wysokie uznanie publiczności, krytyków oraz koryfeuszy świata muzyki, takich jak Felix Mendelssohn-Bartholdy i Ludwig Spohr.
Po powrocie do Warszawy Freyer przejął w roku 1837 stanowisko organisty przy stołecznej parafii ewangelickiej pw. św. Trójcy. Założył tam szkołę muzyczną, gdzie uboższych uczniów kształcił nieodpłatnie, a także profesjonalny parafialny chór. Swą prywatną szkołę muzyczną prowadził przez 30 lat – po zamknięciu przez władze carskie wyższych uczelni warszawskich po powstaniu listopadowym, w tym Szkoły Głównej Muzyki, była ona jedyną szkołą tego rodzaju w stolicy. Po otwarciu w 1861 Instytutu Muzycznego Freyer zlikwidował swą szkołę i wstąpił do grona pedagogów nowej uczelni jako profesor gry i teorii organowej, nadal dbając o interesy niezamożnych uczniów. Wydał w tych latach "Praktyczną Szkołę na Organy", przez wiele lat obowiązkowy podręcznik w Instytucie Muzycznym. W roku 1871 znalazł się wraz z krewnym Antonim Freyerem w gronie założycieli Warszawskiego Towarzystwa Muzycznego.
Karol August Freyer był także cenionym kompozytorem, którego dzieła do dziś są wykonywane. Komponował preludia, fantazje i wariacje koncertowe, msze, chorały. Jego "Salve Regina" wykonywano podczas wielu uroczystych pogrzebów w XIX wieku. Komponował także muzykę lekką, m.in. różnego rodzaju tańce. Z muzyki religijnej skomponował także znaną pieśń "Upadnij na kolana", zazwyczaj śpiewaną podczas adoracji Najświętszego Sakramentu.
Freyer ożenił się 21 kwietnia 1838 roku z Dorotą z Rothów "primo voto" Einert, matką kompozytora Teodora Einerta, wdową po poprzedniku Freyera na stanowisku organisty w kościele św. Trójcy, Karola Fryderyka Einerta, i miał z nią córkę. W roku 1879, a więc po 52 latach pracy, przeszedł na emeryturę i wyprowadził się do córki, zamieszkałej w Pilicy k. Grójca, gdzie został w 1883 pochowany na miejscowym cmentarzu ewangelickim. W związku z planowaną likwidacją cmentarza w roku 1976 prochy i nagrobek muzyka przeniesiono na cmentarz ewangelicko-augsburski w Warszawie (aleja E, grób 10a, na nagrobku widnieje błędna data urodzenia kompozytora – 1803).

</doc>
<doc id="1418417" url="https://pl.wikipedia.org/wiki?curid=1418417" title="54 Pułk Artylerii Lekkiej">
54 Pułk Artylerii Lekkiej

Pułki artylerii lekkiej Wojska Polskiego noszące numer „54”:

</doc>
<doc id="1418418" url="https://pl.wikipedia.org/wiki?curid=1418418" title="Banda (film 1964)">
Banda (film 1964)

Banda – polski dramat psychologiczno-obyczajowy z 1964 roku w reżyserii Zbigniewa Kuźmińskiego i scenariuszem Zdzisława Skowrońskiego. Film ten porusza problem chuligaństwa wśród młodocianych oraz metod wychowawczych ukierunkowanych na poprawę tej sytuacji.
Obsada.
i inni
Obsada dubbingu - Bogusław Sochnacki głos Staszka Magiery

</doc>
<doc id="1418420" url="https://pl.wikipedia.org/wiki?curid=1418420" title="55 Pułk Artylerii Lekkiej">
55 Pułk Artylerii Lekkiej



</doc>
<doc id="1418422" url="https://pl.wikipedia.org/wiki?curid=1418422" title="Kazimierz Kwiatkowski (architekt)">
Kazimierz Kwiatkowski (architekt)

Kazimierz Kwiatkowski (ur. 2 lipca 1944 w Pacholu, zm. 1997 w Huế w Wietnamie znany jako „Kazik”, „Znachor”, „Człowiek z dżungli”) – polski architekt, konserwator zabytków.
Życiorys.
Okres lubelski.
Studiował na Politechnice Krakowskiej i w 1969 roku otrzymał tytuł magistra inżyniera Wydziału Architektury. Po studiach pracował w Urzędzie Wojewódzkim w Lublinie, potem w lubelskim oddziale Państwowego Przedsiębiorstwa Pracowni Konserwacji Zabytków i w Biurze Projektowo-Badawczym Budownictwa Ogólnego Miastoprojekt.
W swojej pracy sporządzał plany zagospodarowania przestrzennego, zajmował się projektowaniem urbanistycznym, zaprojektował osiedle Słoneczne w Zamościu oraz wiele domów jednorodzinnych. Opracował także projekt konkursowy zagospodarowania Placu po Farze na Starym Mieście w Lublinie, ostatecznie niezrealizowany. Pracował przy renowacji Kaplicy Trójcy Świętej. Z czasem zajął się ochroną zabytków między innymi dla Muzeum Wsi Lubelskiej, gdzie wykonywał inwentaryzacje architektoniczne budownictwa ludowego.
Praca w Wietnamie.
Pod koniec lat 70., pracując w lubelskim oddziale PPPKZ, został kierownikiem Polsko-Wietnamskiej Misji Konserwacji Zabytków i wyjechał do Azji Południowo-Wschodniej. Kierował pracami konserwatorskimi w Wietnamie od 1981 r. do swojej śmierci w 1997 r.
Wietnam po 40 latach wojny był bardzo zniszczony, więc UNESCO zaapelowało o pomoc w ratowaniu zabytków. Szukano architekta, który jednocześnie ma doświadczenie w konserwacji zabytków, biegle mówi po rosyjsku i francusku. Kazimierz Kwiatkowski był pierwszym zagranicznym konserwatorem zabytków, który przyjechał do Wietnamu. To było już po wojnie wietnamskiej, ale nikt nie wiedział, czego może spodziewać się na miejscu.
Przez pierwszych kilka miesięcy wraz z garstką wietnamskich fachowców sporządzał dokumentację tego, co zostało po wojnie. Skupił się na czamskich "wieżach" (tj. zrujnowanych świątyniach) w Mỹ Sơn niedaleko Đà Nẵng w środkowej części Wietnamu. Brak infrastruktury oraz zaminowany teren po wojnie wietnamskiej nie były sprzymierzeńcami Kwiatkowskiego, więc na początku swojego pobytu w Wietnamie mieszkał w bambusowym szałasie. Najpierw wraz z miejscowymi mieszkańcami musiał odgruzować i wyczyścić teren, na którym pracowali. Do 1989 roku uratowano tam prawie 20 czamskich wież, a 26 marca 1994 roku w budowlach D1 i D2 w Mỹ Sơn otwarto Muzeum Rzeźb Czamskich. Pod jego kierunkiem badano i konserwowano także świątynie czamskie w innych miejscach: Tháp Đôi, Dương Long, Phan Rang, Garai, Quy Nhơn, Khương Mỹ, Tháp Nhạn, Chiên Đàn, Bằng An i Po Kong. W tym ostatnim pod progiem Kwiatkowski odkrył bardzo cenne złote naczynia ofiarne. Podobny skarb odkryli Francuzi w Mỹ Sơn w 1904 roku. W lipcu 1982 roku odwiedził Hội An leżące 40 km od Đà Nẵng, by zrelaksować się i wykąpać w morzu. Zwiedzając niewielkie miasteczko był podobno pierwszym białym, jakiego widzieli mieszkańcy Hội An. Władze miasta chciały zburzyć zagrzybione domy w starej części i postawić w ich miejsce nowe osiedle. Kwiatkowski, zauroczony Hội An, sprzeciwił się temu i zaczął przekonywać, by dano szansę Staremu Miastu.
Bartłomiej Kwiatkowski porównuje Hội An do Kazimierza Dolnego nad Wisłą, ze względu na wartość zespołu zabytków, jaki znajdziemy w obu miasteczkach. Hội An, tak jak Kazimierz, był kiedyś portem rzecznym, z typową dla tego regionu drewnianą architekturą. Bartłomiej Kwiatkowski stwierdził, że jego ojciec „przekonywał Wietnamczyków, że jest ona wartością samą w sobie, więc trzeba walczyć o jej przetrwanie”.
Nguyễn Đức Minh, który towarzyszył Kwiatkowskiemu w czasie pierwszej wizyty w Hội An, tak wspominał tamten dzień: „Na początku to my byliśmy jego przewodnikami, ale już po godzinie Kazik stał się naszym przewodnikiem. Gdy zobaczył jakiś starożytny budynek, od razu wchodził i zapisywał, rysował główne części budynku, wypytywał o wszystko domowników. Potem dopiero zauważyłem, że domy, które Kazik odwiedził, miały dużą wartość historyczno-kulturową. Zwiedzanie uliczek Hội An było poza planem wizyty, dlatego plan odpoczynku i popływania w morzu, jak określił to Kazik, zbankrutował”.
Kiedy w 1992 roku po przemianach ustrojowych w Polsce Misja Konserwatorska miała kłopoty finansowe, Kwiatkowski nawiązał współpracę z Towarzystwem Przyjaciół Kultury Czamów w Stuttgarcie, od którego dostał fundusze na kontynuację swoich badań.
W drugiej połowie lat dziewięćdziesiątych zaczął prace przy Zakazanym Mieście w Huế, które było bardzo zniszczone po nalotach bombowych w czasie wojny wietnamskiej. Wykonał też dokumentację grobowca cesarza Tự Đứca położonego niedaleko Huế. Tuż przed śmiercią został szefem prac prowadzonych przy Pałacu Cesarskim finansowanym przez wietnamską Agencję Zarządzania Projektem Huế.
Dzięki jego staraniom w 1993 roku na Listę Światowego Dziedzictwa UNESCO trafiło Zakazane Miasto w Huế, a w 1999 roku stara część miasta Hội An oraz Mỹ Sơn. W Hội An Kwiatkowskiego uważa się za męża opatrznościowego, który uchronił zabytkowy kompleks przed likwidacją i przyczynił się do sukcesu miasta. Jemu przypisuje się główną zasługę wpisania starego miasta Hội An do rejestru zabytków światowego dziedzictwa UNESCO.
Śmierć.
19 marca 1997 roku zmarł w Cesarskim Mieście na zawał serca, prawdopodobnie z przepracowania. Dwa dni później miasto Huế uroczyście pożegnało Kazimierza Kwiatkowskiego. Sarkofag z jego ciałem stanął w Zakazanym Mieście w wypełnionej po brzegi Sali Mandarynów. Muzyce żałobnej wykonanej przez orkiestrę w narodowych strojach wietnamskich towarzyszyły przemówienia pożegnalne oficjeli. Kondukt żałobny prowadzony przez szpaler policjantów na motocyklach odprowadził ciało polskiego architekta ulicami Huế do bram miasta. Jak wspomina pracujący z nim Marek Kowalczyk: “Huế pożegnało Kazimierza Kwiatkowskiego jak jednego z najgodniejszych obywateli tego królewskiego miasta. Konsul stwierdził, że ceremonia miała wyjątkowo uroczysty charakter”. Pochowany został w Lublinie 2 kwietnia 1997 roku na cmentarzu parafialnym przy kościele św. Agnieszki na Kalinowszczyźnie.
Upamiętnienie.
Kwiatkowski jest jednym z niewielu obcokrajowców upamiętnionych pomnikiem w Wietnamie. Dedykowane mu tablice pamiątkowe znajdują się w Purpurowym Zakazanym Mieście (pałac cesarski) w Huế i w sanktuarium religijnym Czamów w Mỹ Sơn. W 2007 w Hội An odsłonięto pomnik Kazimierza Kwiatkowskiego. Autorem jest wietnamski rzeźbiarz Phạm Hồng. Pomnik znajduje się przy ulicy Trần Phú pod nr 138 w Parku Kazika, nazwanym tak na cześć Kwiatkowskiego. 
19 marca 2017 roku w 20 rocznicę śmierci Kwiatkowskiego odbył się w Huế panel dyskusyjny z udziałem osób, które go znały. Ukazała się także książka autorstwa Jacka Zygmunta Matuszaka pod tytułem "Kazimierz Kwiatkowski (1944–1997). Wspomnienie niezwykłego człowieka". Architekt jest także bohaterem kilku wietnamskich książek i inspiracją dla wietnamskich filmowców. 
Przezwiska.
Architekt z Lublina dostał w Wietnamie dwa przezwiska: „człowiek z dżungli” i „Znachor”. To pierwsze dlatego, że na początku mieszkał w bambusowym szałasie, a zespół zabytkowych świątyń, w których pracował, otaczał las. Drugie przylgnęło do niego, ponieważ niedługo po polskiej premierze w Wietnamie pokazywany był film „Znachor” z 1982 roku. 

</doc>
<doc id="1418424" url="https://pl.wikipedia.org/wiki?curid=1418424" title="Fryderyka Amalia Oldenburg">
Fryderyka Amalia Oldenburg

Fryderyka Amalia (ur. 11 kwietnia 1649, zm. 30 października 1704) – księżniczka duńska, księżna Holstein-Gottorp.
Życiorys.
Była drugim dzieckiem i najstarszą córką króla Fryderyka III i jego żony Zofii Amelii brunszwickiej.
24 października 1667 poślubiła księcia Holsztynu-Gottorp Chrystiana Albrechta. Mieli czworo dzieci:
Linki zewnętrzne.
Hasło w Duńskim Leksykonie Biograficznym

</doc>
<doc id="1418427" url="https://pl.wikipedia.org/wiki?curid=1418427" title="Vincent Montmeat">
Vincent Montmeat



</doc>
<doc id="1418436" url="https://pl.wikipedia.org/wiki?curid=1418436" title="John Francis Dearden">
John Francis Dearden

John Francis Dearden (ur. 15 października 1907 w Valley Falls, Rhode Island, zm. 1 sierpnia 1988 w Southfield) – amerykański duchowny katolicki, arcybiskup Detroit i kardynał.
Życiorys.
Święcenia kapłańskie otrzymał w Rzymie w grudniu 1932 roku. Pracował potem w diecezji Cleveland, gdzie 13 maja 1948 roku otrzymał nominację biskupią. Został koadiutorem biskupa Pittsburgha. Sakrę przyjął z rąk nuncjusza Amleta Giovanniego Cicognaniego. Sukcesję w Pittsburghu przejął 22 grudnia 1950 roku, skąd po ośmiu latach został przeniesiony na stolicę arcybiskupią do Detroit.
W latach 1966-1971 był przewodniczącym episkopatu USA. W 1969 roku otrzymał kapelusz kardynalski z rąk Pawła VI i jednocześnie nadając mu tytuł prezbitera San Pio X alla Balduina. Z kierowania diecezją zrezygnował w 1980 roku. Zmarł osiem lat później i został pochowany na katolickim cmentarzu w Southfield.

</doc>
<doc id="1418437" url="https://pl.wikipedia.org/wiki?curid=1418437" title="Droga wojewódzka nr 616">
Droga wojewódzka nr 616

Droga wojewódzka nr 616 (DW616) – droga wojewódzka o długości 49 km, łącząca DK57 w m. Rembielin z Ciechanowem. Droga dalej prowadzi do DK60.
Droga niemal w całości biegnie na terenie powiatu przasnyskiego i powiatu ciechanowskiego, jedynie krótki odcinek jest na obszarze powiatu mławskiego.

</doc>
<doc id="1418438" url="https://pl.wikipedia.org/wiki?curid=1418438" title="Paul Julius Möbius">
Paul Julius Möbius

Paul Julius Möbius (ur. 24 stycznia 1853 w Lipsku, zm. 8 stycznia 1907 w Lipsku) – niemiecki lekarz neurolog.
Paul Julius Möbius urodził się w Lipsku w 1853 roku. Zanim podjął studia medyczne, studiował filozofię i teologię na Uniwersytecie w Lipsku, Uniwersytecie w Jenie i Uniwersytecie Filipa w Marburgu.
Większość swojej kariery medycznej spędził w Lipsku, gdzie pracował w klinice i prowadził prywatną praktykę. Na początku lat 80. XIX wieku był asystentem Adolpha Strümplla w tamtejszej polikliniki. Pozostawił wiele artykułów i monografii na temat neurologii i endokrynologii, był też przez wiele lat redaktorem „Schmidt's Jahrbücher für die gesammte Medicin”.
Jego studia filozoficzne i teologiczne miały ogromny wpływ na późniejszą pracę. Efektem tego była m.in. praca "Über den physiologischen Schwachsinn des Weibes" ("O umysłowym i moralnym niedorozwoju kobiety") z 1900 roku. Zmarł z powodu nowotworu żuchwy. 

</doc>
<doc id="1418439" url="https://pl.wikipedia.org/wiki?curid=1418439" title="Banda Rudego Pająka">
Banda Rudego Pająka

Banda Rudego Pająka – polski serial telewizyjny dla młodych widzów z roku 1988 w reżyserii Stanisława Jędryki. Autorami scenariusza są Stanisław Jędryka, Leon Bach i Janusz Domagalik. Serial powstał na podstawie powieści Janusza Domagalika "Banda Rudego". Serial miał premierę 4 września 1989 w TVP1. Premierowo emitowany był po południu ok. godz. 16:30.
Zarys fabuły.
Bohaterami serialu są 13-letnie dzieci mieszkające w latach 80. XX wieku na Śląsku. Mają one swoje troski i radości, czasem muszą się borykać z problemami świata dorosłych – Brygidka musi uporać się ze stratą matki i wynikającą z tego samotnością, „Siwy” ląduje w szpitalu. Ponadto chłopcy chcą odnaleźć zaginiony w czasie wojny sztandar.
Obsada.
oraz: Grzegorz Gortatewicz, Artur Żerański, Filip Kraupe, Artur Marciniak, Marcin Szerszeniewski, Zbigniew Świerkot. 
Obsada dubbingu - Franciszek Pieczka głos Józefa Kozy

</doc>
<doc id="1418447" url="https://pl.wikipedia.org/wiki?curid=1418447" title="Lalbagh">
Lalbagh

Lalbagh Fort (znana również jako Twierdza Aurangabad) – niedokończona warownia z czasów mogołów nad rzeką Buriganga w południowo-wschodniej części Dhaka w Bangladeszu.
Prace rozpoczęto w 1678 roku za czasów księcia Muhammada Azam, podczas jego rządów wiceregenta w Bengalu. Jego ojciec Wielki Mogoł Aurangzeb powołał Subadar Shaista Khan na swojego następcę. Ten z kolei nie kontynuował prac nad warownią, z tego też powodu nigdy nie została ukończona. Do twierdzy należy dwupiętrowa sala konferencyjna (łącznie z hammamem), mauzoleum, meczet i rezerwuar wodny. Twierdza otoczona jest murem o szerokości 1,3 m i posiada trzy bramy wejściowe. Centralnie położone mauzoleum – Bibi Pari, poświęcone jest ulubionej córce Subadar Shaista Khana i zostało ukończone dopiero w 1688 roku.

</doc>
<doc id="1418448" url="https://pl.wikipedia.org/wiki?curid=1418448" title="Marks and Spencer">
Marks and Spencer



</doc>
<doc id="1418449" url="https://pl.wikipedia.org/wiki?curid=1418449" title="Mainland (Orkady)">
Mainland (Orkady)

Mainland (gael. "Mòr-thìr") – największa wyspa archipelagu Orkadów w Szkocji, o powierzchni 523 km². Główne miasta to: Kirkwall, Stromness i Finstown.
Wyspa zbudowana jest z paleozoicznych piaskowców, a na powierzchni występują formy polodowcowe. Klimat łagodny, morski. Śrenia roczna temperatura wynosi 8 °C, z czego zimą 4 °C, a latem 12 °C. Roczne opady wahają się od 850 do 940 mm. Latem i wczesną jesienią występują mgły. Na wyspie praktycznie nie ma lasów, jednak środowisko zamieszkują rozmaite gatunki, m.in. endemiczne morskie ptaki.
Zachowało się tu wiele pozostałości po epoce neolitu, m.in. krąg kamienny Ring of Brodgar, kurhan Maes Howe oraz dość dobrze zachowane osiedle Skara Brae. Wszystkie te obiekty zostały wpisane na listę światowego dziedzictwa UNESCO.

</doc>
<doc id="1418451" url="https://pl.wikipedia.org/wiki?curid=1418451" title="Wydział Nauk Politycznych i Dziennikarstwa Uniwersytetu Adama Mickiewicza">
Wydział Nauk Politycznych i Dziennikarstwa Uniwersytetu Adama Mickiewicza



</doc>
<doc id="1418457" url="https://pl.wikipedia.org/wiki?curid=1418457" title="Fernão Lopes">
Fernão Lopes

Fernão Lopes (ur. ok. 1380 w Lizbonie, zm. ok. 1459 tamże) – portugalski szlachcic, sekretarz królewski i co najważniejsze kronikarz, który podjął prace nad opisaniem dziejów Królestwa Portugalii od jej pierwszego władcy Alfonsa Henriquesa do współczesnego dziejopisowi króla Jana I z dynastii Avis.
Od 1417 roku pełnił funkcję szefa królewskiego archiwum na dworze Jana I. Godność tę pełnił do 1419 roku gdy został wyznaczony sekretarzem samego króla, a później także jego synów Edwarda i Ferdynanda „Księcia Niezłomnego”. Od tego momentu rozpoczął również razem z infantem Edwardem redagowanie kroniki Królestwa Portugalii, rozpoczynając opis od czasów Henryka Burgundzkiego.
W uznaniu jego zasług król Edward podniósł Fernão Lopesa do godności szlacheckiej, mianował go wasalem królewskim, nadał ziemię i ustanowił stałą pensję nakazując mu jednocześnie kontynuowanie prac ze zwróceniem szczególnej uwagi na czyny ojca Edwarda Jana I, założyciela dynastii Avis.
W roku 1454 kronikarz poprosił króla Alfonsa V o zwolnienie z zajmowanego stanowiska z powodu starości i trapiących go chorób. Król wyraził zgodę na zwolnienie Fernão Lopesa, a jego miejsce zajął Gomes Eanes de Zurara.
Kronikarz zdołał opisać wszystkich królów od Alfonsa Henriquesa do Jana I, którego kroniki jednak nie dokończył.
Kroniki Fernão Lopesa:
1) "Crónica de Cinco Reis de Portugal" ("Kronika Pięciu Królów Portugalii")
2) "Crónica dos Sete Primeiros Reis de Portugal" ("Kronika Siedmiu Pierwszych Królów Portugalii")
3) "Crónica de Senhor Rei Dom Pedro, oitavo destes regnos" ("Kronika Króla Pana Dom Pedra, ósmego tych królestw")
4) "Crónica de Senhor Rei Dom Fernando, nono rei destes regnos" ("Kronika Króla Pana Dom Fernanda, dziewiątego króla tych królestw")
5) "Crónica del Rei Dom Joham I da Boa Memoria e dos Reis de Portugal o decimo" ("Kronika Króla Pana Jana I Dobrej Pamięci, dziesiątego z królów Portugalii")

</doc>
<doc id="1418458" url="https://pl.wikipedia.org/wiki?curid=1418458" title="Ołtarz z Bad Wildungen">
Ołtarz z Bad Wildungen

Ołtarz z Bad Wildungen – przykład gotyckiego malarstwa tablicowego. Jedno z najważniejszych z zachowanych dzieł Konrada von Soest – artysty działającego na terenie Westfalii – w Dortmundzie, jednego z przedstawicieli nurtu artystycznego obejmującego sztuki plastyczne w okresie przełomu XIV i XV stulecia – stylu pięknego. Znajduje się w kościele parafialnym w Bad Wildungen (Hesja, Niemcy). Pełni on rolę ołtarza głównego tutejszego kościoła.
Wygląd.
Wykonany w 1403 r. gotycki Ołtarz z Bad Wildungen ma formę tryptyku. Namalowany został techniką temperą na desce. Wymiary – 188 × 534 cm (całość, bez krucyfiksu), 188 × 267 (scena główna), 73 × 56 cm (kwatery boczne)
Centralny obraz przedstawia Kalwarię z wielopostaciową sceną Ukrzyżowania Chrystusa. Pośrodku kompozycji umieszczony został Chrystus na krzyżu, po bokach wiszą na krzyżach dwa łotry: Dyzma (którego artysta przedstawił jako Jasmus) któremu towarzyszy anioł unoszący się nad krzyżem oraz Gesmas, do którego zwraca się diabeł. Poniżej znajdują się grupy postaci, po lewej stronie opłakująca śmierć Zbawiciela Maryja wraz z Marią żoną Kleofasa, Marią Salome oraz Marią Magdaleną. Obok klęczy Jan Ewangelista, który podnosi ręce w geście modlitwy. Po prawej stronie setnik wraz żołnierzami. Wśród grupy postaci na dalszym planie wyróżnia się Longinus przebijający włócznią bok Chrystusa. Martwego już Jezusa adorują anioły unoszące się na wysokości ran z których jeden trzyma kielichy do których spływa krew.
Po bokach sceny głównej znajdują się po dwie kwatery. Po lewej stronie "Ostatnia Wieczerza" i "Zmartwychwstanie", zaś po prawej "Modlitwa w Ogrojcu" i "Wniebowstąpienie".
Skrzydła boczne ołtarza posiadają po cztery kwatery z malowanymi scenami z życia Chrystusa na awersach, oraz postaciami świętych na rewersach.
Kolejność scen biegnie poziomo. Na awersie lewym skrzydle zostały przedstawione wątki z dzieciństwa Chrystusa: "Zwiastowanie", "Boże Narodzenie" oraz "Pokłon Trzech Króli" i "Ofiarowanie Chrystusa w świątyni". Awersy prawego skrzydła ilustrują skrzydło dwa epizody z Pasji: "Naigrawanie" i "Korowanie cierniem," poniżej "Zesłanie Ducha Świętego" oraz "Sąd Ostateczny".
Konrad von Soest – Ołtarz z Bad Wildungen, 1403 – Bad Wildungen, kościół parafialny
Po zamknięciu ołtarza ukazują się rewersy skrzydeł na których przedstawione są postaci świętych. Od lewej Katarzyna Aleksandryjska trzymająca koło i miecz; Jan Chrzciciel z Biblią i Barankiem Bożym – patron Joannitów – zakonu rycerskiego który był zleceniodawca tegoż dzieła; Elżbieta Węgierska trzymająca model kościoła, oraz Mikołaj z Miry odziany w strój biskupi – patron kościoła dla którego tenże ołtarz został wykonany.
Ołtarz jest zwieńczony monumentalnym krucyfiksem, który został wtórnie dodany do retabulum. Wykonany został w 1518. Na krzyżu wisi rzeźbiona figura Chrystusa ukazanego jako żywego. Ramiona krzyża zdobią plakietki z malowanymi postaciami czterech ewangelistów.

</doc>
<doc id="1418461" url="https://pl.wikipedia.org/wiki?curid=1418461" title="Wydział Pedagogiczno-Artystyczny Uniwersytetu Adama Mickiewicza">
Wydział Pedagogiczno-Artystyczny Uniwersytetu Adama Mickiewicza



</doc>
<doc id="1418462" url="https://pl.wikipedia.org/wiki?curid=1418462" title="Wydział Chemii Uniwersytetu Adama Mickiewicza">
Wydział Chemii Uniwersytetu Adama Mickiewicza



</doc>
<doc id="1418463" url="https://pl.wikipedia.org/wiki?curid=1418463" title="Fernao Lopes">
Fernao Lopes



</doc>
<doc id="1418464" url="https://pl.wikipedia.org/wiki?curid=1418464" title="Wydział Filologii Polskiej i Klasycznej Uniwersytetu Adama Mickiewicza">
Wydział Filologii Polskiej i Klasycznej Uniwersytetu Adama Mickiewicza



</doc>
<doc id="1418465" url="https://pl.wikipedia.org/wiki?curid=1418465" title="Wydział Fizyki Uniwersytetu Adama Mickiewicza">
Wydział Fizyki Uniwersytetu Adama Mickiewicza



</doc>
<doc id="1418466" url="https://pl.wikipedia.org/wiki?curid=1418466" title="Wydział Historyczny Uniwersytetu Adama Mickiewicza">
Wydział Historyczny Uniwersytetu Adama Mickiewicza



</doc>
<doc id="1418467" url="https://pl.wikipedia.org/wiki?curid=1418467" title="Wydział Matematyki i Informatyki Uniwersytetu Adama Mickiewicza">
Wydział Matematyki i Informatyki Uniwersytetu Adama Mickiewicza



</doc>
<doc id="1418468" url="https://pl.wikipedia.org/wiki?curid=1418468" title="Wydział Nauk Społecznych Uniwersytetu Adama Mickiewicza">
Wydział Nauk Społecznych Uniwersytetu Adama Mickiewicza



</doc>
<doc id="1418469" url="https://pl.wikipedia.org/wiki?curid=1418469" title="Wydział Studiów Edukacyjnych Uniwersytetu Adama Mickiewicza">
Wydział Studiów Edukacyjnych Uniwersytetu Adama Mickiewicza



</doc>
<doc id="1418470" url="https://pl.wikipedia.org/wiki?curid=1418470" title="Wydział Prawa i Administracji Uniwersytetu Adama Mickiewicza">
Wydział Prawa i Administracji Uniwersytetu Adama Mickiewicza



</doc>
<doc id="1418471" url="https://pl.wikipedia.org/wiki?curid=1418471" title="Wydział Teologiczny Uniwersytetu Adama Mickiewicza">
Wydział Teologiczny Uniwersytetu Adama Mickiewicza



</doc>
<doc id="1418476" url="https://pl.wikipedia.org/wiki?curid=1418476" title="Jatiyo Sangshad Bhaban">
Jatiyo Sangshad Bhaban

Jatiya Sangsad Bhaban (bengali জাতীয় সংসদ ভবন, trl. Jātīya Saṃsad Bhaban, budynek Zgromadzenia Narodowego) – budynek parlamentu Bangladeszu w stolicy kraju Dhace.
Budynek zaprojektowany przez amerykańskiego architekta Louis I. Kahna (1901–1974) uchodzi za największy budynek parlamentarny na świecie.

</doc>
<doc id="1418479" url="https://pl.wikipedia.org/wiki?curid=1418479" title="Ready To Go">
Ready To Go



</doc>
<doc id="1418481" url="https://pl.wikipedia.org/wiki?curid=1418481" title="For The Queen">
For The Queen



</doc>
<doc id="1418485" url="https://pl.wikipedia.org/wiki?curid=1418485" title="Sekretarz Stanu">
Sekretarz Stanu



</doc>
<doc id="1418486" url="https://pl.wikipedia.org/wiki?curid=1418486" title="Niedobór deaminazy adenozynowej">
Niedobór deaminazy adenozynowej

SCID/ADA (ciężki złożony niedobór odporności w wyniku niedoboru deaminazy adenozynowej) – ciężki złożony niedobór immunologiczny spowodowany mutacją genu deaminazy adenozynowej (ADA). Jest to choroba genetyczna dziedziczona autosomalnie recesywnie.
Epidemiologia.
Częstość występowania SCID/ADA wynosi 1:375 000. Choroba ta stanowi około 20% wszystkich wrodzonych niedoborów immunologicznych.
Etiologia.
Choroba spowodowana jest mutacją genu ADA znajdującego się na długim ramieniu chromosomu 20. W wyniku mutacji występuje niedobór enzymu deaminazy adenozynowej, który m.in. deaminuje deoksyadenozynę do deoksyinozyny. Skutkiem niedoboru enzymu jest gromadzenie się deoksyadenozyny w komórkach. W prekursorach limfocytów T i limfocytach T kinaza deoksycytydynowa fosforyluje deoksyadenozynę do trifosforanu deoksyadenozyny, który jest toksyczny dla dzielących się komórek. 
Leczenie.
Prowadzone są próby leczenia SCID/ADA za pomocą terapii genowej. Pierwszą próbę kliniczną terapii genowej tej choroby przeprowadzono w 1990 roku w Narodowym Instytucie Zdrowia w Betesdzie (wcześniej schorzenie leczono jedynie allogenicznymi przeszczepami szpiku kostnego lub podając bydlęcą deaminazę adenozynową z glikolem polietylenowym (PEG-ADA)). Pierwszą pacjentką była 4-letnia dziewczynka, której do wyizolowanych z krwi obwodowej limfocytów T wprowadzono gen kodujący ludzką deaminazę adenozynową za pomocą wektorów retrowirusowych. W ciągu 23 miesięcy otrzymała ona 11 infuzji limfocytów T zmodyfikowanych genem ADA. 5 lat po ostatniej infuzji zaobserwowano u niej 25% poziom deaminazy adenozynowej w porównaniu z poziomem odnotowywanym u zdrowych ludzi. Pacjentka jest pierwszym przypadkiem na świecie leczonym terapią genową, u którego odnotowano sukces terapeutyczny. Pacjenci, na których prowadzone są próby kliniczne terapii genowej poddawani są uzupełniającej terapii PEG-ADA.

</doc>
<doc id="1418487" url="https://pl.wikipedia.org/wiki?curid=1418487" title="Edward Mooney">
Edward Mooney

Edward Aloysius Mooney (ur. 9 maja 1882 w Mount Savage, zm. 25 października 1958 w Rzymie) – amerykański duchowny katolicki, arcybiskup Detroit i kardynał.
Życiorys.
Święcenia kapłańskie otrzymał w 1909 roku w Rzymie. Następnie pracował w diecezji Cleveland. W 1926 roku został wyznaczony na delegata apostolskiego do Indii. Sakry udzielił prefekt Kongregacji Rozkrzewiania Wiary kardynał Willem Marinus van Rossum C.S.S.R. W 1931 roku przeniesiono go do Japonii.
W sierpniu 1933 powrócił do kraju, gdzie został biskupem Rochester, zachowując jednocześnie tytuł arcybiskupi. W 1937 został przeniesiony na urząd metropolity Detroit. Funkcję tę pełnić miał odtąd aż do śmierci. 5 czerwca 1954 wyświęcił na kapłana prałata Zdzisława Peszkowskiego. Kapelusz kardynalski z tytułem prezbitera S. Susannae otrzymał z rąk Piusa XII podczas konsystorza w 1946 roku.
Po śmierci Piusa XII w 1958 udał się wraz z innymi amerykańskimi kardynałami na konklawe. Zmarł trzy godziny przed rozpoczęciem głosowania w swym apartamencie w Kolegium amerykańskim. Przyczyną nagłej śmierci był zawał serca. Kardynałowie Francis Spellman i James McIntyre udzielili mu absolucji przed udaniem się na konklawe. Pochowany został początkowo w Detroit, a w 1988 ciało przeniesiono na cmentarz do Southfield.

</doc>
<doc id="1418489" url="https://pl.wikipedia.org/wiki?curid=1418489" title="Aleksander Müller">
Aleksander Müller

Aleksander Müller (ur. 11 stycznia 1931 w Gdyni, zm. 2 marca 2012 w Warszawie) – polski ekonomista, profesor, rektor SGPiS w latach 1990–1991 i rektor Szkoły Głównej Handlowej w Warszawie (po zmianie nazwy z SGPiS) w latach 1991–1993.
Życiorys.
Jako harcerz Szarych Szeregów wziął udział w powstaniu warszawskim. Po klęsce powstania więziony był w obozie Bergen-Belsen.
W 1951 roku został asystentem w Zakładzie Ekonomii Politycznej SGPiS. W 1964 roku uzyskał stopień doktora, a w 1974 roku – stopień doktora habilitowanego. W 1993 roku uzyskał tytuł profesorski.
Wykładał także na Uczelni Łazarskiego i Politechnice Warszawskiej.
Odznaczony był Krzyżem Kawalerskim Orderu Odrodzenia Polski, Złotym Krzyżem Zasługi, Krzyżem Armii Krajowej i Warszawskim Krzyżem Powstańczym.

</doc>
<doc id="1418494" url="https://pl.wikipedia.org/wiki?curid=1418494" title="Bank nie z tej ziemi">
Bank nie z tej ziemi

Bank nie z tej ziemi – polski serial komediowy z elementami fantastyki wyprodukowany w latach 1993–1994. Wyreżyserowali go Mirosław Dembiński, Waldemar Dziki, Paweł Sala i Marcin Ziębiński. Autorami scenariusza są Cezary Harasimowicz, Jacek Sobierajski, Wojciech Tomczyk i Paweł Tomczyk. Pomysłodawcami serialu są C. Harasimowicz i W. Dziki.
Główny motyw to walka dobra ze złem w postaci sił pozaziemskich – nieba i piekła. Duch Henryka (Bronisław Wrocławski) przebywa w czyśćcu. Pragnie dostać się do nieba, jednak musi odkupić swe winy. W przeszłości był właścicielem banku, zrujnował tę instytucję i popełnił samobójstwo. Chce znaleźć kogoś, kto mógłby przywrócić bankowi dawną świetność. Wybiera kryształowo czystą, uczciwą Ewę (Małgorzata Foremniak), chociaż dziewczyna nie ma pojęcia o bankowości. Zostaje jej powierzony Bank Wszelkiej Pomocy, który ma służyć osobom będącym w potrzebie. Ewa otrzymuje monetę o magicznej mocy – trzydziesty srebrnik Judasza, mający dar pomnażania gotówki, jeśli czyni się to w szlachetnym celu.
Henryka i Ewę wspierają dobre duchy (agenci „Góry”), a działanie utrudniają im duchy złe (agenci „Dołu”).
W odc. 12 pt. „Puszka z Pandorą” wystąpili Stanisław Mikulski (Jan Kloc) i Emil Karewicz (Hermann Brunet), grając postacie nawiązujące swoich słynnych ról Hansa Klossa i Hermanna Brunnera w serialu "Stawka większa niż życie".

</doc>
<doc id="1418495" url="https://pl.wikipedia.org/wiki?curid=1418495" title="Formacja chrześcijańska">
Formacja chrześcijańska

Formacja chrześcijańska – proces stopniowego doskonalenia się osoby, która posiada wiarę chrześcijańską i stara się realizować powszechne dla wszystkich chrześcijan powołanie do świętości i doskonałości. Pojęcie to dotyczy w równym stopniu wszystkich chrześcijan, niezależnie od przynależności do stanu duchownego bądź zakonnego.
„Człowiek od momentu poczęcia jest formowany. Ogromny wpływ mają dom, rodzina i środowisko, w których wzrasta”. 
Formacja chrześcijańska w wymiarze aktywnym polega na przyjmowaniu wskazań i zasad wiary życia chrześcijańskiego oraz dostosowywaniu do nich swego życia. „Chrześcijańska formacja obejmuje całe życie człowieka, odpowiedzialny rozwój jego reakcji uczuciowych, woli oraz działań w osiąganiu dojrzałości osobowej i wierności Bogu”.
Formacja chrześcijańska opiera się na Piśmie Świętym i nauczaniu Kościoła. Jednym z podstawowych elementów właściwej formacji chrześcijańskiej jest bogate życie sakramentalne (częsta Eucharystia oraz regularna spowiedź święta). W pogłębianiu własnej formacji pomaga kierownictwo duchowe, lektura duchowa czy też rekolekcje.
„Chrześcijańska formacja jako permanentny proces osobistego dojrzewania oznacza zespół postaw określających zarówno relację człowieka bezpośrednio do Boga, jak i charakter jego odniesień do świata, ludzi i rzeczy, ściśle związanych ze stosunkiem do Boga”.
Formację chrześcijańską można rozpatrywać w 5 kategoriach:

</doc>
<doc id="1418500" url="https://pl.wikipedia.org/wiki?curid=1418500" title="Łzy w deszczu">
Łzy w deszczu

Łzy w deszczu – brytyjski film telewizyjny z roku 1988 w reżyserii Dona Sharpa.
Opis fabuły.
Casey Cantrell przybywa do Wielkiej Brytanii, aby wypełnić ostatnią wolę swojej matki – przekazać list dla lorda Richarda Bredona. Dziewczyna przybywa do Londynu, ale Lord Bredon zaprzecza, jakoby miał znać jej matkę. Casey poznaje jego syna Michaela i szybko zakochują się w sobie. Lord Bredon uświadamia sobie wzajemne stosunki syna z Casey i uważa, że chce ona szantażować jego rodzinę. Postanawia zbadać dokładniej jej przeszłość. Casey dowiaduje się, że w czasie wojny jej matka, myśląc że jej mąż poległ, nawiązała prawdopodobnie romans z Richardem. Na jaw wychodzi tajemnica rodzinna. 

</doc>
<doc id="1418502" url="https://pl.wikipedia.org/wiki?curid=1418502" title="Aconitum variegatum">
Aconitum variegatum



</doc>
<doc id="1418505" url="https://pl.wikipedia.org/wiki?curid=1418505" title="Lamborghini 3500 GTZ">
Lamborghini 3500 GTZ

Lamborghini 3500 GTZ – roadster Lamborghini wystawiony w 1965 roku na Torino Auto Show.
W połowie lat 60. Ferruccio Lamborghini zlecił firmie Zagato zaprojektowanie nowego samochodu. Efekt ich pracy pod nazwą 3500 GTZ zaprezentowano na salonie samochodowym w Londynie w 1965. Nowe nadwozie oparto na skróconej ramie 350 GT. Jednak kształt nadwozia nie spotkał się z aprobatą Lamborghini, mimo tego, że przez wielu był uważany za dość ładne auto. To samo można powiedzieć o luksusowym wnętrzu wykończonym drewnem i skórą. Nazwa samochodu wskazywała, że jest on napędzany silnikiem pojemności 3,5 l. W początkowych założeniach konstruktorów faktycznie tak było. Kiedy jednak okazało się, że samochód nie będzie produkowany seryjnie wykorzystano go do testów nowego silnika o pojemności 3,9 l. Ten sam silnik napędzał później Miurę, Espadę, 400 GT i wiele innych modeli Lamborghini. Powstały tylko 2 prototypowe egzemplarze 3500 GTZ.

</doc>
<doc id="1418507" url="https://pl.wikipedia.org/wiki?curid=1418507" title="Bentley Hunaudieres">
Bentley Hunaudieres



</doc>
<doc id="1418508" url="https://pl.wikipedia.org/wiki?curid=1418508" title="Systemy monetarne w Polsce">
Systemy monetarne w Polsce

Systemy monetarne w Polsce — ogół różnych nominałów określonej jednostki monetarnej, warunków jej obiegu i zdolności zwalniania od zobowiązań, jej podział na drobniejsze nominały, jej stopa mennicza i wartość określona w stosunku do kruszców szlachetnych obowiązujących na terytorium: państwa pierwszych Piastów, księstw okresu rozbicia dzielnicowego, zjednoczonego Królestwa Polskiego, Korony Królestwa Polskiego, I Rzeczypospolitej, ziemiach odebranych I Rzeczypospolitej w wyniku rozbiorów, II Rzeczypospolitej, ziemiach II Rzeczypospolitej okupowanych bądź anektowanych w czasie II wojny światowej, PRL oraz III Rzeczypospolitej, aż do czasów współczesnych.
Systemy monetarne w średniowieczu.
System denarowy (X — XIII wiek).
W obiegu była tylko jedna moneta — denar, mająca tylko jeden nominał wykonany jedynie ze szlachetnego kruszcu (tym samym moneta wytworzona z 90% miedzi i 10% srebra była uważana za srebrną). O wartości monety decydowała ilość kruszcu użytego przy produkcji. Z tego powodu zamiast odliczania w pełni uprawnionym było odważanie pieniędzy.
Dominacja srebra każe uznać system denarowy za klasyczny przykład monometalizmu. Charakterystycznym dla okresu denarowego jest zjawisko stopniowego spadku wartości denara, objawiające się poprzez zmniejszanie jego masy oraz pogarszanie próby stopu. Od końca X w., do początków XIV w., wartość denara na ziemiach polskich spadła z ok. 1,5 do 0,15 grama. Schyłek XII w. przyniósł także istotną zmianę techniki produkcji: zastąpienie dotychczasowego bicia dwustronnego — biciem jednostronnym, skutkującego powstaniem brakteata. Z racji tych wszystkich czynników okres denarowy dzieli się na trzy podokresy, wprawdzie niedające się zamknąć w datach rocznych, ale wyraźnie następujące jeden po drugim:
Niewielki wyłom w monopolu denara stanowił wykreowany przez reformę karolińską obol, którego nazwa wywodziła się jeszcze z okresu starożytnej Grecji. Wartość obola była równa ½ wartości denara, zatem 1/480 funta. Postać materialną obol przybrał m.in. w Niemczech, Francji i ma Węgrzech. Na ziemiach polskich pomiędzy X a XIII w. nie był chyba w ogóle produkowany, choć stosowano go jako jednostkę obrachunkową.
Wspólną dla całej Europy podstawową zasadą, wywodzącą się z modelu karolińskiego, była zwierzchność mennicza, będąca jednym z atrybutów panującego. Jedynie władca miał prawo do określania jakości monety (tworzywa, stempla i stopy menniczej), oraz normowania warunków jej obiegu. Praktyczną konsekwencją zwierzchności menniczej było uprawnienie panującego do bicia monety (regale mennicze), które jednak mogło ulec uszczupleniu w przypadku nadawania przywilejów i immunitetów menniczych. Na ziemiach polskich w X — XII w. regale mennicze pozostawała z reguły przy panującym, poza nielicznymi wyjątkami takimi jak palatynowie Sieciech i Piotr Wszeborzyca. W XIII w., w konsekwencji rozbicia dzielnicowego, nastąpiła jednak daleko posunięta decentralizacja mennictwa.
Konsekwencją zwierzchności menniczej stała się zasada wyłączności obiegu monety własnej — w warunkach średniowiecznych praktycznie nie do zrealizowania w pełni. Skupiano się więc na egzekwowaniu przymusu użytkowania monet władcy w transakcjach i płatnościach wewnątrz granic, zwłaszcza przy regulowaniu należności podatkowych, celnych i sądowych. Formą realizacji zasady wyłączności była też przymusowa renowacja monety.
Monety na wagę.
Posługiwanie się denarem sprawiało wiele kłopotów, istniał tylko jeden gatunek monety, nie było więc ani jednostek grubych, ani drobnych. Poszczególne egzemplarze różniły się masą i średnicą, a więc i wartością. Z tego powodu w wielu transakcjach posługiwano się wagą, przeliczając ilość monet na wielokrotność jednostki obrachunkowej. W tej roli funkcjonowały na różnych etapach okresu denarowego:
W połowie XI w. upowszechniła się nowa jednostka wagowo-pieniężna — marka równa 200–250 gramów srebra. W Polsce i w Czechach przeniesiono na nią dotychczasowe miano "grzywny". Okazała się niezwykle długowieczna. Wzmianki o grzywnie kolońskiej srebra (200 g) można jeszcze znaleźć na pierwszych polskich banknotach wyemitowanych pod koniec XVIII w. Grzywna dzieliła się na cztery wiardunki, a wiardunek na sześć skojców.
Posługiwanie się wagą do odmierzania pieniędzy miało wpływ na metodę określania zapłaty. Ceny w denarach podawano jedynie w przypadku drobnych transakcji.
Placki, okruchy, ozdoby, sztabki srebrne.
Niejako na obrzeżach obiegu denara pojawił się, rozwinął, a potem zniknął obrót plackami srebrnymi. W pewnym okresie placki musiały stanowić popularny środek płatniczy. W handlu międzynarodowym funkcjonowały sztabki srebrne o większej masie. Zostały wyparte dopiero wskutek wprowadzenia ciężkiego grosza srebrnego oraz złotego florena, reprezentujących duże jednostki pieniężne w sposób bardziej precyzyjny.
Monety systemu denarowego.
"monety srebrne"
System groszowy (XIV — pocz. XVI w.).
Późne średniowiecze było okresem szybkiego rozwoju gospodarczego, do którego nie przystawał już wywodzący się z epoki karolińskiej, nazbyt prosty, bo oparty jedynie na istnieniu tylko jednej jednostki monetarnej, system denarowy. Szybko rosnące obroty wewnętrzne oraz wymiana międzynarodowa wymagały nowych rozwiązań. Panaceum okazał się grosz, który nie tylko wyszedł naprzeciw oczekiwaniom epoki, ale odegrał również rolę istotnego katalizatora dalszego rozwoju. Inną ważną nowością było pojawienie się monet złotych — dukatów i florenów.
Istota reformy groszowej polegała na:
Grosz praski.
Reforma groszowa obejmowała po kolei różne kraje Europy. W Anglii zrealizowaną ją w 1248 i 1351 r. (grosze), we Francji w 1266 r. (grosze turońskie), we Flandrii i Hainaut w 1275 r. (małe grosze flandryjskie), w zachodnich Niemczech w pierwszej połowie XIV w. U schyłku XIII w. zmiany objęły również Europę Środkową, gdzie przeprowadzono równocześnie dwie niezależne reformy wprowadzające monetę „grubą”:
Obie miały istotne znaczenie dla ziem polskich. Reforma groszowa pociągnęła za sobą jednak skutki szersze i bardziej dalekosiężne. Królestwo Czeskie stanęło na czele reformy monetarnych tej części kontynentu, dzięki dużym złożom kruszcowym odkrytym w ostatniej ćwierci XIII w. w Kutnej Horze, z których wydobycie znacznie przekraczało lokalne potrzeby. Reformę przeprowadził Wacław II, korzystając z pomocy specjalistów sprowadzonych z Florencji przez swojego kanclerza — biskupa Piotra z Aspeltu. W 1300 r. otwarto w Kutnej Horze centralną mennicę (powstałą z połączenia dotychczasowych 17 mennic) i rozpoczęto bicie słynnego grosza praskiego. W bardzo krótkim czasie grosz praski stał się w Europie Środkowej i Wschodniej „"dolarem średniowiecza"”, na tyle popularnym, że na wielu ziemiach nie było już potrzeby bicia analogicznej monety rodzimej. Grosz praski opanował:
Na północy spotykano go w Skandynawii, na południu na Bliskim Wschodzie, na wschodzie w Armenii. Najprawdopodobniej grosz praski był bity na stopę menniczą: 56 monet z grzywny ważącej około 218 gramów, średnia masa wynosiła 3,9 grama, a stosunek do denara to 12:1. Próba srebra wynosiła 937. Grosz praski był produkowany na ogromną skalę — rocznie nawet 55 ton, czyli 14,5 mln sztuk. Wygląd grosza praskiego nie uległ zmianie przez następne 250 lat, tzn. do zakończenia produkcji w 1547 r.
Grosz praski stanowił wyższy stopień zamierzonego systemu dwustopniowego. W roli niższego stopnia nie wystąpiły brakteaty, a nowo powołana jednostka "parwus", utworzona na wzór włoskich parvi, równa ½ grosza., którą pod koniec lat dwudziestych XIV w. nazwano halerzami.
Grosz praski Wacława II, panującego w latach 1289–1305 (na Wawelu od 1291), wkomponował się bezpośrednio w system pieniężny ziem polskich, przy czym znaczą pozycję osiągnął jednak po utracie Wawelu przez Przemyślidów. Szczególnie istotną rolę w napływie groszy praskich odegrał eksport soli do Czech (ok. 15 groszy za cetnar surowca).
W Krakowie grosz praski pojawił się zapewne pomiędzy 1300 a 1305 r., stamtąd ok. 1306 r. opanował Małopolskę i Śląsk, w 1312 r. Kujawy, w 1314 r. Wielkopolskę, w 1325 r. Pomorze Gdańskie, w 1333 r. Mazowsze. Przez cały XIV w. stanowił podstawę miejscowej waluty. Jeszcze reforma krakowska Władysława II Jagiełły z 1396 r. ustalała stały stosunek monety krajowej do grosza praskiego, uznając, że jest równy sześciu kwartnikom lub 24 starym denarom (16 nowym).
Na ziemiach polskich wyparcie z obiegu grosza praskiego nastąpiło w XV w. i było następstwem przejęcia jego funkcji rynkowych przez polskie półgrosze oraz obce monety złote, a także skutkiem przestoju w produkcji monetarnej w Czechach w okresie wojen husyckich. Wznowienie produkcji grosza praskiego w latach 50. XV w. spowodowało ponowny jego napływ na ziemie polskie, który ograniczył się jednak do Śląska i części Małopolski. 
Okres półgroszowy.
Wbrew przypuszczeniom obecność samego grosza jako monety rodzimej, a nie obcej, w systemach monetarnych okresu groszowego, wcale nie była przesądzona. Wręcz przeciwnie, w Polsce od lat 60. XIV w. grosz zanotował aż 150-letnią przerwę, kiedy to zaprzestano jego produkcji wobec silnej konkurencji grosza praskiego. Podstawę systemu groszowego stanowił wówczas wprowadzony pod koniec XIV w. przez Władysława Jagiełłę "półgrosz." Nietypowa sytuacja dominacji półgrosza w systemie groszowym utrzymała się aż do reformy Zygmunta I Starego z 1526 r.
Moneta złota.
W tym samym okresie co reforma groszowa nastąpił powrót do monety złotej wykorzystywanej już w czasach rzymskich (aureus) wypchniętej z obiegu w wyniku reformy karolińskiej. W połowie XIII w. na nowo zaczęto się przyglądać bizantyjskiemu następcy aureusa, czyli solidowi. Nazwa solidusa była znana zresztą w samym systemie karolińskim — oznaczał on jednostkę obrachunkową (równą w zależności od czasu i miejsca 12, 30 lub 40 denarów). Pierwszy krok uczynił cesarz Fryderyk II, który w 1231 r. przystąpił na Sycylii do produkcji augustalisa (5,28 grama). Następnie kolejno Genua, Florencja i Wenecja wypuściły swoje złote monety.
Pod koniec pierwszej połowy XIII w. Genua wyprodukowała swoje "genovino" (równe ½ augustalisa), wyznaczając standardy wagowe złotej monety — 3,5 grama prawie czystego złota. Genua nie była jednak w stanie utrzymać swojego standardu, ale podchwyciła go Florencja, wypuszczając w 1252 r. florena. Monety florenckie dosłownie zalały ówczesne rynki, podbijając zwłaszcza tereny na północ od Alp. Rokrocznie bito od 500 tys. do 1 miliona sztuk (ok. 3,5 tony czystego złota). Na Węgrzech pojawiło się lokalne naśladownictwo w postaci florena węgierskiego, który stał się podstawową złotą monetą Europy Środkowej.
W 1284 r. do bicia złotych monet przystąpiła Wenecja wypuszczając dukata, który z czasem swoim znaczeniem dorównał florenowi. Dukaty najpierw zdominowały handel ze Wschodem, a później rozpowszechniły się w nieopanowanej przez florena części Europy. Bito je niemal identycznymi stemplami aż do 1797 r.
Z ziemiami polskimi wiąże się również w pewnym stopniu wprowadzony przez Edwarda III w Anglii w 1344 r. "nobel", o masie 8,86 grama, próby 995. Wraz z handlem morskim nobel pojawiał się w sporych ilościach na północy kontynentu — jego imitację przygotowywano np. w połowie XV w. w Gdańsku. Moneta o wartości półnobla prawdopodobnie nie została nigdy zrealizowana — znane są jedynie próbne odbitki w srebrze.
XIV, XV i początek XVI w. na ziemiach polskich.
XIV stulecie na ziemiach polskich to okres przejściowy pomiędzy dwoma systemami monetarnymi: groszowym oraz denarowym (także w jego brakteatowej postaci). Nie zawsze następowały one jednak jeden po drugim. Nierzadko dochodziło do współwystępowania na zasadach, których współcześnie zazwyczaj nie da się zrekonstruować.
Panowanie Władysława I Łokietka
Władysław I Łokietek nie przeprowadził jednej dużej ogólnopaństwowej reformy w duchu systemu groszowego, a ograniczył się jedynie do jego stopniowych modyfikacji. Zasadnicze zmiany pozostawił Kazimierzowi III Wielkiemu. Najważniejszym dokonaniem Łokietka było wprowadzenie ok. roku 1315 w miejsce czeskiego odpowiednika (218 gramów) pierwszej polskiej grzywny obrachunkowej — krakowskiej (196 gramów) równej 48 groszom praskim i zarazem 576 denarom typu hełmowego z napisem. W efekcie została zachowana jedność grzywny wagowej z obrachunkową, realizowaną w denarach, a nadto uzyskano wobec grosza praskiego stosunek 1:12 pod względem substancjalnej wartości monety (liczonej w „czystym srebrze”). Rozwiązanie Łokietka zostało zainspirowane aktem węgierskiego Karola I Roberta z 1314 r. i utrzymało się de jure do 1334 r.
W mennicy krakowskiej, po zajęciu Krakowa 1 września 1306 r. przez Władysława I Łokietka, aż do śmierci króla, były bite denary zwane krakowskimi, których na początku XXI w. rozpoznano siedem typów. Mimo wprowadzenia denara dwustronnego należącego do systemu groszowego, nie ma oznak aby Łokietek podejmował czy planował produkcję własnej monety „grubej” — analogicznej do grosza praskiego. Wręcz przeciwnie, opanowanie przez króla Wielkopolski w 1314 r. przyniosło zarzucenie produkcji miejscowych kwartników, rozwiniętej pod rządami książąt głogowskich.
Za panowania Łokietka została wybita również pierwsza polska złota moneta — "aureus polonus" z 1330 r. — złoty floren (w dawniejszych opracowaniach nazywanym dukatem). Złote monety Łokietka nie zmieniły jednak polskiego systemu pieniężnego, a Kazimierz III Wielki nie kontynuował emisji w tym kruszcu. Następna, efemeryczna próba emisji rodzimego dukata przypadła dopiero na 1503 r. Nie oznacza to jednak, że złoto na rynku całkowicie nie występowało. Po substytutach takich jak złoty piasek, sztaby czy bryły, zagościł na dłużej floren węgierski — kolejna po groszu praskim obca moneta. Przeliczanie złota na srebro opierało się na stosunku zwanym "ratio", który wynosił:
Floren węgierki przejął z czasem rolę stałego miernika wartości monet srebrnych, wymienialnego po ustalonym wedle "ratio" kursie. W drugiej połowie XV w., gdy stosunek florena do grosza wynosił 30:1 wykształciła się nowa jednostka obrachunkowa równa 30 groszom. Gdy cena florena w groszach osiągnęła poziom 40–50, jednostka ta — przeliczeniowa wartość 30 groszy — zaczęła funkcjonować samoistnie pod nazwą "złoty polski". Przymiotnik polski dodano w celu odróżnienia od zmiennokursowego "czerwonego złotego", czyli realnego florena.
Panowanie Kazimierza III Wielkiego
W roku 1334 Kazimierz III Wielki przeprowadził reformę monetarną będącą pierwszym krokiem do przywrócenia równowagi w systemie Władysława I Łokietka. Reforma ta polegała na odgórnej zmianie kursu grosza praskiego, który od tego momentu był wart 16, a nie 12 denarów — tzw. dewaluacja denara o 25%. Na grzywnę obrachunkową 196 gramów składało się teraz 768 denarów, a nie 576 jak dotychczas. Reforma ta nie zmieniała niczego w fizycznej strukturze masy monetarnej, gdyż sprowadzała się jedynie do arbitralnej decyzji władcy — tzw. mutacja monety. Choć objęła tylko prowincję denarową, czyli Małopolskę, odnosiła się także do prowincji brakteatowej, czyli Wielkopolski — grzywna stosowna na północy Polski (191 gramów) odpowiadała przeciętnie 768 brakteatom. W celu utrwalenia nowego stanu rzeczy w Krakowie i Poznaniu dokonywano selekcji obiegających monet, eliminując egzemplarze niespełniające kryteriów za pomocą "żelaza", czyli rodzaju sita, przez którego otwory (11 mm) wypadały monety zbyt małe, czyli za lekkie. Wprowadzając reformę nie podjęto produkcji monet w nowym standardzie.
W roku 1337 Kazimierz III Wielki przeprowadził następną reformę pieniężną, ponownie dotyczącą w zasadzie Małopolski. Reforma ta może się wydawać niezrozumiała i niwecząca skutki reformy z 1334 r. Dotąd obiegające denary przepuszczano na Rynku Głównym w Krakowie przez "żelazo" o średnicy oczek 13 zamiast 11 mm — po selekcji pozostawały tylko najcięższe egzemplarze. Uzupełniano je emisją o nowym, przeciętnie cięższym o 14% standardzie, ale o niższej próbie kruszcu — ilość czystego srebra nie uległa zmianie. W efekcie tego procesu na grzywnę wagową przypadało 676, a nie 768 denarów jak poprzednio. Grzywna obrachunkowa osiągnęła w ten sposób 233 gramy. Cały czas funkcjonowało jeszcze odważanie pieniędzy przy wielkich transakcjach. Największym beneficjentem reformy okazał się skarb królewski, który gromadził monetę na sztuki, a wydawał na wagę, w hurcie. Dodatkowo reforma ta miała bardzo pozytywne znaczenie dla rozwoju kupiectwa, ustalając korzystny kurs denara polskiego do monety toruńskiej (krzyżackiej).
Obydwie pierwsze reformy Kazimierza III Wielkiego i emisje denarów z mennicy krakowskiej odnosiły przede wszystkim skutek w dzielnicy krakowsko-sandomierskiej, gdy w tym czasie w pozostałych częściach kraju nie tylko kursowały monety bite gdzie indziej, ale i obowiązywały inne systemy monetarne. W jakiejś jednak nieokreślonej chwili denary krakowsko-sandomierskie uzyskały prawo obiegu w całym Królestwie, z wyjątkiem Rusi.
W państwie Kazimierza III Wielkiego nadal funkcjonowała „brakteatowa” prowincja wielkopolska, poprzez swój system monetarny upodobniona do niemieckich sąsiadów, zwłaszcza państwa krzyżackiego. Lokalne emisje zdarzały się również w innych częściach Królestwa, czy to sąsiadujących ze światem niemieckim, czy to objętych napływającą stamtąd monetą. W 1343 r. król przyłączył Wschowę, w której istniała mennica. Miasto otrzymało od króla przywilej sankcjonujący dotychczasowe prawo bicia monety. W 1346 r. nadany został podobny przywilej dla Bydgoszczy. W 1351 r. Kazimierz przyłączył do Królestwa płockie Mazowsze, gdzie w związku z tym przeprowadzono lokalną reformę monetarną w celu inkorporacji do polskiego systemu.
W 1338 r. bezpotomny książę halicko-włodzimierski Bolesław Jerzy II zawarł z Kazimierzem III Wielkim układ, w którym uznał go za swojego dziedzica. Inkorporacja doszła do skutku w 1349 r., a Ruś Czerwona zachowała znaczny stopień odrębności. W 1367 r. Kazimierz Wielki wkroczył na Podole zmieniając je w swoje lenno. Produkcję lokalnych monet bitych wg dawnych systemów monetarnych zaprzestano pod koniec XIV w. wprowadzając początkowo nowe emisje dla Rusi, dążąc jednak docelowo do pełnej unifikacji systemów monetarnych.
W drugiej połowie XIV w. istniała świadomość o konieczności unifikacji monety w całym Królestwie, co np. zostało zapisane w statucie piotrkowskim 1496 roku. Realizacja tego zamierzenia nastąpiła u schyłku panowania Kazimierza III Wielkiego, tj. w latach 1365–1370, przez co nie została dokończona, a efekty zniweczyli następcy. Nie zdążono nawet wydać stosownej ordynacji menniczej, dlatego obraz reformy został zrekonstruowany na podstawie numizmatów, choć znany jest jej przypuszczalny autor — krakowski mieszczanin imieniem Bartko, notowany od 1366 r., w tym w roli stołecznego mincerza w latach: 1367, 1369 i 1370. Wielka reforma lat 1365–1370 miała wprowadzić nowy — pięciostopniowy system nominałów, będących względem siebie w stosunku opartym na mnożniku dwójkowym:
Nie wiadomo czy system wprowadzano od razu w całości, czy etapami. Najniższy nominał — obol znany jest tylko w jednej sztuce. Nie ma ostatecznej pewności, czy nie powstał wcześniej, a nowy system nie był czterostopniowy. Grosz wprowadzony w wyniku tej reformy nazywany jest groszem krakowskim.
Panowanie Andegawenów
Za panowania Andegawenów (1370–1399) bito jedynie drobne denary, większe transakcje pozostawiając kwartnikom Kazimierza III Wielkiego, groszom praskim lub florenom węgierskim. Temu regresowi typologicznemu towarzyszyło jednak polepszenie stopy, jak i próby monet. Jeśli chodzi o unifikację, to utrzymano produkcję zarówno w Krakowie, jak i Poznaniu, ale monety miały już zasięg ponadregionalny, a nawet pozagraniczny (zwłaszcza na Pomorzu Zachodnim). Podstawą systemu monetarnego była grzywna krakowska licząca wówczas 197,68 grama w monecie obiegowej równej 48 groszom albo 96 kwartnikom. Kurs denara wobec grosza spadł do:
Cena florena urosła natomiast z 14 groszy pod koniec rządów Kazimierza III Wielkiego do 16 groszy za panowania Ludwika Węgierskiego.
Panowanie Władysława II Jagiełły
W czasie panowania Władysława II Jagiełły (1386–1434) w Królestwie obiegały półgrosze, ternary oraz denary. Półgrosze, zwane również "kwartnikami dużymi", dzieliły się na koronne i ruskie. Ternary dzieliły się na "nominalne ruskie" (MONETA RVSSIE) i "nominalne lwowskie" (MONETA LEMBVRG). Ternary zwane są również trzeciakami lub "kwartnikami małymi". Denary można z kolei podzielić na: koronne i miejskie, przy czym w drugiej z podgrup mieszczą się monety wschowskie i poznańskie. W obiegu były również w pewnym stopniu obecne grosze praskie i floreny węgierskie. Grosz praski pełnił przy tym funkcje jednostki przeliczeniowej wyrażającej wartość wielkich transakcji — w chwili wypłaty należności w monecie polskiej trzeba było dokonać specjalnej dopłaty, tzw. adżio, aby zaspokoić różnice kursową. Oznacza to, że nie dało się przeliczać po prostu półgroszy na obce grosze np. w stosunku 2:1, gdyż wartość półgroszy spadała z reguły szybciej niż groszy praskich.
W czasach Władysława II Jagiełły funkcjonowały w Królestwie cztery mennice w:
Lwowska mennica została definitywnie zamknięta wraz z likwidacją odrębności mennictwa Rusi Czerwonej. Mennice z reguły były puszczane w dzierżawę, co sprzyjało pogarszaniu jakości monety — dzierżawcy dążyli do zaspokajania chęci zysku, jak i czynszu dzierżawnego. Problemy z jakością monety wynikały również z braku własnych źródeł kruszcu, który importowano z Węgier, gdzie dyktowano wygórowane ceny srebra. Monety bito na masową skalę, jednak produkcja nie była ciągła. Zawieszano ją czasami w razie widma dewaluacji z powodu nadmiernej ilości pieniądza albo jego złej jakości. W 1422 r. Jagiełło zobowiązał się w przywileju wydanym w Czerwińsku do niepodejmowania produkcji menniczej bez zgody Rady Królewskiej.
W ciągu pierwszych lat panowania Władysława II Jagiełły kontynuowano na modę andegaweńska bicie denarów. Słaba jakość denarów przyczyniła się do utworzenia nowych jednostek o wyższej wartości. Reformami przeprowadzanymi przez pięć lat (1393–1398) kierował najprawdopodobniej Monald z Lukki, będący naczelnym inżynierem mennicy krakowskiej. Nowe nominały nawiązywały w jakimś stopniu do reformy Kazimierza III Wielkiego. Były to:
Mimo podobnej nomenklatury nie można jednak mówić o identyczności. O ile w czasach Kazimierza III Wielkiego podstawą był obrachunkowy skojec (nazwa kwartnika powstała od ¼ skojca), to w epoce Władysława II Jagiełły punktem odniesienia stał się o połowę mniejszy grosz. Oznacza to, że jagielloński półgrosz mógł być jedynie następcą dawnego kwartnika (stąd nazwa „"duży kwartnik"”), a „mały kwartnik” to kazimierzowski ćwierćgrosz. Nie wznowiono jednak bicia naczelnej jednostki systemu, czyli grosza.
Po wprowadzeniu reformy ostatecznie zniesiono podział Królestwa na prowincje monetarne — małopolską i wielkopolską, jednak szybki rozwój państwa, tak wskutek unii, jak i podbojów, pociągał za sobą konieczność integracji monety koronnej z Rusią Czerwoną, Litwą, Prusami i Mazowszem.
Poślednia jakość kwartnika jagiellońskiego spowodowała w latach 1396–1397 jego szybką dewaluację z ¼ do zaledwie 1/6 grosza, co z kolei komplikowało przeliczenia na denary. Dlatego w 1398 r. skorygowano niezmienny od ponad 60 lat kurs grosza obrachunkowego z 16 na 18 denarów, przeprowadzając wymianę monet na nowe, dopasowane metrologicznie emisje. W rezultacie półgrosz stał się równy dziewięciu denarom, a „mały kwartnik” — trzem.
Podstawową monetą „grubą” za czasów Władysława II Jagiełły były półgrosze.
Panowanie Władysława III Warneńczyka, Kazimierza IV Jagiellończyka, Jana I Olbrachta, Aleksandra Jagiellończyka
Władysław III Warneńczyk (1434–1444) emitował w koronie tylko jeden typ monety — denary. Planował również wznowienie produkcji półgroszy, o co zwrócił się do Rady Królestwa w Piotrkowie w 1444 r. Decyzję jednak odłożono do powrotu króla z wyprawy warneńskiej.
Rozwój gospodarki pieniężnej w dobie jagiellońskiej pociągnął za sobą także rozwój fałszerstwa monet na szeroką skalę, co przyczyniło się do powstania chaosu na rynku, szczególnie w latach 1437–1444.
Za czasów Kazimierza IV Jagiellończyka (1447–1492) opanowano sytuację z licznymi fałszerstwami i powrócono z powodzeniem do dwustopniowej produkcji menniczej denarów i półgroszy.
W latach panowania Jana I Olbrachta (1492–1501) bito jedynie półgrosze.
W czasie rządów Aleksandra Jagiellończyka (1501–1506) bito przede wszystkim półgrosze, a w ostatnim roku panowania (1506) została również przeprowadzona emisja denarów. W 1503 r. wybito złote dukaty, których emisję szybko przerwano z powodu oporu sejmu i niedostatku złota.
Pierwsze lata panowania Zygmunta I Starego
W 1506 r., po wstąpieniu na tron Zygmunt I Stary rozpoczął działania na rynku pieniężnym. Już w trzy miesiące po koronacji władca ogłosił ordynację nakazującą na cztery lata wznowienie produkcji półgroszy w mennicy krakowskiej. Wtedy też została wybita pierwsza moneta I Rzeczypospolitej z datą roczną — półgrosz koronny z 1507 r.
W 1515 r. król dokonał próby przymusowego zrównania półgroszy polskich z litewskimi, co okazało się preludium do głębokiego kryzysu, spotęgowanego przede wszystkim przez trwający od jesieni 1517 r. napływ półgroszy świdnickich Ludwika II Jagiellończyka. Napływ podwartościowych monet świdnickich spowodował inflację bilonową na wielką skalę. Król próbował ratować sytuację wydając zakaz (niezrealizowany w pełni) przyjmowania walorów świdnickich. Objął on jednak Koronę, a nie sięgnął Prus i Litwy. W 1523 r. zdecydowano się nawet na zerwanie kontaktów handlowych ze Śląskiem, ale i to przyniosło tylko połowiczny efekt. Dopiero reformy monetarne z lat 1526–1535 okazały się w miarę skuteczne.
„Zły pieniądz” napływał nie tylko ze Śląska. Za bicie waluty kredytowej (o niższej niż dotychczasowa wartość), w 1520 r. wziął się, pozostający od roku w stanie wojny z Polską, wielki mistrz zakonu krzyżackiego Albrecht Hohenzollern. W celu zatrzymania napływu nowych groszy z Królewca, Zygmunt I Stary wydał edykt zmieniający zasady handlu z ziemiami zakonu — teraz można było posługiwać się wyłącznie pieniądzem polskim, szelągami, florenami węgierskimi lub reńskimi. Podobnej próby „wprowadzenia złego pieniądza” dokonał w latach 1524–1526 nielojalny Gdańsk, skąd płynęły niskowartościowe szelągi.
Monety systemu groszowego.
"monety złote"
"monety srebrne do reformy Władysława II Jagiełły z lat 1393–1398"
"monety srebrne po reformie Władysława II Jagiełły z lat 1393–1398"
Systemy monetarne w czasach nowożytnych (1526–1795).
Okres "dukatowo-talarowy", zwany też "złotowym", obejmuje zarówno czasy największej potęgi Rzeczypospolitej, jak i moment jej upadku. System monetarny stał się bardzo rozbudowany, gatunki pieniądza — wielorakie, wzrosła liczba mennic, odmian i szczegółów. Przeprowadzano wielkie reformy monetarne.
W pierwszej połowie XVI w. unia polsko-litewska znalazła się w dogodnym położeniu gospodarczym. Jako jedno z największych państw w Europie wchodziła w okres szybkiego rozwoju, poprzedzonego w poprzednim stuleciu długotrwałą stabilizacją gospodarczą. Szczególnym impulsem gospodarczym było pokonanie w 1466 r. krzyżaków, blokujących wcześniej dostęp do Bałtyku. Bardzo dobra koniunktura na Zachodzie napędzała popyt na polskie produkty rolne. Duże znaczenie miał również handel z Czechami i Węgrami. Do obsługi intensywnego życia gospodarczego przestał wystarczać odziedziczony po pierwszych Jagiellonach system monetarny oparty na półgroszach i denarach w Koronie i na Litwie oraz szelągach w Prusach. Znaczy wzrost ilości dostępnych kruszców, w wyniku intensywnych kontaktów handlowych oraz uruchomienia własnego wydobycia, musiał odbić się na systemie monetarnym. Wzrost obrotów powodował zapotrzebowanie na „grubą” monetę. Funkcję tę zaczęło przejmować napływające z zagranicy złoto, którego jednak niedostatek powodował również wzrost zapotrzebowania na srebro, w tym również w handlu międzynarodowym. To skłaniało do kreowania coraz większych srebrnych standardów monetarnych. Logicznym następstwem takiego stanu rzeczy było wprowadzenie bimetalicznego systemu monetarnego opartego na współobiegu monet grubych — złotych — oraz średnich i drobnych — srebrnych.
XVI w. to czas nowej organizacji mennictwa zarówno pod względem jego usytuowania w ustroju państwa jak wykorzystywanych środków technicznych. Bicie monet przestało już być domeną władcy, a opierało się na dezyderacie komisji sejmowej. Na żądanie parlamentu władca otwierał lub zamykał mennice. Jeszcze za panowania Kazimierza IV Jagiellończyka na czele systemu stał specjalny urzędnik, zwany "podskarbim". Z początku odpowiadał przed królem, później przeszedł pod kontrolę stanów. Konstytucja sejmowa nakazywała podskarbiemu ustalenie odpowiedniego zakresu produkcji i stopy menniczej. Z biegiem czasu zauważono, że o wiele sprawniej niż urzędnik, zwłaszcza pod względem osiąganego dochodu, produkcją pieniądza zarządza "dzierżawca mennicy" — dlatego też utrwaliła się praktyka dzierżawy mennic. Podskarbi zawierał więc umowę z dzierżawcą, zatrudniając zarazem niezależnego od niego kontrolera — "wardajna", którego zadaniem było sprawdzanie jakości monety i rachunków.
Zmiany objęły również wygląd monet, zarówno w mennictwie, jak i stylu artystycznym. Na monetach zaczęto umieszczać szereg znaków podskarbiowskich (np. inicjały, herb), dzierżawcy (inicjały), rzadziej rytownika (inicjały), a bardzo rzadko wardajna (różne symbole). Portret władcy umieszczany na monetach zyskał charakter realistyczny — stając się zminiaturyzowaną formą renesansowego medalionu.
Dzięki wprowadzeniu reform i innowacji pieniężnych przez Zygmunta I Starego, Zygmunta II Augusta i Stefana Batorego system monetarny I Rzeczypospolitej przybrał postać finalną. Na terenie całego państwa współobiegały dwie waluty:
Waluty te były od siebie niezależne, tzn. stosunek dukata i talara do grosza był kształtowany przez rynek. Z upływem czasu okazało się, że o ile kursy dukatów i talarów charakteryzowały się stosunkowo dużą stabilizacją, to system groszowy miał stałą tendencję do dewaluacji, co oczywiście doprowadzało do wzrostu ceny dukata i talara wyrażonej w groszach, a także pojawieniem się wielokrotności grosza, jak trojaki i szóstaki.
Podział wynikający z bimetalizmu, czyli współobiegu srebra i złota, nie był spójny z podziałem na waluty dukatowo-talarową i groszową. W tej pierwszej mieściły się zarówno monety złote, jak i srebrne, a w walucie groszowej nie tylko srebrne, gdyż później dołączyły również gatunki miedziane. Pomimo pozornej obfitości gatunków monet cały ten dwoisty układ oparty był na kilku głównych rodzajach, a cała reszta to tylko ich wielokrotności i frakcje. Te podstawowe gatunki to:
"Dukat" był znany jeszcze z okresu groszowego. Do Rzeczypospolitej napływał głównie z Węgier, a o jego popularności aż do XVIII w. zdecydowało konsekwentne zachowywanie stopy menniczej, zatem i stałej masy, wynoszącej 3,5 grama. Na początku XVII w. mocną pozycję zdobył także bity w mennicach Rzeszy "złoty reński (gulden)" o masie 3,18 grama.
Specyficznym gatunkiem „grubej” monety (tzn. o sporej wartości), ale bitej w srebrze, stał się "talar", którego nazwa wywodzi się od czeskiej kopalni srebra "Joachimsthal" od czego utworzono "Joachimsthaler", później skrócony do "thaler". Talar na początku był swoistym srebrnym odpowiednikiem dukata. Według stopy saskiej powinien ważyć 1 uncję (29,2 grama) srebra próby 937,5. Talar napływał intensywnie do końca panowania Zygmunta II Augusta z Rzeszy i Niderlandów (tzw. lewkowy), Burgundii (tzw. krzyżowy) i innych krajów.
"Grosz" doczekał się bardzo rozbudowanej listy wielokrotności: półtorak, dwojak, trojak, czworak oraz szóstak. Pod koniec tego okresu monetarnego pojawiła się także dziesięciogroszówka.
Odziedziczone po średniowieczu: "szeląg" i "denar," w okresie bimetalizmu kończyły swój żywot. Przez stały spadek wartości zmieniały się w mało ceniony bilon, żeby — jak w przypadku denara — w końcu zniknąć całkowicie z systemu monetarnego (dotyczyło to również jego frakcji, czyli obola).
"Złoty polski" po raz pierwszy został definiowany w ordynacji menniczej z 1528 r. jako jednostka obrachunkowa, niemająca materialnego desygnatu, czyli nie zamierzano wybijać monet złotowych, ich wielokrotności ani frakcji. Złotego wprowadzono jako odnośnik monetarny, wobec którego można było definiować wszystkie inne gatunki pieniądza. Wtedy powołano zasadniczą, zawsze niezmienną relację 1 złoty polski = 30 groszy. W momencie definiowania złotego w ordynacji z 1528 r. rynek kruszców załamał się, czego efektem była niestabilność wzajemnych kursów złota i srebra. Z tego powodu do zdefiniowania złotego użyto przebrzmiałego, łatwego jednak do zapamiętania, abstrakcyjnego kursu dukata z XV w. — 30 groszy, z całą świadomością, że rzeczywisty kurs nie tylko się już od niego oderwał, ale też, zgodnie z obserwowaną tendencją, będzie wzrastał.
W latach 1526–1795 kolejne systemy monetarne były wprowadzane poprzez reformy, aktami zwanymi ordynacjami menniczymi albo uniwersałami.
System monetarny w latach 1526–1580.
Po doświadczeniach ze złym pieniądzem, Zygmunt I Stary podjął decyzję o reformie systemu monetarnego. Po rozpatrzeniu konkurencyjnych projektów autorstwa:
jako podstawę wybrano ten drugi. W latach 1526–1535 w życie weszło siedem ordynacji menniczych. Ważniejsze z nich to:
Do nowego systemu dokooptowano jeszcze półgrosze, wybite prawidłowo w latach 1507–1511. W efekcie na rynku znalazły się typy pieniądza o uregulowanym kursie wobec obrachunkowego złotego, który wprowadzono wraz z ogłoszeniem ordynacji menniczej z 16 lutego 1528 r.:
Innymi słowy, w polskim systemie monetarnym, do którego inkorporowano system pruski, relacje między jednostkami monetarnymi przedstawiały się następująco:
1 złoty polski obrachunkowy = 5 szóstaków = 10 trojaków = 30 groszy = 60 półgroszy = 90 szelągów (pruskich) = 180 ternarów (koronnych) = 540 denarów.
Różnica pomiędzy systemami polskim i pruskim, czyli obieg ternara w Koronie i szeląga w Prusach, była raczej pozorna, gdyż oba gatunki monet związano ze sobą stałą relacją — dwa ternary za jeden szeląg. Oznaczało to przy okazji odejście szeląga pruskiego od dotychczasowej podstawy, którą nominalnie stanowiła 60-szelągowa grzywna chełmińska. W pełni została za to zachowana grzywna krakowska (197,684 grama), dzieląca się na 256 denarów — obliczenia przy wykorzystaniu jednostek podrzędnych grzywny, takich jak wiardunek czy skojec, były prowadzone na polskiej wsi jeszcze w XVIII w.
Nie udało się natomiast zunifikować systemu polsko-pruskiego z litewskim. Wręcz przeciwnie, dwie ostatnie ordynacje z 1534 i 1535 r. miały w istocie charakter antyunifikacyjny, konserwujący odrębność monetarną Wielkiego Księstwa Litewskiego. Kurs grosza litewskiego do grosza polskiego tradycyjnie pozostawał w proporcji 4:5 — złoty obrachunkowy był równy 30 groszom polskim, ale 22 litewskim. Samo wprowadzenie nowego pieniądza na Litwie spotkało się z wielkim oporem, ze względu na przyzwyczajenie do półgrosza. Król musiał w specjalnym liście wysłanym do namiestnika Żmudzi Mikołaja Narbutta zagrozić surowymi karami za odmowę stosowania nowego pieniądza. Wartym podkreślenia jest również fakt przesunięcia znaczeniowego — grosz litewski z 1535 r. był pierwszą monetą Wielkiego Księstwa, a nie wielkiego księcia, jak dotąd.
Zgodnie z postulatami Decjusza, w trakcie reformy szczególną uwagę zwrócono na postać plastyczną nowych walorów — musiały one zasadniczo różnić się od dotychczasowych, aby szybko można było wycofać te drugie. Być może właśnie dzięki temu nowe walory miały zdecydowanie renesansowy charakter.
Decyzja sejmu piotrkowskiego z 16 lutego 1528 r. umożliwiła realizację emisji polskiej monety złotej — dukata, na skalę pozwalającą na stwierdzenie pełnego wprowadzenia złota do obiegu. Emisja złota również została zaplanowana przez Decjusza, a jej celem ekonomicznym było zatrzymanie stałego wzrostu kursu dukata wobec grosza. Dukat koronny był ściśle wzorowany na węgierskim, zarówno pod względem wagi, jak i próby. W latach 1525–1538, zgodnie z założeniem Decjusza, kurs utrzymał się na stałym poziomie 45 groszy. Jednak gdy w 1535 r., z powodu niedostatku kruszców, przerwano produkcję w Krakowie i Gdańsku, cena zaczęła rosnąć, osiągając w 1543 r. — 47 groszy, a w 1543 r. — już 53 grosze. Bicie złotych monet wznowiono pod koniec panowania Zygmunta I Starego, dzięki zasileniu skarbu 105 kg złota w formie 30 tys. dukatów z posagu Elżbiety Austriaczki, wypłaconego królewiczowi Zygmuntowi. Całą sumę przebito bezzwłocznie na dukaty koronne.
Król Zygmunt II August przeniósł środek ciężkości mennictwa Rzeczypospolitej do Wielkiego Księstwa Litewskiego, gdzie poza monetami na stopę litewską, bito również walory na stopę polską. Już w 1548 r. król wydał polecenie o zamknięciu wszystkich mennic koronnych. Obok, mającej podstawowe znaczenie w okresie tego panowania, mennicy wileńskiej, działały również mennice miejskie w: Gdańsku, Elblągu i Wschowie, mennica w Tykocinie oraz inflancka mennica w Dahloholmie (obecnie Dole na Łotwie). Najmocniej władca odcisnął swoje piętno na mennictwie litewskim, urządzając je praktycznie na nowo. Zaniechanie produkcji w Koronie, nie było równoważne z zanikiem polskiego systemu monetarnego. Składały się teraz na niego monety litewskie bite w Wilnie na stopę polską, oraz gdańskie, elbląskie i wschowskie. Obiegały też monety obce — srebrne talary i złote dukaty, przeliczane po kursie odpowiednio 30–33 i 45–52 groszy za sztukę.
Zygmunt II August nie zarzucił prób unifikacji systemów monetarnych Korony i Wielkiego Księstwa. Wybrał jednak inną drogę niż jego ojciec, który zmuszał Litwę do przyjęcia systemu polsko-pruskiego. Zygmunt II August „zakonserwował” stosunki w Koronie i Prusach, oraz zbudował nowy system Litwy w taki sposób, że zyskał wymiar „uniwersalny”, pozwalający na wprowadzenie w przyszłości wspólnej monety całej Rzeczypospolitej. W 1565 r., pod koniec swojego panowania, król przeprowadził prawdopodobnie na Litwie reformę, nieodnotowaną w źródłach, przygotowującą planowaną unifikację. Zatrzymano wówczas w Wilnie produkcje typowo litewskich denarów i półgroszy, wprowadzając jednocześnie obok nich, niespotykane dotąd gatunki jak dwudenary, dwojaki i czworaki. Monety te cechowały się swoistą uniwersalnością, gdyż przy obowiązującym kursie pieniądza polskiego do litewskiego nadawały się do stosowania w obu systemach.
W okresie bezkrólewia 1572 mennica w Gdańsku nie przerwała pracy i biła w 1573 r. drobne denary oraz szelągi — pierwsze beznapisowe, drugie opatrzone imieniem zmarłego w 1548 r. Zygmunta I Starego (tytulatura: "SIGIS DEI GRA REX POLONI)". Pozostałe mennice nie funkcjonowały. Podobnie było za krótkiego panowania Henryka Walezego. Władca ten, po ucieczce do Francji, opatrywał tamtejsze swoje monety tytulaturą sugerująca, że nadal jest królem Franków i Polaków. Było to jednak działanie bezprawne. Monety wybite w ten sposób, poza nieuprawnionym tytułem królewskim, nie mają nic wspólnego z Rzecząpospolitą. Na początek rządów Stefana Batorego przypada wybicie pierwszych polskich monet oblężniczych (1577), przez Gdańsk, który nie uznał siedmiogrodzianina jako króla. Po zakończeniu konfliktu po 10 miesiącach, monety zostały wywołane, jako bite wg zaniżonej stopy menniczej. 
System monetarny w latach 1580–1623.
Stefanowi Batoremu przypadła rola wdrożenia w życie postanowień unii lubelskiej, między innymi unifikującej systemy monetarne Korony i Wielkiego Księstwa Litewskiego. Zasada ujednolicenia pieniądza została sformułowana po raz pierwszy w ordynacji menniczej z 5 stycznia 1580 r. Regulacja ta wprowadzała wspólną dla unii listę monet srebrnych:
określając stopę i masę każdej z nich. Pojawiła się także nazwa obola — tym razem jako synonimu denara, gdyż bicia obola jako pół denara już nie przewidywano. Dokonano swoistej unifikacji plastycznej litewskich monet — znak Pogoni z mitrą zastąpiono tarczami z orłem i Pogonią, nakrytymi królewską koroną. W ordynacji z 1580 r. zagadnienie złotych monet nie było regulowane. Najprawdopodobniej uznano, że wystarczy w tym zakresie ordynacja Zygmunta Starego z 1528 r. Z obliczeń wynika, że przyjęto nominalny stosunek wartości srebra do złota: 11:1. Nie wprowadzono złotego polskiego w monecie, choć niezmiennie funkcjonował on jako podstawa systemu oraz powszechnie wykorzystywana jednostka obrachunkowa.
Polityka monetarna Stefana Batorego odniosła duży sukces, między innymi dzięki 20-letniej stabilizacji kursów dukata i talara — w latach 1587–1596 cena dukata ustaliła się na poziomie 56 groszy, a talara w podobnym przedziale czasowym — na poziomie 35 groszy.
Moneta Stefana Batorego była w zasadzie pełnowartościowa. Emisji znaków pieniężnych bez pokrycia ordynacja nie dopuszczała w ogóle — pod tym względem to jedyny akt o takiej treści wydany kiedykolwiek w I Rzeczypospolitej. W przypadku wielu monet zastosowano jednak większą domieszkę miedzi, ale tylko po to, aby były jedynie odpowiednio większe i cięższe. O jakości monet bitych w czasach Stefana Batorego może świadczyć ich popularność pod koniec XVI w. w handlu na Bałkanach i całym tureckim Wschodzie.
Ordynacja z 1580 r. po raz pierwszy wprowadzała talary. Rozpoczęcie ich rodzimej produkcji, jak również innych „grubych” monet, wiązało się z modernizacją wykorzystywanej techniki. Koniecznymi stały się zarówno zaawansowana postać plastyczna walorów oraz zmiany w samym procesie technologicznym — głównie zwiększenia siły uderzenia młota.
Na przełomie XVI i XVII w. kraje wchodzące w skład Rzeszy ogarnął duży kryzys monetarny, nazywany w Niemczech "Kipper und Wipperzeit", którego efektem była gwałtowna deprecjacja monet drobnych w stosunku do grubych — talarów i dukatów. Ze względu na wymianę handlową niekorzystne zjawiska gospodarcze zostały zaimportowane do Rzeczypospolitej i w rezultacie nastąpił odpływ drobnej monety rodzimej oraz wzrost kursów monet grubych. Pierwsze przejawy zaburzeń na rynku monetarnym dało się zaobserwować już w 1588 r. — na samym początku panowania Zygmunta III Wazy. Wywołanie monety obcej okazało się nieskuteczne. Wobec powyższego Zygmunt III był zmuszony do stałego obniżania zawartości srebra w drobnych monetach, w celu odpowiedniego dostosowania ich do aktualnego kursu talara. Owe dewaluacje, będące odwrotem od polityki Stefana Batorego, miały na celu zapobieżenie wypieraniu rodzimych monet drobnych przez małowartościowy pieniądz obcy. Przy okazji wprowadzono nowe gatunki pieniądza:
W 1604 r. podjęto uchwałę o obniżeniu zawartości srebra w nowo wybijanych szóstakach i trojakach o 10%, groszach o 18%, oraz szelągach o 60%. Duża dewaluacja szeląga sprowadziła go do pozycji bilonu.
W roku 1608 Gdańsk wprowadził nowy gatunek pieniądza — orta, będącego równowartością ¼ talara, albo 10 groszy.
W 1614 roku na rynku pojawił się kolejny nowy gatunek monety — półtorak, stanowiący nominalnie ³/2 grosza, ale odwołujący się do grosza o obniżonej o prawie 30% zawartości srebra, co oczywiście usankcjonowało dalszy wzrost cen dukata i talara.
W 1615 r. obniżono jakość ortów do 81,6% dotychczasowej wartości.
W 1616 r. ponownie zdeprecjonowano orta do 75% wartości (liczonej względem talara).
W 1619 r. obniżono zawartość srebra w półtorakach o ponad połowę, aż do 48% pierwotnej wartości grosza.
W 1620 kolejna przecena objęła orty, a także stabilne dotąd talary. Talary w nowej wersji (lekkie) uznano za równe 40 groszom. W późniejszym okresie pojawiły się również półtalary lekkie. Równocześnie z talarami lekkimi bito talary ciężkie i to niekiedy tymi samymi stemplami (z bicia talarów lekkich zrezygnowano już w 1623 r.).
W 1623 r., w wyniku reformy przeprowadzonej za pomocą nowej ordynacji menniczej, dokonano kolejnej dewaluacji orta – niejako wbrew swojej istocie – został on uznany za 1/5 talara i zarazem równowartość 16 groszy.
Dwa pierwsze dziesięciolecia XVII w. to narastający chaos na rynku monetarnym — obok siebie kursowały monety o tych samych nazwach, ale bardzo różnych wartościach.
System monetarny w latach 1623–1650.
Zasadnicza reforma systemu monetarnego została przeprowadzona za pomocą ordynacji menniczej z 1623 r. Za podstawę nowych regulacji uznano stosunek:
1 talar „ciężki” = 80 groszy.
Według tej relacji ustalano zawartość srebra we wszystkich nowo bitych monetach, przy okazji definiując na nowo wartość orta jako 1/5 talara.
W 1627 r. sejm zlecił całkowite zakończenie produkcji monet drobnych, jako podatnych na deprecjację. Była to decyzja asekuracyjna — w pierwotnych założeniach tymczasowa. Przerwa w produkcji monety drobnej, jeśli nie brać pod uwagę mało licznej emisji z mennicy w Łobżenicy, trwała aż 23 lata.
Produkcja dukatów i talarów została utrzymana, ale w przypadku talarów dokonano obniżenia stopy menniczej. Talar zaczął się stabilizować ok. 1628 r., na poziomie 90 groszy, natomiast dukat zwyżkował aż do 1640 r., osiągając poziom 180 groszy. Przy okazji ustaliła się nowa relacja talara do dukata — 2:1.
Na przełomie lat 20. i 30. XVII w. pojawiły się ćwierćtalary oraz półtalary.
Sytuacja uległa pewnemu uspokojeniu, ale całkowite zapanowanie nad nią okazało się niemożliwe. Głównymi powodami były ogólnoświatowe zjawiska ekonomiczne, takie jak:
Wystąpiły również inne czynniki, jak emisja drobnych monet w mennicy elbląskiej przez okupujących Szwedów, przeprowadzona wedle stopy wyższej, niż zakładała to ordynacja z 1623 r.
W kwietniu 1632 na sejmie warszawskim wprowadzono również zasadniczą zmianę w obszarze mennictwa państwa polsko-litewskiego — król zrzekł się na rzecz skarbu Rzeczypospolitej przynależącego dotąd wyłącznie królom prawa bicia monety (łac. "ius regale") i korzystania z płynących z tego dochodów, co oznaczało między innymi, że zwierzchność nad mennicami przejął sejm (mennictwo powróciło w zakres odpowiedzialności królewskiej dopiero 7 września 1764 r. na sejmie konwokacyjnym Stanisława Augusta Poniatowskiego).
Za panowania Władysława IV nie wznowiono produkcji drobnych monet, a ograniczono się jedynie do „najgrubszych”. Wynikało to między innymi z nasycenia rynku zarówno pod względem ilościowym, jak i gatunkowym.
System monetarny w latach 1650–1658.
16 maja 1650 r. ogłoszono akt normatywny — ordynację menniczą, urządzającą na nowo stosunki na rynku pieniężnym. Zauważając wpływ sytuacji w Rzeszy na pieniądz Rzeczypospolitej, zaprowadzono ustawowo nowy system wagowy. Za podstawę przyjęto stopę menniczą ówczesnych talarów cesarskich. Ustalono jednolite próby srebra (875) dla talarów, ortów, szóstaków i trojaków. Dla dwojaków i groszy przyjęto próbę 437,5. Zdefiniowano na nowo grzywnę krakowską dla monet srebrnych (201,86565 grama), czyniąc z niej jednolitą grzywnę menniczą na terenie całej Rzeczypospolitej. Na bazie nowo zdefiniowanej grzywny krakowskiej uregulowano nowy wzajemny stosunek poszczególnych gatunków i rodzajów monet. Zmiana dotknęła również dukata, którego teraz zdefiniowano na modłę niemiecką. Oznaczało to odejście od ciągle obowiązującej ordynacji z 1528 r. i zastąpienie grzywny 200,095 grama, grzywną kolońską (233,8123 grama). Z dawnej grzywny bito 56 dukatów, z nowej 67. Masa dukata spadła z 3,57 grama do 3,49 grama, jednak przy polepszonej próbie złota — z 967 na 986. W efekcie ilość czystego kruszcu w dukacie nie uległa zmianie. Doniosłym postanowieniem było wprowadzenie monet miedzianych — szeląga (cztery szelągi na grosz). Były to pierwsze monety miedziane w Polsce po blisko 300 latach od wycofania czerwonoruskich puł.
Już po czterech latach od wejścia w życie ordynacji Gdańsk i Toruń wprowadziły pierwsze korekty. Miasta obniżyły stopę ortów, bijąc 38, a nie 36 sztuk z grzywny, przy jednoczesnym pogorszeniu próby z 875 na 750. Dawało to orty o wartości ponad 26 złotych polskich zamiast 24, wynikających z ordynacji z 1650 r. W latach 1656 i 1657 nastąpiło dalsze, drobne obniżenie próby ortów.
Ordynacja zaprowadzała w Rzeczypospolitej lepszą monetę niż w krajach ościennych i dlatego wkrótce została zmieniona. Dodatkowo wpływ na zmiany miały również ówczesne wojny.
System monetarny w latach 1658–1760.
23 marca 1658 r. wprowadzono ordynację menniczą definiującą nowy, pełny system bicia monet drobnych, który okazał się trwały. Z jednej grzywny czystego srebra powstawało od teraz:
511/5 orta, albo 154⅔ szóstaka, albo 320 trojaków, albo 660 półtoraków, albo 990 groszy.
Trudna sytuacja związana z potopem szwedzkim pociągnęła za sobą wprowadzenie monet podwartościowych (kredytowych). Pierwszym takim gatunkiem były boratynki (pomysłodawca — Tytus Liwiusz Boratini), czyli małe szelągi bite w czystej miedzi, które pojawiły się w 1659 r., po uchyleniu zapisów ordynacji z 1650 r. Boratynkom nadano kurs urzędowy — ⅓ grosza. Sejm, dla pokrycia długów, zgodził się na wybicie 2 mln złp w miedzi, w postaci boratynków. Niestety Tytus Liwiusz Boratini nie tylko obniżył istotnie masę monet, ale i znacznie przekroczył nałożone limity emisji. Miedzianych boratynków wybito ponad miliard, o łącznej wartości 11 mln złp.
Posługiwanie się miedzianymi boratynkami wiązało się z koniecznością dopłat do cen wyrażanych w srebrze. Ponieważ moneta miedziana była bardzo drobna, dla wygody pakowano ją w worki po 900 sztuk (10 złp), lub po 9000 sztuk (100 złp). Ten ostatni ważył aż 11,7 kg.
Drugim typem emisji podwartościowej były wprowadzone w 1663 r. tymfy (pomysłodawca — Andrzej Tymf), czyli nominalnie srebrne monety jednozłotowe (po raz pierwszy w historii), zawierające jednak mniej kruszcu niż połowa ich nominału. Wybito 6 mln takich złotówek. Tymfy produkowano do 1667 r., ale pozostały w obiegu całe stulecie, odrywając się jednak od swojej złotówkowej bazy, stając się podstawą odrębnej waluty miedzianej.
Końcówka panowania Jana II Kazimierza to między innymi zalew fałszerstw monety polskiej na ogromna skalę, niepozostający bez wpływu na ogólna sytuację gospodarczą Rzeczypospolitej.
Zarówno za panowania Michała Korybuta Wiśniowieckiego, Jana III Sobieskiego, Augusta II Mocnego, Stanisława Leszczyńskiego, jak i Augusta III w obiegu posługiwano się pieniędzmi, które wprowadzono po ogłoszeniu ordynacji z 1658 r. Rysował się przy tym niebezpieczny dla życia gospodarczego podział pieniądza na dwa rodzaje:
Moneta bieżąca dominowała pod względem ilościowym. Mająca łączną wartość nominalną 17 mln złp (6 mln sztuk tymfów i ponad miliard boratynków) pozostała głównym składnikiem obiegu pieniężnego, aż do reformy Stanisława Augusta Poniatowskiego z 1766 r.
Podział na monetę dobrą i bieżącą skutkował w różnicy ich wzajemnych kursów. Zjawisko to próbowano neutralizować narzucając kursy przymusowe, które przyjęły się jednak tylko przy uiszczaniu podatków. W życiu codziennym relacja monety dobrej do bieżącej była kształtowana przez rynek — np. 9 tymfów za dukata, czy 5 tymfów za talara.
Prusy Królewskie nie przyjęły w ogóle monety bieżącej i posługiwały się wyłącznie monetą dobrą.
Mennice państwowe pozostawały zamknięte w czasie panowania Michała Korybuta Wiśniowieckiego. Na krótko otworzono je w czasach Jana III Sobieskiego. Jednak już w 1685 r., mocą uchwały sejmowej, ponowne zdecydowano o ich zamknięciu.
W zasadzie August II nie bił monet dla Rzeczypospolitej, ani też nie uruchomił mennic koronnych. Nie miał do tego z resztą żadnego tytułu, gdyż mimo zawarcia unii personalnej, nie doszło do zawarcia unii monetarnej pomiędzy Rzecząpospolitą a Saksonią — co król poprzysiągł w pacta conventa. Jednak w latach 1698–1710 pojawiło się kilka emisji na stopę polską z mennicy w Lipsku, przeznaczonych dla Królestwa Polskiego i Wielkiego Księstwa Litewskiego.
Napływ pieniądza saskiego do Rzeczypospolitej, będący efektem unii personalnej z Saksonią, pociągnął za sobą konieczność uregulowania wzajemnych relacji obu systemów monetarnych. Przy okazji postanowiono rozprawić się z niszczycielskimi zjawiskami podziału monety na dobrą i bieżącą, oraz zaniżania urzędowych kursów tej drugiej w stosunku do rynkowej rzeczywistości. 2 marca 1717 r. została podjęta uchwała tzw. sejmu niemego regulująca te zagadnienia, a w ślad za nią wydano uniwersał Przebendowskiego — podskarbiego koronnego. Wartość tymfów i boratynków określono dokładnie na poziomie kursu rynkowego, tj 18 złp za dukata oraz 8 złp za talara. Tymf został zdefiniowany jako 38 groszy (114 boratynków) — tym samy rozerwano stosunek między tymfem a złotówką, na rzecz zrównania tymfa z ortem. Przy okazji nazwa tymf została uznana za oficjalną. Uniwersał określał też ceny wszystkich gatunków monet, odnosząc je do niewybijanych jednostek obrachunkowych — złotego polskiego (równego 30 groszy) oraz grosza miedzianego (równego 3 szelągi). Ustalone relacje to:
1 tymf = 3 szóstaki = 6 trojaków = 38 groszy = 114 szelągów-boratynków.
August III, podobnie jak jego ojciec, poprzysiągł w pacta conventa powstrzymywanie się od działalności menniczej. Jednak po 1749 r. ostentacyjnie łamał złożone przyrzeczenia, bijąc za granicami Rzeczypospolitej monety, które z punktu widzenia prawa były raczej fałszerstwami niż monetami polskimi, obliczonymi na szkodę jednego kraju — Rzeczypospolitej. Całkowicie zgodne z prawem były natomiast intensywne działania w tym okresie mennic miejskich z Prus Królewskich: Gdańska (od 1753 r.), Torunia (od 1760 r.) i Elbląga (od 1760 r.).
Ocenia się, że August III wybił w Lipsku w latach 1749–1756 łącznie ok. 50 mln groszy miedzianych i ok. 100 mln szelągów. W 1752 r. produkcję Saksonii dla Rzeczypospolitej poszerzono o złote i srebrne monety koronne. Były to: grosze srebrne, półtoraki, trojaki, szóstaki, orty, tymfy, dwuzłotówki, półtalary, półaugustdory, dukaty, augustdory, dwudukaty oraz dwuaugustdory.
System monetarny w latach 1760–1766.
W wyniku działań wojennych, po 1756 r. produkcję monet przeniesiono z Lipska do Gdańska i Elbląga, a także pośrednio do Torunia. Tym razem były to działania w pełni legalne, bo przymusową przeprowadzkę wykorzystano do przeprowadzenia reformy monetarnej. Miał to być odwrót od obowiązującego od 1717 r. rachunku w monecie miedzianej, na rzecz powrotu do monety srebrnej. Tytuł prawny pochodził z kilku nowych ordynacji:
Głównym efektem było wyprodukowanie w gdańskiej mennicy złotówek i dwuzłotówek (oznaczonych jako guldeny).
Rok po śmierci króla przyjęto stopę menniczą konwencyjną z 1753 r.
Reformy Augusta III z lat 1760–1762 nie odegrały istotnej roli w systemie monetarnym Rzeczypospolitej, natomiast stały się podstawą dla reformy monetarnej z 1766 r. Stanisława Augusta Poniatowskiego.
System monetarny w latach 1766–1787.
Sejm konwokacyjny w 1764 r. zażądał od Stanisława Augusta Poniatowskiego ponownego uruchomienia produkcji pieniądza oraz objęcia tej dziedziny życia kontrolą królewską. Spełniając żądania posłów, król 10 stycznia 1765 r. powołał Komisję Menniczą, przed którą postawił zadania:
Ponieważ granice państwa pozostawały otwarte, zdecydowano się na wprowadzenie systemu możliwie najbardziej podobnego do krajów sąsiednich, tzn. w zakresie monety złotej korzystającego z wzorców holenderskich, a w przypadku srebrnej — niemieckich (określonych konwencją austro-bawarską z 1753 r.).
Nowy system monetarny został uregulowany według projektu, sygnowanego przez wojewodę inflanckiego Jana Borcha, w postaci dwóch uniwersałów:
W przypadku monety złotej zdecydowano o biciu pojedynczych złotych dukatów, ściśle wg stopy holenderskiej, akceptowanej przez niemiecki układ konwencyjny. Umożliwiało to im kursowanie na równi z rozpowszechnionymi dukatami niderlandzkimi i niemieckimi, eliminując w ten sposób ich wywóz poza granice, ustalając jednocześnie korzystny kurs wymiany na dukaty węgierskie. Przyjęto próbę złota 986. Z jednej grzywny kolońskiej czystego złota (233,812 gramów) produkowano 6852/283 dukata, czyli 67 dukatów z jednej grzywny kolońskiej stopu. Wartość dukata została określona na 16¾ złp, w miejsce dotychczasowych 18 złp. Nowy kurs dukata wzbudził protesty, między innymi niektórych urzędów skarbowych — był uważany za zaniżony.
System monety srebrnej został zorganizowany w oparciu na talarze i jego frakcjach, z wkomponowaniem weń złotego:
1 talar = 8 złotych = 32 grosze srebrne = 240 groszy miedzianych.
Złoty nie dzielił się już na 30 groszy srebrnych, a jedynie na 4. Za to złotówka stała się równoważna 30 groszom miedzianym. Kilkusetletnia tradycyjna relacja 1 złoty = 30 groszy nie została zniesiona, natomiast nadano jej charakter bimetaliczny. Istnienie groszy srebrnych i miedzianych zaowocowało pojawieniem się w życiu codziennym nowych określeń — 2 grosze srebrne nazwano "półzłotkiem", a 1 grosz srebrny "ćwiećzłotkiem". Nazwa "grosz" była zarezerwowana dla miedziaka. System monety srebrnej, podobnie jak złotej, był dostosowany ściśle do wymagań konwencji z 1753 r. To jednak nie chroniło przed konkurencją ze strony monety pruskiej, której stopa mennicza nadal była gorsza.
W wyniku reformy pojawił się o wiele bogatszy niż dotychczas system monet miedzianych. Były to:
Monety te bito z miedzi pochodzącej z wycofanych boratynków oraz monet sasko-polskich, jak również z kruszcu wydobywanego w Górach Świętokrzyskich — co zaznaczano napisem „Z MIEDZI KRAIOWEY”.
Do obiegu na rachunki powrócił denar, nie jako moneta, a jednostka obrachunkowa.
Reforma miała charakter radykalny, pociągając za sobą obok pozytywów, także negatywne zjawiska, takie jak:
Niekorzystna relacja przyjętej stopy menniczej wobec pruskiej spowodowała masową ucieczkę polskiej monety za granicę. Pułapką była wycena talara pruskiego na 6 złp. Srebrny parytet złotego polskiego w talarze polskim wynosił 2,925 grama, a w pruskim 2,783 grama. Różnica stanowiła zysk króla pruskiego z kupna talarów polskich za pruskie.
Przyczyną braku odpowiednio szybkiej reakcji na taki stan rzeczy była niechęć Stanisława Augusta Poniatowskiego do obniżenia stopy menniczej, między innymi z powodów prestiżowych — deficyt mennicy pokrywał z uporem z własnej kieszeni (łącznie 3 mln złp). W takim stanie rzeczy Prusacy posunęli się nawet do bicia w wielkiej ilości fałszywych monet polskich (złotówek, półzłotków i groszy srebrnych), o obniżonej znacznie zawartości kruszcu.
W latach 1766–1786 wybito monet:
System monetarny w latach 1787–1794.
Pierwszą próbę zahamowania ucieczki srebrnej monety za granicę stanowił uniwersał z 1782 r., zakazujący zarówno wywozu polskich pieniędzy do Prus, jak i przyjmowania pruskich w Polsce. Akt ten okazał się jednak spóźniony — większa część istotnych monet opuściła już w tym czasie granice. W tej sytuacji ogłoszono konstytucję z 2 października 1786 r., przywracającą kurs dukata sprzed 20 lat, tj. 18 złp (2 talary 8 groszy srebrem za dukata, zamiast dotychczasowych 2 talarów i 3 groszy), oraz obniżającą zawartość srebra w talarze z 23,38 grama do 22,4 grama (dotąd bito z grzywny kolońskiej czystego srebra 80 złp, teraz 83½ złp).
W 1787 r. skasowano grosz srebrny, zamiast niego wprowadzono nowy gatunek bilonu — 10-groszówkę. We wszystkich monetach obniżono próbę pogarszając ją, aby nie stały się przedmiotem spekulacji.
W wyniku reformy 1787 r. mennica zaczęła przynosić w końcu zyski ze swojej produkcji.
Suma emisji za lata 1787–1794 wyniosła 36 386 276 złp, w tym:
System monetarny w latach 1794–1795.
W okresie insurekcji kościuszkowskiej przeprowadzono, ostatnią, bardzo szeroką, niepozostawiającą niemal nic z systemu z 1766 r., reformę monetarną, wprowadzając jednocześnie nowy, rewolucyjny pieniądz — papierowy. Reforma została przeprowadzona wbrew woli Stanisława Augusta Poniatowskiego, po odebraniu królowi mennicy i przekazaniu jej pod zarząd Komisji Skarbowej.
Sytuacja gospodarcza Rzeczypospolitej w 1793 r. była katastrofalna, a sytuacja skarbu państwa — krytyczna. 19 kwietnia na czele powstania stanęła Rada Zastępcza Tymczasowa, która 21 kwietnia mianowała Komisję Skarbową. Już 24 kwietnia produkcję pieniądza wyłączono z przywilejów królewskich. Stanisław August nie zgodził się jednak na zmianę dotąd stosowanych stempli ze swoim portretem, żądając odszkodowania w wysokości 12 tys. dukatów. W późniejszym czasie król jednak wspomógł działania Komisji, przekazując jej 192 tys. złp w srebrach oraz 48 tys. złp w gotówce.
14 czerwca 1794 r. Rada Najwyższa Narodowa wprowadziła nową stopę menniczą, zrywając z systemem konwencyjnym, na rzecz całkowitego upodobnienia do systemu pruskiego. Zdecydowano, że z grzywny kolońskiej srebra będzie wybijane 84½ złotego, w talarach 6-złotowych (a nie jak dotychczas 8-złotowych), dwuzłotówkach i złotówkach. Całkowicie zrezygnowano z półtalarów i podwójnych groszy srebrnych, natomiast wrócono do szóstaków bitych w srebrze bardzo złej próby. Wprowadzono nowe monety złote, również o słabszej próbie (20 karatów):
Zdecydowano o produkcji podwartościowego bilonu na wzór pruski:
Od rozpoczęcia pracy mennicy w Warszawie 13 czerwca 1794 r., do zdobycia Warszawy przez Rosjan 8 listopada 1794 r., zdołano wybić monet na kwotę 7,7 mln złp.
W czasie insurekcji wprowadzono pierwszy w dziejach Polski pieniądz papierowy. Miał on charakter substytutowy, czyli zastępujący monety, których z różnych powodów nie dało się wybić. Papiery kościuszkowskie występowały w dwóch rodzajach, jako:
"Bilety skarbowe" były w istocie państwowymi asygnatami, zawierającymi obietnicę przyszłej wypłaty w pieniądzu kruszcowym, pozyskanym dzięki sprzedaży dóbr państwowych. Można je także uważać za formę przymusowej pożyczki.
Najwcześniejszą, pierwszą emisją insurekcji były bilety skarbowe (z datą 8 czerwca 1794 r.), które wprowadzono do obiegu 16 sierpnia 1794 r. Były to nominały: 5, 10, 25, 50, 100, 500 oraz 1000 złotych. Nakłady bardzo różniły się między sobą — od 59,4 tys. papieru 5-złotowego, do 500 sztuk 500-złotowego, czy 1000 sztuk 1000-złotowego. Wszystkie nominały charakteryzowały się drukiem jednostronnym, jak również miały te same wymiary. Wydrukowane papiery skarbowe zszywano po 500 sztuk, a następnie oprawiano w płótno. Wprowadzając je do obiegu, wycinano ręcznie z tak powstałego zeszytu — jest to przyczyna różnicy realnych wymiarów.
"Bilety zdawkowe" stanowiły inną substytutową formę pieniądza. Opiewały one na niskie nominały, wydawane zamiast drobnych monet. Wprowadzono je w celu zaoszczędzenia surowca (miedzi i srebra), używanego do produkcji drobniaków.
Bilety zdawkowe, stanowiące drugą emisję insurekcji, nosiły datę 13 sierpnia 1794 r. Drukowano je na grubym papierze, określanym czasem jako kartonik. Wydrukowano następujące nominały:
Bilety zdawkowe drukowano dwustronnie na arkuszach 6 × 6 sztuk (5 i 10 groszy) oraz 4 × 6 sztuk (1 zł). Nierozcięte całkowicie, np. w postaci pasków kilku sztuk, również wchodziły do obiegu.
Bilety zdawkowe wprowadzano w różnych terminach:
Ostatni bilet zdawkowy, będącym zarazem trzecią emisją insurekcji noszącą datę 4 września 1794 r., to papier na 4 złote.
Papiery insurekcji źle były przyjmowane przez ludność, z powodu nieufności do nowej formy pieniądza, jak i polityki fiskalnej władz powstańczych — podatki można było opłacać biletami skarbowymi jedynie do 50% wysokości, natomiast armia i Rada Najwyższa Narodowa mogły płacić biletami skarbowymi za wszystkie zobowiązania bez ograniczeń. Taki stan rzeczy spowodował znaczne obniżenie kursu rynkowego papierów insurekcji wobec monet. Kupcy odmawiali przyjmowania zapłaty za żywność w asygnatach — co irytowało władze insurekcji. Zasięg tego zjawiska miał raczej charakter lokalny, gdyż bilety skarbowe i zdawkowe były w obiegu na szerszą skalę jedynie w Warszawie.
Łączna emisja papierów została zrealizowana na kwotę 10,9 mln złp, w tym biletów skarbowych — 6,6 mln złp (planowano 60 mln złp), a biletów zdawkowych — 4,2 mln złp (planowano 14 mln złp). W chwili wycofania z obiegu, czyli 6 listopada 1794 r., w kasach skarbowych było łącznie 3,1 mln złp, co oznacza, że w rękach ludności pozostało blisko 7,8 mln złp — tych zobowiązań nikt już nigdy nie spłacił.
Monety w latach 1526–1795.
Monety w latach 1526–1548
"monety złote"
"monety srebrne"
Monety w latach 1576–1586
"monety złote"
"monety srebrne"
Monety w latach 1587–1632
"monety złote"
"monety srebrne"
Monety w latach 1649–1663
"monety złote"
"monety srebrne"
"moneta miedziana"
Monety w latach 1663–1698
"monety złote"
"monety srebrne"
"monety miedziane"
Monety w czasach saskich (1697–1763)
"monety złote"
"monety srebrne"
"monety miedziane"
Monety w czasach stanisławowskich (1764–1795)
"monety złote"
"monety srebrne"
"monety miedziane"
Systemy monetarne w okresie rozbiorów (1772–1918).
Koniec I Rzeczypospolitej, a także cezura 1800 r., nie wyznaczają szczególnego momentu w systemach pieniądza, który na początku XIX w. obiegał nadal wg standardów ukształtowanych w drugiej połowie XVIII stulecia. Zasadnicze zmiany dokonały się po ustanowieniu nowego ładu w Europie w wyniku kongresu wiedeńskiego. Kolejne istotne modyfikacje pociągnął za sobą proces konsolidacji systemów monetarnych, który w różnych krajach wystąpił w I połowie XIX w. Druga połowa XIX w. to okres zawierania różnego rodzaju międzynarodowych unii monetarnych, oraz przejście z waluty srebrnej na złotą.
Systemy monetarne epoki napoleońskiej (1807–1815).
System monetarny Księstwa Warszawskiego (1810–1815).
Księstwo Warszawskie istniało tylko kilka lat, a jego finanse znajdowały się w opłakanym stanie. Mimo tego, w 1810 r. wprowadzono system monetarny oparty na rodzimych doświadczeniach, który w przypadku zwycięstwa Napoleona mógłby się stać punktem wyjścia do odbudowy systemu monetarnego całej Rzeczypospolitej.
Od utworzenia Księstwa Warszawskiego w wyniku pokoju zawartego w Tylży, do 1810 r., w obiegu był różne waluty, z przewagą pieniądza pruskiego.
Wprowadzony w 1810 r. system monetarny nawiązywał do reformy kościuszkowskiej z 1794 r. Ustanawiał stopę menniczą dostosowaną do stopy pruskiej, a nawet odrobinę od niej wyższą. Zawartość srebra w talarze była o 0,2 grama niższa niż w jego pruskim odpowiedniku. Pomimo odniesień do reformy z 1794 r. nomenklaturę ustanowiono jednak na wzór saski, ze względu na unię personalną Księstwa z Saksonią. Wybijano złote dukaty typu holenderskiego, metrologicznie zgodne z przedrozbiorowymi, warte 3 talary, albo 18 złotych polskich, srebrne: dwuzłotówki, złotówki, bilonowe: 10- i 5-groszówki, oraz miedziane: 1- i 3-groszówki. 5- i 10-groszówki, jako wybite ze stopu z dominującą zawartością miedzi, były podwartościowe, przeciwnie niż złotówki, dwuzłotówki i talary, które traktowano jako „dobre srebro”. W skrócie, system monetarny Księstwa Warszawskiego przedstawiał się następująco:
Równolegle w Księstwie obiegały pieniądze saskie, o tych samych nazwach, ale różniące się kursem, wyższym przeciętnie o 6%. Talar saski typu "Speciestaler", będący odpowiednikiem dawnego 8-złotowego talara Rzeczypospolitej, stanowił równowartość 4/3 talara Księstwa.
Monety stemplami Księstwa Warszawskiego bito z datą 1814 przez cały rok 1815, a więc również już po wejściu w życie postanowień kongresu wiedeńskiego.
W połowie 1811 r. wprowadzono do obiegu bilety kasowe Księstwa Warszawskiego o nominałach: 1, 2, 5 talarów, drukowane w Dreźnie, wyemitowane przez państwowy bank emisyjny — Kasy Wymiany Księstwa Warszawskiego. I tym razem, podobnie jak w czasie insurekcji kościuszkowskiej, bilety te miały charakter substytutu, mającego pomóc w opanowaniu ogromnego deficytu Księstwa i jednocześnie eliminacji z obiegu austriackich bankocetli. Bilety skarbowe były zabezpieczone jedynie na przewidywanych dochodach celnych Księstwa. Przy ich wymianie potrącano 4 grosze od każdego talara. Podatki można było nimi regulować tylko do połowy należności. Nie było też obowiązku ich przyjmowania. Po klęsce 1812 r. większość biletów wymieniono na monety, a około 20 tys. talarów straciło ważność.Monety Księstwa Warszawskiego z lat 1810–1814
"moneta złota"
"monety srebrne"
"monety bilonowe"
"monety miedziane"
Monety w oblężeniu Zamościa (1813).
Do mennictwa Księstwa Warszawskiego należy również zaliczyć monety wybite w 1813 r. podczas trwającej osiem miesięcy obrony Zamościa. Dowódca czterotysięcznej załogi gen. Maurycy Hauke polecił wybić srebrne dwuzłotówki i miedziane sześciogroszówki. Monety były w obiegu tylko jeden dzień.
"moneta srebrna"
"moneta miedziana"
System monetarny Wolnego Miasta Gdańska (1808–1812).
W Gdańsku, od II rozbioru Polski, tj. od 1793 r., aż do 1821 r., w obiegu krążyły monety bite w okresie I Rzeczypospolitej (od 1753 r.). Emisja z lat 1808–1812 uzupełniała drobne monety obiegowe. Gulden gdański był jedynie jednostką obrachunkową. Monety Wolnego Miasta Gdańska 1808–1812 były silnie kredytowe. Wywodziły się z tradycji groszy srebrem, ale w wojennych warunkach zostały wybite w miedzi. W skrócie, system monetarny określony był przez relacje:
1 gulden = 30 groszy, 1 grosz = 3 szelągi.
Monety Wolnego Miasta Gdańska z lat 1808–1812
"monety miedziane"
System monetarny Królestwa Kongresowego w latach 1815–1841.
Wysoki poziom autonomii Królestwa Polskiego (Kongresowego), w okresie od kongresu wiedeńskiego, do powstania listopadowego, sprawił, że jego system monetarny, do wprowadzenia rubla z dniem 1 stycznia 1842 r., zachował jeszcze polski charakter, odbiegający od rozwiązań rosyjskich, zarówno pod względem odrębności waluty, stosowanej symboliki, jak i języka. 
System monetarny okresu autonomii (1816–1831).
Kongres wiedeński ustanowił na części ziem I Rzeczypospolitej następne państwo kadłubowe — Królestwo Polskie, zwane też Kongresowym — podporządkowane Imperium Rosyjskiemu. Ukaz Aleksandra I z 1 grudnia 1815 r. wprowadził system monetarny Królestwa, w którym 1 złoty był równy 30 groszom. Pod względem metrologicznym, zwłaszcza w przypadku kurantu (monet „grubych”), system upodobniony był do rozwiązań rosyjskich, podczas gdy bilon nawiązywał raczej do tradycji Księstwa Warszawskiego. Waluta Królestwa została bezpośrednio związana z rosyjską poprzez stały przelicznik:
1 złoty polski = 15 kopiejek.
Wprowadzono monety złote o ustawowych nazwach: "podwójny złoty królewski" (50 złotych polskich), oraz "pojedynczy złoty królewski" (25 złotych polskich), srebrne: pięciozłotówki, dwuzłotówki i złotówki, bilonowe: 10- i 5-groszówki, oraz miedziane: 3- i 1-groszówki. Pomimo identycznych znaczeń, złoty polski w monetach złotych nie stanowił dokładnej równowartości złotego polskiego w monetach srebrnych. W rzeczywistości były to dwie odrębne waluty złotowe:
W 1818 r. system uzupełniony został o srebrną 10-złotówkę.
Twórcy systemu monetarnego odeszli od uznawanej, już wtedy dość powszechnie, rezygnacji z „zysku menniczego”, na rzecz dążenia do samowystarczalności mennicy. Była jednak zasadnicza zmiana — zrezygnowano z dotychczasowej dwuwalutowości odziedziczonej po systemie I Rzeczypospolitej (paralelne dukat i złoty), wprowadzając zamiast niej bimetalizm, w którym monety złote i srebrne były ze sobą powiązane poprzez stałą relację, czyli "ratio", wynoszące w tym przypadku 1:15.
Działalność mennicza Królestwa Kongresowego okresu autonomii miała trzy wyraźne okresy:
Szata plastyczna monet zmieniana była dwukrotnie:
Monety Królestwa Kongresowego okresu autonomii były bite przez mennicę w Warszawie i wprowadzane do obiegu od 1816 r., do:
Formalnie monety złote i srebrne zostały wycofane z obrotu kasowego 1 maja 1847 r., jednak w rzeczywistości używano ich znacznie dłużej, równolegle z monetami polsko-rosyjskimi, rosyjsko-polskimi i rosyjskimi. Monety miedziane wycofano w lutym 1851 r., a monety bilonowe — 1 stycznia 1891 r.
Nieudane doświadczenia po emisjach z 1794 r. i 1811 r. spowodowały kilkuletnią rezygnację z papierowego pieniądza. W 1821 r. Centralna Komisja Likwidacyjna, zajmująca się zadłużeniem pozostałym po Księstwie Warszawskim, powróciła do tematu. W 1823 r. dokonano emisji biletów kasowych, upośledzonych tym razem potrąceniem 2% wartości przy wymianie na srebro, zabezpieczonych na dochodach skarbowych Królestwa. Ostatecznie jednak nie zdecydowano się na wprowadzenie tej emisji do obiegu, a już wydrukowane noty, datowane na 1824 r., złożono w skarbcu w Petersburgu.
Do emisji papierowego pieniądza powrócono po powołaniu do życia 6 maja 1828 r. Banku Polskiego. Miał o status centralnego banku emisyjnego Królestwa Polskiego, dysponującego prawem emisji banknotów do wysokości posiadanych kruszców i obligacji. Nowa instytucja wypuściła na rynek emisję z 1824 r., jednak już jako pełne banknoty, bez ograniczeń przy wymianie, zabezpieczone na zasobach srebra i złota posiadanych w skarbcu. Wprowadzono do obiegu nominały: 5, 10, 50 i 100 złotych polskich. Na cztery dni przed wybuchem powstania listopadowego, tj. 26 października 1830 r., wprowadzono do obiegu drugą emisję banknotu 50 złotych polskich, zmieniając jednocześnie jego szatę graficzną i zamieszczając informację o Banku Polskim jako emitencie. Wszystkie banknoty nie miały statusu „prawnego środka płatniczego”. Choć poprzez nominały nadano im kurs kasowy, to stosowanie ich nie miało charakteru przymusowego. Mimo to na rynku zdobyły zaufanie, jako rezultat stałej wymienialności w kasach banku.Monety Królestwa Kongresowego okresu autonomii z lat 1816–1835
"monety złote"
"monety srebrne"
"monety bilonowe"
"monety miedziane"
Pieniądze Królestwa Polskiego okresu powstania listopadowego (1831).
W 1831 roku w czasie powstania listopadowego monety były bite zarówno nowymi stemplami, jak i wzorami obowiązującymi w Królestwie Kongresowym przed powstaniem listopadowym. Nowymi stemplami Królestwa Polskiego (1831) bito: złotego dukata typu holenderskiego, srebrne 2 i 5 złotych polskich, bilonowe 10 groszy polskich, oraz miedziane 3 grosze polskie.
Monety srebrne, bilonowe i miedziane bite stemplami opracowanymi w czasie powstania listopadowego zostały wycofane z obiegu w pierwszej połowie 1838 r.
Nowym pomysłem było wprowadzenie banknotu 1 złp, stanowiącego doraźny sposób rozwiązania problemu braku kruszców oraz niepraktyczności w okresie powstania nominałów banknotów już obiegających: 5, 10, 50 i 100 złp. Emisja datowana na lipiec 1830 r. pojawiła się w obiegu w liczbie 735 tys. sztuk. Mając na uwadze niezwiększanie inflacji, nowe nominały można było otrzymać tylko w zamian za ściągane z rynku papiery o nominale 50 złp.
Pustki w kasach banku pociągnęły za sobą kłopoty z zamianą papierowej złotówki na monety, co w rezultacie doprowadziło do redukcji kursu rynkowego o 10%, czyli do 27 groszy za 1 złp. Upadek powstania uniemożliwił emisję banknotu o nominale 2 złp. Drugim banknotem powstańczym było wydrukowane wedle wzoru z 1824 r. 5 złp (numery serii pomiędzy 1800001 a 2074045).
Rewolucyjną papierową złotówkę wycofano 1 grudnia 1832 r.
Monety okresu powstania listopadowego (1831)
"moneta złota"
"monety srebrne"
"moneta bilonowa"
"moneta miedziana"
Pieniądze po powstaniu listopadowym (1832–1841).
W latach 1832–1834 wprowadzono do obiegu nowe monety srebrne i złote, korzystając z obowiązującej już wcześniej relacji:
1 złoty = 30 groszy = 15 kopiejek,
przy biciu których oparto się na funcie rosyjskim, zamiast używanej dotychczas grzywnie kolońskiej. Były to dwunominałowe monety: w srebrne 1, 2, 5, 10 złotych z rosyjskimi nominałami: 15 kopiejek, 30 kopiejek, ¾ rubla 1½ rubla, odpowiednio, oraz w złocie 3 ruble — 20 złotych. Monety na awersie miały orła rosyjskiego, napisy wyłącznie w języku rosyjskim — poza polskim nominałem. Monety wprowadzono do obiegu ukazami carskimi: z 15 października 1832 r., 27 stycznia 1833 r. i 1 maja 1834 r. Bito je w mennicach w Petersburgu i Warszawie. Od ukazu carskiego z 1 maja 1834 r. złote i srebrne monety dwunominałowe były dopuszczone do obiegu również poza terenem Królestwa Kongresowego, a więc na ziemiach zabranych, jak i na całym obszarze Imperium Rosyjskiego.
W 1835 r. prowadzono nowe wzory monet bilonowych: 5- i 10-groszowych, oraz miedzianych: 1- i 3-groszowych. Na awersie pojawił się orzeł rosyjski, natomiast nominał był wyłącznie w języku polskim, już bez przymiotnika „polski”, „polskich” lub „polskie”.
Niekiedy w numizmatyce polskiej wszystkie te nowo wprowadzone walory określane są jako monety polsko-rosyjskie.
Monety miedziane zostały wycofane w lutym 1851 r., a monety bilonowe — 1 stycznia 1891 r.
Obieg banknotów Banku Polskiego znacząco wzrósł po 1835 r. Z racji pełnej wymienialności, ten rodzaj pieniądza został zaakceptowany przez rynek. Banknoty okazały się również przydatne w przypadku dużych transakcji. Myślano także o banknocie 1000 złp, jednak do jego emisji nie doszło. Cały czas drukowano banknoty wg przedpowstaniowego wzoru z 1830 r., unikając w ten sposób rusyfikacji nominałów i symboli.Monety z lat 1832–1841
"moneta złota"
"monety srebrne"
"monety bilonowe"
"monety miedziane"
Pieniądze Królestwa Kongresowego w latach 1842–1866.
Po wprowadzeniu na terenie Królestwa Kongresowego z dniem 1 stycznia 1842 r. rubla jako jednostki monetarnej, w latach 1842–1850, w mennicy w Warszawie bito, równolegle z monetami rosyjskimi (zwanymi czasami rosyjsko-warszawskimi), dwie monety dwunominałowe: 20 kopiejek — 40 groszy oraz 25 kopiejek — 50 groszy. Monety te dopuszczono do obiegu zarówno na terenie Królestwa Kongresowego, jak i na ziemiach zabranych oraz na całym obszarze Imperium Rosyjskiego. Niekiedy w numizmatyce polskiej określane są jako monety rosyjsko-polskie.
Po 1 stycznia 1842 r. Bank Polski został zmuszony do przejścia na walutę rublową. Drukował banknoty o nominałach: 1, 3, 10, 25 rubli. Jego działalność przybrała jeszcze większą skalę, po zwiększeniu limitów emisji w 1841 i 1846 r. Nowe banknoty opiewały wyłącznie na "ruble srebrem", bez przeliczników złotowych, jednak pozostawały dwujęzyczne, a orzeł carski zachował na piersi tarczę z Białym Orłem.
Ostatnia emisja Banku Polskiego ukazała się w 1866 r. Banknoty te stanowiły w okresie zaborów, w jakiejś mierze, ostatni pieniądz polski. 1 stycznia 1891 r. straciły moc obiegową wszystkie kursujące jeszcze papiery Banku Polskiego, którego pozbawiono prawa do emisji banknotów już w 1870 r., a zlikwidowano w 1885 r.Monety z lat 1842–1850
"monety srebrne"
Monety Wolnego Miasta Krakowa (1835).
Na terenie Wolnego Miasta Krakowa od 6 grudnia 1817 r. obowiązywał system monetarny Królestwa Kongresowego. W 1835 roku wg stopy wzorowanej na obowiązującej w Królestwie Kongresowym wybito i wprowadzono do obiegu własne monety, które wycofano dopiero w 1858 roku. W 1846 roku wcielono Rzeczpospolitą Krakowską do zaboru austriackiego. Pierwszego stycznia 1848 r. wycofano z obiegu monety Królestwa Kongresowego, pozostawiając jednak złotówkę krakowską z 1835 r. i ustalając sztywny kurs — 4 złote i 6 groszy za jednego złotego reńskiego.
Poszczególne nominały były powiązane ze sobą relacją: 1 złoty = 30 groszy.
"moneta srebrna"
"monety bilonowe"
Wymieniane niekiedy w różnych opracowaniach monety 3 grosze oraz 2 złote nie były próbnymi biciami, a jedynie wyrobami kolekcjonerskimi z drugiej połowy XIX w.
System monetarny w zaborze rosyjskim (1772–1917).
W zaborze rosyjskim przez cały okres rozbiorów obowiązywał jeden system monetarny — rublowy, ukształtowany przez reformę Piotra I w latach 1701–1704, w którym:
1 rubel = 100 kopiejek.
System monetarny w latach 1772–1897.
Nominalnie podstawą systemu był "rubel srebrem", dzielący się na 100 kopiejek — decymalizacja rosyjskiego systemu monetarnego nastąpiła na 80 lat przed francuską. Rubel był monetą wzorowaną na talarze, od 1764 r. zawierającą 18 gramów czystego srebra próby 868. Frakcje rubla również wybijano w srebrze: 10 kopiejek (tzw. griwiennik), 20 kopiejek, półpołtinnik (¼ rubla), połtina (½ rubla). Wielokrotności rubla były wybijane w złocie. Złote 10 rubli nazywano "imperiałem," a złote 5 rubli "półimperiałem". Nazwy te zmieniono dopiero w 1897 r. Bito również złote naśladownictwo "dukata holenderskiego", przeznaczonego do handlu zagranicznego, z biegiem czasu dopuszczonego także do obrotu wewnętrznego. W miedzi bito tylko drobne nominały.
W 1769 r. wprowadzono pieniądze papierowe, przede wszystkim w celu finansowania wojny z Turcją. Pieniądze te miały formę "asygnat" zabezpieczonych na odpowiedniej ilości monet miedzianych, zdeponowanych w bankach asygnacyjnych w Petersburgu i Moskwie. Skutkiem nadmiernej emisji asygnat był brak ich wymienialności na monety, a co za tym idzie ich inflacja — spadek wartości w stosunku do monet. W 1796 r. za "rubla asygnacyjnego" płacono 68 kopiejek srebrem, w 1812 — już tylko 33. W okresie późniejszym ustalono stały przelicznik:
3,60 rubla asygnacyjnego za 1 rubla srebrem.
Z inflacją asygnat związana była również inflacja monety miedzianej, bitej także w nadmiarze w okresie wojen napoleońskich. W rezultacie monety miedziane zostały zdegradowane do roli bilonu pieniądza papierowego.
Z czasem zostało zmienione również ratio srebra i złota, co zburzyło powiązanie monet obu kruszców.
Na marginesie kłopotów z systemem monetarnym zaistniało wyjątkowe zjawisko, czyli pojawienie się w Rosji w latach 1828–1845 monet z platyny, należących do systemu monety złotej. Nazywano je dukatami „sierinkowymi” (pol. szarawymi), które wybijano na krążkach o średnicach: 25 kopiejek, połtiny oraz rubla, mających wartość: 3, 6 (podwójny dukat) i 12 rubli (poczwórny dukat), odpowiednio.
W rzeczywistości na początku XIX w. krążyły w obrocie, pod jedną nazwą (rubla), trzy równoległe waluty:
Uporządkowanie rynku pieniężnego zostało dokonane w latach 1839–1841 przez reformę ministra finansów Jerzego hr. Kankrina. Niewygodną wielowalutowość zastąpiono srebrnym monometalizmem.
Ukaz z 1839 r. ustanawiał rubla srebrem prawnym środkiem płatniczym. Rubla asygnacyjnego zlikwidowano, ustalając kurs: 1 rubel srebrem = 3,50 rubla asygnacyjnego. Wyznaczono stałe ratio monet złotych: 15,45:1 — kurs rubli w złocie był tym samym o 3% wyższy od nominalnego. W 1840 r. dokonano zmiany stopy menniczej monet miedzianych. Tradycyjne nazwy przeszły na inne nominały — np. "griwiennikiem" nazywano teraz 3 kopiejki, a nie 10 kopiejek. Nowe miedziane monety zostały powiązane ze srebrnym rublem, poprzez umieszczenie na nich dodatkowego napisu „sieriebrom”, co miało miejsce do 1849 r. Rozpoczęto zastępowanie asygnat nowymi rodzajami papierów. Istotne znaczenie miały wprowadzone w 1843 r. wymienialne na srebro "bilety kredytowe", mające pokrycie w zasobach kruszców — była to forma pieniądza papierowego bliska banknotom.
Na przełomie lat 50. i 60. XIX w., w okresie wojen krymskich, ponownie pojawił się kryzys monetarny. Powtórzono scenariusz znany z czasów asygnat. Wydatki wojenne pokrywano nadmierną emisją biletów kredytowych, co w konsekwencji doprowadziło do zawieszenia ich wymienialności, a w dalszej perspektywie zniknięcia srebra z rynku, gromadzonego w celach tezauryzacji. Dla ratowania sytuacji podejmowano rozmaite działania:
Obydwie zmiany stopy doprowadziły do tego, że monety stały się podwartościowymi, co zdegradowało je do roli bilonu papierowej waluty.
W 1860 roku wprowadzono monetę o polskich korzeniach — 15 kopiejek, w ślad za byłą polską-rosyjsko złotówką.
W 1869 r. wprowadzono złotą monetę 3 ruble, następczynię polsko-rosyjskiej dwudziestozłotówki. Moneta ta pojawiła się po protestach rządu Holandii przeciwko biciu w Rosji skopiowanego dukata holenderskiego.
Opanowanie kryzysu nastąpiło dopiero w ostatnim dwudziestopięcioleciu XIX w. W 1886 r. wprowadzono próbę 900 dla monet złotych i pełnowartościowych srebrnych (25 i 50 kopiejek oraz 1 rubel). Trzyrublówki zastąpiono wskrzeszonymi po 80 latach "imperiałami" o wartości 10 rubli. Poprzez zmiany w nominalnym ratio i próbie, doprowadzono do związania rubla ze złotym frankiem. Półimperiał stał się odpowiednikiem złotej 20-frankówki, a imperiał — 40-frankówki.
Na ziemiach zaboru rosyjskiego rublowy system monetarny był wprowadzany w różnych latach:
Monety rosyjskie z lat 1772–1897
"monety platynowe"
"monety złote"
"monety srebrne"
"monety miedziane"
System monetarny w latach 1897–1917.
W 1897 r. została przeprowadzona przez ministra finansów Siergieja Wittego zasadnicza reforma walutowa, opierająca nowy system na złocie, a nie na srebrze jak dotychczas. Podstawową reformy stał się złoty "imperiał", który od tego momentu równał się 15 rublom i zarazem 40 frankom. Rubel papierowy otrzymał stały kurs 1/15 rubla złotego. W złocie wybito także monety: "półimpeiał" (7,5 rubla), 5 oraz 10 rubli.
Reforma Wittego zakończyła się pełnym powodzeniem i ustabilizowała rubla aż do wybuchu I wojny światowej.
Monety rosyjskie z lat 1897–1917
"monety złote"
"monety srebrne"
"monety miedziane"
Systemy monetarne w zaborze austriackim (1772–1918).
Pośród wszystkich państw zaborczych monarchia habsburska miała najmniej stabilny system monetarny. XIX w. wypełniały na przemian kryzysy, włącznie z bankructwami państwa, oraz próby wychodzenia z impasu.
Patrząc na mennictwo od 1740 r., czyli czasu wstąpienia na tron Marii Teresy, do przełomu XVIII i XIX w., generalnie można wydzielić dwie obszerne grupy monet:
Trzecią, znacznie mniejszą grupą, były różnego rodzaju emisje lokalne, które dotyczyły również ziem odebranych I Rzeczypospolitej w wyniku I rozbioru.
Lokalne emisje monetarne (1774–1794).
Monety dla Galicji i Lodomerii (1774–1777).
W latach 1774–1777 Monarchia Habsburgów dokonała lokalnej emisji monet dla terenów odebranych I Rzeczypospolitej w trakcie I rozbioru Polski.
"monety srebrne"
"moneta miedziana"
Monety dla Galicji i Lodomerii okresu insurekcji kościuszkowskiej (1794).
W trakcie insurekcji kościuszkowskiej Austriacy wybili na menniczą stopę polską z 1766 r., z przeznaczeniem dla swoich wojski stacjonujących w Galicji i Krakowie, dwie monety obiegowe oraz jedną próbną:
"moneta srebrna"
"monety miedziane"
Systemy monetarne w latach 1772–1857.
System monetarny w latach 1772–1816.
System monetarny przełomu XVIII i XIX w. opierał się na instrukcji menniczej z 1750 r. i zawartej trzy lata później unii austriacko-bawarskiej. Podstawą był talar konwencyjny (Speziesthaler), równy dwóm guldenom (florenom) po 60 krajcarów każdy, krajcar dzielił się na 4 fenigi, a fenig na 2 halerze. W praktyce funkcję głównej monety srebrnej pełnił gulden (półtalar), w Galicji zwanym ryńskiem — takie miano w języku polskim znalazło się na emisji bankocetli z 1806 r. Dwa talary składały się nominalnie na dukata, ale wskutek wahań ratio, jego kurs ulegał zmianie — w 1786 r. wynosił 4 guldeny i 20 krajcarów. W skrócie, system monetarny przedstawiał się następująco:
W 1762 r. Bank Wiedeński ("Wiener Stadt-Banco") wyemitował banknoty nazywane bankocetlami ("banco-zettel") na: 5, 10, 25, 50, 100, 500 i 1000 ryńskich, początkowo bez ograniczeń wymieniane na monetę srebrną. Po 1785 r. obieg bankocetli rozszerzył się poza granice Austrii i Czech — objął także między innymi Galicję i Lodomerię.
Pod koniec XVIII w., w dużej mierze wskutek konfliktu z Napoleonem, system monetarny zaczął się chwiać. Objawem kryzysu był nadmierny druk bankocetli, które w 1797 r. utraciły wymienialność na kruszec. Ogłoszono wtedy dla nich kurs przymusowy. Powstały w ten sposób dwie waluty:
Sytuacja uległa jeszcze pogorszeniu, gdy po klęsce 1805 r. bankocetle wyparły z obiegu nie tylko srebro, ale i miedź.
Kryzys monetarny nie zniknął po zrzeczeniu się (6 sierpnia 1806 r.) przez Franciszka II godności cesarza Świętego Cesarstwa Rzymskiego Narodu Niemieckiego i króla niemieckiego — od tego momentu Monarchia Habsburgów pozostała jedynie Cesarstwem Austrii. Na początku 1811 r. za 100 guldenów CM płacono 833 guldeny WW. W tej sytuacji walutę wiedeńską w 1811 r. uznano za jedyną obowiązująca w kraju. Starano się przeprowadzić redukcję bankocetli poprzez ich wymianę na nowe papiery — rewersy wykupne ("Einlösung-Scheine") o nominałach: 1, 2, 5, 10, 20 i 100 guldenów WW. Rewersy stały się jedynym nośnikiem waluty krajowej, ale w 1813 r. trzeba było uciec się do następnej emisji pieniądza papierowego, tym razem w formie biletów antycypacyjnych ("Anticipations-Scheine"), wyemitowanych w nominałach: 2, 5, 10 i 20 ryńskich. Bito również drobne, miedziane monety o nominałach: ¼, ½, 1, 3 krajcary.
W 1816 r. państwo zbankrutowało.
Monety Monarchii Habsburgów z lat 1772–1816
Monety dla Świętego Cesarstwa Rzymskiego narodu Niemieckiego (w znaczeniu aktualnym do 1806 r.) bito w srebrze i bilonie:
"monety srebrne"
"monety bilonowe"
Monety dla Austrii bito w srebrze, bilonie i miedzi:
"monety srebrne"
"monety bilonowe"
"monety miedziane"
Monety złote nie podlegały dwupodziałowi. Od wstąpienia Marii Teresy na tron bito w różnych okresach:
"monety złote"
System monetarny w latach 1816–1857.
Uporządkowanie sytuacji na rynku monetarnym umożliwił dopiero upadek Napoleona. W 1816 r. ogłoszono patent cesarski przywracający srebrnego ryńskiego (CM) jako walutę Cesarstwa Austrii. Ryński dzielił się na 60 krajcarów po 8 halerzy każdy. Wprowadzono zasadę pełnowartościowości, z małym wyjątkiem dla miedziaków: ¼, ½ oraz 1 krajcar, nadając im kurs urzędowy w powiązaniu z monetami pełnowartościowymi: 3, 5, 10, 20 krajcarów, półtalarem oraz talarem. Przy kursie urzędowym z 1786 r. — 1 dukat = 4 guldeny i 20 krajcarów — kontynuowano bicie złotych monet 1 i 4 dukaty. Nie wyeliminowano jednak papierowej waluty wiedeńskiej, która została poddana kontroli "Österreichische National Zettel Bank", w 1825 r. przemianowanego na "Privilegierte Österreichische National-Bank". Instytucja ta zajmowała się zarówno ściąganiem z rynku dotychczas obiegających bankocetli (po kurcie 100 ryńskich CM = 250 ryńskich WW), jak i emisją własnych banknotów w walucie konwencyjnej, w pełni wymienialnych na srebro, o nominałach: 5, 10, 25, 50, 100, 500 i 1000 ryńskich CM. Powstały w ten sposób system przetrwał do rewolucji z 1848 r.
Wydarzenia z 1848 r. spowodowały odpływ kruszców. Moneta pełnowartościowa została znowu zastąpiona przez pieniądz papierowy w walucie CM oraz nowy, podwartościowy bilon: 2, 3, 6 krajcarów. W efekcie powstało rozwarstwienie wewnątrz waluty konwencyjnej na:
nakładające się na ciągle istniejący podział na walutę konwencyjna i wiedeńską. W 1850 r., gdy funkcjonowały już trzy równoległe waluty, za 100 ryńskich w monecie CM płacono 114 ryńskich w banknotach CM, albo 315 ryńskich w bankocetlach WW. Sytuacja taka trwała do 1857 r.
Monety austriackie z lat 1816–1857
"monety złote"
"monety srebrne"
"monety miedziane"
System monetarny w latach 1857–1891.
Patent z 1857 r. proklamował jednolitą srebrną „walutę austriacką” — "Österreichische Währung (ÖW)" — w postaci "florena" dzielącego się 100 nowych "krajcarów" (centów). Chociaż oficjalnie wprowadzoną nazwą był "floren", to w Galicji funkcjonowały również: "gulden", jak i "ryński". Floren stanowił równowartość 0,95 ryńskiego CM, albo 2,38 ryńskiego WW. Wybito monety pełnowartościowe: ¼, 1, 2, 3 floreny. Ostatnie z nich uzyskały oznaczenie w trzech nominałach, oprócz właściwego — także jako 2 talary pruskie, albo 3½ florena południowoniemieckiego. Charakter bilonowy (podwartościowy) miały: 5- i 10-krajcarówka, później także 6- i 20-krajcarówka. Z miedzi wybito: 5/10 krajcara (użycie ułamka dziesiętnego podkreślało decymalizację waluty), 1 krajcar, oraz w latach 1860–1864 — 4 krajcary. Realizując zobowiązania wiedeńskiej konwencji monetarnej, bito również srebrne talary i dwutalary, oraz złote półkorony i korony. Wycofano całkowicie banknoty waluty wiedeńskiej (WW).
W skrócie, system monetarny przedstawiał się następująco:
Już w 1859 r. klęska we Włoszech skłoniła rząd do kolejnych emisji papierów ponad miarę. Po kilku miesiącach straciły one wymienialność, a różnica kursowa pomiędzy monetami i papierami (disażio pieniądza papierowego) przekroczyła 41%.
Klęska Austrii w wojnie z Prusami w 1866 r. stała się momentem przełomowym dla florena. Wiedeńska unia monetarna została rozwiązana — zaprzestano więc bicia koron i talarów. W zamian zaplanowano akces do unii łacińskiej (strefy franka) — w 1870 r. wybito złote dwunominałowe monety cztero- i ośmioflorenowe, z drugimi nominałami 10 i 20 franków, odpowiednio. Monety te bardzo szybko, wskutek niewłaściwie oszacowanego ratio, stworzyły osobną jednostkę pieniężną, czyli trzecią walutę austriacką, obok srebrnej i papierowej.
Załamanie cen srebra w ostatnim dwudziestopięcioleciu XIX w. przyniosło dalsze komplikacje. W 1878 r. kurs srebrnego pieniądza znalazł się poniżej papierowego.
W 1880 r. Bank Austro-Węgierski wyemitował nowe banknoty o nominałach: 10, 100 i 1000 florenów — oznaczone jako floren po jednej stronie i forint po drugiej.
W 1889 r. 100 florenów w złocie było równowartością 118,58 florenów w papierach, albo 144,33 w srebrze.
Monety austriackie z lat 1857–1891
"monety złote"
"monety srebrne"
"monety miedziane"
System monetarny w latach 1892–1918.
Porządek udało się dopiero zaprowadzić po przyjęciu złotej waluty ("Goldkronenwährung"). W 1892 r. ustawą wprowadzono "koronę" dzielącą się na 100 "halerzy". Kurs wymienny ustalono na pół florena w papierze (de facto wyniósł 0,42). Do obiegu weszły pełnowartościowe monety złote: 10 i 20 koron, podwartościowa moneta srebrna o nominale jednej korony (metrologiczny odpowiednik franka), oraz zdawkowe: niklowe 10 i 20 halerzy i brązowe: 1 i 2 halerze. Wprowadzenie tylko siedmiu nominałów było spowodowane pozostawieniem w obiegu wielu dotychczasowych gatunków, które udało się wkomponować w nowy system. Ćwierćflorenówki zajęły miejsce 50 halerzy, floreny — dwóch koron, dwufloreny — czterech koron. Utrzymano też produkcję tzw. monet handlowych: dukatów, czteroflorenówek i ośmioflorenówek.
Przechodzenie na system koronowy trwało aż osiem lat. Zadeklarowanie pełnej mocy obowiązującej korony nastąpiło dopiero w 1900 r. W okresie przejściowym w bankach tezauryzowano złote monety, w celu budowy pokrycia nowej waluty, zabezpieczając w przyszłości pełną wymienialność banknotów. Z tego właśnie powodu pierwsza emisja papierów w koronach pojawiła się dopiero w 1900 r. Były to nominały: 10, 20, 50, 100 i 1000 koron. W 1901 r. Bank Austro-Węgierski rozpoczął wymianę papierów na złoto, otwierając w ten sposób drogę do złotej waluty w pełnym tego słowa znaczeniu. Właściwie dopiero w XX w. uzupełniono brakujące nominały monet: w 1900 r. srebrną 5-koronówką, w 1908 r. złotą 100-koronówką, a w 1912 r. srebrną 2-koronówką.
Najprawdopodobniej z powodu wybuchu I wojny światowej, nie pojawiły się monety o nominałach: 5, 25, 50 halerzy oraz 3 korony.
Monety austriackie z lat 1892–1918
"monety złote"
"monety srebrne"
"monety niklowe"
"monety brązowe"
Systemy monetarne w zaborze pruskim (1772–1918).
Lokalne systemy monetarne (1772–1821).
Na przełomie XVIII i XIX w. państwo pruskie nie posiadało jednolitego systemu pieniężnego. Dzieliło się na dwie prowincje monetarne:
W granicach kraju znajdował się także Śląsk objęty pruską stopą menniczą od 1750 r., ale zachowujący pewną odrębność.
Wojny napoleońskie, podobnie jak w przypadku innych państw europejskich, doprowadziły do ruiny państwa. W 1809 r. aby ratować budżet, wyemitowano pierwsze bilety skarbowe o nominałach: 5, 50, 100 i 250 talarów. W 1811 r. pieniądz pruski rozpadł się na dwie waluty:
Różnorodność została jeszcze pogłębiona w 1815 r., po zakończeniu kongresu wiedeńskiego i przyłączeniu Pomorza Szwedzkiego oraz innych terytoriów, w tym Wielkiego Księstwa Poznańskiego.
Monety dla Prus Wschodnich i Prus Zachodnich (1772–1811).
Prusy Wschodnie jako jednostka administracyjna zostały utworzone w 1772 r. z Warmii odebranej Rzeczypospolitej w ramach I rozbioru oraz Prus Książęcych. Prusy Zachodnie jako jednostkę administracyjną utworzono w 1773 r. z większości pozostałych ziem I rozbioru pruskiego, czyli z Prus Królewskich, do 1793 r. bez miasta Gdańska. W obydwu prowincjach obowiązywały te same monety bite wg pruskiej stopy menniczej Graumanna z 1750 r., między innymi zachowującej stare, odrębne nominały, jak: tymf, szóstak, trojak i szeląg. W systemie tym 1 grosz był równy 3 szelągom.
"monety bilonowe"
"monety miedziane"
Monety dla Prus Południowych (1796–1798).
Prusy Południowe były jednostką administracyjną utworzoną z ziem II i III rozbioru pruskiego. Obejmowały między innymi Wielkopolskę, część Mazowsza oraz ziemię białostocką.
Monety bite według menniczej stopy zbliżonej do polskiej z 1766 r. W systemie tym 1 grosz równał się 3 szelągom.
"monety miedziane"
Moneta dla Gdańska (1801).
W Gdańsku od II rozbioru Polski, czyli 1793 r., aż do 1821 r., w obiegu krążyły monety bite w okresie I Rzeczypospolitej (od 1753 r.). Emisja szeląga z 1801 uzupełniała drobne monety obiegowe.
Monetę bito wedle menniczej stopy: 180 sztuk z grzywny kolońskiej.
"moneta miedziana"
Monety dla Wielkiego Księstwa Poznańskiego (1816–1817).
Wielkie Księstwo Poznańskie było jednostką administracyjną utworzoną z części ziem likwidowanego Księstwa Warszawskiego.
Monety były bite wg menniczej stopy Graumanna (2 grosze poznańskie = 1 grosz wschodnio-zachodniopruski), czyli na nieco inną stopę niż miedziane monety Rzeczypospolitej i Księstwa Warszawskiego.
"monety miedziane"
System monetarny w latach 1821–1871.
Sytuacja monetarna z przełomu XVIII i XIX w. oraz zdobycze terytorialne zatwierdzone przez kongres wiedeński stwarzały konieczność przeprowadzenia reformy monetarnej. Zasadnicze zmiany zadekretowano w 1821 r., a wdrożono dopiero w 1826 r.
Dekret z 30 września 1821 r. wprowadzał system bimetaliczny, oparty na dwóch monetach, których standardów nie zniszczyła epoka napoleońska:
W ramach reformy w złocie wybito monety: ½ frydrychdora, 1 i 2 frydrychdory, a w srebrze: 1 talar oraz 1/6 talara. Zachowano jednak w obiegu monety wybite wg stopy z 1750 r.: ½, ⅓, ¼, 1/6 i 1/12 talara. Wycofano tylko 1/5 oraz 1/15 talara, służących wcześniej do handlu z Rzecząpospolitą, jako odpowiedniki tymfa i szóstaka — faktycznie jednak monety te kursowały do 1839 r. Talar równał się 30 groszom srebrnym. Wyemitowano monety o wartości: 1 oraz ½ grosza. Grosz dzielił się na 12 fenigów. Monety fenigowe bito w miedzi. Na wszystkich monetach miedzianych podany był sztywny kurs względem talara. W skrócie, nowy system monetarny przedstawiał się następująco:
W ramach reformy zajęto się biletami skarbowymi. W 1824 r. zastąpiono je przekazami kasowymi ("Kassenanweisungen"). Opiewały one na nominały: 1, 5, 10, 50 i 100 talarów. Zezwolono na emisję papierów instytucji prywatnych, które także trafiały do obiegu rynkowego.
Centralny bank emisyjny powołano dopiero w 1846 r. Wprowadził on banknoty o nominałach: 25, 50, 100 i 500 talarów.
W 1842 r. wprowadzono bilon o nominale 2½ grosza — odpowiadający dotychczasowej monecie srebrnej 1/12 talara.
W 1856 r., po przystąpieniu do konwencji wiedeńskiej, podniesiono próbę srebra z 750 na 900, zmieniając metrologię monet, a w ślad za tym i ich postać plastyczną. Innym efektem przystąpienia do konwencji wiedeńskiej była rezygnacja z bicia frydrychdora — od tej chwili system pruski został oparty wyłącznie na srebrze. Dla potrzeb unii monetarnej wpuszczono jednak złote półkorony i korony oraz talary unijne (lżejsze od pruskich) i srebrne dwutalarówki.
Monety pruskie z lat 1821–1871
"monety złote"
"monety srebrne"
"monety miedziane"
System monetarny w latach 1871–1918.
Wygrana Prus z Austrią w 1866 r. bardzo przyspieszyła proces jednoczenia Niemiec pod kierownictwem Berlina. Dążono do likwidacji wpływów austriackich, znosząc w 1867 r. wiedeński układ monetarny. Zwycięstwo w wojnie z Francją przyniosło skarbowi pruskiemu 5 mld franków w złocie w postaci kontrybucji. Wszystko to stworzyło podstawy do budowy nowego systemu monetarnego. Mimo zjednoczenia Niemiec był to jednak system zdecentralizowany — 26 podmiotów Rzeszy zachowało swoje prawa mennicze. Rewersy nowych monet miały wyglądać identycznie — godło i oznaczenie nominału, a na awersach miały widnieć portrety lokalnych władców. Podmioty federacji posiadały też prawo emisji pieniądza papierowego.
Ustawa Reichstagu z 4 grudnia 1871 r. wprowadziła jako walutę zjednoczonych Niemiec "markę":
1 marka niemiecka = 100 fenigów.
Marka niemiecka była równowartością ⅓ dotychczasowego talara unijnego. Nazwę marki zaczerpnięto od pieniądza kursującego już w Hamburgu i Lubece.
Główną monetą złotą stała się korona, której jednak nie opatrzono tą nazwą — zamiast tego pojawił się nominał "10 marek". Wybito także podwójną koronę, czyli 20-markówkę. W latach 1877 i 1878 wyprodukowano jeszcze 50-markówkę, jednak szybko z niej zrezygnowano.
W 1873 r. wybito monety: srebrne 20 i 50 fenigów oraz 1, 2 i 5 marek, miedzioniklowe: 5 i 10 fenigów, miedziane: 1 i 2 fenigi.
Monety srebrne miały charakter podwartościowy, zatem bilonowy, co czyniło system markowy przykładem monometalizmu złotego.
Wprowadzono też ograniczenia wielkości emisji — można było wybijać najwyżej 10 marek w srebrze i 2½ marki w metalach nieszlachetnych na każdego mieszkańca Rzeszy.
Wprowadzenie jednego pieniądza w całych Niemczech rozeszło się w czasie. Wymiana zakończyła się dopiero w 1878 r. Aż do 1907 r. kursowały talary unijne wykorzystywane jako 3-markówki.
System z 1871 r. przetrwał do I wojny światowej, jednak nie bez zmian.
Powołanie waluty zjednoczonych Niemiec wpłynęło również na funkcjonowanie pieniądza papierowego. W przeddzień zjednoczenia bilety emitowało 26 krajów Rzeszy oraz 33 prywatne banki emisyjne. W 1874 r. wprowadzono federalną emisję banknotów, dając w niej wszystkim podmiotom związku udział proporcjonalny do liczby mieszkańców. "Zarząd Długów Państwowych" wypuszczał, aż do wojny, bilety skarbowe ("Reichskassenscheine"), o nominałach: 5, 20 i 50 marek, przyjmowane zawsze według nominału przez kasy państwowe, natomiast pozbawione kursu przymusowego w transakcjach prywatnych.
W 1875 r. pojawiły się także banknoty sensu stricto ("Reichsbanknote"), drukowane przez centralny bank emisyjny ("Reichsbank"), o nominałach: 100 i 1000 marek.
Przez kolejne lata władzom udało się zmniejszyć liczbę banków emisyjnych do czterech (badeński, bawarski, saski, wirtemberski) — ich banknoty musiały opiewać na przynajmniej 100 marek. Pod naciskiem kół wojskowych, w 1906 r. zdecydowano się na wpuszczenie biletów 20 i 50 marek, mających posłużyć sfinansowaniu przygotowań do wojny.
Monety niemieckie z lat 1871–1918
"monety złote"
"monety srebrne"
"moneta niklowa"
"monety miedzioniklowe"
"monety miedziane"
Systemy monetarne w czasie I wojny światowej (1914–1918).
Systemy monetarne Ober-Ost (1916–1918).
Ostrubel.
W Ober-Ost’cie, czyli okupowanej części byłego zaboru rosyjskiego na wschód od granicy nowego Królestwa Polskiego (Kurlandia, Inflanty, Żmudź, Wileńszczyzna, Białoruś), Niemcy dokonali wymiany pieniędzy. Wprowadzona tu w 1916 r. "waluta okupacyjna" została nazwana rublem, zwanym również "ostrublem".
1 ostrubel równy był 100 kopiejek.
Waluta pojawiła się głównie w postaci papierowych wykazów "Wschodniej Kasy Pożyczkowej" ("Darlehnkasse Os"t), powołanej przy "Wschodnim Banku Handlu i Rzemiosła" (O"stbank für Handel und Gewerbe"), z siedzibą w Poznaniu. Kasa działała na zasadzie lombardu emitując „wykazy pożyczkowe” w zamian za ściąganą z rynku walutę carską. Z datą 17 kwietnia 1916 r. wpuszczono nominały: 20 i 50 kopiejek oraz 1, 3, 10, 25 i 100 rubli, z napisami w czterech językach: niemieckim, polskim, litewskim i łotewskim. Pojawiły się także żelazne monety kopiejkowe, tym razem z napisami niemieckimi i rosyjskimi.
Ostrubel był wymieniany zarówno na walutę rosyjska w stosunku 1:1, jak i na walutę niemiecką w stosunku 1:2.
Monety kopiejkowe Ober-Ost (1916)
"monety stalowe"
Monety na tej części Ober-Ost’u, która znalazła się w granicach II Rzeczypospolitej, zostały wycofane w 1921 roku. 
Ostmarka.
W kwietniu 1918 r. rubel wschodni (ostrubel) został zastąpiony przez "markę wschodnią", której emitentem znów była Wschodnia Kasa Pożyczkowa (Darlehnkasse Ost), przeniesiona tym razem do Kowna, usamodzielniona względem banku poznańskiego i ciesząca się mianem skarbca emisyjnego. Z datą 4 kwietnia 1918 r. weszły do obiegu wykazy o nominałach: ½ marki, 1, 2, 5, 20, 50, 100 i 1000 marek. Napisy na nich były wyłącznie w językach: niemieckim, litewskim i łotewskim. Papiery te miały znaczny zasięg na terenie Kresów Wschodnich.
System monetarny Królestwa Polskiego (1917–1918) — Generalnego Gubernatorstwa Warszawskiego.
6 listopada 1916 r. Franciszek Józef i Wilhelm II ogłosili wskrzeszenie Królestwa Polskiego na ziemiach byłej Kongresówki. Władzę formalnie oddano Radzie Stanu (Regencyjnej), ale faktycznie — także w dziedzinie skarbowości — pełnił ją niemiecki Zarząd-Generał Gubernatorstwa Warszawskiego. W grudniu 1916 r. stojący na czele zarządu generał Hans Hartwig von Besseler powołał "Polską Krajową Kasę Pożyczkową", uprawnioną do emisji biletów nowej waluty — "marki polskiej" równej 100 fenigom. Marka polska pod względem wartości była zrównana z marką niemiecką. Wbrew nazwie, Polska Krajowa Kasa Pożyczkowa była niemiecką instytucja okupacyjną — agendą "Niemieckiego Banku Rzeszy". W ramach otrzymanego upoważnienia na emisję banknotów w wysokości marek, wydrukowano w Berlinie, z datą 9 grudnia 1916, bilety: ½ marki, 1, 2, 5, 10, 20, 50, 100 i 1000 marek polskich. W mennicy w Stuttgarcie wybito zaś monety: 1, 5, 10, 20 fenigów. Zarówno na banknotach, jak i monetach były wyłącznie napisy polskie.
Marka polska stała się jedynym środkiem płatniczym w Generalnym Gubernatorstwie Warszawskim 26 kwietnia 1917 r.Monety Królestwa Polskiego z lat 1917–1918
"monety stalowe"
Systemy monetarne po odzyskaniu niepodległości (od 1918 r.).
System markowy (1918–1924).
Dekretem naczelnika państwa z 5 lutego 1919 r. dla waluty narodowej przyjęto nazwę "lech" równy 100 groszom. Po trzech tygodniach jednak sejm dokonał korekty, wprowadzając miano "złotego" — zrezygnowano z dodatku "polski" ponieważ w innych krajach nie było już waluty o tej nazwie. Powołano "Bank Polski" jako instytucję emisyjną, a resort skarbu zamówił bilety złotowe w drukarni w Wiedniu. Wkrótce jednak zorientowano się, że przy braku instytucji skarbowych i przy panującym chaosie walutowym wprowadzenie złotego trzeba było odłożyć w czasie. Postanowiono więc tolerować w obiegu pieniądz zaborczy, dążąc do zmniejszenia liczby walut do jednej, przejściowej. Wybrano do tej roli poniemiecką "markę polską." Ustawa z 15 stycznia 1920 r. uznała markę polską za prawny środek płatniczy na terenie całej Rzeczypospolitej. Zasięg marki polskiej objął również proklamowaną na Wileńszczyźnie Litwę Środkową oraz Górny Śląsk, mimo że ten, zgodnie z decyzją ententy, jeszcze przez 15 lat miał pozostawać przy marce niemieckiej. Instytucja odpowiedzialna za markę polską — Polska Krajowa Kasa Pożyczkowa — została 13 lutego 1920 r. poddana kontroli sejmu.
Tak jak w okresie Generalnego Gubernatorstwa Warszawskiego, obowiązywała nadal relacja:
1 marka polska = 100 fenigów.
W obiegu pozostawiono poniemieckie (berlińskie) marki polskie emisji 1916 r. (wycofane dopiero 30 listopada 1923 r.) oraz monety okupacyjne Królestwa Polskiego (1917–1918): 1, 5, 10, 20 fenigów (formalnie wycofane 1 lipca 1924 r.), które jednak z powodu wysokiej inflacji zniknęły dość szybko z obrotu.
Po wyczerpaniu się zapasów marek emisji berlińskiej przystąpiono do produkcji własnych banknotów korzystając z nowych wzorów graficznych. Na początku starano się zapewnić pokrycie w złocie licząc 2784 marki polskie na 1 kg czystego kruszcu.
Następne emisje były konsekwencją inflacji i nie miały pokrycia w kruszcu, a jedyną ich podstawę stanowiły uchwały sejmu. Łączna kwota emisyjna, na którą miała upoważnienie Polska Krajowa Kasa Pożyczkowa, wzrosła z mkp w grudniu 1916 r., do mkp w marcu 1923 r. Nominałami inflacyjnymi były:
W początku grudnia 1923 r. w obrocie pojawiły się także niebędące banknotami przekazy własne Polskiej Krajowej Kasy Pożyczkowej na mkp i mkp.4 stycznia 1924 r., przygotowując się do wymiany marki polskiej na złotego, rozporządzeniem ministra skarbu ustalono wartość franka złotem na 956 506 mkp. Obecność franka nie była przypadkowa, gdyż w grudniu 1923 r., ze względu na szalejącą inflację, do czasu wprowadzenia nowej jednostki pieniężnej, zdecydowano się prowadzić rachunkowość w oparciu na złotym franku po aktualnym kursie giełdy londyńskiej, a w styczniu 1924 r. wydano dekret umożliwiający rządowi wypuszczanie bonów podatkowych o nominałach 5, 10, 25 i 100 franków w złocie. Z rachunku we franku jednak szybko zrezygnowano.
Okres marki polskiej zakończył się w 1924 r. wraz z reforma walutową Władysława Grabskiego.
Mimo oparcia obrotu pieniężnego głównie na banknotach opracowano w tym okresie dwie próbne monety markowe:
które jednak nigdy nie doczekały się wersji obiegowych.
Systemy złotowe (od 1924 r.).
1 złoty = 100 groszy
System monetarny w latach 1924–1939.
System został wprowadzony w wyniku reformy walutowej Władysława Grabskiego z dniem 1 kwietnia 1924 r.
Reforma walutowa z 1924 r.
Ustawa z 11 stycznia 1924 r. wprowadziła ustrój monometalizmu złotego, wzorowanego na zasadach monetarnej unii łacińskiej, czyli w strefie franka. Zgodnie z jej treścią, walutą polską był złoty = 100 groszy, wart 9/31 (0,290322) grama czystego złota. Stanowił on równowartość franka szwajcarskiego, a jego stosunek wobec dolara USA wynosił 5,18 zł. Kilogram czystego złota był więc wart 3444,44 złotego. Bank Polski został upoważniony do emisji biletów skarbowych, uzupełnianych przez monety srebrne i bilon (ten ostatni o ograniczonej zdolności od zwalniania z zobowiązań — np. monetami brązowymi można było pokrywać zobowiązania tylko do wysokości 10 złotych). Ustawa przewidywała bicie monet w złocie: 10, 20, 50 i 100 złotych, w srebrze: 1, 2, 5 złotych, w niklu: 10, 20, 50 groszy, oraz w brązie: 1, 2, 5 groszy. Monety złote i srebrne miały mieć charakter pełnowartościowy, a ratio obu kruszców ustalono na 1:15,5.
W dniu wprowadzenia reformy w kasach pojawiły się jedynie papiery — bilety zdawkowe i banknoty.
Emitentem biletów zdawkowych"," zastępujących tymczasowo monety, było Ministerstwo Skarbu.
Pierwszego dnia reformy, tj 28 kwietnia 1924 r., wprowadzono również banknoty w pełnym tego słowa znaczeniu, a więc posiadające pokrycie w zgromadzonym przez Bank Polski złocie i walutach zagranicznych przynajmniej w 30% wartości (w 1927 r. osiągnięto poziom 72,61%). Były to banknoty 5, 10, 20, 50, 100, 500 złotych o jednolitych wzorach, pochodzące z emisji 28 lutego 1919 r. Po kilku miesiącach, tj. 30 września, do obiegu weszły nominały 5, 10 i 20 złotych emisji 15 lipca 1924 r. o identycznych wzorach jak poprzednie. 25 marca 1927 r. wprowadzono trzeci rodzaj papierowych znaków pieniężnych — "bilety państwowe" — funkcjonujące na zasadach banknotów, ale emitowane nie przez uprawniony organ emisyjny, czyli Bank Polski, a przez organ administracji publicznej — Ministerstwo Skarbu. Był to bilet państwowy o nominale 5 złotych, z datą emisji 25 października 1926 r., który znajdował się w obiegu aż do 30 czerwca 1930 r.Bicie monet rozpoczęto w mennicy w Warszawie 14 kwietnia 1924 r. Były to 2 grosze i 5 groszy. Monety o nominałach: 1 grosz, 10 groszy, 20 groszy, 50 groszy, 1 złoty i 2 złote zamówiono w mennicach zagranicznych. Nasycenie obiegu monetami osiągnięto dopiero pod koniec 1925 r.
Wszystkich postanowień reformy z 1924 r. nigdy w pełni nie zrealizowano. Monety o nominałach:
zmaterializowały się tylko w postaci próbnej, a złote 10- i 20-złotówki z Bolesławem Chrobrym nigdy nie weszły do obiegu.
Przyjęty system monetarny wzorowany na borykającej się z powojennymi problemami strefie franka załamał się już niespełna po dwóch latach. Zmiany polityczne po zamachu majowym oznaczały także wprowadzenie nowych koncepcji polityki pieniężnej państwa — koniecznym stało się zaciągnięcie pożyczki pieniężnej w celu ustabilizowania waluty oraz przeprowadzenia kolejnej reformy monetarnej.
Reforma stabilizacyjna z lat 1927–1932
Ponieważ cena złota podlegała wahaniom rynkowym, od 1927 r. obowiązujące ratio srebra i złota podawano co miesiąc w Monitorze Polskim
Rozporządzeniami Prezydenta Rzeczypospolitej z 13 października i 5 listopada 1927 r. utrzymano zasadę oparcia waluty polskiej na złocie, ale znacznie zmniejszono jego przewidywaną ilość w monecie. Według cen rynkowych do tej pory 1 kg czystego złota był wart 3100 złotych, w wyniku zaś reformy stabilizacyjnej 5924,44 złotych — wartość dolara amerykańskiego wynosiła od teraz 8,91 złotego. Zadeklarowano nowe monety złote: 25 złotych, 50 złotych, 100 zł (25-złotówka zyskała ustawowe miano dukata). Ponadto:
Wiele założeń reformy nie zostało nigdy zrealizowanych:
System z 1927 r. nie funkcjonował zbyt długo w pierwotnej postaci. W 1930 r. uwidocznił się światowy kryzys gospodarczy. Nastąpił gwałtowny spadek cen srebra posunięty do tego stopnia, że kruszcowe pokrycie monet srebrnych przestało mieć w ogóle znaczenie — dalsze bicie monety srebrnej wynikało tylko z tradycji. Rozluźnienie dotychczasowych reguł pociągnęło za sobą konieczność ustalenia nowych wag i prób. Rozporządzenie Prezydenta RP z 30 października 1930 r. nakładało na mennicę wybicie srebrnej dwuzłotówki ze srebra próby 500, co okazało się niewykonalne technicznie. Rozporządzenie Prezydenta z 27 sierpnia 1932 r. uchyliło poprzednie, ale wprowadziło też nowe monety o proporcjonalnie niższej zawartości srebra niż poprzednio. Wprowadzenie nowych monet srebrnych oraz niepodejmowanie produkcji monet złotych spowodowały, że polski system monetarny w latach 30. XX w. nie zawierał już monet pełnowartościowych.
Parytet z 1927 r. utrzymywany był aż do wybuchu II wojny światowej, co przy jednoczesnej dewaluacji walut zagranicznych w połowie lat 30. XX w. uczyniło ze złotego „mocną” walutę — w latach 1934–1939 stosunek do dolara amerykańskiego wynosił 5,30 złotego.
W szczegółach w okresie reformy stabilizacyjnej ewolucja systemu monetarnego w zakresie monet przedstawiała się następująco:
Banknoty polskie z lat 1919–1939
Od przyjęcia w 1924 r. waluty złotowej wprowadzono wiele emisji banknotów różniących się postacią zewnętrzną. Chociaż przyjmowano coraz to nowe wzory plastyczne nie wycofywano en bloc poprzedników — jeszcze w 1939 r. można było spotkać w obiegu banknot 100-złotowy emisji z 28 lutego 1919 r.
Generalnie, w całym okresie emitowano banknoty o nominałach:
"Pierwsza emisja", z datą 28 lutego 1919 r., była drukowana wyłącznie za granicą:
Generalnie na awersach umieszczano popiersie Tadeusza Kościuszki wg portretu Antoniego Oleszczyńskiego (poza 5-złotówką, na której znajdował się Józef Poniatowski), na rewersach zaś — orła.
"Drugą emisję", z datą 15 lipca 1924 r., stanowiły banknoty:
W stosunku do pierwszej emisji praktycznie wprowadzono niewielkie korekty takie jak zmiana tekstu klauzuli prawnej. Natomiast ich produkcja została przeniesiona do kraju, do drukarni Banku Polskiego w Warszawie.
"Trzecia emisja", z datami: 28 sierpnia 1925 r., 1 marca 1926 r., 20 lipca 1926 r., obejmująca nominały 10, 20 i 50 złotych była już całkowicie inna. Zamiast wizerunków Kościuszki pojawiły się personifikacje różnych gałęzi życia społecznego. Druku dokonały Państwowe Zakłady Graficzne a później Wytwórnia Papierów Wartościowych.
"Czwarta emisja", z datą 1 września 1929 r., powielała projekty trzeciej, ale miejscem produkcji była wyłącznie Polska Wytwórnia Papierów Wartościowych w Warszawie.
W latach 30. XX w. banknoty ukazywały się pojedynczo i były wykonywane z reguły wedle oryginalnych, nie podobnych do siebie projektów. W ten sposób trafiły do obiegu:
Najwyższy nominał — 500 złotych kursował do 1939 r. w niezmienionej formie pierwszej emisji z lutego 1919 r., co było spowodowane małym zapotrzebowaniem rynku na wysokie nominały nieprzekraczającym kilkunastu procent obiegu. W latach 1924–1939 nie wydano kasom wydrukowanych także w Londynie banknotów 1000- i 5000-złotowych. Ich zapasy do wybuchu II wojny światowej spoczywały w skarbcu Banku Polskiego, po czym we wrześniu 1939 r. zostały wywiezione do zamku w Dubnie na Wołyniu, prawdopodobnie przejęte przez Armię Czerwoną i ślad po nich zaginął.
W szczegółach ewolucja systemu monetarnego w zakresie banknotów i pozostałych papierowych znaków pieniężnych przedstawiała się następująco:
Monety polskie z lat 1923–1939
"monety złote"
"monety srebrne"
"monety niklowe"
"monety brązowe"
Znaki pieniężne na wypadek wojny
Na ostatnich latach systemu monetarnego II Rzeczypospolitej piętno odbiły przygotowania do spodziewanej wojny. W 1938 r. Mennica Państwowa przygotowała wzorce poniklowanych żelaznych monet:
Na przełomie 1938/1939 wybito jedynie duże ilości monet 50-groszowych zarówno na krążkach z czystego żelaza, jak i poniklowanych.
Na pięć dni przed wybuchem wojny, 26 sierpnia 1939 r., do obiegu wprowadzono:
W województwie pomorskim wpuszczono kilkaset sztuk niewprowadzonego do obiegu banknotu 50-złotowego z 1936 r. z wizerunkiem gen. Jana Henryka Dąbrowskiego.
Banknoty Banku Polskiego na wychodźstwie
We wrześniu 1939 r. Bank Polski ewakuował się najpierw do Paryża, a po upadku Francji w 1940 r. — do Londynu. Mimo że bank zachował pełną osobowość prawną, to w czasie wojny nie emitował ani monet, ani biletów przeznaczonych do bieżącego obiegu. Skupił się na zamykaniu transakcji rozpoczętych przed wojną oraz przygotowywaniu działalności w kraju po wyzwoleniu. Właśnie z tą myślą w latach 1940–1942 bank zamówił nową emisję banknotów, dla ciągłości antydatowaną na 15 i 20 sierpnia 1939 r.
Łącznie wydrukowano 286 mln sztuk banknotów na kwotę złotych.
W 1947 r. cały ten nakład trafił do nowej Polski. Tu zastanawiano się nad jego wykorzystaniem w planowanej reformie pieniężnej, ale szybko z tego pomysłu zrezygnowano podając różne usprawiedliwienia, w tym między innymi:
Ostatecznie w 1951 r. emisja poszła na przemiał w papierni w Miłkowie. Pozostawiono jedynie po 1000 kompletów banknotów z dodatkowym nadrukiem WZÓR i bez takiego nadruku (na początku XXI w. zestawy bez nadruku występują na rynku kolekcjonerskim znacznie rzadziej).
Systemy monetarne Generalnego Gubernatorstwa (1939–1945).
Kształtowanie się odrębnego, okupacyjnego systemu monetarnego Generalnego Gubernatorstwa można podzielić na trzy etapy:
Najwcześniejszymi pieniędzmi okupacyjnymi, wprowadzonymi na zajętych przez Niemcy obszarach, były bilety Kas Kredytowych Rzeszy ("Reichskreditkassenschein") o wartościach:
Bilety te planowano wcześniej wprowadzić do obiegu w samych Niemczech, jednak wobec nasycenia rynku przesłano je do Polski, co znakomicie przyspieszyło wymianę pieniędzy. 25 października 1939 r. utworzono 25 nowych oddziałów Kas Kredytowych i podporządkowano je Zarządowi Głównemu z siedzibą najpierw w Łodzi, a od listopada 1939 r. w Krakowie. Kasy Kredytowe stanowiły w rzeczywistości przybudówkę Banku Rzeszy.
Zgodnie z rozporządzeniem ministrów: finansów, gospodarki i spraw wewnętrznych Rzeszy z 22 listopada 1939 r. wymianie podlegały monety srebrne — 2, 5, 10 złotych. Bilon niklowy: 10, 20, 50 groszy oraz 1 złoty pozostawiono w obiegu po kursie 1:2 (1 fenig = 2 grosze). Monety 1- i 2-groszowe traktowano w obiegu jak monety 1 i 2 fenigi — do 1 listopada 1940 r.
W Generalnym Gubernatorstwie emisja biletów Kas Kredytowych Rzeszy opiewała na 45 mln marek. Ta stosunkowo niewielka ilość wiązała się z przejęciem na obszarach bezpośrednio anektowanych do Rzeszy zasobów waluty polskiej w wysokości 600 mln złotych. Postanowiono je wprowadzić do obiegu na terenie Generalnego Gubernatorstwa w nieco zmienionej postaci. 10 stycznia 1940 r. ukazało się rozporządzenie delegalizujące z dniem 1 lutego 1940 r. banknoty 100- i 500-złotowe. W ich miejsce wprowadzano przejęte w zachodniej i północnej Polsce banknoty 100-złotowe emisji 1932 i 1934, opatrzone nadrukowanym, czerwonym napisem: „GENERAL GOUVERNEMENT FÜR DIE BESETZEN POLNISCHEN GEBIETE” (pol. Generalne Gubernatorstwo dla polskich obszarów okupowanych). Za emisję nadal odpowiadał Zarząd Główny Kas Kredytowych. Tym samym w Generalnym Gubernatorstwie początkowo kursowały trzy waluty:
Jako pierwsza z obiegu zniknęła marka niemiecka, po wprowadzeniu granicy dewizowej między Generalnym Gubernatorstwem a terenami zaanektowanymi, co zostało ogłoszone 20 listopada 1939 r.
Wiosną 1940 roku przystąpiono do likwidacji Kas Kredytowych, ściągając z rynku ich bilety. 7 oraz 20 maja 1940 r. wycofano z rynku wszystkie dotąd niezdelegalizowane bilety II Rzeczypospolitej (nominały od 1 do 50 złotych) oraz przedrukowane banknoty 100-złotowe, a wyłącznym kształtowaniem polityki pieniężnej w Generalnym Gubernatorstwie zajął się Bank Emisyjny w Polsce — instytucja okupacyjna powołana przez generalnego gubernatora 15 grudnia 1939 r. Jego powołanie stało się koniecznością z powodu udanej ewakuacji dotychczasowego emitenta — Banku Polskiego, który nadal funkcjonował na wychodźstwie, zachowując między innymi prawo wydawania własnych biletów.
Bank Emisyjny w Polsce wprowadził walutę okupacyjną pod tradycyjną nazwą "złotego" ("Zloty"), podzielonego na 100 groszy ("Groschen"). Od 27 marca 1940 r. wpuszczano w obieg (datowane na 1 marca 1940 r.) banknoty nowego wzoru o nominałach:
Łącznie dokonano wymiany pieniędzy na kwotę 1,996 mld złotych (w obiegu w chwili wybuchu wojny znajdowało się ok. 3,5 mld złotych).
23 kwietnia 1940 r. bank wypuścił poniklowane 50-groszówki z roku 1938 — pierwotnie zapas mobilizacyjny, który Niemcy znaleźli w magazynach mennicy warszawskiej. W myśl prawa Generalnego Gubernatorstwa stanowiły one własność Banku Emisyjnego (wycofano je z obiegu 1 sierpnia 1942 r.).
Od 1941 r. mennica w Warszawie biła w cynku monety zdawkowe z datą na monetach 1923 albo 1939, z wykorzystaniem nieznacznie zmodyfikowanych wzorów stempli z okresu przed II wojną światową. Wprowadzenie monet żelaznych i cynkowych stało się koniecznością wobec ucieczki z rynku monet wybitych przed wojną. Tezauryzacji uległy nie tylko — co oczywiste — walory srebrne, ale także niklowe z chwilą, gdy zawarty w nich nikiel reprezentował wagowo wartość większą niż nominał monety.
Po przyłączeniu do Generalnego Gubernatorstwa w 1941 r. tzw. dystryktu galicyjskiego, także i tam rozciągnięto obieg złotówki okupacyjnej.
Z datą 1 sierpnia 1941 r. ukazała się kolejna emisja banknotów:
Mimo pozorów normalności Bank Emisyjny w Polsce pozostawał w pełni kontrolowaną instytucją okupacyjną. Wyrażało się to przede wszystkim w niekorzystnej dla gospodarki polityce pieniężnej — sztucznym stymulowaniu inflacji. Pod koniec okupacji, na terytorium Generalnego Gubernatorstwa, stanowiącego tylko niewielką część obszaru II Rzeczypospolitej, w obiegu krążyło 10 mld złotych — niemal trzykrotnie więcej niż w granicach całego państwa polskiego z 1939 r.
Banknoty były często fałszowane, między innymi w Wielkiej Brytanii dla potrzeb podziemia w kraju.
Banknoty były oficjalnym środkiem płatniczym do 10 stycznia 1945 r., natomiast monety aż do reformy walutowej z 1950.Monety wprowadzone w latach 1940–1943
"monety stalowe"
"monety cynkowe"
System monetarny w latach 1944–1950.
System monetarny Polski Ludowej narodził się wraz z ogłoszeniem 24 sierpnia 1944 r. dekretu PKWN upoważniającego kierownika resortu gospodarki narodowej i finansów do wyemitowania za pośrednictwem Centralnej Kasy Skarbowej biletów na łączną sumę 1 miliarda złotych, sygnowanych przez „Narodowy Bank Polski” (póki co nieistniejącego, powołanego dopiero 15 stycznia 1945 r. — w 1945 r. NBP uznał te bilety za swoje). Dekret z 24 sierpnia 1944 r. proklamował status owych biletów, ale zarazem utrzymywał w obiegu banknoty Banku Emisyjnego w Polsce. Artykuł 5 dekretu pozostawiał w obiegu dotychczasowo krążący bilon groszowy, wg wartości określonej na monetach. 27 sierpnia 1944 r. opublikowano obwieszczenie PKWN o wprowadzeniu w obieg odcinków (biletów) na: 1, 2, 5, 10, 20, 100, 500 złotych — było to tzw. „wydanie lubelskie”.
Dnia 6 stycznia 1945 r. ogłoszono dekret o:
13 stycznia 1945 r. ogłoszono wymianę sowieckiej waluty na polskie pieniądze („lubelskie”), przy kursie 1:1, z terminem wymiany do 15 lutego 1945 r. Prawo do wymiany przysługiwało osobom fizycznym i prawnym bez ograniczeń kwotowych.
Tzw. „wydanie lubelskie” spełniło swoją role w organizacji na nowo rynku pieniężnego, jednak było tylko rozwiązaniem doraźnym. Powołany na początku 1945 r. Narodowy Bank Polski, w latach 1945–1949 wprowadził do obiegu aż 23 różne banknoty o dziesięciu nominałach. Tak częste emisje wynikały między innymi z walki z fałszerstwami.
Banknoty z lat 1945–1949 można podzielić na kilka emisji. Jako pierwszy, bo już 1 września 1945 r., ukazał się uzupełniający „wydanie lubelskie” bilet 1000-złotowy. Następnie z datą 15 stycznia 1946 r. wprowadzono nowe 500 i 1000 złotych, lepiej zabezpieczone przed podrabianiem. Z datą 15 maja 1946 r., w rzeczywistości między 2 grudnia 1946, a 15 lipca 1947 r., ukazała się tzw. emisja II — termin z ówczesnych komunikatów NBP. Były to nominały: 1, 2, 5, 10, 20, 50 i 100 złotych. Następnie z datą 1 lipca 1947 r., w rzeczywistości od 1 grudnia 1948 r., do 11 czerwca 1949 r., wprowadzono do obiegu tzw. emisję III — z odcinkami 20, 100, 500 i 1000 złotych. Wszystkie te banknoty obiegały razem, poza jednym wyjątkiem — bilet 500-złotowy z tzw. „wydania lubelskiego” został wycofany już 16 grudnia 1946 r., ze względu na bardzo liczne fałszerstwa.
System ten został zmieniony w wyniku reformy walutowej z 30 października 1950 r.
System monetarny w latach 1950–1994.
Mocą ustawy z 28 października 1950 r. uchwalonej mechanicznie przez zupełnie zaskoczony sejm (odcięto telefony i zablokowano wyjścia) dokonano zmiany systemu monetarnego –. reformy walutowej z 30 października 1950 r. Wprowadzono nowego złotego, stanowiącego równowartość 0,222168 grama czystego złota, zrównanego w stosunku 1:1 z rublem radzieckim. Według ustawy zasady wymiany ustalono w stosunku 100:1, jednak przerachowania cen i płac dokonano w stosunku 100:3. Znajdujące się w obiegu środki pieniężne pozbawiono charakteru środków płatniczych 29 października 1950 r., czyli niecałą dobę po uchwaleniu ustawy, a zakończenie wymiany ustalono na 8 listopada 1950 r. Oszczędności bankowe przeliczano w stosunku:
30 października 1950 r. wprowadzono do obiegu nowe banknoty: 2, 5, 10, 20, 50, 100, 500 złotych (wszystkie z datą emisji 1 lipca 1948 r.) oraz monety: 1, 2, 10, 20, 50 groszy i 1 złoty (wszystkie z datą 1949). Monety 1- i 2-groszowe były bite w aluminium, pozostałe zaś w miedzioniklu. 2 listopada 1950 r. uzupełniono wykaz monet o przeoczony nominał 5 groszy — bity również z datą 1949 w brązie (w późniejszym czasie brąz został zastąpiony przez aluminium).
Pośród skutków reformy zwraca uwagę powrót do monet, które mimo zadeklarowanego pokrycia waluty w złocie, definitywnie zerwały z zasadą pokrycia kruszcowego — zresztą nie wydano nigdy stosownego aktu prawnego. Lista nominałów naśladowała tę przyjętą w 1932 r. Innym istotnym uregulowaniem było wprowadzenie zasady spłaty zobowiązań każdym rodzajem znaków pieniężnych, bez ograniczeń co do wysokości, inaczej niż w systemie międzywojennych, gdzie obowiązywał limit 10 złotych dla spłacania zobowiązań w bilonie brązowym i niklowym.
Kształt systemu monetarnego z 30 października 1950 r. przetrwał w zasadzie aż do następnej reformy walutowej — denominacji z 1 stycznia 1995 r. W obrębie systemu dochodziło jednak do wielu zmian, zwłaszcza w formach zewnętrznych banknotów i monet oraz reprezentowania poszczególnych nominałów przez pieniądz papierowy lub metalowy.
Zmiany w latach 60. XX w. nie były częste.
Lata 70. XX w. to okres szeroko zakrojonej modernizacji wyglądu monet i banknotów.
Lata 80. XX w. to okres zmian w systemie monetarnym spowodowany narastającymi kłopotami gospodarczymi końca dekady gierkowskiej.
Lata 90. XX w. to okres zmian wynikających z hiperinflacji oraz zmiany nazwy i godła państwa na: Rzeczpospolita Polska i orła w koronie.
System monetarny został zmieniony z dniem denominacji z 1 stycznia 1995 r. Ostatnie banknoty wycofano z obiegu 31 grudnia 1996 r.Monety polskie z lat 1949–1994
System monetarny od 1995 r..
Zjawisko hiperinflacji, które zaistniało w ostatnich latach PRL stało się przyczynkiem do przeprowadzenia reformy walutowej, urządzającej na nowo cały rynek pieniężny. Przygotowania rozpoczęły się już w 1990 r. Narodowy Bank Polski zamówił wtedy nową serię banknotów o nominałach: 1, 2, 5, 10, 20, 50, 100 i 500 złotych. Także w 1990 r. Mennica Państwowa przystąpiła do produkcji znaczącej ilości monet nowego wzoru. Decyzję o wprowadzeniu reformy podjęto jednak dopiero w 1994 r. — Komitet Ekonomiczny Rady Ministrów uznał, że zaistniały warunki dla reformy, gdyż inflacja spadła poniżej poziomu 10%, przy gwarancji ustabilizowania się w dłuższym okresie. Należało jednak zamówić nową serię banknotów, gdyż ta z 1990 r. okazała się za słabo zabezpieczona przed fałszowaniem.
7 lipca 1994 r. sejm uchwalił ustawę o denominacji złotego. Miała ona charakter całkowicie ekwiwalentny, bez ograniczeń kwotowych, parytetów ani manipulacji przy ilości pieniądza. Jedyne ograniczenie wynikało z przyczyn technicznych — zgodnie z artykułem 3.4 ustawy można było wymieniać 100 starych złotych (równowartość jednego nowego grosza) lub wielokrotności tej kwoty.
Kurs wymiany ustalono na:
1 nowy złoty = 10 000 starych złotych.
Przy ustalaniu tego kursu posłużono się wynikami badań nad kreacją pieniądza. Wynikało z nich, że największy komfort psychiczny daje osobom o przeciętnych zarobkach posługiwanie się walutą, w której pojedyncza jednostka to mniej więcej 1/10 000 średniego wynagrodzenia.
Reforma weszła w życie 1 stycznia 1995 r. W obieg wpuszczono monety: 1, 2, 5, 10, 20, 50 groszy, 1 złoty (wszystkie bite z datą od 1990 r.), oraz 2 i 5 złotych (bite z datą 1994), jak również banknoty 10, 20 i 50 złotych. Dopiero 1 czerwca 1995 r. wprowadzono banknoty 100 i 200 złotych. Do końca 1995 r. wprowadzono do obiegu 555 mln banknotów i 2 mld monet.
Stare monety zostały wycofane z obiegu już pierwszego dnia. Stare banknoty straciły swoją moc 31 grudnia 1996 r. Od 1 stycznia 1997 r., do 31 grudnia 2010 r., można było wymieniać stare złote w kasach NBP. Na rok przed upływem terminu oceniano, że do wymiany jeszcze nie przedstawiono ponad 8 mld sztuk banknotów i monet o łącznej wartości blisko 179 mln nowych złotych.
Pod koniec pierwszego dziesięciolecia XXI w. oceniano, że na rynku obiegało łącznie 10,5 mld monet i 1,2 mld banknotów, o łącznej wartości 100 mld złotych.
W pierwszym dziesięcioleciu XXI w. zaczęto wprowadzanie zmian do systemu monetarnego z 1995 r.
Monety polskie od 1990 r.
Systemy monetarne w czasie II wojny światowej.
System monetarny na terenach anektowanych przez III Rzeszę (1939–1945).
Pierwszy akt, który regulował zagadnienie pieniądza w zajętej przez Niemców części Polski, został wydany już 11 września 1939 r. — było to rozporządzenie naczelnego dowódcy armii lądowej Waltera von Brauchitscha, wprowadzające w obieg, obok polskiego złotego, także markę niemiecką, w relacji: 1 marka = 2 złote. Podobne rozwiązania wprowadzono już via facti w województwach śląskim (7 września 1939 r.) oraz pomorskim (9 września 1939 r.). Wprowadzony kurs znacząco odbiegał od rzeczywistego, który wcześniej wynosił 1:1.
Na początku października 1939 r. polityka monetarna III Rzeszy wobec zajętych ziem Polskich rozpadała się na dwa odrębne nurty:
Na terenach zaanektowanych, tzn. tych, które Adolf Hitler przyłączył 8 października 1939 r. bezpośrednio do Rzeszy (całe województwa pomorskie, poznańskie, śląskie oraz części pięciu innych), gdzie działał wcześniej Zarząd Główny Kas Kredytowych Rzeszy, wraz z ogłoszeniem aneksji jego oddziały zostały rozwiązane, a bilety wycofane i zastąpione marką niemiecką (na Górnym Śląsku stało się to już 1 października 1939 r.).
Niemiecka waluta z 1939 r. została ukształtowana reformą z 1924 r. Była to "Rentenmarka", nosząca od 1925 r. miano marki Rzeszy ("Reichsmark)", dzieląca się na 100 fenigów Rzeszy ("Reichspfennige)". Na znakach pieniężnych występowały napisy zarówno "Rentemmark", jak i "Reichsmark." Obiegały banknoty: 5, 10, 20, 50, 100 i 1000 marek oraz monety: 1, 2, 5, 10, 50 fenigów, 1 marka, 2, 5 marek. Wymiana złotówek II Rzeczypospolitej była przeprowadzona po kursie 1:2 i zakończyła się 31 października 1939 r. — na części anektowanych terytoriów stało się to już 15 października 1939 r. Delegalizacja polskich złotówek jako środka płatniczego nastąpiła 27 listopada 1939 r. Bilon zdawkowy, czyli monety 1- i 2-groszowe, traktowane jak jedno- i dwufenigówki, pozostawał w obiegu do 1 listopada 1940 r.
W czerwcu 1941 r. Niemcy zagarnęły, okupowany dotąd przez ZSRR, okręg białostocki. Z dniem 1 stycznia 1942 r. wycofano tam rubla sowieckiego i wprowadzono markę niemiecką.
Monety niemieckie z lat 1924–1945
"monety srebrne"
"monety niklowe"
"moneta aluminiowa"
"monety ze stopu aluminium-brąz"
"monety brązowe"
"monety cynkowe"
System monetarny getta łódzkiego (1940–1944).
System monetarny getta łódzkiego, to przypadek pieniądza gett żydowskich, emitowanego dla potrzeb obrotu wewnętrznego w dzielnicach zamkniętych, gdzie wskutek rozporządzeń okupanta, pod karą śmierci, nie wolno było obracać środkami płatniczymi z zewnątrz. Specyficzny status tego pieniądza, funkcjonującego w zupełnym oderwaniu do świata za murem, pozwala na przypisanie go odrębnej kategorii, odmiennej niż znane wcześniej kategorie pieniądza zastępczego czy bonów. Bony, pomimo napisu: "Quitting" (pol. bon), należy uznać za banknoty w pełnym znaczeniu tego terminu.
Po zamknięciu bram getta łódzkiego 1 maja 1940 r., za zgodą Niemców, jego przełożony Chaim Rumkowski wyemitował papierowy pieniądz do użytku wewnętrznego — 1 marka = 100 fenigów. Były to pokwitowania:
wszystkie z datą 15 maja 1940 r. Zmówienie zrealizowano w łódzkiej drukarni S. Manitiusa, na łączną kwotę emisji 8206 tys. marek. Od 9 lipca 1940 r. banknoty te stały się wyłącznym środkiem płatniczym w granicach getta łódzkiego. Wobec braku pieniądza zdawkowego, 17 kwietnia 1942 r. zostały wprowadzone kwity 10-fenigowe, które wkrótce zastąpiono monetami o tym samym nominale. W 1943 r. w obieg wypuszczono następne monety wykonane z aluminium bądź w magnezie. Ostatnia emisja miała miejsce 15 maja 1944 r. — były to ponownie kwitki 10-fenigowe
Monety getta łódzkiego z lat 1942–1943
Pieniądze getta łódzkiego, to spektakularny, ale nie jedyny przypadek „pieniądza żydowskiego”. Słabo zbadana jest historia banknotu wyemitowanego najprawdopodobniej w 1941 r. przez getto w Sokółce — opiewającego na kwotę 0,91 marki (prawdopodobnie równowartość dniówki roboczej). Innym przykładem są banknoty wydane w getcie w Bielsku Podlaskim w walucie sowieckiej, o nominałach: 10 kopiejek i 5 rubli.
System monetarny na terenach anektowanych przez Związek Radziecki (1939–1941).
Wschodnia część II Rzeczypospolitej, między 17 a 29 września 1939 r., została zajęta przez Armię Czerwoną. Sowiecki okupant, równolegle do złotego, wprowadził swoją walutę rublową w relacji 1:1, choć przed wojną kurs wymiany wynosił: 1 złoty = 3,2 rubla, a czarnorynkowy sięgał nawet 4–5 rubli za złotówkę. Po podpisaniu 28 listopada traktatu niemiecko-sowieckiego, 1 listopada 1939 r. przeprowadzono całkowitą aneksję, pozorując jednoczenie się części wschodnich i zachodnich Ukrainy i Białorusi. W konsekwencji, w grudniu 1939 r. polskie pieniądze wycofano formalnie z obiegu. Faktycznie jednak banknoty i monety II Rzeczypospolitej z obiegu nie zniknęły, o czym świadczy wydane 25 sierpnia 1941 r. niemieckie rozporządzenie generalnego gubernatora dla dystryktu Galicja, sankcjonujące funkcjonowanie przedwojennych monet polskich.
Ówczesny sowiecki system pieniężny prezentował osobliwy współobieg dwóch walut: rubla oraz czerwońca. Czerwońce były w teorii banknotami w pełni wymienialnymi na złoto, natomiast ruble były biletami skarbowymi zabezpieczonymi na całym majątku ZSRR. Rubel dzielił się na 100 kopiejek, a czerwoniec na 10 rubli. W obiegu znalazły się banknoty o nominałach:
oraz monety: 1, 2, 3, 5, 10, 15, 20 kopiejek.
W całym systemie sowieckim przed II wojną światową obiegało więcej monet niż tylko podstawowe typy zdawkowe.
Monety sowieckie z lat 1924–1941
"monety złote"
"monety srebrne"
"monety miedzioniklowe"
"monety ze stopu aluminium-brąz"
"monety brązowe"
"monety miedziane"
System monetarny na terenach anektowanych przez Litwę (1939–1940).
10 października 1939 r. ZSRR przekazał Litwie część Wileńszczyzny wraz z Wilnem. 28 października władze litewskie wydały rozporządzenie wycofujące polską walutę z obrotu pieniężnego, wprowadzając w zamian lita (1 lit = 100 centów), po absurdalnie zawyżonym kursie 5:1 (w 1938 r. 1 dolar USA kosztował 5,30 złotego albo 5,90 lita). W obiegu znalazły się banknoty: 5, 10, 20, 50, 100 i 1000 litów oraz monety.
Monety republiki litewskiej z lat 1925–1938
"monety srebrne"
"monety ze stopu aluminium-brąz"
"monety brązowe"
21 czerwca 1940 r. cała Litwa została przyłączona do ZSRR. 25 listopada 1940 r., równolegle do lita, wprowadzono sowieckiego rubla, a 25 marca 1941 r. wycofano narodową walutę litewską, po kursie 1 lit za 90 kopiejek sowieckich.
System monetarny na terenach anektowanych przez Słowację (1939–1945).
21 listopada 1939 r., zgodnie z układem słowacko-niemieckim, 52 gminy na południu II Rzeczypospolitej zostały włączone do państwa słowackiego. Po przyłączeniu do Słowacji sytuacja materialna ludności tych terenów znacznie się poprawiła. Polskie złotówki zostały wymienione na korony słowackie (1 korona = 100 halerzy), po bardzo dobrym dla ludności kursie.
Korona słowacka była nową walutą wprowadzoną dopiero 4 kwietnia 1939 r. Miała stały kurs wobec marki niemieckiej, wynoszący na początku 10 koron za markę, a od 1 października 1940 r. — 11,62 korony za markę. W 1939 r. obiegały monety: 10 halerzy, 5 i 20 koron oraz banknoty: 100, 500 i 1000 koron. W 1940 r. pojawiły się monety: 20, 50 halerzy oraz 1 korona, jak również banknoty: 50, 100 i 1000 koron. W 1941 r. wszedł do obiegu banknot 500 koron. W 1942 r. wprowadzono monetę 5 halerzy. W 1944 r. włączono w obieg monety 10 i 50 koron, oraz banknot 5000 koron. W 1945 r. pojawił się ostatni banknot — 5 koron.
Monety republiki słowackiej z lat 1939–1945
"monety srebrne"
"moneta niklowa"
"monety miedzioniklowe"
"monety aluminiowe"
"monety brązowe"
"moneta cynkowa"
Systemy monetarne na terenach zajętych przez III Rzeszę po 22 czerwca 1941 r..
W czerwcu 1941 r. Niemcy wkroczyli na byłe polskie Kresy Wschodnie, od września 1939 r. okupowane przez Sowietów. Powtórzono tam rozwiązanie z wprowadzeniem biletów Kas Kredytowych Rzeszy, stosowane powszechnie w całej podbitej Europie. Wprowadzono więcej nominałów niż na zachodzie Polski w 1939 r. Obok 50 fenigów, 1, 2 i 5 marek pojawiły się również 20 i 50 marek.
System monetarny Komisariatu Rzeszy Wschód (1941–1944).
Na tzw. Wschodzie (Ostland) obejmującym między innymi Wileńszczyznę i Zachodnią Białoruś, bilety kas kredytowych pozostawały środkiem płatniczym do 1944 r. Miejscowa polskojęzyczna ludność nazywała je ostmarkami — tak jak w czasie I wojny światowej. Kurs wymiany rubla na ostmarki wynosił 10:1. Monet do obiegu nie wprowadzono.
System monetarny Komisariatu Rzeszy Ukraina (1942–1944).
Na terenie Komisariatu Rzeszy Ukraina, po epizodzie z biletami kas kredytowych, Niemcy wprowadzili odrębną „walutę narodową” — "karbowaniec". Emitentem był Centralny Bank na Ukrainie, z siedzibą w Równem (przedwojenne województwo wołyńskie), funkcjonujący formalnie od 1 czerwca 1942 r. Oddziały banku znalazły się także w stolicach przedwojennych województw: Łucku (województwo wołyńskie) i Brześciu (województwo poleskie).
Już 5 marca 1942 r. wprowadzono do obiegu bilety z niemieckimi i ukraińskimi napisami: 1, 2, 5, 10, 20, 50, 100, 500 karbowańców (wszystkie z datą 10 marca 1942 r. — wejście w obieg biletu 2 karbowańce budzi wątpliwość). Bilety były wymieniane z marek w stosunku 10 karbowańców za markę. Żadnych monet nie wprowadzono do obiegu. Karbowańce były w obiegu do nadejścia Armii Czerwonej w 1944 r.

</doc>
<doc id="1418510" url="https://pl.wikipedia.org/wiki?curid=1418510" title="Anatolij Gierk">
Anatolij Gierk

Anatolij Anatoljewicz Gierk (ur. 20 listopada 1984 w Polewskim, rus. Анатолий Анатольевич Герк) – rosyjski piłkarz występujący na pozycji napastnika.
Kariera.
Gierk karierę rozpoczynał jako junior w klubie Akademik Moskwa. W 2001 roku przeszedł do juniorskiej ekipy belgijskiego Anderlechtu. W 2004 roku został włączony do jego pierwszej drużyny. W pierwszej lidze belgijskiej zadebiutował 24 października 2004 w wygranym 4:2 meczu z KRC Genk. W sezonie 2004/2005 rozegrał 6 ligowych spotkań, a także wywalczył z klubem wicemistrzostwo Belgii. W Anderlechcie grał jeszcze przez pół roku, jednak nie rozegrał tam żadnego spotkania.
W styczniu 2006 roku odszedł do holenderskiego FC Twente. W Eredivisie zadebiutował 22 stycznia 2006 w przegranym 2:3 spotkaniu z Ajaxem Amsterdam. W Twente grał przez półtora roku. W sumie zagrał tam w 9 ligowych meczach.
W lipcu 2007 powrócił do Rosji, gdzie został zawodnikiem Saturna Ramienskoje. Po przyjściu do klubu został włączony do jego rezerw. W styczniu 2009 został wypożyczony do drugoligowego Urału Jekaterynburg. 8 kwietnia 2009 w wygranym 2:1 spotkaniu z klubem SKA-Energia Chabarowsk strzelił pierwszego gola w zawodowej karierze.
W latach 2011-2012 grał w Mordowiji Sarańsk, a w 2012 roku wrócił do Urału. W 2014 roku grał w FK Tambow.

</doc>
<doc id="1418511" url="https://pl.wikipedia.org/wiki?curid=1418511" title="Archibald Thorburn">
Archibald Thorburn

Archibald Thorburn (ur. 31 maja 1860 w Lasswade, zm. 9 października 1935 w Hascombe) – szkocki malarz i ilustrator książek poświęconych historii naturalnej.
Urodził się pod Edynburgiem jako piąty syn malarza miniaturzysty Roberta Thorburna. Studiował w Londynie pod kierunkiem Joseph Wolfa. Malował głównie ptaki, ale też inne zwierzęta i kwiaty. Najchętniej posługiwał się akwarelą. Był autorem ilustracji książek przyrodniczych m.in. "The Birds of the British Isles and their eggs" Thomasa Cowarda i "Coloured Figures of the Birds of the British Isles" Thomasa Powysa. Jego uczniami byli Otto Murray Dixon i Philip Rickman. Wystawiał w Royal Academy, kilkakrotnie wykonywał prace na zlecenie królowej Wiktorii.

</doc>
<doc id="1418514" url="https://pl.wikipedia.org/wiki?curid=1418514" title="Moderus Alfa">
Moderus Alfa

Moderus Alfa – jednoczłonowy, jednokierunkowy, wysokopodłogowy tramwaj powstały w wyniku modernizacji tramwaju Konstal 105N/105Na, produkowany przez firmę Modertrans Poznań. Takie tramwaje eksploatowane są w aglomeracji górnośląskiej, Poznaniu i Szczecinie.
Historia.
W latach 1973–1992 powstało 980 tramwajów Konstal 105N i 1443 tramwaje Konstal 105Na, co uczyniło je najpowszechniej używanymi tramwajami w Polsce. Tramwaje te w latach 90. były już mocno zużyte i przestarzałe, co spowodowało, że wielu przewoźników wdrożyło proces modernizacji tychże wagonów.
31 grudnia 2005 MPK Poznań, które dotychczas modernizowało tramwaje we własnym zakresie, utworzyło na bazie Zakładu Napraw Autobusów w Biskupicach spółkę córkę – Modertrans Poznań. Jednocześnie rozszerzono zakres działalności spółki o modernizację tramwajów. W początkowym okresie głównym odbiorcą modernizowanych tramwajów był MPK Poznań, jednakże już w grudniu 2007 dostarczono pierwsze zmodernizowane pojazdy dla Tramwajów Śląskich.
W 2011 powstał następca Moderusa Alfa – trójczłonowy Moderus Beta MF 02 AC. Tramwaj ten jest odpowiednikiem dwuskładu Moderusów Alfa, w przeciwieństwie do Alf nie ma jednak żadnych starych części (jest to całkowicie nowy pojazd) oraz ma niskopodłogowy łącznik, dzięki czemu jest on jednoprzestrzenny i dostosowany do osób na wózkach.
Konstrukcja.
Tramwaje Moderus Alfa powstają w drodze kompleksowej modernizacji starych pojazdów generacji Konstal 105N/105Na. Zmodernizowana stylistyka pojazdów została opracowana przez krakowskie biuro EC Engineering i po raz pierwszy zastosowana w modelach HF 04 AC i HF 05.
Poszczególne wersje znacząco różnią się zakresem modernizacji pomiędzy sobą:
Eksploatacja.
Poznań.
W 2006 roku Modertrans zmodernizował dla MPK Poznań 24 tramwaje Konstal 105N/105Na. W ramach tej modernizacji powstały 22 tramwaje HF 01 oraz dwa tramwaje HF 02 DK. Pomiędzy lipcem a sierpniem 2007 dostarczono dwa tramwaje szkoleniowe HF 03 L.
W latach 2008–2010 dostarczono MPK cztery tramwaje HF 04 AC i 36 tramwajów HF 07. Ze względu na zastosowane nowinki technologiczne oddanie pierwszych z tych tramwajów do użytku opóźniło się o około o pół roku – pierwotnie planowano, że pierwszy tramwaj będzie gotowy do jazd z pasażerami w grudniu 2007.
Konurbacja górnośląska.
W grudniu 2007 Modertrans przekazał Tramwajom Śląskim dwa zmodernizowane wagony oznaczone jako HF 05. Jeden z nich trafił do zajezdni w Gliwicach, a drugi w Będzinie.
30 lipca 2012 TŚ podpisały umowę z konsorcjum firm Modertrans i MPK-Łódź na modernizację 45 tramwajów 105Na i dostawę części do modernizacji kolejnych 30, która miała zostać przeprowadzona w chorzowskich Zakładzie Usługowo Remontowym. 17 grudnia TŚ zaprezentowały pierwszy z wagonów zmodernizowanych przez konsorcjum Modertransu i MPK-Łódź, a na początku maja 2013 gotowy był pierwszy egzemplarz zmodernizowany przez ZUR. 18 listopada 2013 na Śląsk dotarł ostatni z 45 wagonów modernizowanych przez konsorcjum Modertransu i MPK-Łódź. Tramwaje zmodernizowane przez Modertrans z MPK otrzymały oznaczenie 105N HF 11 AC, a przez ZUR 105NF.
Szczecin.
W 2008 Tramwaje Szczecińskie zakupiły dwa pudła tramwajów HF 09, które zostały wyposażone w miejscowych warsztatach.
W grudniu 2010 do Szczecina dotarły z Poznania dwa kolejne pudła Moderusów wraz z wózkami, które zostały wykończone i wyposażone w Szczecinie, a 22 czerwca 2011 powstały z nich dwuwagonowy skład został zaprezentowany.
7 czerwca 2011 przewoźnik podpisał kolejną umowę z Modertransem, tym razem na dostawę 10 pudeł i 20 wózków napędowych.
Łącznie Tramwaje Szczecińskie zakupiły siedem dwuwagonowych składów Moderusów Alfa, które zostały przydzielone do zajezdni Golęcin. Cztery egzemplarze zostały zakupione ze środków własnych spółki, a 10 pozostałych w ramach dofinansowania ze środków Unii Europejskiej.

</doc>
<doc id="1418515" url="https://pl.wikipedia.org/wiki?curid=1418515" title="Aceny">
Aceny

Aceny (poliaceny) – grupa wielopierścieniowych węglowodorów aromatycznych zbudowanych ze skondensowanych pierścieni aromatycznych w układzie liniowym.

</doc>
<doc id="1418517" url="https://pl.wikipedia.org/wiki?curid=1418517" title="Little by Little">
Little by Little

Little by little – japoński zespół rockowy, w skład którego wchodzą wokalistka Hideco i „twórca melodii wspaniałej jakości” Tetsuhiko. Znani są przede wszystkim ze swojego wkładu w anime, dzięki utworom takim jak „Kanashimi wo Yasashisa ni”, opening do trzeciego sezonu "Naruto", czy też „Hummingbird”, ending "Yakitate!! Japan".

</doc>
<doc id="1418519" url="https://pl.wikipedia.org/wiki?curid=1418519" title="Dekanat Czemierniki">
Dekanat Czemierniki

Dekanat Czemierniki – jeden z 28 dekanatów w rzymskokatolickiej archidiecezji lubelskiej.
Parafie.
W skład dekanatu wchodzi 8 parafii:
Sąsiednie dekanaty.
Lubartów, Parczew "(diec. siedlecka)", Radzyń Podlaski "(diec. siedlecka)"

</doc>
<doc id="1418521" url="https://pl.wikipedia.org/wiki?curid=1418521" title="Anton Stinglwagner">
Anton Stinglwagner

Anton Stinglwagner (ur. 1913, zm. ?) – zbrodniarz hitlerowski, członek załogi obozu koncentracyjnego Dachau i SS-Scharführer.
Z zawodu malarz pokojowy. Członek NSDAP (1932–1943) i Waffen-SS. W okresie II wojny światowej pełnił służbę w obozie Dachau jako "Blockführer" (blokowy). Stinglwagner aktywnie uczestniczył w pobiciu kilkudziesięciu więźniów narodowości polskiej w październiku 1939 roku. Przynajmniej 10 więźniów zginęło, wielu zostało wówczas ciężko okaleczonych. Również w październiku 1939 roku Stinglwagner zastrzelił czeskiego rabina, który próbował podtrzymywać na duchu grupę czeskich więźniów przywiezioną do Dachau.
W dniach 12–14 sierpnia 1947 roku odbył się przed amerykańskim Trybunałem Wojskowym w Dachau proces w związku ze zbrodniami popełnionymi w październiku 1939 w obozie Dachau na więźniach polskich i czeskim rabinie, a na ławie oskarżonych zasiedli byli esesmani Anton Stinglwagner oraz Max Lengfelder. Ten pierwszy skazany został na karę śmierci przez powieszenie (zamienioną następnie w akcie łaski na dożywocie), drugi natomiast na karę dożywotniego pozbawienia wolności (po rewizji zamienioną na 20 lat więzienia).

</doc>
<doc id="1418524" url="https://pl.wikipedia.org/wiki?curid=1418524" title="2004MN4">
2004MN4



</doc>
<doc id="1418528" url="https://pl.wikipedia.org/wiki?curid=1418528" title="Apofis">
Apofis



</doc>
<doc id="1418529" url="https://pl.wikipedia.org/wiki?curid=1418529" title="Kościół katolicki obrządku bizantyjsko-włoskiego">
Kościół katolicki obrządku bizantyjsko-włoskiego

Kościół katolicki obrządku bizantyjsko-włoskiego ("Cerkiew italoalbańska lub italogrecka") – biskupi kościół wschodni, działający na terenie Włoch oraz wśród emigrantów italoalbańskich w Ameryce i Europie, uznający władzę i autorytet papieża.
Obecnym zwierzchnikiem Kościoła jest Arcybiskup Piana Degli Albanesi - Giorgio Demetrio Gallaro.
Nazwa.
Oficjalną i urzędową nazwą kościoła jest Kościół katolicki obrządku bizantyjsko-włoskiego. Zdecydowana większość wyznawców Kościoła to Albańczycy, dlatego nazywany jest on Kościołem italo-albańskim. Jest to także jeden z Kościołów greckokatolickich, przez co bywa nazywany Italo-Albańską Cerkwią Katolicką bądź Kościołem italo-greckim. Często stosowaną nazwą jest Italo-Albański Kościół Katolicki lub Kościół włosko-grecki.
Struktura.
Italo-albański Kościół katolicki nigdy nie zerwał jedności z Kościołem rzymskokatolickim, jednak liturgia, jakiej używa, jest podobna do używanej w Cerkwi prawosławnej. Kościół składa się z dwóch diecezji: kalabryjskiej i sycylijskiej oraz opactwa terytorialnego Santa Maria di Grottaferrata, działającego wokół założonego w XI wieku klasztoru Świętej Maryi w Grottaferrata w pobliżu Rzymu, któremu papież Pius XI w 1937 roku nadał status opactwa ("nullis"). W każdej diecezji znajduje się niższe seminarium duchowne, a w opactwie Grottaferrata mieści się Seminarium Pontyfikalne.
Wierni Kościoła katolickiego obrządku bizantyjsko-włoskiego żyją we wspólnocie na południu Włoch, głównie w Kalabrii i na Sycylii oraz w diasporze w państwach Europy i Ameryki. Zwierzchnikiem Kościoła jest arcybiskup sycylijski, który nosi tytuł Arcybiskupa Piana Degli Albanesi. W każdej diecezji znajduje się po jednym diakonie stałym. Liczba wyznawców szacowana jest na ponad 70 tysięcy osób. Zdecydowana większość wyznawców to Albańczycy, następnie Grecy i nieliczna grupa miejscowych Włochów.
Historia.
Katolicy obrządku bizantyjskiego, którzy zamieszkują Kalabrię i Sycylię we Włoszech, należą do Kościoła rytu italo-albańskiego. 
W starożytności Sycylia i południe Włoch posiadały liczne kolonie i wpływy greckie. Jednakże już w pierwszych wiekach chrześcijaństwa obszar ten został podporządkowany jurysdykcji biskupa Rzymu i stopniowo zaczął się proces ich latynizacji. W VI wieku Sycylia, Kalabria, Apulia i Otranto zostały przyłączone przez cesarza Justyniana do Bizancjum. Na Sycylii, licznie zamieszkanej przez Greków, ludność posługiwała się językiem greckim i łacińskim, bowiem jurysdykcyjnie podlegała papieżowi. Już w VIII wieku cesarz Leon III przekazał Sycylię pod władzę patriarchy Konstantynopola, co trwało do początków XI wieku, kiedy wyspa została zdobyta przez Normanów, którzy jurysdykcję kościelną nad zdobytymi ziemiami ponownie powierzyli w ręce metropolity rzymskiego. Dotychczas Kościół rytu wschodniego przechodził przez "Złoty Wiek" na południu Włoch, posiadając tam wiele klasztorów i cerkwi. Normanowie zaczęli powoli rozbijać wschodnią strukturę Kościoła przez usuwanie greckich eparchów i zastępowanie ich biskupami łacińskimi. Wierni Kościoła wschodniego przechodzili na ryt łaciński, a diecezje i tradycje cerkiewne zaczęły z czasem zanikać.
Proces ten wstrzymał się dopiero w XV wieku, kiedy to uciekając przed natarciem Turków, na południe Włoch przeniosło się wielu emigrantów albańskich, przyłączając się do nielicznej greckiej wspólnoty kościelnej obrządku bizantyjskiego, tak że jedna trzecia tej wspólnoty odtąd składała się już z Albańczyków a nie Greków. Nie wszyscy jednak Albańczycy, którzy emigrowali do Włoch, należeli do Kościoła prawosławnego, ponieważ wielu z nich pochodziła z północy Albanii, gdzie należeli do Kościoła rzymskokatolickiego, praktykując obrządek rzymski. Ci Albańczycy szybko się asymilowani z miejscową ludnością, ale dotąd prawosławni Albańczycy, chociaż emigrując do Włoch przechodzili na katolicyzm, zachowywali swoje dawne, prawosławne tradycje i przyłączali się do katolickiej, ale praktykującej ryt bizantyjski wspólnoty greckiej. Podporządkowywali się oni jednak łacińskim, miejscowym biskupom, zgodnie z papieskim dokumentem "Romanum Pontifex" Piusa IV z 16 lutego 1564 roku, a w 1595 roku papież mianował pierwszego eparchę dla wiernych rytu bizantyjsko-włoskiego.
Ważnym wydarzeniem dla wspólnoty italo-albańskiej było otwarcie w 1716 roku w Piano domu Księży Oratorianów od Świętego Filipa Neri, poświęconemu działalności duszpasterskiej w rycie bizantyjskim. W 1732 roku papież Klemens XII utworzył dla obrządku italo-albańskiego specjalistyczne kolegium, w San Benedetto Ullano w Kalabrii, które miało za główne zadanie dobre przygotowanie kleryków dla wiernych tego obrządku. Podobne kolegium w 1734 roku założono w Palermo na Sycylii. Seminarzyści bardziej zaawansowani w studiach teologicznych udawali się na dalsze studia do założonego w 1577 roku Kolegium Greckiego w Rzymie.
W 1742 roku papież Benedykt XIV opublikował Konstytucję apostolską "Etsi Pastoralis", za pośrednictwem której chciał nadać właściwy charakter wiernym rytu bizantyjskiego wobec wiernych rytu łacińskiego, otwierając tym samym drogę ku uznaniu w Kościele obu obrządków jako sobie równorzędnych. W 1784 roku papież Pius VI ustanowił na Sycylii zwykłą prałaturę. W 1794 roku kolegium zostało przeniesione do klasztoru Świętego Adriana w San Demetrio Corone.
Podczas II wojny światowej seminarium w Palermo zostało zniszczone. W 1946 roku przeniesiono je do Piana degli Albanesi. Papież Benedykt XV ustanowił w Grottaferrata Seminarium Pontyfikalne oraz diecezję obrządku bizantyjsko-włoskiego, obejmującą kontynentalne Włochy, ze stolicą w Lungro. W 1937 roku papież Pius XI konstytucją "Apostolica Sedes" ustanowił dla rytu italo-albańskiego na Sycylii diecezję w Piana degli Albanesi. W 1960 roku decyzją Stolicy Apostolskiej została ustanowiona jurysdykcyjna jedność diecezjalna aż do terenów Mezzojuso, Palazzo Adriano i Contessa Entellina, tak że żyjący tam wierni rytu łacińskiego zależą od diecezji rytu bizantyjskiego.

</doc>
<doc id="1418530" url="https://pl.wikipedia.org/wiki?curid=1418530" title="Drassodes lapidosus">
Drassodes lapidosus



</doc>
<doc id="1418531" url="https://pl.wikipedia.org/wiki?curid=1418531" title="Dolomedes fimbriatus">
Dolomedes fimbriatus



</doc>
<doc id="1418532" url="https://pl.wikipedia.org/wiki?curid=1418532" title="Italo-albański Kościół katolicki">
Italo-albański Kościół katolicki



</doc>
<doc id="1418533" url="https://pl.wikipedia.org/wiki?curid=1418533" title="Gryzuń półpawik">
Gryzuń półpawik



</doc>
<doc id="1418534" url="https://pl.wikipedia.org/wiki?curid=1418534" title="Max Lengfelder">
Max Lengfelder

Max Lengfelder (ur. 1911, zm. ?) – zbrodniarz hitlerowski, członek załogi obozu konventracyjnego Dachau i SS-Scharführer.
Członek SS od 1932 i NSDAP od 1934. W okresie II wojny światowej pełnił służbę w Dachau jako członek obozowego gestapo (Wydziału Politycznego, niem. "Politische Abteilung"). Lengfelder aktywnie uczestniczył w pobiciu kilkudziesięciu więźniów narodowości polskiej w październiku 1939 roku. Przynajmniej 10 więźniów zginęło, wielu zostało wówczas ciężko okaleczonych.
W dniach 12–14 sierpnia 1947 roku odbył się przed amerykańskim Trybunałem Wojskowym w Dachau proces w związku ze zbrodniami popełnionymi w październiku 1939 roku w obozie Dachau na więźniach polskich, a na ławie oskarżonych zasiedli byli esesmani Anton Stinglwagner (oskarżony również o zamordowanie czeskiego rabina w październiku 1939) oraz Max Lengfelder. Ten pierwszy skazany został na karę śmierci przez powieszenie (zamienioną następnie w akcie łaski na dożywotnie pozbawienie wolności), drugi natomiast na karę dożywotniego pozbawienia wolności (po rewizji zamienioną na 20 lat pozbawienia wolności, gdyż trybunał uznał, że żaden z pobitych Polaków nie zginął na skutek ciosów Lengfeldera).

</doc>
<doc id="1418536" url="https://pl.wikipedia.org/wiki?curid=1418536" title="Ołtarz Najświętszej Marii Panny (obraz Konrada von Soest)">
Ołtarz Najświętszej Marii Panny (obraz Konrada von Soest)

Ołtarz Najświętszej Marii Panny (niem. "Marienaltar") – dzieło Konrada von Soest namalowane w 1420, przykład gotyckiego malarstwa tablicowego. Obok ołtarza z Bad Wildungen najważniejsze dzieło westfalskiego artysty. Od strony stylistycznej dzieło to stanowi przykład stylu panującego w malarstwie przełomu XIV i XV w. zwanego stylem pięknem lub dworskim. Tryptyk ten jest retabulum ołtarza głównego w kościele Mariackim w Dortmundzie.
Dzieje.
Obecny tryptyk jest zachowany fragmentarycznie. W XVII w Wessel Nies ufundował wielki 16-metrowy barokowy ołtarz główny, w którym zostały umieszczone tablice gotyckiego retabulum. Zostały obramione wielką, zamkniętą półkoliście arkadą. Niestety ołtarz został zniszczone w 1944, kiedy to Dortmund został zbombardowany przez naloty dywanowe wojsk alianckich.
Z inicjatywy dyrektorów dortmundzkich muzeów – doktorów Rolfa Fritza (Museum für Kunst- und Kulturgeschichte) i Leonie Reygers (Museum am Ostwall) obrazy gotyckiego retabulum zostały zdjęte i wystawione w zamku Langenau (Hesja). W rezultacie, dzieło westfalskiego artysty ominęły zniszczenia wojenne. Po wojnie z okazji wielkiej wystawy poświęconej tysiącleciu Nadrenii „Jahrtausend-Ausstellung der Rheinlande”, która miała miejsce w Kolonii, w Wallraf-Richartz-Museum zaprezentowano dwa dzieła Konrada von Soesta z dortmundzkiego kościoła NMP – oprócz ołtarza Panny Marii był to Ołtarz Bernwordtsów. W 1957 wszystkie zachowane obrazy zostały umieszczone wedle oryginalnego porządku w nowoczesnej metalowej ramie w historycznym miejscu.
Opis i analiza.
Stojący na gotyckiej kamiennej mensie w prezbiterium dortmundzkiego kościoła NMP tryptyk został wykonany techniką temperową na desce. Wymiary kwater nieznacznie różnią się między sobą, co wynika ze stanu zachowania dzieła. Środkowy obraz ma wymiary 138 × 100 cm, lewy 140 × 95 cm, prawy zaś 140 × 95 cm.
Awers ołtarza.
Ołtarz od strony prezbiterium prezentuje trzy kwatery, w których został ukazane wybrane wątki z życia Najświętszej Marii Panny. Wszystkie malowidła otwartego ołtarza namalowane są na złotym tle. Twórca użył tu szerokiej palety barwnej, oscylujących wokół intensywnych czerwieni i błękitów.
Zaśnięcie Marii Panny.
Pośrodku została umieszczona scena Zaśnięcia Marii Panny. Półkoliste zamknięcie kompozycji jest rezultatem renowacji dzieła, pod jednolitą złotą podmalówką znajdowały się zniszczone elementy kompozycji. To co się zachowało jest zaledwie fragmentem monumentalnej kompozycji, którą tworzyła oprócz leżącej na łożu Marii grupa apostołów. Powyżej sceny widoczny jest fragment sfery niebiańskiej w której zasiada tronujący Chrystus (widoczny w niewielkim fragmencie). Od strony tematycznej wątek ten nawiązuje do tradycji o zaśnięciu Marii, które miało miejsce na Syjonie w Jerozolimie. Pamiątką tego wydarzenia jest świątynia Zaśnięcia NMP w której znalazł się wizerunek konającej Marii, który miał być wzorcem dla licznych przedstawień o tym temacie. Scena ta jednakże pozbawiona jest większego dramatyzmu, leżąca na łożu i okryta bogato zdobioną ornamentami roślinnymi i złotymi gwiazdami błękitną kołdrą Maria została tu ukazana jako młoda niewiasta. Odziana w jasnobłękitną suknię, twarz ma owinięta welonem. Otacza ją grupa anioły odzianych w błękitne szaty, z których jeden zamyka oczy, jej twarz promieniuje pogodnym wyrazem co unaocznia lekki, delikatny uśmiech. Inne anioły delikatnie dotykają twarz, włosy, jeden z nich adoruje Marię. Obok łoża stoi niewielki sepet z księgą, oraz wazon z liliami symbolizującymi czystość i dziewictwo Marii. Ponadto, w zachowanej części dzieła widoczni są trzej apostołowie, których imiona zostały zapisane minuskułą na otaczających ich głowy nimbach. Po lewej stronie widoczny jest ukazany w profilu Św. Tomasz, który trzyma w rękach trybularz, którym będzie okadzać martwą Marię. Po prawej stronie zaś Jan Ewangelista nakładający świecę w ręce zmarłej. Poniżej łoża niezidentyfikowany apostoł ubrany w cynobrowe szaty z kapturem ukazany w momencie czytania zwoju. To poświadcza o wprowadzaniu wątków rodzajowych w scenę religijną. Typ ikonograficzny zwany "koimesis" ma swoją genezę w malarstwie bizantyńskim.
Boże Narodzenie.
Lewy obraz przedstawiający "Boże Narodzenie" zachował się niemal w całości. Na złotym tle została ukazana Święta Rodzina. Leżąca bokiem na wyścielonym łożu Maria przytula i całuje Dzieciątko. Owinięta jest welonem i odziana w błękitną suknię, jej strój charakteryzuje podobieństwo do współczesnej mody dworskiej. Po prawej stronie stoi Józef ukazany jako siwowłosy, brodaty starzec trzymający w ręku laskę. Odziany w błękitne szaty i fioletowy płaszcz z kapturem ma przytwierdzony do pasa różaniec, którego tradycja sięga XIV w. Kompozycję zamyka u góry fragment sfery niebieskiej z chórem anielskim. Typ ikonograficzny ukazujący w ten sposób Maryję z Dzieciątkiem nazywany znany jest jako "Maria in puerperio" (Maria w połogu), który jest znany w wątkach dewocyjnych.
Pokłon Trzech Króli.
W prawym obrazie został zilustrowany "Pokłon Trzech Króli". W przeciwieństwie do kameralnego nastroju w "Bożym Narodzeniu" scena "Pokłonu" utrzymana jest w wytwornej dworskiej atmosferze. Maria z Dzieciątkiem zasiadają na ozdobnym gotyckim tronie. Adorujący Chrystusa królowie ukazani są w pełni splendoru brokatowych strojach o wysublimowanej dekoracji ornamentalnej i roślinnej. Malarz konsekwentnie ujednolicił kostiumologię, co poświadcza równie wytworne odzienie Marii. Zgodnie z konsekwencją, złote tło na wysokości połowy kompozycji jest zasłonięte czerwoną tapiserią ze złotymi ornamentami w formie roślin, koni, gryfów oraz gwiazd. Po prawej stronie ukazany został sługa, przypominający swoją fryzurą i strojem średniowiecznego giermka. Od strony kolorystycznej przeważają w tej części kompozycji tonacje intensywnej czerwieni. Artysta konsekwentnie zamyka kompozycję wyobrażeniem sfery niebiańskiej, w tym przypadku grupa aniołów ubrana jest w szaty czerwone co ujednolica koloryt sceny.
Rewers ołtarza.
Na odwrocie ołtarza, które widoczne jest od strony absydy znajdują się dwa obrazy, "de facto" ich fragmenty. Po lewej stronie znajduje się "Koronacja Marii" zaś po prawej "Zwiastowanie". W stosunku do awersów sceny te zachowały się w gorszym stanie, na całej powierzchni widoczne są uszkodzenia w postaci ubytków farby, licznych spękań etc.
Koronacja Marii.
Scena ta zamknięta jest we wrzecionowatej mandorli, którą tworzy zwarty szereg małych aniołów. Wokół niej usytuowane są symbole czterech ewangelistów (widoczne są jedynie dwa; anioł – Święty Mateusz i lew – Święty Marek). W centrum kompozycji ukazany jest koronowany Chrystus jako Sędzia świata, który w jednej ręce trzyma koronę którą włosy Marii zaś w drugiej berło. Maria zaś podobnie jak na awersach jest młodą, rudowłosą niewiastą o delikatnej twarzy. Podobnie Chrystus emanuje młodością, choć zgodnie z kolejnością jest już po męczeńskiej śmierci. Artysta zastosował tu silny kontrast kolorystyczny, Maria ma szaty utrzymane w delikatnym błękicie, zaś Chrystus intensywnie czerwone, co ma oznaczać Jego męczeństwo i śmierć.
Zwiastowanie.
Prawą kwaterę wypełnia wyobrażenie Zwiastowania Marii, gdzie trzymający w ręce berło i banderolę (z inskrypcją "Ave gratia plena dominus (tecum?)") Archanioł Gabriel widoczny jest w niewielkim fragmencie (reszta zniszczonej sceny została wykadrowana przez konserwatorów). Scena ta rozgrywa się wewnątrz kościoła. Zwraca uwagę leżąca na pulpicie księga której karty są lekko rozwiane, artysta próbuje w ten sposób uchwycić efemeryczność wydarzenia. U dołu, po prawej stronie stoi ozdobny wazon z liliami.
Sprawa autorstwa dzieła.
Do roku 1950 sprawa autorstwa nie była wyjaśniona. Pełne przypisanie dzieła Konradowi von Soestowi zostało zatwierdzone w 1950 przez ówczesnego dyrektora Muzeum Historii Sztuki i Kultury w Dortmundzie, dr Rolfa Fritza, który odnalazł ukrytą sygnaturę mistrza z Dortmundu. Sygnatura ta znajduje się w zamkniętej księdze w scenie Zaśnięcia Marii. Księga ta choć zamknięta ma zaznaczoną za pomocą skórzanych klamer stronicę, w której można odczytać "con..d", co zostało zinterpretowane jako skrótowy podpis artysty. Ponadto zestawienie tego dzieła z Ołtarzem z Wildungen potwierdziło autorstwo dzieła, które "de facto" są jednymi z pierwszych w północnej Europie dziełami sygnowanymi.
Znaczenie ołtarza.
Wybrane motywy dekoracji kostiumów z ołtarza NMP (odrys A. Ludorffa z 1894)
Ołtarz Najświętszej Marii Panny jest nie tylko artystyczną wypowiedzią w kategoriach czysto religijnych i znamienitym przykładem artystycznym medium łączącego wiernych z Marią, której kult w XV wieku odgrywał znaczącą rolę w Kościele, lecz także artystyczną wypowiedzią i identyfikacją, a nawet ostentacją silnej warstwy społecznej którą był patrycjat. Konrad von Soest był liczącą się osobowością w średniowiecznym Dortmundzie. Wykonanie ołtarza NMP dla kościoła pod tym wezwaniem wiąże się z działającym przy kościele Bractwem Najświętszej Marii Panny w którego skład wchodzili możni i patrycjusze miasta, wśród nich sam artysta. Użyte tu na wielką skalę kolory złota, czerwieni i błękity, a więc kolory powstałe z najdroższych wówczas barwników świadczą o bogactwie przykościelnej korporacji. Ponadto to dzieło jest widocznym znakiem samodzielności i stanowiło odzwierciedlenie siły i wysokiej pozycji bractwa.
Bibliografia.
1991

</doc>
<doc id="1418537" url="https://pl.wikipedia.org/wiki?curid=1418537" title="Ramon Zomer">
Ramon Zomer

Ramon Zomer (ur. 13 kwietnia 1983 w Almelo) – holenderski piłkarz występujący na pozycji środkowego obrońcy. Od 2014 jest piłkarzem Heraclesa Almelo.
Kariera.
Zomer karierę rozpoczynał w 1995 roku jako junior w FC Twente. Do pierwszej drużyny Twente został przesunięty przed rozpoczęciem sezonu 2002/2003. Zadebiutował tam 30 sierpnia 2002 w przegranym przez jego zespół 2-3 pojedynku z RKC Waalwijk, rozegranym w ramach rozgrywek Eredivisie. Łącznie w debiutanckim sezonie rozegrał dziewięć spotkań. 1 lutego 2004 strzelił pierwszego gola w zawodowej karierze. Było to w ligowym meczu z Feyenoordem, przegranym przez Twente 2-3. Na koniec sezonu 2005/2006 Zomer uplasował się z klubem na dziewiątej pozycji w lidze i awansował do Pucharu UEFA. Zakończyli go jednak na drugiej rundzie kwalifikacyjnej, po porażce w dwumeczu z Levadią Tallinn. Rok później piłkarze Twente ponownie grali w Pucharze UEFA. Tym razem odpadli z niego w pierwszej rundzie, po przegranym dwumeczu z Getafe CF. W barwach drużyny z Enschede grał do lata 2008. Wówczas został wypożyczony do NEC Nijmegen. Pierwszy występ zanotował tam 13 września 2008 w zremisowanym 1-1 ligowym spotkaniu z macierzystym klubem Zomera - Twente. Na wypożyczeniu Zomer rozegrał łącznie 24 spotkania. Po sezonie 2008/2009 klub z Nijmegen wykupił go od Twente. 
22 sierpnia 2011 zawodnik zmienił klub na SC Heerenveen
Kariera reprezentacyjna.
Zomer jest byłym reprezentantem Holandii U-21. W 2006 roku Zomer był uczestnikiem wygranych przez Holandię Mistrzostw Europy U-21 w 2006 roku.

</doc>
<doc id="1418543" url="https://pl.wikipedia.org/wiki?curid=1418543" title="Karmiciel wszy">
Karmiciel wszy

Karmiciel wszy – osoba hodująca na swoim ciele wszy w celach laboratoryjnych.
Działalność Rudolfa Weigla.
Prekursorem stosowania wszy jako zwierzęcia laboratoryjnego do hodowli zarazka tyfusu był polski biolog Rudolf Weigl. Stosował on wszy ludzkie podgatunku "pediculus humanus corporis", a także opracowaną przez siebie krzyżówkę laboratoryjną nazwaną "pediculus vestimenti".
W założonym przez prof. Weigla (jeszcze przed wojną) we Lwowie Instytucie Badań nad Tyfusem Plamistym i Wirusami, w czasie okupacji niemieckiej jako karmiciele wszy zatrudniani byli, pozbawieni innych środków do życia, liczni lwowscy inteligenci. Zatrudnienie w instytucie dawało specjalną ochronę. Zatrudnieni otrzymywali m.in. dodatkowe przydziały żywności. Legitymacje instytutu stwarzały możliwość swobodnego poruszania się po mieście (w przypadku karmicieli wszy laboratoryjnych istniało uzasadnienie co najmniej dwukrotnego wychodzenia z domu w ciągu dnia).
Przez instytut przewinęło się ponad 2000 ludzi (pracowników i karmicieli). Bardzo często o przyjęciu do pracy decydował, poza względami zdrowotnymi, stopień zagrożenia ze strony okupanta. Wśród karmicieli byli liczni ludzie nauki i kultury oraz członkowie Państwa Podziemnego, szczególnie narażeni na represje okupantów. „Przywileje” ułatwiały zaangażowanie w działalność konspiracyjną, z tego względu osoby związane z działalnością podziemną pracowały przeważnie właśnie w instytucie jako karmiciele.
Karmicielami wszy byli m.in.: jako pierwsi – członkowie rodziny profesora, w tym jego żona Zofia Weigl, także biolog i bliska współpracownica, Stefan Banach, Feliks Barański, Jerzy Broszkiewicz, Józef Chałasiński, Leszek Elektorowicz, Zbigniew Herbert, Adam Hollanek, Artur Hutnikiewicz, Alfred Jahn, Bronisław Knaster, Aleksander Kosiba, Seweryn Krzemieniewski, Jan Noskiewicz, Lesław Ogielski, Władysław Orlicz, Tadeusz Remer, Stanisław Pilawski, Stanisław Skrowaczewski, Stefania Skwarczyńska, Kazimierz Smulikowski, Mirosław Żuławski.
Technika karmienia.
Karmienie wszy odbywało się na nogach (podudziu u mężczyzn i udach u kobiet, aby ukryć ślady pod odzieżą), na których umieszczano od 7 do 11 klatek mocowanych do nogi gumową taśmą o szerokości podwiązki. Jedna ze ścianek klatki zrobiona była z siatki i tą stroną pudełka przyciskano do skóry. Przez otwory siatki wszy sięgały do skóry i przez około 45 minut mogły ssać krew. W miarę pożywiania się wszy przybierały ciemny kolor. Karmienie wykonywano raz dziennie przez około 12 dni. Miejsca karmienia odpowiadały rozmiarom pudełek i miały wymiary ok. 2,5 × 5 cm.
Odniesienia w kulturze.
Zawód karmiciela wszy w Instytucie Weigla wykonuje Michał, główny bohater filmu wojennego "Trzecia część nocy" – postać kreowana przez Leszka Teleszyńskiego. Współautorem scenariusza był jeden z karmicieli – Mirosław Żuławski. W serialu "Polskie drogi" jako karmicielka wszy pracuje Basia Białasówna (grana przez Jadwigę Jankowską-Cieślak), narzeczona Władysława Niwińskiego – jednego z głównych bohaterów, a pokazanie uda z widocznymi śladami po ukąszeniach przez wszy ratuje ją przed aresztowaniem. Karmicielką wszy jest także bohaterka wiersza i pieśni Jacka Kaczmarskiego – "Nawiedzona wiek XX".
W filmie biograficznym „Sztuka kochania. Historia Michaliny Wisłockiej” ukazane jest zaangażowanie bohaterki oraz jej męża w karmienie wszy.

</doc>
<doc id="1418544" url="https://pl.wikipedia.org/wiki?curid=1418544" title="IC 1824">
IC 1824



</doc>
<doc id="1418545" url="https://pl.wikipedia.org/wiki?curid=1418545" title="IC 261">
IC 261



</doc>
<doc id="1418546" url="https://pl.wikipedia.org/wiki?curid=1418546" title="IC 689">
IC 689



</doc>
<doc id="1418547" url="https://pl.wikipedia.org/wiki?curid=1418547" title="Erich Adam Dinges">
Erich Adam Dinges

Erich Adam Oskar Dinges (ur. 20 listopada 1911 we Frankfurcie nad Menem, zm. 20 kwietnia 1953) – SS-Oberscharführer, członek załogi obozu koncentracyjnego Auschwitz-Birkenau. 
Urodzony we Frankfurcie nad Menem, z zawodu był instruktorem jazdy samochodowej. Członek NSDAP i SS od 1 marca 1932. Od 30 maja 1941 do listopada 1944 był szoferem SS w obozie Auschwitz-Birkenau. Po wojnie Dinges został osądzony w pierwszym procesie oświęcimskim przez Najwyższy Trybunał Narodowy w Krakowie i skazany 22 grudnia 1947 na karę 5 lat pozbawienia wolności.

</doc>
<doc id="1418548" url="https://pl.wikipedia.org/wiki?curid=1418548" title="IC 684">
IC 684



</doc>
<doc id="1418549" url="https://pl.wikipedia.org/wiki?curid=1418549" title="IC 4895">
IC 4895



</doc>
<doc id="1418551" url="https://pl.wikipedia.org/wiki?curid=1418551" title="IC 44">
IC 44



</doc>
<doc id="1418552" url="https://pl.wikipedia.org/wiki?curid=1418552" title="IC 39">
IC 39



</doc>
<doc id="1418553" url="https://pl.wikipedia.org/wiki?curid=1418553" title="IC 2953">
IC 2953



</doc>
<doc id="1418554" url="https://pl.wikipedia.org/wiki?curid=1418554" title="IC 730">
IC 730



</doc>
<doc id="1418555" url="https://pl.wikipedia.org/wiki?curid=1418555" title="IC 3675">
IC 3675



</doc>
<doc id="1418556" url="https://pl.wikipedia.org/wiki?curid=1418556" title="Osiedle Grunwaldzkie (Pszów)">
Osiedle Grunwaldzkie (Pszów)

Osiedle Grunwaldzkie – osiedle Pszowa (przy Osiedlu Józefa Tytki, Osiedlu Tadeusza Kościuszki i Osiedlu Alojzego Biernackiego). Panuje tu zabudowa bloków mieszkalnych. Trzy bloki na osiedlu są czteropiętrowe, reszta po dwa piętra. Do samego osiedla należą ulice:
Dodatkowo ulice, które ograniczają osiedle to ulica Jagienki (od wschodu), ulica Sportowa (od zachodu), ulica Romualda Traugutta (od północy) i ulica Leona Kruczkowskiego (od południa).
Obok bloku przy ulicy Władysława Jagiełły 7 znajduje się krzyż, przy którym są odprawiane nieszpory majowe. Samo osiedle sąsiaduje z osiedlem Józefa Tytki i centrum miasta.
Niedaleko osiedla znajdują się lodowisko, Filia nr 1 Biblioteki Publicznej, pasaż handlowy Euro Park, hałda „Wrzosy”, Zespół Szkół Ponadgimnazjalnych, stadion, Szkoła Podstawowa nr 1, targowisko miejskie.
Na placu zabaw przy ulicy Władysława Jagiełły znajduje się niedziałająca wieża ciśnień. Na ulicy Juranda znajduje się Publiczne Przedszkole nr 1 im. Misia Uszatka. Ulica Juranda liczy 12 bloków mieszkalnych, ulica księcia Witolda-13, a ulica Władysława Jagiełły 8.

</doc>
<doc id="1418560" url="https://pl.wikipedia.org/wiki?curid=1418560" title="Kościół Wszystkich Świętych w Bełchatowie-Grocholicach">
Kościół Wszystkich Świętych w Bełchatowie-Grocholicach



</doc>
<doc id="1418562" url="https://pl.wikipedia.org/wiki?curid=1418562" title="Karl Jeschke">
Karl Jeschke

Karl Hermann Jeschke (ur. 17 sierpnia 1890 w Hehenliebenthel, zm. ?) – SS-Oberscharführer, członek załogi obozu koncentracyjnego Auschwitz-Birkenau. 
Z zawodu był robotnikiem. Członek NSDAP od 1933. Do 1944 pełnił służbę w Wehrmachcie, biorąc udział w walkach frontowych. W lipcu 1944 został wcielony do Waffen-SS i skierowany do służby w Auschwitz-Birkenau jako strażnik i konwojent drużyn roboczych. W połowie września 1944 przeniesiono go do podobozu "Charlottengrube". Po wojnie Jeschke został osądzony w pierwszym procesie oświęcimskim przez Najwyższy Trybunał Narodowy w Krakowie i skazany 22 grudnia 1947 na karę 3 lat pozbawienia wolności.

</doc>
<doc id="1418565" url="https://pl.wikipedia.org/wiki?curid=1418565" title="Rock ’n’ Rave">
Rock ’n’ Rave

Rock ’n’ Rave – drugi album studyjny włoskiego DJ-a i producenta Benny’ego Benassiego wydany w 2008 roku (jako Benny Benassi).

</doc>
<doc id="1418569" url="https://pl.wikipedia.org/wiki?curid=1418569" title="Torpeda Mark 17">
Torpeda Mark 17

Torpeda Mark 17 – przeznaczony dla niszczycieli odpowiednik torpedy Mark 16. W roku 1929 w Naval Research Laboratory rozpoczęto program który w 1934 roku zakończył się opracowaniem „navolu” – skoncentrowanego roztworu nadtlenku wodoru w wodzie, celem zapewnienia źródła tlenu dla spalania alkoholu jako paliwa. Program opracowywanej na tej bazie torpedy Mark 17 został jednak przerwany atakiem na Pearl Harbor, i w efekcie pilną potrzebą produkcji torped istniejących typów. Program został reaktywowany 3 lata później. Wprowadzona do służby we flocie w roku 1945, została wycofana w 1950.

</doc>
<doc id="1418570" url="https://pl.wikipedia.org/wiki?curid=1418570" title="Order Bohdana Chmielnickiego (Ukraina)">
Order Bohdana Chmielnickiego (Ukraina)

Order Bohdana Chmielnickiego (ukr. Орден Богдана Хмельницького, "Orden Bohdana Chmelnyćkoho") – państwowe wojskowe odznaczenie ukraińskie, ustanowione w 1995, z okazji pięćdziesięciolecia zakończenia II wojny światowej. Nazwany imieniem Bohdana Chmielnickiego, hetmana Kozaków zaporoskich.
Nadawany jest w trzech klasach za zasługi wojskowe w obronie Suwerenności Państwa, integralności terytorialnej, wzmocnieniu obrony oraz bezpieczeństwa Ukrainy.

</doc>
<doc id="1418576" url="https://pl.wikipedia.org/wiki?curid=1418576" title="Helena Kopper">
Helena Kopper

Helena Kopper (ur. 24 lutego 1910, zm. po 26 lutego 1952) – polska skrzypaczka, więźniarka kilku hitlerowskich obozów koncentracyjnych.
Życiorys.
Urodziła się w Płokach, powiat chrzanowski. Według własnych danych była profesorem muzyki, grała na skrzypcach. 24 czerwca 1940 została aresztowana przez gestapo za posiadanie antyniemieckich ulotek i umieszczona w krakowskim więzieniu. 15 października 1940 wysłano ją do obozu koncentracyjnego Ravensbrück, skąd 21 października 1942 przeniesiono ją do Auschwitz-Birkenau. W Auschwitz została skierowana do karnego komanda pracy, według własnych zeznań powodem tej kary było nielegalne palenie papierosów oraz nielegalne posiadanie listów. 27 grudnia 1944 Kopper znalazła się w Bergen-Belsen, gdzie została starszą bloków 224 i 27 ("Blockälteste") oraz do policji obozowej. Kopper była odpowiedzialna za rozdawanie jedzenia oraz za utrzymanie porządku w blokach. Wiele kobiet zarzucało jej brutalne traktowanie, znęcanie się i poniżanie więźniarek. Miała ponoć zabierać jedzenie więźniarkom i zatrzymywać je dla siebie. Jej ulubioną metodą karania kobiet, było ich zmuszanie do długiego klęczenia, często na śniegu i lodzie, co miało doprowadzić do śmierci kilku z nich. Została również oskarżona o donoszenie na więźniarki.
Podczas procesu załogi Bergen-Belsen była przesłuchiwana przez swego obrońcę por. Jędrzejewicza oraz przez oskarżycieli: majora Munro, majora Cranfield, pułkownika Backhause, kapitana Robertsa oraz kapitana Fielden, kapitana Corally i kapitana Philipsa. Do kilku zarzutów znęcania się nad więźniami oskarżona przyznała się, innym zaprzeczała. Była też intensywnie wypytywana o innych członków załogi obozów, o ich czyny oraz o ich własny stosunek do tych osób. Kopper obciążyła swoimi zeznaniami między innymi strażniczkę Bormann, zarzucając jej poszczucie psem i pobicie oraz wtrącenie do karceru obozowego na 12 dni oraz strażniczkę Volkenrath, którą widziała podczas selekcji więźniów do komór gazowych. Kopper robiła wrażenie kobiety rozstrojonej nerwowo, podczas przesłuchań była nerwowa i nadpobudliwa.
W pierwszym procesie załogi Bergen-Belsen została skazana na 15 lat pozbawienia wolności. Z więzienia w zwolniono ją 26 lutego 1952. Dalsze losy nie są znane.

</doc>
<doc id="1418577" url="https://pl.wikipedia.org/wiki?curid=1418577" title="Marko Arnautović">
Marko Arnautović

Marko Arnautović (ur. 19 kwietnia 1989 w Wiedniu) – austriacki piłkarz pochodzenia serbskiego występujący na pozycji napastnika we włoskim klubie Bologna oraz w reprezentacji Austrii.
Kariera klubowa.
Arnautović urodził się we Floridsdorf w północnej części Wiednia. Jako junior grał w wiedeńskich klubach Floridsdorfer AC, Austria Wiedeń, First Vienna FC 1894 oraz Rapid Wiedeń. W 2006 roku podpisał kontrakt z holenderskim FC Twente. W Eredivisie zadebiutował 14 kwietnia 2007 w przegranym 0-2 meczu z PSV Eindhoven. W sezonie 2006/2007 w lidze zagrał dwa razy, a w tabeli zajął z klubem piąte miejsce. W sezonie 2007/2008 występował z Twente w Pucharze UEFA. W następnym sezonie ponownie grał z nim w tych rozgrywkach. Od początku sezonu 2008/2009 stał się podstawowym graczem Twente. 18 października 2008 w wygranym 2-0 meczu z Heraclesem Almelo strzelił pierwszego gola w trakcie gry w lidze holenderskiej. W 2009 wywalczył z klubem wicemistrzostwo Holandii. Na początku sierpnia 2009 został wypożyczony na pół roku do Interu Mediolan z możliwością przedłużenia o dalsze pół roku. W Interze zagrał łącznie trzy spotkania, w każdym wychodząc z ławki rezerwowych. Po roku wrócił do Twente. Od sezonu 2010/2011 będzie reprezentować barwy Werderu Brema. Kwota transakcji między drużynami wyniosła 8 mln euro.
W sierpniu 2013 podpisał czteroletni kontrakt z Stoke City. Angielski klub zapłacił za niego ok. 2,3 mln euro.
22 lipca 2017 podpisał pięcioletni kontrakt z West Ham United, które zapłaciło za piłkarza 20 mln funtów.
7 lipca 2019 przeszedł do chińskiego klubu Shanghai SIPG, który był zainteresowany Austriakiem już w styczniu. Kwota transferu wyniosła 22,4 mln funtów.
1 sierpnia 2021 został ogłoszony nowym zawodnikiem Bologny.
Kariera reprezentacyjna.
Arnautović grał w młodzieżowych reprezentacjach Austrii. W dorosłej kadrze zadebiutował 11 października 2008 w zremisowanym 1-1 meczu eliminacji Mistrzostw Świata 2010 z Wyspami Owczymi. Wszedł wówczas na boisko w 81. minucie meczu, zmieniając Marca Janko.

</doc>
<doc id="1418578" url="https://pl.wikipedia.org/wiki?curid=1418578" title="Left 4 Dead">
Left 4 Dead

Left 4 Dead – gra komputerowa z gatunku first-person shooter, wyprodukowana przez Turtle Rock Studios i wydana w 2008 roku przez Valve Corporation. W 2009 roku ukazała się jej kontynuacja "Left 4 Dead 2".
Wydana w 2021 roku gra "Back 4 Blood" jest określana jako duchowy następca "Left 4 Dead".
Fabuła.
W "Left 4 Dead" gracz przejmuje kontrolę nad jedną z czterech postaci, które ocalały podczas epidemii zmieniającej ludzi w zombie i starają się przetrwać w celu ucieczki z zagrożonego miejsca. By to osiągnąć, potrzebna jest współpraca między graczami. W grze zastosowano autorski system AI Director, który może losowo generować zombie w różnych miejscach i dopasowywać poziom trudności do umiejętności graczy.
Ocaleni.
W grze występuje czwórka przypadkowych ludzi, którzy są uodpornieni na wirusa.
Rozgrywka.
W "Left 4 Dead" gracz może posiadać jedną broń główną, jeden lub dwa pistolety, jedną broń rzucaną, apteczkę oraz tabletki przeciwbólowe. Każda broń zaopatrzona jest w latarkę. W grze występują ludzie zarażeni przez wirus, który infekując ich organizm przemienił ich w zombie. W grze poza normalnymi wrogami występują także zombie ze specjalnymi umiejętnościami.
Krytyka.
"Left 4 Dead" została pozytywnie oceniona przez krytyków, uzyskując średnią ocen 89% według agregatora GameRankings.

</doc>
<doc id="1418579" url="https://pl.wikipedia.org/wiki?curid=1418579" title="Urząd Morski w Słupsku">
Urząd Morski w Słupsku

Urząd Morski w Słupsku – były urząd morski w Polsce, będący terenowym organem administracji morskiej, obejmujący obszarem działania porty, przystanie morskie i pas nadbrzeżny środkowego wybrzeża Rzeczypospolitej Polskiej. Zniesiony z dniem 1 kwietnia 2020. Po likwidacji obszar na zachód od Ustki przeszedł w kompetencje Urzędu Morskiego w Szczecinie, a na wschód od Ustki oraz port Ustka w kompetencje Urzędu Morskiego w Gdyni. W Słupsku zostały utworzone: 
Informacje ogólne.
Terytorialny zasięg kompetencji Urzędu Morskiego w Słupsku obejmował odcinek wybrzeża morskiego w granicach powiatów: lęborskiego, słupskiego, sławieńskiego, koszalińskiego i kołobrzeskiego oraz akweny morza terytorialnego i polskiej wyłącznej strefy ekonomicznej Morza Bałtyckiego w granicach południków wyznaczających powyższy odcinek wybrzeża.
Siedzibą urzędu był budynek przy al. Sienkiewicza 18 w Słupsku.
Administracja.
Porty.
Urząd zarządzał następującymi portami morskimi: Dźwirzyno, Kołobrzeg, Łeba, Rowy, Ustka.
Przystanie.
Urząd zarządzał przystaniami morskimi w miejscowościach: Chłopy, Dąbki, Jarosławiec, Unieście, Ustronie Morskie.
Latarnie morskie.
Urząd administrował latarniami morskimi: Kołobrzeg, Gąski, Darłowo, Jarosławiec, Ustka, Czołpino.
Historia.
Urząd Morski w Słupsku formalnie powołano rozporządzeniem Ministra Żeglugi z dnia 15 maja 1951 roku jako Koszaliński Urząd Morski. Faktycznie urząd powołany został zarządzeniem Ministra Żeglugi nr 96 z dnia 22 maja 1954 roku w sprawie połączenia urzędów morskich z morskimi urzędami rybackimi. Zarządzenie ustaliło siedzibę Koszalińskiego Urzędu Morskiego na Słupsk. Zmiana ta podyktowana była prawdopodobnie faktem istnienia w Słupsku Morskiego Urzędu Rybackiego z zapleczem biurowym i fachowcami. Urząd rozpoczął działalność z dniem 1 lipca 1954 roku po przejęciu od Szczecińskiego Urzędu Morskiego wszystkich spraw należących do jego właściwości terytorialnej dla województwa koszalińskiego. Zarządzenie Ministra Żeglugi z 21 marca 1955 roku utworzyło Koszaliński Urząd Morski z siedzibą w Słupsku, w którego skład wchodziły wówczas kapitanaty portów Ustka, Darłowo i Kołobrzeg. Szereg zmian w organizacji i funkcjonowaniu terenowych organów władzy i administracji spowodowało wprowadzenie z dniem 1 czerwca 1975 roku nowego podziału administracyjnego państwa. Na podstawie Zarządzenia nr 75 Ministra Handlu Zagranicznego i Gospodarki Morskiej z dnia 1 sierpnia 1975 roku dotychczasowa nazwa „Koszaliński Urząd Morski” zmieniona została na „Urząd Morski w Słupsku”. 
Od 1995 roku w ramach Urzędu Morskiego w Słupsku działa Centrum Dyspozycyjno-Kontrolne Administracji Morskiej w Ustce. Jest to jeden z wydziałów Urzędu Morskiego w Słupsku a jednocześnie jedyna taka jednostka na całym polskim wybrzeżu mająca za zadanie koordynację działań kontrolnych wszystkich trzech polskich urzędów morskich.
W końcu 2019 Ministerstwo Gospodarki Morskiej przedstawiło projekt likwidacji urzędu w Słupsku, będącego pracodawcą dla ok. 400 osób. W styczniu 2020 minister gospodarki morskiej podjął decyzję o likwidacji urzędu z dniem 1 kwietnia 2020.

</doc>
<doc id="1418588" url="https://pl.wikipedia.org/wiki?curid=1418588" title="Ja’ara">
Ja’ara

Ja’ara (hebr. יערה) – moszaw położony w Samorządzie Regionu Ma’ale Josef, w Dystrykcie Północnym, w Izraelu.
Położenie.
Moszaw Ja’ara jest położony na wysokości 175 metrów n.p.m. w północno-zachodniej części Górnej Galilei. Leży na niewielkim wzgórzu wciśniętym pomiędzy wadi strumienia Becet (od północy) i wadi strumienia Cuva (od południa). Oba strumienie łączą się na zachodzie w niewielkiej Dolinie Szefa, i wśród wzgórz Zachodniej Galilei spływa na równinę przybrzeżną Izraela. Na północy wznosi się płaskowyż Wyżyny Adamit (ok. 460 m n.p.m.), na którym, w odległości niecałych 2 km od moszawu przebiega granica Libanu. Okoliczne wzgórza są zalesione. W otoczeniu moszawu Ja’ara znajdują się miejscowość Szelomi, kibuce Chanita, Adamit, Elon i Maccuwa, moszawy Manot i Awdon, oraz wieś komunalna Micpe Hilla. Na północ od osady są położone przygraniczne posterunki wojskowe "Signit" i "Adamit". Po stronie libańskiej znajdują się wioski Alma asz-Szab i Butajszijja.
Podział administracyjny.
Ja’ara jest położony w Samorządzie Regionu Ma’ale Josef, w Poddystrykcie Akka, w Dystrykcie Północnym Izraela.
Demografia.
Stałymi mieszkańcami moszawu są Żydzi oraz Beduini, przy czym społeczność żydowska stanowi zdecydowaną większość. Tutejsza populacja jest świecka:
Historia.
Tutejsze ziemie należały do arabskiej wioski Arab as-Samnija. W wyniku I wojny światowej cała Palestyna przeszła pod panowanie Brytyjczyków, którzy utworzyli Brytyjski Mandat Palestyny. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała ten obszar państwu arabskiemu. Podczas wojny domowej w Mandacie Palestyny w 1948 roku w rejonie wioski stacjonowały siły Arabskiej Armii Wyzwoleńczej, które paraliżowały żydowską komunikację w całej Galilei. Podczas I wojny izraelsko-arabskiej w październiku 1948 roku Izraelczycy przeprowadzili operację „"Hiram"”, w trakcie której w nocy z 30 na 31 października zajęto wieś Arab as-Samnija. Jej mieszkańców wysiedlono, a następnie wyburzono domy. W pobliżu zniszczonej wsi pozostała jednak grupa półkoczowniczych Beduinów. Współczesny moszaw został założony w 1950 roku przez imigrantów z Afryki Północnej. Utworzono wówczas w jego wschodniej części osiedle, w którym osiedlono tutejszych Beduinów. Była to pierwsza społeczność w Izraelu z mieszaną żydowsko-beduińską populacją. Na początku XXI wieku w zachodniej części moszawu wybudowano nowe osiedle mieszkaniowe. Przyczyniło się to do pobudzenia tutejszej gospodarki. Podczas II wojny libańskiej w 2006 roku na moszaw spadły pociski wystrzelone przez organizację terrorystyczną Hezbollah z terytorium południowego Libanu. Zginęła wtedy jedna osoba.
Edukacja.
Moszaw utrzymuje przedszkole. Starsze dzieci są dowożone do szkoły podstawowej w moszawie Becet lub szkoły średniej przy kibucu Kabri.
Kultura i sport.
W moszawie znajduje się ośrodek kultury z biblioteką. Z obiektów sportowych jest boisko do piłki nożnej.
Infrastruktura.
W moszawie jest przychodnia zdrowia, synagoga, sklep wielobranżowy oraz warsztat mechaniczny.
Turystyka.
Okoliczne tereny Górnej Galilei są atrakcyjnym obszarem do turystyki pieszej. W pobliżu jest położony rezerwat przyrody strumienia Becet. W moszawie istnieje możliwość wynajęcia noclegu.
Gospodarka.
Gospodarka moszawu opiera się na drobnym rolnictwie – głównie uprawa oliwek. Jest tu także ferma drobiu. Część mieszkańców dojeżdża do pracy w pobliskich strefach przemysłowych.
Transport.
Z moszawu wyjeżdża się na północny wschód na drogę nr 899, którą jadąc na wschód dojeżdża się do kibucu Elon, lub jadąc na północny zachód dojeżdża się do skrzyżowania z drogą nr 8993 (prowadzi na północny wschód do kibucu Adamit) lub dalej do skrzyżowania z drogą nr 70 przy miejscowości Szlomi.

</doc>
<doc id="1418592" url="https://pl.wikipedia.org/wiki?curid=1418592" title="Order Daniela Halickiego">
Order Daniela Halickiego

Order Daniela Halickiego (, "Orden Danyła Hałyćkoho") – ukraińskie odznaczenie państwowe.
Order został ustanowiony 20 lutego 2003. Mogą nim być nagrodzeni tylko obywatele Ukrainy (wojskowi Sił Zbrojnych Ukrainy oraz innych jednostek wojskowych, utworzonych zgodnie z dekretami Ukrainy, pracownicy Państwowej Specjalnej Służby Transportu, kadra osobowa i kierownicza Państwowej Służby Specjalnej Łączności i Ochrony Informacji Ukrainy, pracownicy Administracji Państwowej).
Nadawany jest za osobiste wybitne zasługi w rozbudowie Ukrainy oraz staranną i nienaganną służbę narodowi ukraińskiemu.

</doc>
<doc id="1418594" url="https://pl.wikipedia.org/wiki?curid=1418594" title="Władysław Ostrowski (kapo)">
Władysław Ostrowski (kapo)

Władysław Ostrowski (ur. 27 czerwca 1914 w Łodzi, zm. ?) – polski więzień niemieckich obozów koncentracyjnych Groß-Rosen, Mittelbau-Dora i Bergen-Belsen.
Z zawodu był malarzem pokojowym. W roku 1939 był powołany do polskiej armii i walczył z Armią Czerwoną. W kwietniu 1940 został aresztowany przez Gestapo; był początkowo więziony w Łodzi, skąd w sierpniu 1940 przeniesiono go do obozu w Radogoszczu. W marcu 1941 skierowano go do więzienia w Sieradzu, skąd zbiegł pod koniec roku 1942. W 1944 został aresztowany w Berlinie przez Gestapo i 20 października tego roku umieszczony w więzieniu w Moabicie. Pod koniec października 1944 wysłano go do obozu Groß-Rosen, skąd 6 lutego przeniesiono go do obozu Mittelbau-Dora. Wreszcie 10 kwietnia 1945 roku znalazł się w obozie Bergen-Belsen, gdzie został ustanowiony kapo przez władze SS.
W pierwszym procesie załogi Bergen-Belsen został skazany na 15 lat pozbawienia wolności. Z więzienia zwolniono go 24 czerwca 1955 roku.

</doc>
<doc id="1418595" url="https://pl.wikipedia.org/wiki?curid=1418595" title="Michael Joseph Curley">
Michael Joseph Curley



</doc>
<doc id="1418598" url="https://pl.wikipedia.org/wiki?curid=1418598" title="Aleksander Muller">
Aleksander Muller



</doc>
<doc id="1418599" url="https://pl.wikipedia.org/wiki?curid=1418599" title="Aleksander Mueller">
Aleksander Mueller



</doc>
<doc id="1418600" url="https://pl.wikipedia.org/wiki?curid=1418600" title="Raymond Homoet">
Raymond Homoet

Raymond Homoet (ur. 22 września 1980 w Hoorn) – piłkarz z Curaçao występujący na pozycji bramkarza.
Rozegrał 1 spotkanie w reprezentacji Antyli Holenderskich.

</doc>
<doc id="1418601" url="https://pl.wikipedia.org/wiki?curid=1418601" title="Stryczek">
Stryczek



</doc>
<doc id="1418603" url="https://pl.wikipedia.org/wiki?curid=1418603" title="Kościół katolicki obrządku bizantyjskiego-włoskiego">
Kościół katolicki obrządku bizantyjskiego-włoskiego



</doc>
<doc id="1418609" url="https://pl.wikipedia.org/wiki?curid=1418609" title="Kalendarzyk małżeński">
Kalendarzyk małżeński

Metody rozpoznawania płodności oparte na kalendarzu – najstarsza grupa różnych metod rozpoznawania płodności, opartych na zapisie długości poprzednich cykli miesiączkowych kobiety. Zalicza się do nich głównie Metodę Ogino-Knausa, Metodę Dni Standardowych oraz inne metody znane już w starożytności, które obecnie mają znaczenie głównie historyczne.
Podstawą tych metod jest 12-miesięczna obserwacja cykli miesiączkowych. Chcąc określić pierwszy dzień płodny, należy od liczby dni najkrótszego w ciągu minionych 12 m-cy cyklu odjąć liczbę 20 (np. najkrótszy cykl trwał 26 dni; 26-20=6; pierwszym dniem płodnym jest 6 dzień cyklu miesiączkowego). Aby określić ostatni dzień płodności należy od liczby dni najdłuższego cyklu odjąć 11, (np. 29-11=18).
Metody charakteryzują się efektywnością rzędu 5% (Metoda Dni Standardowych) i 9% (Metoda Ogino-Knausa) w przypadku prawidłowego („perfekcyjnego”) stosowania (ang. "perfect use") oraz 25% w przypadku typowego stosowania.
Metody te opierają się na spostrzeżeniu, że od jajeczkowania do końca cyklu mija mniej więcej 14 dni, a zmienny jest czas cyklu przed jajeczkowaniem. Po uwzględnieniu możliwości wystąpienia cykli dłuższych i krótszych od zaobserwowanych otrzymuje się podany przepis.
Alternatywnymi metodami rozpoznawania płodności są:

</doc>
<doc id="1418610" url="https://pl.wikipedia.org/wiki?curid=1418610" title="Hryhorij Wasiura">
Hryhorij Wasiura

Hryhorij Mykytowycz Wasiura (, , "Grigorij Wasiura"; ur. w Czehryniu, zm. 2 października 1987 w Mińsku) – ukraiński lejtnant Armii Czerwonej, a następnie zastępca szefa sztabu kolaboracyjnego 118 batalionu policyjnego w służbie III Rzeszy, zbrodniarz wojenny.
Życiorys.
Po dostaniu się do niewoli, w lutym 1942 zgłosił się do służby niemieckiej i po przejściu szkolenia w Wustrau został w październiku 1942 wcielony do 118 batalionu policyjnego jako dowódca plutonu. W listopadzie 1942 brał udział w zbrodniach w Babim Jarze. W następnym miesiącu awansował na zastępcę szefa sztabu batalionu.
W listopadzie 1942 wraz z całym batalionem został przeniesiony na Białoruś, gdzie służył do lipca 1944. Batalion w tym czasie brał udział w następujących niemieckich operacjach pacyfikacyjnych na tym terenie: "Hornung", "Draufgänger", "Cottbus", "Hermann" i "Wandsbeck". Latem 1944 Wasiura został przeniesiony do 30 Dywizji Grenadierów SS, z którą na terenie okupowanej Francji zwalczał lokalny ruch oporu. Za swoją służbę był dwukrotnie odznaczony niemieckimi medalami wojennymi.
Po wojnie wrócił do rodzinnej miejscowości twierdząc, że wojnę spędził w niewoli. Po przyznaniu się do służby Niemcom, w 1952 roku został skazany na 10 lat więzienia. W roku 1955 został zrehabilitowany przez sąd w Kijowie z powodu braku wiedzy o popełnionych w trakcie wojny zbrodniach. Został zastępcą dyrektora sowchozu „Wielikodymierskij” i otrzymywał nagrody za wzorową pracę. Z czasem zaczął przedstawiać się jako weteran walki z Niemcami.
W latach 70. został wezwany jako świadek na proces Wasilija Meleszki, byłego policjanta 118. batalionu. Podczas procesu okazało się, że Wasiura, rzekoma ofiara nazizmu, był dowódcą Meleszki.
W 1986 sąd wojskowy w Mińsku skazał Hryhorija Wasiurę na karę śmierci. Podczas procesu udowodniono mu udział w co najmniej 6 „pacyfikacjach”, w których zginęło ponad 340 osób, oraz osobiste torturowanie i zabijanie ludzi, w tym także członków batalionu, dla przykładu i utrzymania dyscypliny. Stracony w 1987 roku.

</doc>
<doc id="1418612" url="https://pl.wikipedia.org/wiki?curid=1418612" title="Droga wojewódzka nr 617">
Droga wojewódzka nr 617

Droga wojewódzka nr 617 (DW617) – droga wojewódzka o długości 26 km, łącząca DW544 w Przasnyszu, z DW616 do Ciechanowa, a dalej do DK60. 
Droga w całości biegnie na terenie powiatów przasnyskiego i ciechanowskiego.

</doc>
<doc id="1418613" url="https://pl.wikipedia.org/wiki?curid=1418613" title="Eparcha">
Eparcha



</doc>
<doc id="1418615" url="https://pl.wikipedia.org/wiki?curid=1418615" title="Paul Julius Mobius">
Paul Julius Mobius



</doc>
<doc id="1418616" url="https://pl.wikipedia.org/wiki?curid=1418616" title="Paul Julius Moebius">
Paul Julius Moebius



</doc>
<doc id="1418624" url="https://pl.wikipedia.org/wiki?curid=1418624" title="Kościół italo-albański">
Kościół italo-albański



</doc>
<doc id="1418625" url="https://pl.wikipedia.org/wiki?curid=1418625" title="Italo-albańska Cerkiew Katolicka">
Italo-albańska Cerkiew Katolicka



</doc>
<doc id="1418626" url="https://pl.wikipedia.org/wiki?curid=1418626" title="Kościół italo-grecki">
Kościół italo-grecki



</doc>
<doc id="1418627" url="https://pl.wikipedia.org/wiki?curid=1418627" title="Tojad południowy">
Tojad południowy

Tojad południowy ("Aconitum anthora" L.) – gatunek byliny należący do rodziny jaskrowatych. Występuje w południowej, środkowej i wschodniej Europie i w Azji (Kaukaz, Kazachstan, Syberia). Nie występuje we florze Polski.
Zasięg geograficzny.
Najdalej na północ w Europie sięga do południowej części Czech. Poza tym występuje w krajach bałkańskich (z wyjątkiem Grecji), w północnych Włoszech, w Szwajcarii i Austrii, w południowej Francji i północnej Hiszpanii. Występuje także na Ukrainie, w południowej części Federacji Rosyjskiej, w rejonie Kaukazu oraz w Azji Środkowej sięgając do Ałtaju.
Właściwości toksyczne.
Tojad południowy jest gatunkiem trującym, choć nie aż tak silnie jak inne gatunki.

</doc>
<doc id="1418628" url="https://pl.wikipedia.org/wiki?curid=1418628" title="Dąbrowa Górnicza Huta Katowice">
Dąbrowa Górnicza Huta Katowice

Dąbrowa Górnicza Huta Katowice – nieistniejący przystanek kolejowy w Dąbrowie Górniczej, w województwie śląskim, w Polsce.
Na linii Dąbrowa Górnicza – Dąbrowa Górnicza Strzemieszyce ruch na odcinku do Strzemieszyc ustał w 1993. Ostatni pociąg zatrzymał się na przystanku 27 lutego 2009 roku. Przystanek zlikwidowano w 2013 roku podczas modernizacji linii 133.

</doc>
<doc id="1418630" url="https://pl.wikipedia.org/wiki?curid=1418630" title="Izolacja ciężka">
Izolacja ciężka

Izolacja ciężka przeciwwodna – izolacja, która nie przepuszcza nie tylko wilgoci gruntowej, ale też wody działającej pod ciśnieniem. Wykonuje się ją albo z kilku (co najmniej trzech) warstw papy, albo z mocnych i odpornych na uszkodzenia folii z tworzywa sztucznego.
Przed uszkodzeniami mechanicznymi, oraz parciem hydrostatycznym chroni izolację płyta (ściana) dociskowa (np. z cegły). Przed uszkodzeniami mechanicznymi może służyć także osłona z folii tłoczonych.

</doc>
<doc id="1418633" url="https://pl.wikipedia.org/wiki?curid=1418633" title="Fritz Honka">
Fritz Honka

Fritz Honka (ur. 31 lipca 1935 w Lipsku - zm. 19 października 1998 w Hamburgu) - niemiecki seryjny morderca zwany Rozpruwaczem z Hamburga. W latach 1970-1975 brutalnie zamordował w Hamburgu cztery prostytutki. Ich ciała przechowywał w swoim domu.
Honka miał problemy w kontaktach z kobietami ze względu na swój wygląd - był niewysoki (165 cm), miał płaski nos i duże braki w uzębieniu. Z tych powodów jego kontakty seksualne były ograniczone wyłącznie do spotkań z prostytutkami. Zamordował cztery z nich w małym pokoju na poddaszu w swoim domu przy Zeißstraße 74 w Ottensen, dzielnicy Hamburga. Ze względu na swoje lenistwo, przechowywał zwłoki kobiet w mieszkaniu, w beczkach z alkoholem. Gdy sąsiedzi narzekali na odór wydobywający się z jego domu, ten pryskał wszystkie pomieszczenia tanimi dezodorantami. 
17 lipca 1975 roku w domu Honki wybuchł pożar. Po ugaszeniu domu strażacy znaleźli w nim szczątki kobiet. Sam Honka w czasie pożaru pracował na nocnej zmianie jako strażnik. Gdy tylko wrócił do domu, został aresztowany. Podczas przesłuchania przyznał się do wszystkich morderstw. Sąd w Hamburgu skazał go na karę dożywocia. 
W 1993 roku Honka został zwolniony z więzienia. Zmienił też nazwisko na Peter Jensen. Zmarł w szpitalu w Hamburgu w październiku 1998 roku.

</doc>
<doc id="1418634" url="https://pl.wikipedia.org/wiki?curid=1418634" title="Koszalińskie Przedsiębiorstwo Przemysłu Drzewnego">
Koszalińskie Przedsiębiorstwo Przemysłu Drzewnego

Koszalińskie Przedsiębiorstwo Przemysłu Drzewnego (KPPD) – spółka akcyjna z siedzibą w Szczecinku, zajmująca znaczącą pozycję na rynku drzewnym w zakresie produkcji tarcicy iglastej i liściastej, notowana jest na Giełdzie Papierów Wartościowych w Warszawie.

</doc>
<doc id="1418635" url="https://pl.wikipedia.org/wiki?curid=1418635" title="Neuron czuciowy">
Neuron czuciowy

U kręgowców, neurony czuciowe to neurony, które wychodzą swoimi wypustkami z włókien mięśniowych i tworzą synapsy z rdzeniem kręgowym lub pniem mózgu. W łuku odruchowym bodźce są przekazywane neuronami czuciowymi do neuronów pośredniczących, skąd odpowiedź na nie jest przesyłana neuronem motorycznym do komórki efektora.

</doc>
<doc id="1418638" url="https://pl.wikipedia.org/wiki?curid=1418638" title="Tyrone Loran">
Tyrone Loran

Tyrone Gabriel Loran (ur. 29 czerwca 1981 w Amsterdamie) – holenderski piłkarz z Curaçao występujący na pozycji prawego obrońcy.
Kariera klubowa.
Loran zawodową karierę rozpoczynał w 2000 roku w holenderskim klubie FC Volendam z Eerste divisie. Spędził tam 2 lata. W tym czasie w barwach Volendamu rozegrał 25 spotkań i zdobył 1 bramkę. Latem 2002 odszedł do angielskiego Manchesteru City. W styczniu 2003 został wypożyczony do Tranmere Rovers z League One. W połowie 2003 roku Tranmere wykupiło Lorana z Manchesteru, dla którego ostatecznie nie rozegrał żadnego spotkania. W grudniu 2004 został wypożyczony na miesiąc do Port Vale (League One) i wystąpił tam w 6 meczach.
W styczniu 2005 Loran wrócił do Holandii, gdzie został graczem zespołu RBC Roosendaal z Eredivisie. W tych rozgrywkach zadebiutował 23 stycznia 2005 w przegranym 0:1 pojedynku z RKC Waalwijk. 16 kwietnia 2005 w wygranym 2:0 spotkaniu z ADO Den Haag strzelił pierwszego gola w Eredivisie. W 2006 roku spadł z klubem do Eerste divisie. W RBC spędził jeszcze rok.
Latem 2007 roku Loran przeszedł do pierwszoligowego NAC Breda. Pierwszy ligowy mecz zaliczył tam 18 sierpnia 2007 przeciwko FC Groningen (0:3). W 2008 roku zajął z klubem 3. miejsce w Eredivisie. Po trzech latach gry i zanotowaniu 66 występów przeszedł do De Graafschap, gdzie po rozegraniu połowy sezonu zakończył karierę.
Kariera reprezentacyjna.
W reprezentacji Antyli Holenderskich Loran zadebiutował 6 lutego 2008 roku w wygranym 1:0 meczu eliminacji Mistrzostw Świata 2010 z Nikaraguą. 27 marca 2008 roku w wygranym 2:0 pojedynku eliminacji Mistrzostw Świata 2010 z Nikaraguą strzelił jedynego gola w drużynie narodowej.

</doc>
<doc id="1418640" url="https://pl.wikipedia.org/wiki?curid=1418640" title="Lista obiektów NGC (1001–2000)">
Lista obiektów NGC (1001–2000)

Lista obiektów Nowego Katalogu Ogólnego (NGC) o numerach 1001-2000. Ten katalog astronomiczny obejmuje głównie gromady gwiazd, mgławice i galaktyki.

</doc>
<doc id="1418641" url="https://pl.wikipedia.org/wiki?curid=1418641" title="Ashley Greene">
Ashley Greene

Ashley Greene (ur. 21 lutego 1987 w Jacksonville w stanie Floryda) – amerykańska aktorka filmowa i telewizyjna oraz modelka i showmenka.
Została wybrana do roli Alice Cullen w filmowej adaptacji powieści Stephenie Meyer "Zmierzch". Wystąpiła w klipach muzycznych "Kiss Me, Kill Me" zespołu Mest oraz "Ludi inwalidi" t.A.T.u. Gościnnie pojawiła się w wielu popularnych programach telewizyjnych.
Życie prywatne.
Greene urodziła się w Jacksonville. Jest córką Michele i Joe Greene. Dorastała w Middleburg i Jacksonville. Uczęszczała do University Christian School, kiedy była w 10 klasie przeniosła się do Wolfson High School. W wieku 17 lat porzuciła myśl o studiowaniu prawa i przeprowadziła się do Los Angeles by rozpocząć karierę aktorską. Greene ma starszego brata, Joe, który nadal mieszka w Jacksonville z rodzicami. Od sierpnia 2010 roku do marca 2011 była związana z muzykiem Joem Jonasem. W grudniu 2016 zaręczyła się z prezenterem telewizyjnym – Paulem Khoury'm. Pobrali się 6 lipca 2018.

</doc>
<doc id="1418643" url="https://pl.wikipedia.org/wiki?curid=1418643" title="Neurony czuciowe">
Neurony czuciowe



</doc>
<doc id="1418645" url="https://pl.wikipedia.org/wiki?curid=1418645" title="Wieczerza w Emmaus">
Wieczerza w Emmaus



</doc>
<doc id="1418656" url="https://pl.wikipedia.org/wiki?curid=1418656" title="Marek Kubiszewski (lekkoatleta)">
Marek Kubiszewski (lekkoatleta)

Marek Kubiszewski (ur. 7 października 1955 w Krosnowicach koło Kłodzka) – polski lekkoatleta (wieloboista) i trener.
Osiągnięcia.
Zawodnik Górnika Zabrze. Dwukrotny mistrz Polski w dziesięcioboju (1981, 1985), wielokrotny reprezentant kraju. Jako trener był m.in. współtwórcą międzynarodowych sukcesów Urszuli Włodarczyk.
Rekordy życiowe.
Rekord życiowy, 8105 pkt., uzyskał w Zabrzu 7 lipca 1985, co jest 5. wynikiem w historii polskiej lekkoatletyki.

</doc>
<doc id="1418657" url="https://pl.wikipedia.org/wiki?curid=1418657" title="Rudolf Schnackenburg">
Rudolf Schnackenburg

Rudolf Schnackenburg (ur. 5 stycznia 1914 w Katowicach, zm. 28 sierpnia 2002 w Würzburgu) − katolicki ksiądz, jeden z najbardziej znanych teologów niemieckich XX w.
Benedykt XVI w "Przedmowie" do swej książki "Jezus z Nazaretu" nazwał Schnackenburga "najwybitniejszym katolickim egzegetą niemieckojęzycznym drugiej połowy XX wieku".
Życie.
Schnackenburg studiował filozofię i teologię na uniwersytetach we Wrocławiu i Monachium. We Wrocławiu otrzymał doktorat za rozprawę na temat wiary w Ewangelii Jana. Wyświęcony na kapłana, działał jako kapelan na Śląsku. Habilitował się w 1947. Od 1948 wykładał na uniwersytecie w Monachium. Od 1952 był profesorem nadzwyczajnym egzegezy na Kolegium Filozoficzno-Teologicznym Dillingen an der Donau. Od 1955 profesor na uniwersytecie w Bambergu. Od 1957 do 1982 wykładał jako profesor Nowego Testamentu na Julius-Maximilians University of Wuerzburg.
Schnackenburg był członkiem Papieskiej Komisji Teologów i napisał wiele książek, w tym komentarz do Ewangelii Jana, a także uczestniczył w jednym tłumaczeniu Biblii. Po przejściu na emeryturę pracował jako kapelan w domu dla osób starszych. Był też duchowym przewodnikiem dla Wspólnoty Sant'Egidio w Würzburgu. Swoje doświadczenia w tej społeczności odzwierciedla w książce "Przyjaźń z Jezusem". 
W 1993 wydał swoje największe dzieło – "Osobę Jezusa Chrystusa w zwierciadle czterech Ewangelii".

</doc>
<doc id="1418662" url="https://pl.wikipedia.org/wiki?curid=1418662" title="Marek Kubiszewski">
Marek Kubiszewski



</doc>
<doc id="1418666" url="https://pl.wikipedia.org/wiki?curid=1418666" title="Droga wojewódzka nr 615">
Droga wojewódzka nr 615

Droga wojewódzka nr 615 (DW615) – droga wojewódzka o długości 33 km, łącząca Mławę przez DW544 z DK60 w Ciechanowie. 
Droga w całości biegnie na terenie powiatów mławskiego i ciechanowskiego.

</doc>
<doc id="1418672" url="https://pl.wikipedia.org/wiki?curid=1418672" title="Fausto Pocar">
Fausto Pocar

Fausto Pocar (ur. 21 lutego 1939 w Mediolanie) – włoski prawnik, profesor prawa międzynarodowego, obecnie prezes Międzynarodowego Trybunału Karnego dla byłej Jugosławii (ICTY).
Jako naukowiec przez całą karierę związany był przede wszystkim z Uniwersytetem w Mediolanie, gdzie zajmował się prawem międzynarodowym publicznym (w tym prawem humanitarnym oraz prawem europejskim) i prywatnym. Był m.in. dziekanem Wydziału Nauk Politycznych oraz prorektorem tej uczelni. Obecnie związany jest z jej Wydziałem Prawa. Wykładał także w Haskiej Akademii Prawa Międzynarodowego.
W latach 1984-2000 zasiadał w Komitecie Praw Człowieka, w tym w latach 1991-1992 jako jego przewodniczący. W latach 1995-1996 był specjalnym wysłannikiem Wysokiego Komisarza NZ ds. Praw Człowieka do Czeczenii. Był również członkiem włoskiej delegacji do Komisji Praw Człowieka ONZ. Od 2000 zasiada w ICTY, obecnie orzeka w Izbie Apelacyjnej (wspólnej dla ICTY i ICTR). Od 2005 pełni funkcję prezesa haskiego trybunału. Jego obecna kadencja upływa w roku 2009.

</doc>
<doc id="1418674" url="https://pl.wikipedia.org/wiki?curid=1418674" title="Muzeum Farmacji im. mgr Antoniny Leśniewskiej">
Muzeum Farmacji im. mgr Antoniny Leśniewskiej

Muzeum Farmacji im. mgr Antoniny Leśniewskiej – jeden z oddziałów Muzeum Warszawy poświęcony historii farmacji w Warszawie i w Polsce.
Historia muzeum.
Muzeum powstało z inicjatywy prezesa Oddziału Warszawskiego Polskiego Towarzystwa Farmaceutycznego Kazimierza Radeckiego dzięki wsparciu Przedsiębiorstwa Zaopatrzenia Farmaceutycznego „CEFARM” w Warszawie. Zostało otwarte 26 stycznia 1985. Patronką muzeum jest Antonina Leśniewska, prekursorka emancypacji kobiet w dziedzinie farmacji i pierwsza Polka, która uzyskała stopień prowizora, a następnie magistra farmacji.
Pierwotnie muzeum mieściło się przy w Kamienicy Mathiasa Taubenhausa przy ul. Marszałkowskiej 72 gdzie od 1933 działała apteka Antoniny Leśniewskiej. W 1996 przeniesione zostało do siedziby „CEFARM-u” przy ul. Skierniewickiej 16/20. W obecnej siedzibie, na parterze kamienicy przy ul. Piwnej 31/33, mieści się od kwietnia 2006. W tej kamienicy mieszkał m.in. architekt Tylman z Gameren.
Muzeum zgromadziło ok. 2,5 tysiąca eksponatów związanych z farmacją, a jego zbiory stale się zwiększają. Biblioteka muzeum liczy 2600 wydawnictw zwartych.
Od 2002 placówka jest oddziałem Muzeum Warszawy.
Ekspozycja.
Muzeum Farmacji jest jednym z najmniejszych warszawskich muzeów. Wystawy stałe znajdują się w trzech salach.
W pierwszej można obejrzeć m.in. oryginalne wyposażenie apteki Marcina Olechowskiego w Wołominie i apteki miejskiej w Błoniu z okresu międzywojennego, wraz z tzw. pierwszym stołem aptecznym oraz kasą. Meble z apteki w Wołominie zostały wykonane z drewna orzechowego i z gruszy przez tamtejszego stolarza Ignatowicza według projektu i na zamówienie prowizora Marcina Olechowskiego. Najcenniejsze są cztery szafki narożne "szwongowane" z kryształowymi szybami i podobne szafki na leki i medykamenty. Ekspozycja wypełniona jest oryginalnymi porcelanowymi, szklanymi i kryształowymi butelkami oraz tekturowymi opakowaniami na substancje lecznicze, które również były darowiznami aptek i osób prywatnych z okolic Warszawy. 
Obok stołu aptecznego znajduje się laboratorium wykorzystywane do robienia leków na sucho oraz na mokro. Wśród eksponatów znajduje się m.in. tabletkarka tzw. tableau z 1903 pochodzące z Uniwersytetu w Moskwie oraz moździerz wykorzystywany do rozdrabniania trucizn. W muzeum można również obejrzeć inne przyrządy farmaceutyczne m.in. prasy, pigulnice i perkolatory. Cennym eksponatem jest też zegar apteczny firmy A. Modro z 1910, prawie kompletne wyposażenie laboratorium aptecznego z 1973 z apteki w Piasecznie oraz historyczna literatura. Zaliczyć do niej należy "Księgę główną apteczną z lat 1895-1898", komplet "Kalendarzy Farmaceutycznych" z lat 1921-1930 Franciszka Heroda, "Komplet Bibliografii Lekarskiej XIX wieku" Stanisława Konopki w 13 tomach, 12 tomową "Encyklopedię Farmaceutyczną", woluminy "Acta Poloniae Pharamaceutica" i "Wiadomości Farmaceutycznych". 
W 2011 placówka weszła w posiadanie najstarszych zachowanych w Warszawie mebli aptecznych pochodzących z przełomu XVIII i XIX wieku. Stanowiły one wyposażenie apteki działającej na parterze nieistniejącej Kamienicy Ambroszkiewicza przy ówczesnym placu św. Aleksandra (obecnie plac Trzech Krzyży) 10. W kwietniu 1860 jej właścicielem stał się znany farmaceuta Henryk Klawe. W latach 70. XX wieku kamienicę, która przetrwała wojnę, wyburzono, a meble przeniesiono do apteki przy ul. Krakowskie Przedmieście 19. Po likwidacji także tej apteki w 2011 meble trafiły na Piwną i są obecnie eksponowane w głównej sali muzeum.
W Muzeum Farmacji można również obejrzeć wystawę stałą poświęconą ludowej farmacji japońskiej "Apteczki i leki japońskich wędrownych aptekarzy", która jest darem rodziny Kashimoto.
Do najstarszych eksponatów należy kolekcja naczyń aptecznych pochodzących z apteki działającej od 1602 przy Zamku Królewskim wydobytych w trakcie badań archeologicznych. Muzeum posiada w swoich zbiorach również eksponaty związane z różnymi dziedzinami medycyny m.in. przyrządy chirurgiczne, ginekologiczne i stomatologiczne.
Poza ekspozycją stałą muzeum organizuje również wykłady, a także zajęcia edukacyjne dla szkół podstawowych i liceów. Udostępnia również posiadane zbiory biblioteczne i archiwalne.

</doc>
<doc id="1418676" url="https://pl.wikipedia.org/wiki?curid=1418676" title="Negawaty">
Negawaty

Negawaty – zaoszczędzone jednostki mocy. Termin wprowadzony w 1989 przez amerykańskiego fizyka i działacza ekologicznego Amory’ego Lovinsa.
Koncepcja negawatów wiąże się z próbą zmierzenia ekonomicznej wartości energii zaoszczędzonej (w odróżnieniu od wytworzonej). Głównym źródłem negawatów są technologie energooszczędne, ocieplanie budynków i budowa domów pasywnych, wspólne użytkowanie samochodów itp. Według Andrisa Piebalgsa: 
Ruchy ekologiczne propagują zwiększanie udziału negawatów w gospodarce, traktując to jako warunek zrównoważonego rozwoju.
Badania nad technologicznymi i ekonomicznymi aspektami negawatów prowadzi m.in. założony przez Amory’ego Lovinsa Rocky Mountain Institute.

</doc>
<doc id="1418677" url="https://pl.wikipedia.org/wiki?curid=1418677" title="ZTS Dubnica">
ZTS Dubnica



</doc>
<doc id="1418678" url="https://pl.wikipedia.org/wiki?curid=1418678" title="Aconitum anthora">
Aconitum anthora



</doc>
<doc id="1418679" url="https://pl.wikipedia.org/wiki?curid=1418679" title="Muzeum Sportu i Turystyki w Warszawie">
Muzeum Sportu i Turystyki w Warszawie

Muzeum Sportu i Turystyki w Warszawie − muzeum poświęcone historii polskiego sportu znajdujące się na warszawskim Żoliborzu przy ul. Wybrzeże Gdyńskie 4.
Historia.
Muzeum jest jedną z najstarszych tego typu placówek w Europie, zostało utworzone w 1952. Dawniej mieściło się przy stadionie warszawskiej Skry przy ul. Wawelskiej 5. Obecnie ma siedzibę w Centrum Olimpijskim. 
Zgromadzone zbiory obejmują ponad 46 tys. eksponatów, głównie trofeów sportowych (medali, pucharów, dyplomów) oraz proporczyków, sztandarów itp., a także strojów i sprzętu sportowego. Elementem dodatkowym jest bogaty zbiór książek, zdjęć, czasopism, pocztówek, jak również materiałów audio i wideo. Około 85% eksponatów trafiło do muzeum w formie darowizn.

</doc>
<doc id="1418684" url="https://pl.wikipedia.org/wiki?curid=1418684" title="Angelo Martha">
Angelo Martha

Angelo Martha (ur. 29 kwietnia 1982 w Amsterdamie) – antylski piłkarz występujący na pozycji obrońcy. Obecnie jest zawodnikiem FC Den Bosch.
Kariera klubowa.
Martha zawodową karierę rozpoczynał w SC Cambuur, grającym w Eerste Divisie. W tych rozgrywkach zadebiutował 27 września 2002 w wygranym 3:2 meczu z FC Dordrecht, w którym strzelił także gola. W Cambuurze od czasu debiutu był graczem rezerwowym. Przez dwa sezony rozegrał tam 19 ligowych spotkań i zdobył jedną bramkę. W 2004 roku odszedł do innego drugoligowego zespołu - MVV Maastricht. Spędził tam kolejne półtora roku, w ciągu którego zagrał w 36 ligowych meczach.
W styczniu 2006 podpisał kontrakt z klubem występującym w Eredivisie - ADO Den Haag. W Eredivisie zadebiutował 8 lutego 2006 w przegranym 0:3 pojedynku z NAC Breda. W ADO grał przez półtora sezonu. W sumie rozegrał tam pięć ligowych spotkań. Po sezonie 2006/2007, w którym ADO spadło do Eerste Divisie, odszedł z klubu. Trafił do pierwszoligowego Willem II Tilburg. W jego barwach zadebiutował dopiero 6 marca 2009 w wygranym 1:0 ligowym spotkaniu ze Spartą Rotterdam. W Willem występował do końca sezonu 2008/2009.
W lipcu 2009 został zawodnikiem drugoligowego FC Den Bosch.
Kariera reprezentacyjna.
Martha, mimo iż urodził się w Holandii, jest reprezentantem Antyli Holenderskich, skąd pochodzi jego rodzina. W drużynie narodowej zadebiutował 27 marca 2008 w wygranym 2:0 meczu eliminacji Mistrzostw Świata 2010 z Nikaraguą. Reprezentacja Antyli Holenderskich odpadła w drugiej rundzie eliminacji Mistrzostw Świata i nie awansowała na turniej główny.

</doc>
<doc id="1418686" url="https://pl.wikipedia.org/wiki?curid=1418686" title="Tupolew Tu-16">
Tupolew Tu-16



</doc>
<doc id="1418687" url="https://pl.wikipedia.org/wiki?curid=1418687" title="Tupolew ANT-58">
Tupolew ANT-58



</doc>
<doc id="1418688" url="https://pl.wikipedia.org/wiki?curid=1418688" title="Tupolew ANT-25">
Tupolew ANT-25



</doc>
<doc id="1418690" url="https://pl.wikipedia.org/wiki?curid=1418690" title="Weaponology">
Weaponology



</doc>
<doc id="1418692" url="https://pl.wikipedia.org/wiki?curid=1418692" title="Tupolew ANT-20">
Tupolew ANT-20



</doc>
<doc id="1418693" url="https://pl.wikipedia.org/wiki?curid=1418693" title="Tupolew Tu-95">
Tupolew Tu-95



</doc>
<doc id="1418696" url="https://pl.wikipedia.org/wiki?curid=1418696" title="Tupolew Tu-70">
Tupolew Tu-70



</doc>
<doc id="1418697" url="https://pl.wikipedia.org/wiki?curid=1418697" title="Tupolew Tu-4">
Tupolew Tu-4



</doc>
<doc id="1418698" url="https://pl.wikipedia.org/wiki?curid=1418698" title="Tupolew Tu-204">
Tupolew Tu-204



</doc>
<doc id="1418701" url="https://pl.wikipedia.org/wiki?curid=1418701" title="Tupolew Tu-2">
Tupolew Tu-2



</doc>
<doc id="1418702" url="https://pl.wikipedia.org/wiki?curid=1418702" title="Tupolew Tu-154">
Tupolew Tu-154



</doc>
<doc id="1418703" url="https://pl.wikipedia.org/wiki?curid=1418703" title="Tupolew Tu-144">
Tupolew Tu-144



</doc>
<doc id="1418705" url="https://pl.wikipedia.org/wiki?curid=1418705" title="Replika (gazeta)">
Replika (gazeta)



</doc>
<doc id="1418706" url="https://pl.wikipedia.org/wiki?curid=1418706" title="Tupolew Tu-134">
Tupolew Tu-134



</doc>
<doc id="1418707" url="https://pl.wikipedia.org/wiki?curid=1418707" title="Tupolew Tu-119">
Tupolew Tu-119



</doc>
<doc id="1418708" url="https://pl.wikipedia.org/wiki?curid=1418708" title="Tupolew Tu-114">
Tupolew Tu-114



</doc>
<doc id="1418710" url="https://pl.wikipedia.org/wiki?curid=1418710" title="Kevin Parker">
Kevin Parker

Kevin Parker (ur. 6 lutego 1937 w Kalgoorlie) – australijski prawnik, obecnie wiceprezes Międzynarodowego Trybunału Karnego dla byłej Jugosławii (ICTY).
Uzyskał licencjat z prawa na Uniwersytecie Australii Zachodniej, po czym rozpoczął praktykę adwokacką. W latach 1979-1994 był prokuratorem generalnym Australii Zachodniej, a następnie do 2003 zasiadał w stanowym sądzie najwyższym. Równocześnie rozwijał swoją karierę dyplomatyczną. Od 1982 do 1995 był jednym z negocjatorów prowadzących rozmowy w sprawie przebiegu granicy morskiej między Australią a Indonezją. Był również członkiem australijskiej delegacji do Komisji Prawa Morza ONZ (gdzie oprócz zagadnień prawnych zajmował się także reprezentowaniem interesów władz stanowych). W 2003 został wybrany do ICTY, zaś od 2005 pełni rolę wiceprezesa Trybunału. 

</doc>
<doc id="1418711" url="https://pl.wikipedia.org/wiki?curid=1418711" title="Tupolew Tu-22">
Tupolew Tu-22



</doc>
<doc id="1418712" url="https://pl.wikipedia.org/wiki?curid=1418712" title="Tupolew SB-2">
Tupolew SB-2



</doc>
<doc id="1418714" url="https://pl.wikipedia.org/wiki?curid=1418714" title="Tupolew ANT-6">
Tupolew ANT-6



</doc>
<doc id="1418715" url="https://pl.wikipedia.org/wiki?curid=1418715" title="Tupolew ANT-37">
Tupolew ANT-37



</doc>
<doc id="1418718" url="https://pl.wikipedia.org/wiki?curid=1418718" title="Petro Wojnowskyj">
Petro Wojnowskyj

Petro Wojnowskyj (ur. 8 września 1913 w Stanywcach Dołysznich, zm. 8 kwietnia 1996) – ukraiński działacz niepodległościowy na Bukowinie, nacjonalista ukraiński, dowódca Kurenia Bukowińskiego.
Służył w armii rumuńskiej w stopniu podporucznika. W 1935 został usunięty z armii za odmowę zmiany nazwiska na rumuńskie. Działał w Płaście, od połowy lat 30. należał do Organizacji Ukraińskich Nacjonalistów, po rozłamie w 1940 działał początkowo we frakcji Bandery jako przewodniczący OUN na Bukowinie i w Besarabii, a od 1941 w frakcji Melnyka.
W 1941 był organizatorem i dowódcą Kurenia Bukowińskiego. Pomagał władzom niemieckim w tropieniu banderowców. W 1944 został aresztowany we Lwowie przez gestapo i wysłany do obozu koncentracyjnego w Brez, skąd wyszedł sparaliżowany.
W 1949 wyemigrował do USA.

</doc>
<doc id="1418719" url="https://pl.wikipedia.org/wiki?curid=1418719" title="Polikarpow ITP">
Polikarpow ITP



</doc>
<doc id="1418720" url="https://pl.wikipedia.org/wiki?curid=1418720" title="Torpeda MU90 Impact">
Torpeda MU90 Impact

MU90 Impact – (MU90 Advanced Lightweight Torpedo – MU90 LWT) torpeda lekka kalibru 323,7 mm służąca do zwalczania okrętów podwodnych (ZOP/ASW), w tym okrętów podwodnych z napędem jądrowym oraz małych okrętów podwodnych o napędzie spalinowo-elektrycznym lub hybrydowym na wodach płytkich i przybrzeżnych. Torpeda może być przenoszona i używana z pokładów samolotów i helikopterów ZOP, a także okrętów nawodnych oraz jako komponent bojowy minotorped i rakietotorped. W wersji specjalnej MU90 Hard Kill także do aktywnej obrony przeciwtorpedowej. MU90 wyposażona jest w spełniającą wymagania STANAG głowicę o stosunkowo niewielkiej masie 32,7 kilograma ze specjalnie uformowanym ładunkiem kumulacyjnym, w celu umożliwienia torpedzie przebijania kadłubów rosyjskich dwukadłubowych okrętów podwodnych o dużych przestrzeniach między kadłubami lekkim i sztywnym.
Torpeda MU90 powstała w wyniku kooperacji francusko-włoskiej, rozpoczętej na skutek porozumienia międzyrządowego z 16 maja 1991 roku. Wywodziła się z połączenia programów włoskiej torpedy A290 rozwijanej od 1981 roku przez firmę Whitehead Motofides (później Whitehead Alenia Sistemi Subacquei) i francuskiej torpedy Murene rozwijanej od 1983 roku przez Dyrekcję Konstrukcji Marynarki (Direction des constructions navales, DCN). Testy obu torped rozpoczęto w 1986 roku. Z powodu trudności, na jakie napotkały oba programy, oba kraje zdecydowały się na kooperację i opracowanie wspólnej torpedy. 10 lipca 1990 roku DCN, Whitehead i Thompson-Sintra (późniejszy Thales) utworzyły konsorcjum EuroTorp. Latem 1994 roku miało miejsce pierwsze odpalenie torpedy MU90, a próby kwalifikacyjne ukończono w 1995 roku. W 1995 roku torpedy zamówiły marynarki Włoch i Francji, w 1997 roku – Niemiec, w 1999 roku – Danii.
Torpeda ta posiada kaliber 323,7 mm – w celu dostosowania do standardowych w wyrzutni torped lekkich NATO – oraz długość 2,85 metra. Źródło energii torpedy stanowią baterie elektryczne zasilające pędnik wodnoodrzutowy typu "pump-jet" umożliwiający jej atak z prędkością między 29 do 50 węzłów, na głębokości minimalnej 25 metrów i maksymalnej 1000 metrów. Zasięg torpedy przy prędkości maksymalnej wynosi 11 000 metrów, oraz 20 000 metrów przy prędkości minimalnej.
Aktywno-pasywny układ samonaprowadzania dysponuje zasięgiem aktywnego wykrywania akustycznego przekraczającym 2500 metrów. Układ elektroniczny torpedy zawiera podsystem zdolny do skanowania i profilowania dna w celu wykrywania nieruchomych okrętów podwodnych osadzonych na dnie morskim. Torpeda wyposażona jest w układ kierowania bezwładnościowego. Elektroniczny układ kontroli i naprowadzania oparty jest o taktyczne i operacyjne oprogramowanie bojowe, umożliwiające cyfrową obróbkę sygnału i umożliwiające śledzenie do 10 celów, klasyfikację i dyskryminacje celów oraz pułapek i pozoratorów przeciwtorpedowych.
W wersji lotniczej MU90 wyposażona jest w spadochron umożliwiający jej zrzucenie ze statku powietrznego.
MU90 została sprzedana marynarkom wojennym Francji, Niemiec, Włoch, Dani, Polski i Australii. W 2001 roku Polska podpisała umowę na zakup 20 torped bojowych i kilku ćwiczebnych dla okrętów (fregat typu "O.H. Perry") i śmigłowców.

</doc>
<doc id="1418721" url="https://pl.wikipedia.org/wiki?curid=1418721" title="MU90 IMPACT">
MU90 IMPACT



</doc>
<doc id="1418724" url="https://pl.wikipedia.org/wiki?curid=1418724" title="MU90 Eurotorp">
MU90 Eurotorp



</doc>
<doc id="1418725" url="https://pl.wikipedia.org/wiki?curid=1418725" title="Baldvin Einarsson">
Baldvin Einarsson

Baldvin Einarsson (ur. 2 sierpnia 1801, zm. 9 lutego 1833 w Kopenhadze) – islandzki prawnik, pisarz i działacz polityczny. 
Syn Einara Guðmundsson i Guðrún Pjetursdóttir.
W latach 1829–1832 wydawał w Kopenhadze czasopismo „Ármann á Alþingi”, w którym walczył o tożsamość i samodzielność Islandii. Domagał się przywrócenia islandzkiego parlamentu – Althingu. Przekonywał, że Islandczycy stanowią odrębny naród.

</doc>
<doc id="1418726" url="https://pl.wikipedia.org/wiki?curid=1418726" title="Direction Centrale du Renseignement Intérieur">
Direction Centrale du Renseignement Intérieur

Direction Centrale du Renseignement Intérieur, DCRI (pol. "Centralna Dyrekcja Wywiadu Wewnętrznego"), francuska dawna służba specjalna, komórka organizacyjna Ministerstwa Spraw Wewnętrznych Republiki Francuskiej zajmująca się kontrwywiadem i zwalczaniem terroryzmu. 
Historia.
DCRI została utworzona 1 lipca 2008 roku, w wyniku połączenia dwóch służb podległych MSW RF: Direction Centrale des Renseignements Généraux (Centralnej Dyrekcji Wywiadu Ogólnego) oraz Direction de la Surveillance du Territoire (Dyrekcji Nadzoru Terytorialnego). 12 maja 2014 roku służba kontrwywiadu i bezpieczeństwa wewnętrznego została przekształcona w Direction Générale de la Sécurité Intérieure (DGSI).

</doc>
<doc id="1418730" url="https://pl.wikipedia.org/wiki?curid=1418730" title="Graptemys">
Graptemys

Graptemys – rodzaj żółwia z rodziny żółwi błotnych (Chelydridae). 
Zasięg występowania.
Rodzaj obejmuje gatunki występujące w środkowej i wschodniej Ameryce Północnej (Kanada i Stany Zjednoczone). 
Charakterystyka.
Samce dorastają do 12-15 cm, a samice do 28-30. Rodzaj ten łatwo rozpoznać, ponieważ żółwie te mają wielki garb na pancerzu. Za okiem mają żółtą pręgę podobną do tej, która odróżnia żółwia żółtobrzuchego od innych żółwi, czasem bardziej widoczną, czasem mniej. Karapaks szaro-zielony, czasami z pomarańczowymi okręgami.
Systematyka.
Etymologia.
"Graptemys": "graptos" „malowany, znaczony”, od γραφω "graphō" „pisać, malować”; εμυς "emus", εμυδος "emudos" „żółw wodny”.
Podział systematyczny.
Do rodzaju należą następujące gatunki: 

</doc>
<doc id="1418732" url="https://pl.wikipedia.org/wiki?curid=1418732" title="DCRI">
DCRI



</doc>
<doc id="1418733" url="https://pl.wikipedia.org/wiki?curid=1418733" title="Wet za wet (film)">
Wet za wet (film)

Wet za wet (oryg. "Tin Men") – film z 1987 roku w reżyserii Barry’ego Levinsona.

</doc>
<doc id="1418740" url="https://pl.wikipedia.org/wiki?curid=1418740" title="DGSE">
DGSE



</doc>
<doc id="1418742" url="https://pl.wikipedia.org/wiki?curid=1418742" title="CRS">
CRS



</doc>
<doc id="1418743" url="https://pl.wikipedia.org/wiki?curid=1418743" title="DPSD">
DPSD



</doc>
<doc id="1418744" url="https://pl.wikipedia.org/wiki?curid=1418744" title="SDECE">
SDECE



</doc>
<doc id="1418746" url="https://pl.wikipedia.org/wiki?curid=1418746" title="Orest Masykewycz">
Orest Masykewycz

Orest Sydorowycz Masykewycz, ukr. Орест Сидорович Масикевич (ur. 9 sierpnia 1911 na Bukowinie – zm. 1980) – ukraiński działacz nacjonalistyczny, poeta.
Członek Organizacji Ukraińskich Nacjonalistów, po rozłamie w 1940 we frakcji Melnyka.
W 1941 r. był członkiem Kurenia Bukowińskiego, został burmistrzem Mikołajowa. W grudniu 1941 został zwolniony ze stanowiska i aresztowany za działalność konspiracyjną. Zwolniony z więzienia w 1942 w dalszym ciągu brał udział w działalności konspiracyjnej. Po wojnie został aresztowany przez NKWD i skazany na karę łagru. Po odbyciu kary wyjechał do Rumunii. W 1979 wydano tam jego tomik jego wierszy „Буреквіти” w języku ukraińskim.

</doc>
<doc id="1418750" url="https://pl.wikipedia.org/wiki?curid=1418750" title="Atak na posterunek">
Atak na posterunek

Atak na posterunek (oryg. "Assault on Precinct 13") – film z 2005 roku w reżyserii Jeana-François Richeta. Remake "Ataku na posterunek 13." Johna Carpentera (1976).
Zdjęcia do filmu kręcono w dniach od 5 kwietnia do 30 czerwca 2004 roku w Detroit w Stanach Zjednoczonych oraz w Hamilton i Toronto w Kanadzie. Premiera filmu miała miejsce w Stanach Zjednoczonych i w Kanadzie 19 stycznia 2005 roku, w Polsce 10 czerwca 2005 roku.
Fabuła.
Sylwestrowa noc w Detroit. Noworoczną imprezę na 13 posterunku psuje informacja, że szalejąca na zewnątrz zamieć zatrzymała konwój wiozący grupę więźniów, w tym aresztowanego niedawno króla podziemia Mariona Bishopa (Laurence Fishburne). Skazani mają spędzić noc na najbliższym, czyli 13 posterunku. Najstarszy stopniem sierżant Roenick (Ethan Hawke) niechętnie podejmuje się niewdzięcznego zadania. I słusznie. Wkrótce po północy placówka zostaje zaatakowana. Zamieć, która zatrzymała konwój, zerwała również łączność między posterunkiem a światem. Policjanci i więźniowie mogą liczyć tylko na siebie w walce z lepiej uzbrojonym i liczebniejszym przeciwnikiem. Początkowo wydaje się, że napastnikami są podwładni Bishopa - już wkrótce jednak okazuje się, że za atakami stoją nie kryminaliści, lecz skorumpowani policjanci.

</doc>
<doc id="1418758" url="https://pl.wikipedia.org/wiki?curid=1418758" title="Nowa Wieś Czudecka">
Nowa Wieś Czudecka



</doc>
<doc id="1418760" url="https://pl.wikipedia.org/wiki?curid=1418760" title="Połomyja">
Połomyja



</doc>
<doc id="1418761" url="https://pl.wikipedia.org/wiki?curid=1418761" title="Orbitowanie bez cukru">
Orbitowanie bez cukru

Orbitowanie bez cukru (oryg. "Reality Bites") – amerykański film z 1994 roku w reżyserii Bena Stillera. Sukces komercyjny.
Fabuła.
Grupa młodych absolwentów college’u z Generacji X wchodzi na rynek pracy w Houston w Teksasie. Lelaina Pierce (Ryder) kręci o nich (i sobie samej) kamerą wideo film dokumentalny "Reality Bites". Żyją chaotycznie, często tracą pracę z powodu swoich przewinień, Vickie grozi AIDS po kontaktach z dziesiątkami mężczyzn, Sammy Gray jest gejem. Lelaina wiąże się z gitarzystą Troyem Dyerem. Poznaje też kierownika ze stacji kablowej typu MTV, który kupuje od niej film, ale montaż jej nie odpowiada.

</doc>
<doc id="1418766" url="https://pl.wikipedia.org/wiki?curid=1418766" title="Uwolnić orkę">
Uwolnić orkę

Uwolnić orkę (ang. "Free Willy") – film familijny z 1993 roku, w reżyserii Simona Wincera.
Jego kontynuacjami były: telewizyjny serial animowany "Free Willy" z 1994, "Uwolnić orkę 2" (ang. "Free Willy 2: The Adventure Home") z 1995, "Uwolnić orkę 3" (ang. "Free Willy 3: The Rescue") z 1997 i wydany na wideo film "" (ang. "Free Willy: Escape from Pirate's Cove") z 2010.
Premiera filmu w Cartoon Network odbyła się 25 grudnia 2012 roku o godz. 09:05 w ramach Świątecznego Kina Cartoon Network.
Obsada.
i inni.
Wersja polska.
Wersja polska: Master Film,
Reżyseria: Henryka Biedrzycka,
Dialogi: Krystyna Uniechowska-Dembińska,
Dźwięk: Dorota Błaszczak,
Montaż: Agnieszka Kołodziejczyk,
Kierownictwo produkcji: Romuald Cieślak.
Udział wzięli:
oraz
i inni.

</doc>
<doc id="1418770" url="https://pl.wikipedia.org/wiki?curid=1418770" title="Zamek Książąt Pomorskich w Koszalinie">
Zamek Książąt Pomorskich w Koszalinie

Zamek Książąt Pomorskich w Koszalinie – zamek nad Dzierżęcinką w Koszalinie. Zniszczony przez pożar w 1718 roku.
Historia.
Powstał w latach 1569–82 jako renesansowy zamek księcia szczecińskiego i biskupa kamieńskiego luterańskiego Pomorskiego Kościoła Ewangelickiego Kazimierza VII na miejscu wcześniejszego średniowiecznego (II połowa XII wieku) klasztoru cysterek, który następnie przeszedł w ręce biskupów kapituły kamieńskiej. Składał się z budynku mieszkalnego i dwóch wież. 
Gdy dynastia Gryfitów wygasła, zamek przeszedł we władanie Brandenburgii. W roku 1718 budowlę strawił pożar, który doprowadził do jej zniszczenia. Zamku już nigdy nie odbudowano, a po latach na jego fundamentach wybudowano budynki sądu. Do czasów współczesnych zachowały się fragmenty gotyckiego portalu i kaplicy z klasztoru cysterek. 

</doc>
<doc id="1418772" url="https://pl.wikipedia.org/wiki?curid=1418772" title="Kamow Ka-50">
Kamow Ka-50



</doc>
<doc id="1418774" url="https://pl.wikipedia.org/wiki?curid=1418774" title="Kamow Ka-25">
Kamow Ka-25



</doc>
<doc id="1418776" url="https://pl.wikipedia.org/wiki?curid=1418776" title="Kamow Ka-27">
Kamow Ka-27



</doc>
<doc id="1418777" url="https://pl.wikipedia.org/wiki?curid=1418777" title="Kamow Ka-31">
Kamow Ka-31



</doc>
<doc id="1418779" url="https://pl.wikipedia.org/wiki?curid=1418779" title="Zaginiona flota">
Zaginiona flota

Zaginiona flota (ang. "The Lost Fleet") – seria powieści z gatunku opery kosmicznej autorstwa Johna Hemry’ego (pod pseudonimem Jack Campbell). Opowiada o losach Johna Geary’ego, bohatera jednej z pierwszych bitew stuletniej wojny przeciwko Syndykatowi, odnalezionego po stu latach hibernacji w kapsule ratunkowej, który obejmuje dowództwo nad flotą Sojuszu.
Powieści.
Przestrzeń zewnętrzna ("Beyond the Frontier").
"(Seria ściśle powiązana z Zaginioną Flotą)"
The Lost Stars.
"(Seria ściśle powiązana z Zaginioną Flotą)"

</doc>
<doc id="1418780" url="https://pl.wikipedia.org/wiki?curid=1418780" title="Cercanías Madrid">
Cercanías Madrid

Cercanías Madrid – system kolei, działający na terenie Madrytu, obszaru metropolitarnego Madrytu oraz w całej wspólnocie autonomicznej Madryt. Całkowita długość linii kolejowych obejmuje 339,1 km. z 95 stacjami.
Linie i stacje.
Godziny kursowania pociągów.
Godziny kursowania pociągów w Madrycie Cercanías są różne w zależności od linii, ale wszystkie pociągi zaczynają kursy między 05:00 a 05:30 (w dni robocze), a kończą o północy. Szczególnym przypadkiem jest linia C-9, (Cercedilla - Cotos), która jest linią typowo turystyczną i kursuje w godzinach 09:30 do 20:30.
Częstotliwość kursowania pociągów zależy od liczby ludności w miastach położonych na każdej linii, jak również od potoków podróżnych. Przeważnie pociągi kursują w odstępach 15-minutowych, zaś w godzinach szczytu pociągi kursują w odstępstwach 3-4 minutowych.
Strefy.
Ceny oraz rodzaj biletów są różne w zależności od strefy w której się podróżuje. Strefy rozciągają się promieniście od Madrytu. W zależności od odległości od Madrytu wyróżniamy następujące strefy: 
Tabor.
Cercanías Madrid obsługują następujące składy serii RENFE:

</doc>
<doc id="1418782" url="https://pl.wikipedia.org/wiki?curid=1418782" title="Kara Hülëgü">
Kara Hülëgü

Kara Hülëgü (? - zm. 1252) – chan sprawujący władzę nad ułusem Czagataja w latach 1244/1245 do 1246 i ponownie w latach 1251 - 1252.
Był synem Mutugena, najstarszego syna Czagataja, który był ulubionym wnukiem Czyngis-chana. Mutugen zginął w roku 1221 podczas wojny z Chorezmem w bitwie w dolinie Bamijan. Przed swą śmiercią Czagataj wyznaczył swoim następcą w wyznaczonym mu przez ojca ułusie Kara Hülëgü, jako następcę swojego najstarszego syna, a z powodu jego małoletniości wyznaczył na jego regentkę swoją żonę, Ebuskun.
Jednak kiedy do władzy doszedł nowy Wielki Chan, Gujuk (1246–1248), pozbawił on władzy Kara Hülëgü i Ebuskun, wyznaczając chanem dla ułusu Czagataja jego najstarszego żyjącego syna, a swojego osobistego przyjaciela, Jisü Möngke (1246–1251). Powołał się on przy tym na zasadę starszeństwa, twierdząc, że nie może być następcą wnuk, dopóki żyje syn.
Większość czagatajskich książąt, wraz ze swoimi krewnymi, potomkami Ugedeja, sprzeciwiła się wyborowi Möngke (1251–1259) na Wielkiego Chana, stąd po ostatecznym objęciu przez niego władzy zostali oni wygnani lub zabici. Ten ostatni los spotkał także Jisü Möngkego. Jednak rozgoryczony utratą władzy Kara Hülëgü jako jeden z niewielu Czagataidów od dawna popierał sprawę potomków Tołuja. Nowy Wielki Chan przywrócił Kara Hülëgü do władzy na zmniejszonym terytorium ułusu, jednak chory chan nie zdołał przed śmiercią nawet dotrzeć do swojego obozu w Turkiestanie. Na mocy dekretu Möngke władzę po śmierci Kara Hülëgü przejął jego małoletni syn Mubarak Szah, którego regentką została wdową po jego ojcu, Organa-katun.

</doc>
<doc id="1418784" url="https://pl.wikipedia.org/wiki?curid=1418784" title="Człowiek roku">
Człowiek roku

Człowiek roku (oryg. "Man of the Year") – film z 2006 roku w reżyserii Barry’ego Levinsona.
Fabuła.
Tom Dobbs (Robin Williams) karierę prezentera telewizyjnego zawdzięcza uszczypliwej krytyce ludzi władzy. Pewnego razu przychodzi mu do głowy pomysł - może by tak stanąć do wyścigu prezydenckiego? Żart daje początek ruchowi obywatelskiemu i doprowadza do umieszczenia nazwiska gwiazdora na liście kandydatów. Nieoczekiwanie Tom wygrywa kampanię wyborczą i ma zostać przywódcą kraju. Jednak specjalistka od maszyn do głosowania odkrywa, że zwycięstwo Dobbsa było wynikiem defektu aparatury jej firmy. Na kilka chwil przed inauguracją nowy przywódca staje przed trudnym wyborem: wrócić na estradę czy pozostać w Białym Domu i naprawdę namieszać?

</doc>
<doc id="1418786" url="https://pl.wikipedia.org/wiki?curid=1418786" title="Wieczerza w Emmaus (1601)">
Wieczerza w Emmaus (1601)

Wieczerza w Emmaus – pierwszy obraz w tej tematyce autorstwa barokowego malarza włoskiego Caravaggia pochodzący z 1601 roku.
Historia i opis obrazu.
Obraz został namalowany w 1601 roku na zlecenie mecenasa malarza Ciriaca Mattei (1542–1614). Z kolekcji Mattei dzieło trafiło w posiadanie kardynała Scipione Borghese, pozostając w kolekcji Borghese w Rzymie do początku XIX wieku. Do londyńskiej galerii obraz nabyto w 1839 roku.
Tematem przewodnim jest epizod z Ewangelii św. Łukasza (24, 13-32) opowiadający o dwóch uczniach Jezusa idących do wsi Emaus w pobliżu Jerozolimy i ich spotkaniu oraz prowadzonej podczas drogi długiej rozmowy z nieznajomym; rozmowa dotyczyła ostatnich wydarzeń, jakie zaszły w Jerozolimie, a więc męki i śmierci Jezusa oraz niewyjaśnionego zniknięcia jego ciała. Spotkanie zakończyło się wspólną wieczerzą, podczas której pielgrzymi rozpoznali w nieznajomym postać Jezusa, gdy ten błogosławił spożywany pokarm. Caravaggio scenę tę uchwycił z wielkim naturalizmem łącząc ją jednocześnie ze sceną Ostatniej Wieczerzy i ustanowienia sakramentu Eucharystii. Za swoje dzieło otrzymał wynagrodzenie 150 skudów.
Na obrazie malarz przedstawił dwóch pielgrzymów w starych poszarpanych szatach. Jeden z nich ma przypiętą muszlę, symbol pielgrzyma. Jego ręce są rozpostarte wzdłuż krawędzi stołu nadając wrażenie bliskości i ingerencji lewej ręki w przestrzeń widza. Takie samo wrażenie sprawiają łokcie drugiego pielgrzyma i stojący na krawędzi koszyk z owocami. Te pochodzą z różnych pór roku, a niektóre są nadjedzone przez robaki, być może symbolizujące grzech i śmierć Jezusa oraz ostateczne nad nimi zwycięstwo. Chrystus z obrazu nie posiada brody, co może świadczyć o wzorowaniu się malarza na postaci Jezusa z dzieła Michała Anioła "Sąd Ostateczny", znajdującego się w Kaplicy Sykstyńskiej.
Pięć lat później, w 1606 roku, Caravaggio namalował drugi obraz o tym samym tytule Wieczerza w Emaus, znajdujący się obecnie we włoskiej Pinakotece Brera.

</doc>
<doc id="1418787" url="https://pl.wikipedia.org/wiki?curid=1418787" title="John G. Hemry">
John G. Hemry

John G. Hemry (ur. w kwietniu 1956) – amerykański pisarz, członek SFWA, tworzy głównie space opery. Oficer w stanie spoczynku United States Navy.
John G. Hemry służył przez lata jako oficer w amerykańskiej marynarce wojennej, gdzie zajmował wiele różnych stanowisk.
Był między innymi nawigatorem, oficerem artylerii, oficerem wywiadu, pracował w komórkach antyterrorystycznych, a ostatecznie przyjął obowiązki: Chief of Naval Operations Staff N3/N5 (nazwa oryginalna).
Mieszka w stanie Maryland żoną i trójką dzieci (dwoje najstarszych - mają zdiagnozowany autyzm).
Autor wielu opowiadań. Pod własnym nazwiskiem wydał serię Stark's War, pod pseudonimem Paul Sinclair wydał serię The JAG in Space, a pod pseudonimem Jack Campbell serię Zaginiona Flota.
Obecnie pracuje nad dwoma seriami kontynuującymi wątki z serii Zaginiona Flota. Są to: seria The Lost Fleet - Beyond the Frontier "(bezpośrednia kontynuacja Zaginionej Floty) oraz seria: The Lost Stars" (Zaginione gwiazdy).
Twórczość.
The Lost Fleet - Beyond the Frontier (Przestrzeń zewnętrzna).
"("Seria powiązana z "Zaginioną Flotą")
The Genesis Fleet.
(Prequel do "Zaginionej Floty)"

</doc>
<doc id="1418790" url="https://pl.wikipedia.org/wiki?curid=1418790" title="Plasmafereza">
Plasmafereza



</doc>
<doc id="1418795" url="https://pl.wikipedia.org/wiki?curid=1418795" title="Great Bernera">
Great Bernera

Bernera (ang. "Great Bernera", gael. "Bearnaraigh Mòr") - wyspa w archipelagu Hebrydów (Hebrydy Zewnętrzne), wchodząca w skład Szkocji.

</doc>
<doc id="1418796" url="https://pl.wikipedia.org/wiki?curid=1418796" title="John Hemry">
John Hemry



</doc>
<doc id="1418797" url="https://pl.wikipedia.org/wiki?curid=1418797" title="Bydgosko-Wyrzyskie Koleje Dojazdowe">
Bydgosko-Wyrzyskie Koleje Dojazdowe

Bydgosko-Wyrzyskie Koleje Dojazdowe (BWKD) – sieć kolei wąskotorowych, powstała w 1949, po połączeniu sieci Bydgoskich Kolei Powiatowych (BKP) i Wyrzyskich Kolei Powiatowych (WKP). Sieć miała 256 kilometrów długości i obejmowała wiele mniejszych miejscowości, jak i również miasta i większe wsie, m.in. Bydgoszcz, Nakło nad Notecią, Białośliwie, Maksymilianowo, Koronowo, Wysoka, Sadki, Łobżenica i inne. Obecnie funkcjonuje tylko na krótkiej trasie turystycznej. Rozstaw szyn wynosi 600 mm.
Historia.
Budowa linii.
Pierwsze koncepcje realizacji kolei wąskotorowej opracowano 1893. Ostatecznie uchwałę o budowie kolei uchwalili radni wyrzyskiego sejmiku w dniu 15 stycznia 1894. Budowę rozpoczęto 30 maja 1894 poczynając od przygotowania terenu dla stacji Białośliwie. Układanie nawierzchni na odcinku z Białośliwia w kierunku Łobżenicy rozpoczęto 23 sierpnia 1894 roku. 17 września linia dotarła do Łobżenicy, a kilka dni później do Witosławia. Nieoficjalne otwarcie (w ruchu towarowym) nastąpiło 19 grudnia 1894 na trasie Białośliwie – Wysoka – Łobżenica. 5 lutego 1895 roku oficjalnie uruchomiono przewozy towarowe na linii Białośliwie – Kocik Młyn – Pobórka – Czajcze – Kijaszkowo – Szczerbin – Łobżenica) wraz z odgałęzieniem Czajcze – Wysoka. Przewozy pasażerskie uruchomiono 14 maja 1895. Odcinek Nakło – Suchary – granica powiatu ukończono 27 września 1895. Bydgosko-Wyrzyskie Koleje Dojazdowe powstały z połączenia dwóch niezależnie od siebie działających linii kolei wąskotorowych: Bydgoskich Kolei Powiatowych i Wyrzyskich Kolei Powiatowych. Obie sieci powstały równolegle w 1895 roku i miały podobne zastosowania (przewóz zarówno towarów, jak i pasażerów). Bardzo szybko zetknęły się ze sobą na stacji w Sucharach, ale oficjalnie połączone zostały dopiero w 1949 roku. Wspólnie miały 256 kilometrów torów, 8 lokomotywowni i 5 stacji stycznych ze stacjami normalnotorowymi. Latem 1898 rozpoczęto budowę odcinka Kocik Młyn – Wysoka. Rok później zakończono inwestycję. Równolegle z budowa odcinka Kocik Młyn – Wysoka powstawał również odcinek Olszewki – Nieżychowo Cukrownia.
Okres PRL.
II wojnę światową BWKD przetrwały bez większych uszczerbków. Po wojnie wznowiły działalność. Na przełomie 1948/49 roku koleje zostały znacjonalizowane i przejęte przez Polskie Koleje Państwowe. W latach pięćdziesiątych niektóre odcinki zostały zamknięte. Niechętna wobec kolei wąskotorowych polityka PKP oraz szybki rozwój transportu samochodowego z czasem prowadziły do znacznego ograniczania prawie wszystkich linii kolei wąskotorowych i BWKD również to nie ominęło. W 1989 roku pozostały czynne 162 kilometry linii, a w następnych latach likwidowano kolejne połączenia. 1 stycznia 1994 ruch kolejowy na linii Bydgosko-Wyrzyskich Kolei Dojazdowych został ostatecznie zamknięty.
Część taboru BWKD przekazano Żnińskiej Kolei Powiatowej (która wówczas była jeszcze mieniem PKP pod nazwą Żnińska Kolej Dojazdowa; trafił tam m.in. parowóz Px38 oraz lokomotywy Lyd2) oraz powstałej w 1996 Myślęcińskiej Kolei Parkowej w Bydgoszczy. Niektóre wagony zostały zezłomowane, około 70 wagonów znalazło się też pod opieką Wojewódzkiego Konserwatora Zabytków w Pile. Większość pozostałego torowiska albo zarosła, albo została rozkradziona.
W 2000 roku Klub Modelarzy Kolejowych z Poznania, dysponujący lokomotywą parową Borsig, wysunął propozycję wznowienia kursów kolei wąskotorowej na trasie najstarszych odcinków Wyrzyskich Kolei Dojazdowych. Przejazdy kolejki udało się zorganizować w 2001. W tym samym roku powstało Towarzystwo Wyrzyska Kolejka Powiatowa z siedzibą w Białośliwiu, które podjęło działania na rzecz dalszej reaktywacji kursów kolei, włącznie z odbudowywaniem torowisk. W 2003 dwukrotnie prace te były zakłócane przez złodziei, którzy w sumie rozkradli około 370 metrów torowiska. Odbudowę ukończono w 2005. Obecnie planowana jest dalsza rozbudowa odnowionej sieci. Wyrzyskie Koleje Dojazdowe są czynne, przejazdy odbywają się na nich w letnie weekendy na trasie Białośliwie – Pobórka Wielka.
W 2017 odbudowany odcinek do Łobżenicy na odcinku Kijaszkowo – Kruszki został ponownie pozbawiony przez złodziei toru na długości 100 m.
Tabor.
Dawny.
Parowozy:
Lokomotywy spalinowe :
Obecny.
Parowozy:

</doc>
<doc id="1418800" url="https://pl.wikipedia.org/wiki?curid=1418800" title="Jak nie ty, to kto?">
Jak nie ty, to kto?

Jak nie ty, to kto? - singel polskiego rapera i producenta muzycznego O.S.T.R.-a promujący album "Ja tu tylko sprzątam". Wydawnictwo ukazało się 29 sierpnia 2008 roku na płycie CD w formie maxi singla dzięki wytwórni muzycznej Asfalt Records w nakładzie limitowanym do 2 tys. egzemplarzy. Na płycie poza utworem tytułowym znalazły się ponadto m.in. utwory instrumentalne i teledyski. Także w 2008 roku singel został wydany na 12" płycie gramofonowej. Oprawę graficzną singla do zdjęć Laszlo Paprika wykonał Marcin "Tytus" Grabski.
Zrealizowany do utworu tytułowego teledysk otrzymał Grand Prix i Nagrodę Publiczności na Festiwalu Polskich Wideoklipów Yach Film.
Lista utworów.
Opracowano na podstawie materiału źródłowego.

</doc>
<doc id="1418804" url="https://pl.wikipedia.org/wiki?curid=1418804" title="Cobra (film)">
Cobra (film)

Cobra – amerykański film fabularny z 1986 roku, w reżyserii George’a Cosmatosa na podstawie powieści Pauli Gosling "Fair Game".
Opis fabuły.
W mieście dochodzi do serii brutalnych morderstw. Jednak ich sprawca pozostaje nieuchwytny. Bezradna policja wzywa na pomoc detektywa Mariona Cobretti (Sylvester Stallone), zwanego Cobrą. Słynie on z tego, że nie zaprząta sobie głowy przepisami, za to nie cofnie się przed niczym w zwalczaniu przestępców. Świadkiem jednego z morderstw jest piękna Ingrid (Brigitte Nielsen), którą Cobra musi chronić.

</doc>
<doc id="1418807" url="https://pl.wikipedia.org/wiki?curid=1418807" title="Alphons Orie">
Alphons Orie

Alphons Orie (ur. 23 listopada 1947 w Groningen) – holenderski prawnik, specjalista prawa karnego, obecnie sędzia Międzynarodowego Trybunału Karnego dla byłej Jugosławii (ICTY). 30 lipca 2008 ogłoszono, iż będzie przewodniczył składowi orzekającemu w sprawie oskarżonego o zbrodnie wojenne Radovana Karadžicia, poprowadzi również czynności poprzedzające proces byłego przywódcy bośniackich Serbów.
Orie ukończył studia na Uniwersytecie w Lejdzie oraz na Wolnym Uniwersytecie w Brukseli. W latach 1971–1980 pracował naukowo na pierwszej z tych uczelni, a następnie podjął praktykę adwokacką, w ramach której w latach 1995–1997 bronił m.in. oskarżonych stających przed ICTY. W 1997 został sędzią Izby Karnej holenderskiego Sądu Najwyższego, a rok później zasiadł dodatkowo w Apelacyjnym Sądzie Dyscyplinarnym przy holenderskiej adwokaturze. W 2001 został wybrany na sędziego ICTY. 
Obecnie Orie jest przewodniczącym Izby Orzekającej I haskiego Trybunału, do której decyzją prezesa ICTY trafiła sprawa Karadžicia. Wkrótce potem podjął decyzję, by osobiście przewodniczyć składowi sędziowskiemu oraz nadzorować przygotowania do procesu jako tzw. sędzia przygotowawczy ("Pre-Trial Judge").

</doc>
<doc id="1418809" url="https://pl.wikipedia.org/wiki?curid=1418809" title="Miasto śmierci (film 2006)">
Miasto śmierci (film 2006)

Miasto śmierci (ang. "Bordertown", hiszp. "La ciudad del silencio") – amerykańsko-meksykański film fabularny z 2006, którego reżyserem jest Gregory Nava.
Opis fabuły.
Lauren Adrian (Jennifer Lopez) jest ambitną reporterką amerykańskiego dziennika, która stara się uzyskać zgodę na to, aby zostać zagraniczną korespondentką w Iraku. Jej szef zgadza się, lecz najpierw musi ona rozwikłać tajemnicę gwałtów i morderstw młodych kobiet w Ciudad Juárez. Kiedy przyjeżdża na miejsce okazuje się, że jedna z ofiar – Eva Jimenez żyje i chce złożyć zeznania przeciwko swoim oprawcom. Lauren wraz ze swoim byłym narzeczonym, a obecnie redaktorem naczelnym tutejszej gazety Alfonsem Diazem (Antonio Banderas) próbują pomóc Evie oraz innym kobietom.

</doc>
<doc id="1418812" url="https://pl.wikipedia.org/wiki?curid=1418812" title="Fort C.F. Smith">
Fort C.F. Smith

Fort C.F. Smith – posterunek wojskowy utworzony w kraju rzeki Powder przez US Army na Terytorium Montany 12 sierpnia 1866, w czasie trwania wojny Czerwonej Chmury. Założony na rozkaz płk. Henry'ego B. Carringtona, był jednym z trzech fortów na trasie łączącej Fort Phil Kearny i Fort Reno, które miały chronić przed Indianam szlak Bozemana, biegnący ze złotonośnych pól Montany do Fortu Laramie.
Początkowo nazywany "Fort Ransom", został nieco później przemianowany dla uczczenia gen. Charlesa Fergusona Smitha. Zbudowany był na planie kwadratu o boku długości około 40 metrów. Umocnienia fortu zbudowane były po części z cegieł adobe, a po części w formie drewnianej palisady. Na wszystkich czterech rogach wznosiły się bastiony obronne, a w pobliżu jednej z palisad wieża obserwacyjna. W forcie wznosiło się kilka budynków: komendantura, koszary i stajnie oraz tartak.
W roku 1866 w forcie stacjonowały dwie kompanie 18. pułku piechoty US Army (90-100 oficerów i żołnierzy), a w roku następnym 400 ludzi z 27. pułku piechoty.
Znaczny oddział Szejenów bezskutecznie atakował grupę 6 cywilnych kosiarzy i chroniących ich 20 żołnierzy podczas tzw. boju na łące w sierpniu 1867. Armia ostatecznie opuściła umocnienia Fortu C.F. Smith, wypełniając warunki traktatu pokojowego, podpisanego w Forcie Laramie w roku 1868.
Nieistniejący fort znajduje się na obszarze rezerwatu Wron.

</doc>
<doc id="1418820" url="https://pl.wikipedia.org/wiki?curid=1418820" title="Radacz (jezioro)">
Radacz (jezioro)

Radacz – jezioro na Pojezierzu Drawskim, położone w województwie zachodniopomorskim, w powiecie szczecineckim, w gminie Borne Sulinowo. Powierzchnia 156 ha, głębokość maksymalna 11 metrów. Brzeg północy trawiasty i płaski, południowy niedostępny, częściowo bagnisty.
Nad jeziorem leży wieś Radacz, w okolicach miasto Szczecinek. 
Po wschodniej stronie jeziora na zniszczonym przez eksploatację przemysłową wysokim torfowisku bałtyckim "Wielkie Bagno" znajduje się stanowisko rosiczki okrągłolistnej.
Nazwę "Radacz" wprowadzono urzędowo w 1950 roku, zastępując poprzednią niemiecką nazwę jeziora – "Raddatz See".

</doc>
<doc id="1418827" url="https://pl.wikipedia.org/wiki?curid=1418827" title="Mocny człowiek">
Mocny człowiek

Mocny człowiek – polski film psychologiczny z 1929 w reżyserii Henryka Szaro i wyprodukowany przez Marka Majera Libkowa. Jest on drugą adaptacją powieści Stanisława Przybyszewskiego wydanej pod tym samym tytułem w 1912. Jeden z ostatnich polskich filmów epoki kina niemego stanowi studium artysty (Grigorij Chmara), który przegrywa w walce z własnym sumieniem.
"Mocny człowiek" powstał z inspiracji osiągnięciami filmowego niemieckiego ekspresjonizmu. Dzięki pracy operatorskiej Giovanniego Vitrottiego oraz wykorzystaniu szeregu filmowych środków wyrazu (podwójnej/potrójnej ekspozycji, ujęć z punktu widzenia, ekspresywnych zestawień montażowych) film Szaro cieszył się opinią zrealizowanego wyjątkowo sprawnie warsztatowo, zwłaszcza w kontekście polskiej kinematografii dwudziestolecia międzywojennego. Po II wojnie światowej, gdy wszystkie kopie "Mocnego człowieka" w Polsce zostały zniszczone, film długo uznawany był za zaginiony. Dopiero w 1997 został odnaleziony w Belgii, a następnie sprowadzony do Polski. W 2006 ukazała się jego cyfrowo zrekonstruowana wersja.
Opis fabuły.
Akcja filmu rozgrywa się w Warszawie dwudziestolecia międzywojennego. Dziennikarz Henryk Bielecki próbuje napisać dzieło literackie, które przyniosłoby mu sławę i majątek. Ponieważ jego bliski śmierci przyjaciel, Jerzy Górski, ukończył właśnie swą powieść, Bielecki zamierza przywłaszczyć sobie rękopis utworu Górskiego. W tym celu przyspiesza jego śmierć, dając mu morfinę. Przypadkowym świadkiem śmierci Górskiego staje się Łucja, kochanka Bieleckiego. Ten tłumaczy swój występek miłością do niej, zabierając przy tym rękopis denata. Książka odnosi sukces oraz przynosi Bieleckiemu sławę i pieniądze, których tak potrzebował. Pisarz romansuje z Niną, dawną żoną Górskiego, zaniedbując przy tym Łucję. Konflikt z Łucją pisarz próbuje rozwiązać, mordując swą byłą kochankę. Podczas premiery spektaklu opartego na przywłaszczonej powieści Bielecki zostaje jednak zdemaskowany. W akcie desperacji chwyta za pistolet i na oczach zebranych odbiera sobie życie.
Obsada.
Źródło: filmpolski.pl
Produkcja.
Scenariusz "Mocnego człowieka" był wzorowany na trzytomowej powieści Stanisława Przybyszewskiego (1911–1913), której kolejne tomy nosiły nazwy: "Mocny człowiek", "Wyzwolenie", "Święty gaj". Międzynarodowa sława utworów literackich Przybyszewskiego była krótkotrwała i zaczęła słabnąć już podczas I wojny światowej. Toteż wybór "Mocnego człowieka" jako przedmiotu adaptacji filmowej był nieoczywisty. Po raz pierwszy – w 1917 – "Mocnego człowieka" przeniósł na ekrany kin Wsiewołod Meyerhold, który był zainteresowany ekspresjonistycznymi manifestami Przybyszewskiego, a 12 lat później podobnego zabiegu miał dokonać uczeń Meyerholda, Henryk Szaro.
Pomysł na adaptację "Mocnego człowieka" wyszedł od producenta Marka Majera Libkowa. Reżyser filmu, Henryk Szaro, napisał doń scenariusz wraz z Jerzym Braunem, pisarzem, redaktorem i wydawcą krakowskiej „Gazety Literackiej”. Za opracowanie literackie scenariusza odpowiadał Andrzej Strug, który w wywiadach dla prasy przyznawał się do aktualizacji przesłania utworu: „chodziło o rzucenie bohatera na tło współczesności, zmodernizowanie jego psychiki, pozbawienie go demonizmu”. W efekcie film Szaro zawierał nie tylko wątki psychologiczne, ale również społeczne; "Mocny człowiek" stawał się również ilustracją warszawskiej socjety. W roli Bieleckiego obsadzony został rosyjski aktor Grigorij Chmara, uchodźca należący do białej emigracji.
Styl filmowy.
Za zdjęcia do "Mocnego człowieka" odpowiadał włoski operator Giovanni Vitrotti. Twórcy filmu, nakręciwszy wielkomiejskie sceny w Warszawie, zmontowali film z użyciem podwójnej lub miejscami potrójnej ekspozycji. Artur Piskorz w retrospektywnym artykule opisywał stronę wizualną filmu (wypadkową wspomnianego montażu) jako przejaw fascynacji twórców życiem wielkomiejskim: „Równomierne migotanie neonów, jednostajnie tykające zegary, stukot dorożek po ulicznym bruku, praca maszyny drukarskiej... Miasto, maszyna, mechanizacja”. Szaro zestawił ze sobą sceny rozgrywające się w półmroku lub ostrym świetle dnia oraz odbywające się w mrocznych wnętrzach; demoniczny wizerunek miasta – z idyllicznym widokiem wsi, do której Bielecki udaje się z Niną. Robert Birkholc zauważał, że „stan świadomości głównego bohatera zostaje oddany za pomocą całego wachlarza środków: ujęć z punktu widzenia, ekspresywnych zestawień montażowych, zdjęć nakładanych, kątów widzenia oraz ruchów kamery”. Szaro miał się wzorować pod względem warsztatowym na autorze rosyjskiej adaptacji "Mocnego człowieka", Wsiewołodzie Meyerholdzie. Jednocześnie reżyser zdecydował się zrezygnować w najbardziej dramatycznych momentach filmu z konwencjonalnych napisów międzyujęciowych, umieszczając napisy bezpośrednio wewnątrz filmowego kadru oraz nadając im ruch. Taki zabieg stylistyczny zdaniem Jerzego Stachowicza przyczynił się do „dużo większej siły wyrazu” niż w przypadku, gdyby reżyser polegał wyłącznie na planszach międzyujęciowych.
Odbiór.
Premiera "Mocnego człowieka" odbyła się 2 października 1929. Pomimo niewielkiego zainteresowania widowni, film okazał się wielkim sukcesem artystycznym, nieporównywalnym z dotychczasową kinematografią polską. Krytycy filmowi epoki międzywojennej dostrzegali w filmie Szaro odniesienia do estetyki niemieckiego ekspresjonizmu. Janusz Maria Brzeski w recenzji dla „Ilustrowanego Kuriera Codziennego” podziwiał wizerunek stolicy ówczesnej Polski: „Warszawa tętniąca życiem ze swymi drapaczami chmur, pełna świateł i cieni wielkiego miasta. Warszawa ze swą nieusypiającą nigdy ulicą, pełna samochodów i omnibusów – wytwornych par – umalowanych dziewcząt – kawiarnianego łobuzerstwa i tymi wszystkimi kontrastami, którymi tak świetnie potrafią operować zagraniczni reżyserzy”. Według warszawskiego „Wieczoru” filmowy "Mocny człowiek" dowodził międzynarodowych aspiracji kinematografii polskiej: „Udowadnia niezbicie, że znajdujemy się na dobrej drodze i że wkrótce filmy polskie mogą już iść zagranicę”. Podobnie przychylna była recenzja Karola Forda na łamach „Głosu Prawdy”: „Sceny zbiorowe mogą służyć za wzór niejednemu realizatorowi zagranicznemu, a stroną techniczną można by zaimponować nawet wytwórniom spoza oceanu”. Stefania Heymanowa w „Bluszczu” pisała, że utwór Szaro „może być pokazywany w całej Europie”, aczkolwiek „na amerykańskie ekrany jest zbyt ponury”.
W retrospektywnym artykule Natasza Korczarowska-Różycka podkreślała, że „modernistyczne anachronizmy fabuły (tzw. przybyszewszczyzna) przyćmiło mistrzostwo sztuki operatorskiej”, ale w istocie film Szaro na tle międzywojennej kinematografii polskiej pozostawał w swym sukcesie „odosobniony”. Joanna Preizner podkreślała, że głównym przesłaniem "Mocnego człowieka" była „krytyka pogoni za sukcesem za wszelką cenę, krytyka świata, który za wartościowych uznaje tylko ludzi bogatych i sławnych”. Preizner dodatkowo zauważała, że film Szaro oprócz nawiązań do niemieckiego ekspresjonizmu „przede wszystkim był przejmującą i wiarygodną opowieścią o ludzkim upadku”. W plebiscycie zorganizowanym przez Muzeum Kinematografii w Łodzi w 2015 na 120-lecie kina, w którym popularyzatorzy kultury filmowej oraz twórcy filmowi typowali 12 najlepszych polskich filmów, "Mocny człowiek" okazał się jedynym polskim utworem z okresu międzywojennego, który zdobył więcej niż jeden głos. Paula Apanowicz z portalu OldCamera.pl uznała "Mocnego człowieka" za najwybitniejszy polski film niemy.
Rozpowszechnianie.
Po II wojnie światowej w Polsce nie zachowała się żadna kopia filmu, więc był on uznawany za zaginiony. W 1997 został jednak odnaleziony w Belgii, w Królewskim Archiwum Filmowym. Okazało się, że tuż po realizacji (w 1929) film został sprzedany do kilku krajów Europy Zachodniej. Po sprowadzeniu do Polski został zrekonstruowany cyfrowo. W 2006 roku został wydany na nośniku DVD, wraz z muzyką Maleńczuk Tuta Rutkowski Super Trio.

</doc>
<doc id="1418830" url="https://pl.wikipedia.org/wiki?curid=1418830" title="Ulica Stefana Banacha w Warszawie">
Ulica Stefana Banacha w Warszawie

Ulica Stefana Banacha – jedna z ulic warszawskiej Ochoty biegnąca od ul. Żwirki i Wigury do ul. Grójeckiej.
Opis.
Odcinek pomiędzy ul. Pasteura a ul. Grójecką był pierwotnie częścią ul. Opaczewskiej. Wygięta ku północy na zachodnim końcu i przedłużona do ul. Żwirki i Wigury ulica została oddana do użytku we wrześniu 1959. Nazwę upamiętniającą Stefana Banacha nadano w 1960.
W styczniu 1980 funkcje znajdującego się przy ulicy dworca autobusowego PKS przejął dworzec Warszawa Zachodnia.

</doc>
<doc id="1418831" url="https://pl.wikipedia.org/wiki?curid=1418831" title="Antonio Margarito">
Antonio Margarito

Antonio Margarito (ur. 18 marca 1978 w Torrance) – meksykański bokser, były zawodowy mistrz świata organizacji WBA, WBO i IBF w kategorii półśredniej (do 147 funtów).
Początki kariery.
Zawodową karierę rozpoczął w styczniu 1994 r. Jej początki nie były bardzo udane – do końca 1996 r. stoczył szesnaście pojedynków, z których aż trzy przegrał. Jednak od tego czasu zaczął zwyciężać w walkach z coraz lepszymi bokserami – w 2000 r. pokonał m.in. dwukrotnego pretendenta do tytułu mistrzowskiego, Davida Kamau oraz byłego mistrza świata WBC i WBA Frankiego Randalla.
21 lipca 2001 r. stanął przed szansą zdobycia tytułu mistrza świata WBO, jednak sędzia przerwał walkę z Danielem Santosem już w pierwszej rundzie z powodu urazu głowy Margarito spowodowanej przypadkowym zderzeniem głowami. Walka została uznana za nieodbytą.
Tytuł mistrza świata WBO.
Margarito zdobył jednak mistrzowski pas już w następnej walce, 16 marca 2002 r. – wygrał przez techniczny nokaut w dziesiątej rundzie ze swoim rodakiem Antonio Diazem. Stawką walki był wakujący tytuł mistrza świata WBO, z którego zrezygnował wcześniej Santos.
Margarito w ciągu dwóch następnych lat trzykrotnie obronił swój tytuł: w październiku 2002 r. pokonał na punkty Danny'ego Pereza, w lutym następnego roku już w drugiej rundzie znokautował byłego mistrza WBA Andrew Lewisa, a niemal rok później, w styczniu 2004 r., także w drugiej rundzie pokonał Herculesa Kyvelosa.
11 września 2004 r. zmierzył się w walce rewanżowej z Danielem Santosem, który w międzyczasie został mistrzem świata WBO w kategorii junior średniej. Pojedynek obu pięściarzy po raz drugi zakończył się w wyniku przypadkowego zderzenia głowami w dziesiątej rundzie, tym razem jednak, ponieważ walka trwała dłużej niż cztery rundy, doszło do liczenia punktów, jakie bokserzy otrzymali od sędziów do czasu zakończenia walki. Ostatecznie niejednogłośną decyzją wygrał Santos i zachował swój pas mistrzowski.
W 2005 r. dwukrotnie obronił swój tytuł mistrza świata WBO w kategorii półśredniej. 18 lutego pokonał przez techniczny nokaut w dziesiątej rundzie Sebastiana Lujana (kontuzja ucha), natomiast już dwa miesiące później znokautował w piątej rundzie Kermita Cintrona (wcześniej w czwartej rundzie Cintron dwukrotnie leżał na deskach).
18 lutego 2006 r. już w pierwszej rundzie pokonał Manuela Gomeza, natomiast 2 grudnia pokonał jednogłośnie na punkty Joshuę Clotteya.
14 lipca 2007 r., w swojej ósmej obronie stracił tytuł, przegrywając jednogłośnie na punkty po wyrównanym pojedynku z Paulem Williamsem.
Tytuły mistrza świata IBF i WBA.
Cztery miesiące później już w pierwszej rundzie pokonał Goldena Johnsona. 12 kwietnia 2008 r. doszło do pojedynku rewanżowego z Cintronem, który dwa lata wcześniej zdobył pas mistrzowski IBF. Margarito po raz drugi pokonał Cintrona, nokautując go w szóstej rundzie lewym hakiem na korpus i odbierając mu tytuł mistrza IBF.
Organizacja IBF nakazała mu obowiązkowy pojedynek z oficjalnym pretendentem do tytułu, Joshuą Clotteyem, którego już raz pokonał. W konsekwencji Margarito zrezygnował z tytułu mistrza świata tej organizacji, ponieważ wolał zmierzyć się z mistrzem świata WBA, niepokonanym wcześniej Miguelem Cotto. Do walki doszło 26 lipca 2008 r. – nieoczekiwanie Margarito wygrał przez techniczny nokaut w jedenastej rundzie.
24 stycznia 2009 r. Margarito przegrał walkę z pretendentem do tytułu Shane'em Mosleyem przez techniczny nokaut w dziewiątej rundzie i stracił tytuł mistrza świata. Później wyszło na jaw, że przed walką na bandażach na rękach Margarito znaleziono nieznaną substancję która miała spowodować, że ciosy Meksykanina miały być mocniejsze. Nakazano mu ponownie obandażować ręce, a 24 lutego 2009 roku został pozbawiony licencji na okres jednego roku. Oznacza to, że w tym czasie nie wolno mu stoczyć żadnej walki na terenie Stanów Zjednoczonych, a po upływie tego okresu będzie musiał ponownie ubiegać się o przyznanie mu licencji.
Dalsza kariera.
Na ring powrócił 8 maja 2010 r., pokonując w Meksyku jednogłośnie na punkty Roberto Garcię, który już w pierwszej rundzie leżał na deskach. Dodatkowo sędzia odebrał Garcii po punkcie w rundzie ósmej (za uderzenie głową) oraz w dziesiątej (za ciosy poniżej pasa).
13 listopada 2010 roku stanął do pojedynku o wakujący pas WBC w wadze junior średniej, jego przeciwnikiem był Manny Pacquiao. Antonio przegrał zdecydowanie na punkty: sędziowie punktowali 109-119, 108-120, 110-118. Po walce Margarito został odwieziony do szpitala, gdzie przeszedł operację rekonstrukcji kości oczodołów. na ring powrócił dopiero 3 grudnia 2011 w pojedynku o pas WBA zmierzył się z Miguelem Cotto ulegając tym razem przez techniczny nokaut w dziesiątej rundzie, Portorykańczyk udanie zrewanżował się Margarito za porażkę sprzed trzech lat.

</doc>
<doc id="1418832" url="https://pl.wikipedia.org/wiki?curid=1418832" title="COPPA">
COPPA



</doc>
<doc id="1418834" url="https://pl.wikipedia.org/wiki?curid=1418834" title="Venancio Ramos">
Venancio Ramos

Venancio Ariel Ramos Villanueva (20 czerwca 1959) – piłkarz urugwajski noszący przydomek "Chicharra", napastnik. Wicemistrz oraz król strzelców na Mistrzostwach świata w piłce plażowej 1997.
Kariera klubowa.
Ramos rozpoczął swoją karierę w 1977 roku w klubie CA Peñarol, z którym odniósł wiele sukcesów jak 4 tytuły mistrza Urugwaju, zwycięstwo w Copa Libertadores 1982 oraz zdobycie Pucharu Interkontynentalnego.
W 1984 przeniósł się do Europy by grać we francuskim klubie RC Lens. Po 2 latach wrócił do Ameryki Południowej i został piłkarzem klubu CA Independiente.
Ramos wrócił do Urugwaju w 1989, gdzie grał w klubie Racing Montevideo, a następnie w barwach najgroźniejszego rywala Peñarolu - Club Nacional de Football. Później grał w klubach Defensor Sporting oraz El Tanque Sisley Montevideo.
Kariera reprezentacyjna.
Ramos zadebiutował w reprezentacji Urugwaju 24 maja 1978 w towarzyskim meczu z Hiszpanią, zakończonym bezbramkowym remisem. Był w składzie urugwajskiej kadry podczas turnieju Copa América 1979. Urugwaj odpadł już w fazie grupowej, a Ramos nie zagrał w żadnym meczu.
Jako gracz Penarolu wziął udział w turnieju Copa América 1983, gdzie Urugwaj zdobył tytuł mistrza Ameryki Południowej. Ramos nie grał w fazie grupowej - pojawił się dopiero w półfinałowych meczach z Peru jako zmiennik Luisa Alberto Acosty i w takiej roli wystąpił także w meczach finałowych przeciwko Brazylii.
Będąc piłkarzem RC Lens wziął udział w finałach mistrzostw świata w 1986 roku, gdzie Urugwaj dotrwał do 1/8 finału. Ramos grając w koszulce z numerem 19 wystąpił we wszystkich 4 meczach - z Niemcami, Danią, Szkocją i Argentyną.
W reprezentacji Urugwaju Ramos od 1978 do 20 maja 1991 rozegrał 41 meczów i zdobył 5 bramek.

</doc>
<doc id="1418836" url="https://pl.wikipedia.org/wiki?curid=1418836" title="Lamborghini 400 GT 2+2">
Lamborghini 400 GT 2+2

Lamborghini 400 GT 2+2 – sportowy coupe firmy Lamborghini z miejscami w układzie 2+2; następca modelu 350 GT. Pierwszy raz został zaprezentowany w marcu 1966 roku w Genewie.
W 3 lata po założeniu firmy, zarząd podjął decyzję o zbudowaniu 4-osobowego samochodu w oparciu o nadwozie i podwozie 350 GT, wykorzystując nowy silnik o pojemności 3,9 l. W ten sposób powstał 400 GT 2+2. Dokładniej mówiąc nadwozie i podwozie pochodzi od 400 GT, który z kolei bazuje na podzespołach 350 GT. Opisywany pojazd oraz jego brat 400 GT powstawały bowiem równolegle. Oba razem z Miurą zostały zaprezentowane na Salonie w Genewie w 1966 r. 400 GT to był duży samochód, więc nie trzeba było go powiększać, by w środku zmieściły się 4 osoby. Ma ponad 460 cm długości. Po prostu za oparciami przednich foteli wygospodarowano miejsce na kanapę przedzieloną wysokim podłokietnikiem. Stało się to kosztem bagażnika, który praktycznie zniknął. Na tylnej kanapie jak to zwykle bywa w coupe 2+2, nie mogli siedzieć ludzie zbyt puszyści i wysocy, pomimo podwyższenia dachu w stosunku do 400 GT. Nie było natomiast problemu z miejscem na nogi, czego nie da się powiedzieć o następcy tego samochodu, czyli Islero. Fotele wykonano z wysokogatunkowej skóry, a elementy konsoli centralnej oraz kierownicę z drewna. Aby obniżyć koszty samochodu ramę oraz nadwozie wykonano ze stali. Jedyną zewnętrzną zmianą było "rozdwojenie" przednich świateł. Zmieniono nieco charakterystykę zawieszenia czyniąc go bardziej miękkim, komfortowym. Silnik 400 GT 2+2 to ten sam, który napędza 400 GT. Ma 12 cylindrów, 3,9 l pojemności i moc 235 kW (320 KM). W stosunku do 400 GT przekonstruowano skrzynię biegów, a dokładniej wydłużowano ostatnie dwa przełożenia. Dzięki temu przy identycznym przyspieszeniu 400 GT 2+2 dysponował prędkością maksymalną o 20 km/h większą niż 400 GT. Sprzedawał się nadspodziewanie dobrze. Mury fabryki opuściły 224 sztuki. Ze względu na dużą wytrzymałość aut większość z nich jest na chodzie po dziś dzień i cieszą się wielkim powodzeniem wśród kolekcjonerów.

</doc>
<doc id="1418843" url="https://pl.wikipedia.org/wiki?curid=1418843" title="Gryziel stepowy">
Gryziel stepowy

Gryziel stepowy ("Atypus muralis") – gatunek pająka z rodziny gryzielowatych (Atypidae). Jeden z trzech gatunków gryzielowatych występujących w Europie.
Budowa.
Gryziel stepowy osiąga nieco mniejsze rozmiary od pozostałych europejskich przedstawicieli rodzaju "Atypus" – samce mierzą 9–10 mm długości, podczas gdy samice – 12–20 mm. Odróżnia go od nich również budowa kądziołków przędnych, które są czterosegmentowe.
Biologia i ekologia.
Występuje głównie na nasłonecznionych, skąpo porośniętych, stromych zboczach. Jest gatunkiem ciepłolubnym, zasiedlającym otwarte zbiorowiska kserotermiczne, zwłaszcza stepowe.
Gryziele stepowe żyją w koloniach liczących od kilkudziesięciu do wielu milionów pająków. Żyją w pojedynczych norach o długości 10–80 cm, z częścią łowną o długości 8–25 cm i średnicy około 1 cm.
Pająk ten żywi się owadami i innymi niewielkimi bezkręgowcami, takimi jak dwuparce i pareczniki, rzadziej ślimaki. Poluje, wchodząc do części łownej podziemnych norek, wyłożonych oprzędem, i tam czatuje na ofiary. Gdy jedna z nich nastąpi na oprzęd, pająk chwyta ją i wciąga do nory, a następnie łata dziurę.
Rozmieszczenie geograficzne.
Gatunek ten występuje w środkowej i południowo-wschodniej Europie oraz w Azji. Przez Polskę, Niemcy i Ukrainę przebiega północna granica jego zasięgu, co wiąże się z zasiedlaniem terenów stepowych. W Polsce najczęściej spotykany na południowym wschodzie, choć znane są izolowane populacje w Polsce północnej.
Ochrona.
Gryziel stepowy, podobnie jak wszyscy przedstawiciele gryzielowatych w Polsce, podlega ochronie prawnej, jest też wpisany do "Polskiej Czerwonej Księgi Zwierząt" z kategorią EN (zagrożony wyginięciem). Głównym zagrożeniem jest niszczenie siedlisk, zwłaszcza pozyskiwanie ich pod uprawę.

</doc>
<doc id="1418844" url="https://pl.wikipedia.org/wiki?curid=1418844" title="Kangur zachodni">
Kangur zachodni

Kangur zachodni ("Notamacropus irma") – gatunek ssaka z podrodziny kangura (Macropodinae) w obrębie rodziny kangurowatych (Macropodidae) występujący w rejonie południowozachodniego wybrzeża Australii Zachodniej. Kangur zachodni ma futro koloru szarego z białym zabarwieniem dookoła pyska, przednich i tylnych łap. Jest to dzienny kangur odżywiający się głównie trawą.
Największym zagrożeniem dla tego gatunku jest introdukowany lis rudy ("Vulpes vulpes"). Kangur zachodni uznany jest przez IUCN jako gatunek najmniejszej troski, jako że pozostaje dość szeroko rozprzestrzeniony, a liczebność jego populacji jest uznawana za stabilną lub wzrastającą, co jest efektem programu kontroli lisów.
Rozmieszczenie i środowisko.
Kangur zachodni występuje w południowo-zachodnia Australii Zachodniej od północy Kalbarri do Cape Arid, szczególnie skupiając się przy Rzece Łabędziej. Jest obecny na obszarach mallee i wrzosowisk, a czasami także w mokrych wiecznie zielonych lasach twardolistnych. Nie występuje w lasach Karri z powodu gęstego podszytu lasu. Preferuje otwarte, wysokie lasy w których może swobodnie się paść. Lubi zwłaszcza otwarte, sezonowo wilgotne tereny płaskie z niską trawą i karłowatymi krzewami. Ten typ środowiska umożliwia zwierzęciu szybki ruch, jako że porusza się ono nisko przy ziemi.
Taksonomia.
Kangur zachodni po raz pierwszy naukowo opisał w 1837 roku Claude Jourdan nadając mu nazwę "Halmaturus irma". Jako miejsce typowe odłowu holotypu Jourdan wskazał Rzekę Łabędzią, w Australii Zachodniej, w Australii. Znany jest również pod nazwą Kwoora. Kangur zachodni należy do rzędu dwuprzodozębowców, którego przedstawicielami są torbacze z jedną tylko parą siekaczy w dolnej szczęce (chociaż druga, niefunkcjonalna para może być obecna), trzema parami górnych siekaczy, i bez dolnych kłów. Wszystkie te cechy szczególne uzębienia są przystosowaniem do roślinożerności. Kangur zachodni należy do podrzędu Phalangerida, nadrodziny Macropodoidea i rodzaju "Notamacropus". Jest przedstawicielem najliczniejszej rodziny torbaczy, kangurowatych, które prawdopodobnie pochodzą z nadrzewnych przodków i wtórnie stały się zwierzętami naziemnymi.
Autorzy "Illustrated Checklist of the Mammals of the World" traktują ten takson jako gatunek monotypowy.
Morfologia.
Ubarwienie kangura zachodniego przypomina to u większych kangurów tego regionu. Długość ciała (bez ogona) około 120 cm, długość ogona 54–97 cm; masa ciała 7–9 kg. Ma on szare umaszczenie, z wyraźnym białym paskiem na pysku. Inne cechy charakterystyczne to biało-czarne uszy, czarne stopy i łapy, i kępka czarnych włosów na ogonie. Rozmiary ciała samca i samicy są podobne.
Zachowanie.
Niewiele wiadomo o zachowaniach kangura zachodniego, jednak większość jego zachowań jest zgodna z zachowaniami innych członków rodziny kangurowatych.
Pożywienie.
Kangur zachodni jest roślinożerny, choć istnieje spór na temat tego, czy odżywia się on głównie liśćmi, czy głównie trawą, jako że nie przeprowadzono jeszcze na ten temat szerszych badań. Jest to zwierzę dzienne, co jest nietypowe dla kangurów, i jest aktywny o świcie i zmierzchu. Odpoczywa podczas najgorętszej części dnia i w nocy, samotnie lub w parach, chroniąc się w krzakach lub zaroślach. Spożywa on większość gatunków roślin, z "Carpobrotus edulis", "Cynodon dactylon" i "Nuytsia floribunda" jako głównymi składnikami diety. Według jednego ze źródeł dieta kangura zachodniego składa się w 79-88 proc. z liści niskich krzewów, 3-17 proc. z trawy i turzyc, i 1-7 proc. z innych roślin. Żołądek jest podzielony na cztery przedziały w których mikroorganizmy przeprowadzają fermentację włóknistego pokarmu roślinnego. Wydają się one być zdolne do przeżycia bez wody.
Rozród.
Pomimo dziesięcioleci badań odnośnie do zachowań rozrodczych kangura zachodniego, jego zwyczaje pozostają słabo poznane. Młode zazwyczaj rodzą się w kwietniu i maju. Samice, jak u wszystkich torbaczy, mają dobrze rozwiniętą torbę zawierającą cztery sutki. Samica zazwyczaj rodzi jedno młode, rzadko dwa. Ciąża trwa od trzech do pięciu tygodni. Po urodzeniu młodych, okres karmienia trwa siedem miesięcy, aż do października lub listopada. Po opuszczeniu torby młode jeszcze czasami wsadza do niej głowę aby przyssać się do sutka.
Poruszanie się.
Tak jak inni członkowie rodziny kangurowatych, kangur zachodni posiada potężne kończyny tylne i długie stopy. Porusza się szybkimi skokami, z opuszczoną głową i wyprostowanym ogonem.
Tak jak jamrajokształtne, posiada on zrośnięty drugi i trzeci palec tylnej łapy, oprócz końcówki, na której znajduje się para smukłych pazurów. Podczas poruszania się powoli kangury używają ogona jako dodatkowej kończyny, co oznacza, że przesuwają środek ciężkości ciała na przednie kończyny i skierowany w dół ogon, podczas gdy tylne kończyny przesuwają się do przodu. Podczas szybkiego ruchu czwarty palec stopy, który jest najdłuższy i najsilniejszy, jest zrównany z osią stopy i gra ważną rolę w poruszaniu się skokami, podczas gdy ogon służy do utrzymania równowagi. Tylne nogi nie mogą poruszać się do tyłu, ani niezależnie od siebie (z wyjątkiem pływania lub gdy zwierzę leży na boku), co wpływa na większą wydajność energetyczną skoków. Przednie kończyny kangurów są małe i słabo rozwinięte.
Populacja i stan ochrony.
Przed osiedleniem się Europejczyków w Zachodniej Australii kangur zachodni występował pospolicie. Niedługo po osiedleniu się Europejczyków rozpoczęto handel komercyjny skórami kangurów.
Gatunki introdukowane miały ogromny wpływ na Australię, jako że jest ona, w terminologii ekologicznej, wyspą a nie kontynentem, a wyspy doświadczają nieporównywalnie dużego tempa wymierania gatunków. W latach 70. XX wieku liczebność populacji kangura zachodniego zaczęła maleć, podczas gdy liczebność lisa rudego drastycznie wzrosła. Lisy polowały zwłaszcza na młode, które niedawno opuściły torbę matki. Według badań przeprowadzonych w 1970 w Jarrah Forest na terenie Darling Range na 100 kilometrów kwadratowych przypadało dziesięć osobników; kolejne badania przeprowadzone w 1990 wykazały, że liczebność populacji spadła do jednego na każde 100 kilometrów kwadratowych. Populacja kangura szarego, którego rozmiary ciała są większe, również była wtedy monitorowana; jej liczebność nie zmieniła się.
Pionierska praca Kinnear w latach 90. XX wieku zapewniła Departamentowi Środowiska Australii Zachodniej efektywną metodę kontroli lisów przy użyciu przynęt z mięsa i jaj zawierających środek o nazwie 1080, toksynę bezpieczną dla środowiska. Jego metoda okazała się skuteczna i włożyła znaczny wkład w odtworzenie populacji kangura zachodniego. Obecnie liczy ona około 100 000 osobników. Z powodu odtworzenia się populacji, kangur zachodni został przeniesiony przez IUCN z kategorii bliski zagrożenia do kategorii najmniejszej troski.
Chociaż kontrola liczebności lisów pomogła populacji kangura zachodniego się ustabilizować, z powodu niszczenia środowisk pod pola uprawne jego populacja jest wciąż pofragmentowana, a jej zasięg znacznie zmniejszony.

</doc>
<doc id="1418847" url="https://pl.wikipedia.org/wiki?curid=1418847" title="Atypus muralis">
Atypus muralis



</doc>
<doc id="1418855" url="https://pl.wikipedia.org/wiki?curid=1418855" title="Kangur mały">
Kangur mały

Kangur mały ("Notamacropus parma") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Kangur mały występuje we wschodniej Australii, niejednolicie rozmieszczony w przybrzeżnych pasmach wschodniej Nowej Południowej Walii od Gibraltar Range na północ od Sydney.
Taksonomia.
Gatunek po raz pierwszy naukowo opisał w 1846 brytyjski przyrodnik George Robert Waterhouse nadając mu nazwę "Macropus" ("Halmaturus") "parma". Jako miejsce typowe odłowu holotypu Waterhouse wskazał Nową Południową Walię, w Australii. 
Autorzy "Illustrated Checklist of the Mammals of the World" za gatunek monotypowy.
Morfologia.
Długość ciała (bez ogona) samic 44,7–52,7 cm, samców 48,2–52,8 cm, długość ogona samic 40,5–50,7 cm, samców 48,9–54,4 cm; masa ciała samic 3,2–4,8 kg, samców 4,1–5,9 kg. 
Ekologia.
Wzgórza porośnięte buszem. Występuje na wysokości do 1000 m n.p.m.
Status.
Jest gatunkiem rzadko spotykanym, ale brakuje aktualnych szacunków na temat liczebności populacji. W 1932 roku gatunek był uznawany za wymarły, w lecz 1965 roku Kazimierz Wodzicki odkrył populację zamieszkującą na nowozelandzkiej wyspie Kawau. W 1992 szacowano łączną liczebność na 1000-10 000 dorosłych osobników. W niewoli jest spotykany w ogrodach zoologicznych na całym świecie.

</doc>
<doc id="1418859" url="https://pl.wikipedia.org/wiki?curid=1418859" title="Droga wojewódzka nr 600">
Droga wojewódzka nr 600

Droga wojewódzka nr 600 (DW600) – droga wojewódzka o długości 46 km, łącząca miasto i gminę Mrągowo z miastem i gminą Szczytno. Droga w całości biegnie na terenie powiatów mrągowskiego i szczycieńskiego.
Droga DW600 jest częścią Szlaku zamków krzyżackich, który prowadzi z Węgorzewa do Działdowa. 
Nawierzchnia drogi jest w tragicznym stanie. Droga jest bardzo wąska a na odcinku od Kałęczyna do Mrągowa jest bardzo kręta. Zalecaną trasą dla aut osobowych ze Szczytna do Mrągowa jest dk58, dw601 i dk59.
Miejscowości leżące przy trasie DW600.
Powiat Mrągowski
Powiat Szczycieński

</doc>
<doc id="1418863" url="https://pl.wikipedia.org/wiki?curid=1418863" title="Meteoroidy">
Meteoroidy



</doc>
<doc id="1418864" url="https://pl.wikipedia.org/wiki?curid=1418864" title="Asteroidy">
Asteroidy



</doc>
<doc id="1418865" url="https://pl.wikipedia.org/wiki?curid=1418865" title="Kangur smukły">
Kangur smukły

Kangur smukły, walabia smukła ("Notamacropus agilis") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae), dość szeroko rozprzestrzeniony, liczny. Poluje się na niego dla mięsa (które wykorzystuje się do produkcji konserw dla psów i kotów) oraz futra.
Zasięg występowania.
Kangur smukły występuje w północnej Australii od Broome, w Australii Zachodniej, na wschód do Rockhampton, w Queenslandzie, a także południowe i wschodnie niziny Nowej Gwinei (w tym Wyspa Goodenougha, Fergusson Island i Kiriwina); występuje również na Hinchinbrook Island, Mornington Island i Friday Island (Queensland), Adolphus Island i Mary Island (Australia Zachodnia) oraz Groote Eylandt, Bremer Island, Elcho Island oraz wyspy Tiwi i Sir Edward Pollow Group (Terytorium Północne). Odizolowana populacja występuje w południowo-wschodnim Queenslandzie na wyspach North i South Stradbroke Island, Russell Island oraz Woogoompah Island, natomiast niewielka populacja zamieszkuje stały ląd w pobliżu Coomera.
Taksonomia.
Gatunek po raz pierwszy naukowo opisał w 1842 roku brytyjski przyrodnik John Gould nadając mu nazwę "Halmaturus agilis". Jako miejsce typowe odłowu holotypu wskazał Port Essington, w Terytorium Północnym, w Australii. 
Ponieważ nie które ujęcia sustematyczne rozpoznają 3 lub 4 słabo zróżnicowane podgatunki ("agilis", Terytorium Północne; "jardinii", Queensland, "nigrescens", Australia Zachodnia i "papuanus", Nowa Gwinea), potrzebne są kompleksowe badania morfologiczne i genetyczne. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 59,3–72,2 cm, samców 71,2–85 cm, długość ogona samic 58,7–70 cm, samców 69,2–84 cm; masa ciała samic 9–15 kg, samców 16–27 kg. Samce mają znacznie mocniejsze kończyny przednie niż samice. U obu płci ubarwienie większości ciała jest piaskowobrązowe z białym brzuchem oraz widocznym pasem na udach, ciemnobrązowym paskiem między oczami i uszami oraz płowożółtym paskiem na policzkach.
Na co dzień żyje w grupach dochodzących do 10 osobników, choć na czas żerowania może skupiać się w większe stada. Jest czujnym i (jak na kangurowate) dość nerwowym zwierzęciem, co demonstruje, gdy jest zaniepokojony, poprzez silne tupanie stopami o ziemię z wysoko podniesioną głową.
Kangura smukłego od pazurogona jedwabistego ("Onychogalea unguifera") można odróżnić po braku czarnego paska na grzbiecie oraz po pionowej postawie ciała podczas biegu; od kangura rdzawoszyjego ("Notamacropus rufogriseus") po bledszym umaszczeniu, a także po sposobie poruszania się; od kangura nadobnego ("Notamacropus parryi") po krótszym ogonie oraz postawie ciała podczas biegu; natomiast od kangura pasmowego ("Notamacropus dorsalis") po bledszym umaszczeniu oraz braku paska na grzbiecie.
= Środowisko.
Stanowi charakterystyczny element krajobrazu typowego dla tamtejszych regionów. Choć jego preferowanym habitatem są brzegi rzek i strumieni w otwartych lasach i sąsiadujących z nimi obszarach trawiastych, w Terytorium Północnym, występuje także na obszarach od piaszczystych wydm na wybrzeżach aż do podnóży śródlądowych wzgórz. Pomimo iż żyje na otwartych terenach, pasie się na nich wyłącznie rano i wieczorem. W ciągu dnia zazwyczaj szuka schronienia w cieniach drzew i krzewów.
Pożywienie.
Kangur smukły żywi się większością traw rosnących w jego zasięgu występowania. Potrafi także wykopywać, rosnące ponad 30 cm pod ziemią, korzenie niektórych gatunków. Robi to głównie na obszarach Terytorium Północnego, odradzających się po pożarach. W czasie powodzi natomiast przenosi się na wyżej położone, lecz uboższe w pożywienie tereny. Gdy woda nieco opadnie, wraca na żyzne tereny, gdzie żywi się niskimi trawami oraz turzycami. Do swojej diety włącza również liście kuliby ("Eucalyptus microtheca"), a także owoce "Nauclea orientalis" oraz figi.
Rozmnażanie.
W niewoli samice osiągają dojrzałość płciową po 12 miesiącach, samce natomiast po 14. Przypuszcza się, że na wolności okres ten trwa odpowiednio kilka miesięcy dłużej. Po trwającej 30 dni ciąży na świat przychodzi zawsze jedno młode, które pozostaje w torbie przez 7–8 miesięcy. Matka karmi je mlekiem do 10–12 miesiąca życia. Często samice parzą się i ponownie zachodzą w ciążę krótko po narodzinach młodego, ale powstała wówczas blastocysta pozostaje uśpiona dopóki torba lęgowa jest zajęta. Badania prowadzone nad kangurami smukłymi zamieszkującymi Terytorium Północne wykazały, iż śmiertelność młodych dorastających w torbie jest wysoka, jednakże w przypadku śmierci młodego, samica w ciągu miesiąca może wydać na świat kolejne, pochodzące właśnie z tej uśpionej blastocysty.
Status.
Liczebność tego gatunku, a także szkody jakie według człowieka ("Homo sapiens") wyrządza on w uprawach oraz na pastwiskach sprawiły, że w niektórych częściach Australii prowadzone są akcje, mające na celu zmniejszenie jego populacji. W Australii Zachodniej oraz w Terytorium Północnym przeprowadzono nawet kampanie zatruwania tych kangurów. W Queensland natomiast, na obszarach, na których uprawia się trzcinę cukrową do dziś funkcjonuje system polowań na te kangury.

</doc>
<doc id="1418866" url="https://pl.wikipedia.org/wiki?curid=1418866" title="Macropus agilis">
Macropus agilis



</doc>
<doc id="1418868" url="https://pl.wikipedia.org/wiki?curid=1418868" title="Paul Gustave Fischer">
Paul Gustave Fischer

Paul Gustave Fischer (ur. 22 lipca 1860 w Kopenhadze, zm. 1 maja 1934 w Gentofte) - duński malarz realista pochodzenia żydowskiego.
Należał do czwartej generacji Fischerów żyjących w Danii, jego rodzina pochodziła z Polski. Studiował w Królewskiej Akademii Sztuki w Kopenhadze. Wiele podróżował m.in. do Francji, Włoch i Niemiec, wystawiał w Paryżu i Monachium. Malował miejskie sceny rodzajowe, pejzaże i portrety. Przygotowywał również ilustracje do czasopism i książek dla dzieci. Po pobycie w Paryżu w latach 1891-1895 zmienił styl, jego obrazy stały się jasne i pełne światła, malował kąpiących się ludzi i akty na łonie przyrody.

</doc>
<doc id="1418871" url="https://pl.wikipedia.org/wiki?curid=1418871" title="Brunswick-Wolfenbüttel">
Brunswick-Wolfenbüttel



</doc>
<doc id="1418873" url="https://pl.wikipedia.org/wiki?curid=1418873" title="Kangur czarny">
Kangur czarny

Kangur czarny ("Osphranter bernardus") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae).
Zasięg występowania.
Kangur czarny występuje w północnej Australii, ograniczony do zachodniej części Ziemi Arnhema na wschód od rzeki South Alligator w Terytorium Północnym.
Taksonomia.
Gatunek po raz pierwszy naukowo opisał w 1903 roku brytyjski zoolog Walter Rothschild nadając mu nazwę "Dendrodorcopsis woodwardi", lecz epitet "woodwardi" był już zajęty przez "Macropus robustus woodwardi" dlatego w 1904 roku Rothschild nadał temu gatunkowi nową nazwę "Macropus bernardus". Jako miejsce typowe odłowu holotypu Rothschild wskazał ujście rzeki South Alligator, w Terytorium Północnym, w Australii. 
Autorzy "Illustrated Checklist of the Mammals of the World" nie wyróżniają podgatunków "O. bernardus".
Morfologia.
Długość ciała (bez ogona) jednej samicy 64,6 cm, samców 59,5–72,5 cm, długość ogona jednej samicy 57,5 cm, samców 54,5–64 cm; masa ciała jednej samicy 13 kg, samców 19–22 kg. Samce ubarwione na czarno, samice są jaśniejsze. 
Status.
Choć liczebność i zajmowany obszar są w znacznym stopniu ograniczone, to raczej ten gatunek nie jest zagrożony wymarciem.

</doc>
<doc id="1418876" url="https://pl.wikipedia.org/wiki?curid=1418876" title="Macropus bernardus">
Macropus bernardus



</doc>
<doc id="1418879" url="https://pl.wikipedia.org/wiki?curid=1418879" title="Lissencefalia">
Lissencefalia



</doc>
<doc id="1418880" url="https://pl.wikipedia.org/wiki?curid=1418880" title="Front Zachodni">
Front Zachodni



</doc>
<doc id="1418882" url="https://pl.wikipedia.org/wiki?curid=1418882" title="Ferenc Szisz">
Ferenc Szisz

Ferenc Szisz (ur. 20 września 1873 w Szeghalom, zm. 21 lutego 1944 w Auffargis) – węgierski kierowca wyścigowy, zwycięzca pierwszego wyścigu Grand Prix w historii
Kariera.
Ferenc Szisz urodził się w miasteczku Szeghalom leżącym w Austro-Węgrzech. Kształcony był na ślusarza, ale gdy miał ok. 20 lat zainteresował się automobilami i zaczął studiować inżynierię. Po pobycie w kilku austriackich i niemieckich miastach na wiosnę 1900 znalazł się w Paryżu, gdzie został zatrudniony w nowo powstałym przedsiębiorstwie Renault Automobile.
W Renault talent inżynieryjny Szisza został wykorzystany w dziale testowym, a po zaangażowaniu się firmy w 1902 w wyścigi samochodowe, Węgier został mianowany mechanikiem pokładowym Louisa Renault (w owym czasie każdy ścigający się pojazd miał 2-osobową załogę: kierowcę i mechanika). Po tym jak na trasie wyścigu Paryż-Madryt zginął Marcel Renault, Ferenc zaczął startować jako kierowca. W 1905 zajął piąte miejsce w wyścigu o Puchar Gordona Bennetta. W październiku tego roku Renault, podobnie jak inni jego francuscy i włoscy konkurenci, wysłało swój zespół do Ameryki, gdzie rozgrywano Puchar Vanderbilta. Węgier zajął ponownie piąte miejsce. Wygrał jego rodak jeżdżący Darracqiem, Victor Hémery.
Obowiązki głównego testera ciążące na Sziszu ograniczały liczbę zawodów, w których mógł brać udział. Mimo to, Węgier zapisał się na stałe w historii sportu po tym, jak wygrał pierwsze zawody Grand Prix w historii razem z mechanikiem M. Marteau prowadząc Renault AK 90CV. Było to Grand Prix Francji w 1906 rozgrywane na torze w Le Mans. Średnia prędkość zwycięzcy wyniosła 101,21 km/h. Impreza osiągnęła duży sukces komercyjny i wkrótce podobne wyścigi zaczęto organizować w całej Europie. Rok później we Francji wygrał Felice Nazzarro, a jako drugi uplasował się Szisz. Węgier startował we francuskim GP także w 1908, ale musiał się wycofać z powodu problemów technicznych. Podobnie zakończył udział w pierwszej amerykańskiej edycji wyścigu tej klasy.
Na początku 1909 Szisz opuścił Renault i otworzył własny warsztat w Neuilly-sur-Seine. W lipcu 1914 namówiony przez Fernanda Charrona, Węgier wystartował Aldą w GP Francji. Szisza uhonorowano dając mu pierwszy numer startowy. Ferenc został kontuzjowany i nie dojechał do mety. Wyścig wygrał Christian Lautenschlager w Mercedesie. Sezon wyścigowy zakończył się we wrześniu wybuchem I wojny światowej. Szisz służył w armii francuskiej w Algierii, gdzie był odpowiedzialny za transport wojsk zanim został hospitalizowany z powodu duru brzusznego. Pod koniec wojny podjął pracę w firmie lotniczej, gdzie pracował aż do przejścia na emeryturę. Po zakończeniu pracy przeprowadził się do domku w wiosce Auffargis, nieopodal Paryża, gdzie zmarł w 1944.
Ferenc Szisz i jego żona spoczywają na cmentarzu w Auffargis. Muzeum Szisza jest częścią muzeum Renault położonego blisko toru Le Mans.

</doc>
<doc id="1418884" url="https://pl.wikipedia.org/wiki?curid=1418884" title="SPA">
SPA



</doc>
<doc id="1418885" url="https://pl.wikipedia.org/wiki?curid=1418885" title="Puchar Gordona Bennetta">
Puchar Gordona Bennetta



</doc>
<doc id="1418887" url="https://pl.wikipedia.org/wiki?curid=1418887" title="Księstwo Brunszwiku">
Księstwo Brunszwiku

Księstwo Brunszwiku – państwo istniejące w latach 1815–1918.
Historia.
Państwo wchodzące od 1815 roku do Związku Niemieckiego. W 1866 roku weszło w skład Związku Północnoniemieckiego, a po zjednoczeniu Niemiec w 1871 roku stało się jednym z krajów Cesarstwa Niemieckiego.
W wyniku rewolucji listopadowej w 1918 i obaleniu monarchii państwo przekształcono w republikę.

</doc>
<doc id="1418894" url="https://pl.wikipedia.org/wiki?curid=1418894" title="Niszczyciele rakietowe typu 052C">
Niszczyciele rakietowe typu 052C

Niszczyciele rakietowe typu 052C – chińskie niszczyciele rakietowe, które zaczęły wchodzić do służby w roku 2004. W kodzie NATO otrzymały oznaczenie "Luyang II". Od pierwszej jednostki serii znane są także jako typ "Lanzhou".
Historia.
Bazując na kadłubie i siłowni, które były opracowane dla niszczycieli typu "052B" podjęto decyzję o opracowaniu nowego typu niszczycieli. Głównym zadaniem nowych okrętów miało być zapewnienie obrony przeciwlotniczej. Dla okrętów przewidziano zastosowanie nowych pocisków przeciwlotniczych, nowego radaru i systemu kierowania ogniem. Projektując niszczyciele "052C" zwrócono uwagę, aby większość ich wyposażenia i uzbrojenia pochodziło z Chin. Okręty wyposażono w dwie wyrzutnie typu VLS, przeznaczone dla pocisków przeciwlotniczych HQ-9, które opracowano z wykorzystaniem rozwiązań zastosowanych w rosyjskich pociskach wykorzystanych w systemie S-300.
Na okrętach zastosowano rozwiązania z zakresu technologii stealth dzięki czemu znacznie wzrosły ich szanse przetrwania na polu walki.
Budowa pierwszego okrętu typu "Lanzhou" rozpoczęła się w roku 2002 w szanghajskiej stoczni Jiangnan. Początkowo wszystkie okręty miały zostać zbudowane w tej stoczni. Ostatecznie zbudowane w niej zostały dwie pierwsze jednostki - Lanzhou i Haikou. W budowę kolejnych czterech jednostek zaangażowana była stocznia Hudong-Zhonghua Shipyard z Szanghaju. 
Koszt budowy jednego okrętu typu szacowany jest na ok. 800 milionów dolarów.

</doc>
<doc id="1418895" url="https://pl.wikipedia.org/wiki?curid=1418895" title="Wapienne tarasy">
Wapienne tarasy



</doc>
<doc id="1418897" url="https://pl.wikipedia.org/wiki?curid=1418897" title="Strzykacz (zawód)">
Strzykacz (zawód)

Strzykacz – osoba zajmująca się zakażaniem wszy w celu uzyskania preparatu do produkcji szczepionki.
Działalność Instytutu Rudolfa Weigla.
Prekursorem stosowania wszy jako zwierzęcia laboratoryjnego do hodowli zarazka tyfusu był Rudolf Weigl. W utworzonym przez niego Instytucie Badań nad Tyfusem Plamistym i Wirusami we Lwowie zawód ten uprawiali pozbawieni innych środków do życia lwowscy inteligenci. Przez instytut przewinęło się ponad 2000 ludzi (pracowników i karmicieli). 
W czasie okupacji hitlerowskiej legitymacje instytutu stwarzały możliwość swobodnego poruszania się po mieście, stąd często wśród karmicieli byli ludzie nauki i kultury oraz członkowie ruchu oporu, szczególnie narażeni na represje okupantów. Bardzo często o przyjęciu do pracy decydował, poza względami zdrowotnymi, stopień zagrożenia ze strony okupanta. 
Strzykaczami byli m.in.:
Praca strzykaczy.
Po wykarmieniu wszy na ciele ludzkim kolejnym krokiem w przygotowaniu szczepionki było zakażenie wszy bakteriami "Rickettsia prowazekii" poprzez iniekcję jelit. Klatki, z których każda zawierała od 300 do 400 12-dniowych zdrowych wszy, były przenoszone do kompletnie odseparowanych oddziałów strzykaczy i preparatorów, gdzie specjalnie przeszkoleni strzykacze zakażali wszy ręcznie, korzystając ze specjalnego imadełka. To imadełko było umieszczane pod binokularnym mikroskopem o powiększeniu 32 i każda wesz była doodbytniczo zakażana dawką "Rickettsia prowazeki". 
Każdy cykl zastrzyku, składający się z umieszczenia szklanej kapilary w jelicie zwierzęcia, krótkiego naciśnięcia pedału w celu iniekcji i wycofania kapilary, trwał około jednej sekundy. Zespół dwóch wysoko kwalifikowanych strzykaczy, z których jeden unieruchamiał, a drugi wstrzykiwał bakterię, był w stanie wykonać do 2000 iniekcji w ciągu godziny. Każdy pakiet około 500 zakażonych w ten sposób wszy był następnie umieszczany w klatce i karmiony przez 5 kolejnych dni przez ssanie krwi intensywnie szczepionych strzykaczy.
Kiedy populacja "Rickettsia prowazekii" osiągała 107 na komórkę, komórki jelit zaczynały pękać i następowało przedostawanie się niestrawionej, czerwonej ludzkiej krwi do wnętrza wszy, w wyniku czego w końcowym stadium infekcji wszy przybierały kolor jasnoczerwony. Ostatni etap produkcji szczepionki wykonywany był przez preparatorów.
Odniesienia w kulturze.
Postać kobiety wykonującej zawód strzykacza pojawia się w 10. odcinku serialu "Halo Hans!" zatytułowanym "Operacja wesz".
Michał, główny bohater filmu "Trzecia część nocy" w reżyserii Andrzeja Żuławskiego, podejmuje się pracy strzykacza.

</doc>
<doc id="1418898" url="https://pl.wikipedia.org/wiki?curid=1418898" title="Mark King (muzyk)">
Mark King (muzyk)

Mark King (ur. 20 października 1958 w Cowes) – brytyjski gitarzysta basowy. Od wielu lat związany ze swoim macierzystym zespołem Level 42 jako wokalista oraz basista. Stworzył charakterystyczny dla siebie jak i zespołu, styl muzyczny, w szczególności poprzez swoją grę kciukiem na gitarze basowej, dzięki użyciu techniki zwanej slappingiem albo klangiem i umiejętnemu łączeniu jej wraz ze stylistyką muzyki pop.
Początki.
King urodził się na niewielkiej wyspie Wight, położonej na południe od wybrzeży Anglii. Jego ojciec, Raymond King, był mleczarzem, a rodzina żyła w budynku przylegającym do mleczarni. W wywiadzie z 2006 roku King wspomina tamte czasy „to były warunki polowe, z jednym mosiężnym kurkiem, zewnętrzną toaletą i cynkową wanną naprzeciw kominka”. Później mieszkał w Camp Hill i w budynkach cywilnych na terenach więzienia w Albany w pobliżu miasta Newport. Uczęszczał do Kitbridge Middle School gdzie poznał swoją pierwszą sympatię Tracey Wilson, później wspominaną w utworach pisanych przez Kinga. Następnie uczęszczał do Cowes High School.
Początkowo King próbował rozpocząć swoją karierę jako perkusista. Jego ojciec kupił mu jego pierwszą perkusję za £10, kiedy został zachęcony do uprawiania zawodu muzyka przez nauczyciela muzyki ze szkoły średniej.
Level 42.
King przeprowadził się do Londynu w wieku 19 lat, a następnie wraz z Mikiem Lindupem utworzył zespół Level 42 w 1979 roku. Do zespołu dołączyli jego znajomi z wyspy, bracia Phil oraz Rowland Charles Gould. King będący wciąż perkusistą, poszukiwał kogoś kto grałby na gitarze basowej. Po bezowocnych poszukiwaniach King niechętnie sam rozpoczął granie na tym instrumencie w wieku 21 lat. Wtedy też postanowił uczynić z gitary basowej instrument prowadzący. Podczas koncertów w Austrii Mark King utracił swój zestaw perkusyjny, gdyż był zmuszony go sprzedać, aby kupić bilet powrotny do domu, i od tego momentu stał się basistą.
Na jednym z pierwszych koncertów, z Kingiem jako basistą, w klubie La Babalu w Ryde, Level 42 został dostrzeżony przez producenta o nazwisku Andy Sojka, który był właścicielem niezależnej, małej, wytwórni płytowej Elite. Panowie doszli do porozumienia i podpisano kontrakt. W następnym roku wydawnictwo związało się z gigantem wydawniczym Polydor, a King spędził następne dziewięć lat w takim układzie, dzięki czemu mógł koncentrować się na pisaniu, nagrywaniu i koncertowaniu wraz z zespołem. Pierwszym sukces przyszedł szybko i był to utwór „Love Games”, wydany w 1981, który wszedł na listę Top 40. Dzięki temu, zespół po raz pierwszy wystąpił w słynnym programie Top of the Pops. Jeszcze większy sukces grupa zanotowała w roku 1983 wraz z wydaniem „The Sun Goes Down (Livin' it up)”.
W tym czasie, basista Level 42 był zapraszany do współpracy wraz z innymi muzykami. Współpracował z Nikiem Kershawem grając na jego drugim albumem "The Riddle" (1984) oraz z Midge Ure grając na "The Gift" (1985) oraz później na "Answers To Nothing" (1988).
Wraz z zespołem Level 42, King grał z takimi muzykami jak The Police jako support w 1981, następnie z zespołem Steve'a Windwooda w 1986 czy w trasie koncertowej Madonny w 1987. W 1986, King i Lindup występowali wspólnie w koncercie charytatywnym „Prince’s Trust” wraz z takimi artystami jak Eric Clapton, Phil Collins, Mark Knopfler czy Elton John.
Dokonania solo.
W 1984 wydał swój pierwszy album solowy, zatytułowany "Influences" (potrzebował wtedy gotówki na wkład pod budowę domu – wydanie albumu dało mu taką możliwość). Następne wydawnictwo "One Man" ukazało się w 1999. Także w 1999, rozpoczął wydawanie zbiór nie wykorzystanych utworów powstałych na przestrzeni lat w formie albumu o jednoznacznym tytule 'Trash'; nazwa ta miała podpowiedzieć potencjalnym nabywcom, że piosenki na niej zawarte są niedopracowane bądź odrzucone przez wytwórnię i nie stanowią wielkich dzieł samych w sobie. 'Trash' stało się wydawnictwem historycznym, gdyż był to jeden z pierwszych albumów na świecie wydanych przez znanego twórcę bez pomocy jakiegokolwiek wydawnictwa. Pierwotnie płyta została zaoferowana fanom, poprzez stronę internetową www.level42.com. Chętni wpisywali się w specjalną rubrykę w książce gości, a Mark King przy użyciu swojego własnego komputera, nagrywarki oraz drukarki atramentowej produkował płyty, które potem osobiście wysyłał pocztą, za cenę 17 £ plus opłata pocztowa. Początkowo także własnoręcznie podpisywał i numerował pierwsze kopie. Zupełnie nie przewidział potęgi internetu i popularności albumu jaką zaczął się on cieszyć. Łączna liczba płyt jaką sprzedał w ten sposób to około 1000 sztuk. W następnych latach, King powtórzył sukces „domowej produkcji” płyt i wydał w ten sposób płyty takiej jak 'Live At The Jazz Cafe', 'Live On The Isle of Wight' oraz 'Live At Reading Concert Hall' (ta ostatnia została wydana także jako dorobek zespołu Level 42). Pomimo podpisanego kontraktu z wytwórnią Universal Music poprzez W14, King kontynuuje wydawanie swoich występów w Summerhouse Record (nazwa jego własnej wytwórni) i w 2007 roku wydał w ten sposób 'Retroglide Live' DVD.
Od czasu jego powrotu na scenę w 1998 wraz z promocją albumu 'One Man', King stale daje koncerty w całej Europie i różnych innych zakątkach świata, tak dalekich jak na przykład Indonezja. Poza płytą 'Trash', wydał tylko jeden profesjonalnie zrealizowany album w ciągu ostatnich 8 minionych lat, to jest we wrześniu 2006, 'Retroglide' wraz z zespołem Level 42.
W 2008, King jest nadal liderem zespołu Level 42 i wciąż gra w nim z drugim najważniejszym człowiekiem w zespole, keyboardzistą Mikiem Lindupem.
Styl gry.
Mark King pomógł w rozwoju i popularyzacji stylu gry na gitarze basowej zwanego slap and pop albo klangiem. Taka technika gry powstała w latach 70. XX wieku i została stworzona przez basistów stylu funk, jak na przykład Larry Graham, a potem dalej rozwijana przez basistów stylu jazz fusion, jak na przykład Stanley Clarke. King zaadaptował taką technikę i zdecydowanie ją przyspieszył oraz dodał do niej elementy pozwalające mu kreować efekty perkusyjne podczas grania linii basu.
Wśród swoich wpływów muzycznych King wymienił muzyka Toma Taylora, który udzielał Kingowi lekcji gry na gitarze, gdy miał 12 lat.
Charakterystyczne umiejętności Marka Kinga są w większości oparte na płynnym graniu nut szesnastkowych, dzięki czemu technika ta zyskała sobie miano stylu „karabinu maszynowego”, a składa się na nią bardzo szybkie podrywanie najwyższych strun od dołu oraz uderzanie kciukiem w najniższe struny z góry (czasami King uderza w struny także lewą ręką).
King oraz Level 42 są uważani za jeden z bardziej wpływowych artystów na kolejne pokolenie muzyków i na nowo powstały styl zwany brit funk.
Instrumenty.
King używał szerokiej gamy gitar w czasie swojej kariery, z czego zdecydowanie najczęściej używaną przez niego marką były gitary firmy JayDee oraz Status Graphite (w szczególności w twórczości solo). Gitary JayDee były projektowane przez Johna Digginsa, byłego pracownika firmy której właścicielem był uznany lutnik John Birch. Nazwa JayDee pochodzi od fonetycznego zapisu inicjałów wcześniej wymienionego twórcy, J.D.
Oprócz tego Mark King grywał na gitarach basowych Status Graphite od początku swojej kariery w szczególności na modelach z serii 2000 oraz Empathy. W Listopadzie 2000, Rob Green oraz Mark King stworzyli Status KingBass, „bezgłowy”, podwójnie rozcięty model z wplecionymi elementami grafitowymi wewnątrz gryfu, przetwornikami Status Hyperactive oraz aktywną elektroniką i z możliwością montażu diod LED na gryfie. Wszystkie modele firmy Status produkowanej są przez Roba Greena metodami rękodzielniczymi.
Pozostałe instrumenty które King używał to gitary firmy Alembics, a także firmy Pangborn oraz Zon (na albumie „World Machine” w utworze „Lying Still”). Oczywiście wśród instrumentów Kinga znajdują się także gitary basowe bezprogowe, na przykład japoński Moon jazz bass. King posiada też dwie gitary MusicMan, Wal bas, który ma zamontowany interfejs MIDI (używany na albumie „Guaranteed”, w utworze „Lasso The Moon”).
W 1996, King krótko używał gitar firmy Fender. Powstała limitowana seria 42 „Mark King” Jazz, zbudowana według specyfikacji dostarczonej przez Kinga. Wszystkie one były wyposażone w świecące diody LED, zaokrągloną podstrunnicę oraz płytkę z wygrawerowanym podpisem muzyka umieszczoną na gryfie. Poza tym w 1999, King używał gitar firmy GB, produkowanych ręcznie w Anglii przez Berniego Goodfellowa.
Życie prywatne.
Zaraz po rozwodzie z jego holenderską żona, Pią, King powrócił w rodzinne strony na wyspę Wight w roku 1988. W latach dziewięćdziesiątych kupił pub w Ryde. Nazwał to miejsce "Joe Daflo's", co jest skrótem od imion jego trojga dzieci, Jolie (1988), D'arcy (1985) oraz Florrie (1982). King sprzedał to miejsce w roku 2000, gdy interes przerodził się w sieć pubów ulokowanych na wschodnim wybrzeżu Anglii.
Obecnie King mieszka w Alverstone Garden Village na wyspie Wight wraz z jego długoletnią przyjaciółką a wcześniej nianią jego dzieci, także holenderką Marią Van de Brohm (zwaną przez niego „Ria”), oraz czwartym dzieckiem (pierwszym z tego związku), Marleigh, urodzonym w roku 1996.
Dyskografia.
Spójrz na stronę zespołu Level 42, gdzie wymienione są płyty Marka Kinga z zespołem.

</doc>
<doc id="1418904" url="https://pl.wikipedia.org/wiki?curid=1418904" title="Nerw skalisty mniejszy">
Nerw skalisty mniejszy

Nerw skalisty mniejszy () – nerw prowadzący głównie przedzwojowe włókna przywspółczulne dla ślinianki przyusznej oraz dla gruczołów policzkowych.
Rozpoczyna się w jamie bębenkowej. Odchodzi od splotu bębenkowego i stanowi przedłużenie nerwu bębenkowego. Na powierzchnię wewnętrzną podstawy czaszki wychodzi przez rozwór kanału nerwu skalistego mniejszego, gdzie przebiega na przedniej powierzchni części skalistej (piramidy) kości skroniowej. Na tym odcinku towarzyszy mu tętnica bębenkowa górna. Następnie nerw układa się w swojej bruździe () zmierzając pod oponą twardą ku przodowi i dołowi. Na swoim przebiegu na wewnętrznej powierzchni podstawy czaszki nerw otrzymuje gałąź od nerwu twarzowego. Następnie wchodzi w szczelinę klinowo-skalistą (), która stanowi boczne ograniczenie otworu poszarpanego i przebija jej chrząstkozrost. Jego włókna kończą się w zwoju usznym jako przywspółczulne włókna przedzwojowe, gdzie ulegają przełączeniu. Biorą one udział w unerwieniu ślinianki przyusznej oraz gruczołów policzkowych.

</doc>
<doc id="1418907" url="https://pl.wikipedia.org/wiki?curid=1418907" title="Hoplitozaur">
Hoplitozaur

Hoplitozaur ("Hoplitosaurus") – rodzaj dinozaura ptasiomiednicznego (Ornithischia) należącego do grupy ankylozaurów (Ankylosauria) i podrodziny Polacanthinae. Dawniej uznawany za synonim "Polacanthus", lecz obecnie przywrócony do rangi osobnego rodzaju. Jego nazwa oznacza „hoplicki jaszczur” – od starogreckiej ciężkozbrojnej piechoty, hoplitów.
Wielkość.
Dinozaur ten osiągał długość 5-6 m i wagę 1-1,5 t.
Występowanie.
Hoplitozaur żył około 130 milionów lat temu na terenie obecnej Ameryki Północnej. Jego szczątki znaleziono w stanie Dakota Południowa w Stanach Zjednoczonych.
Opis.
Większy od polakanta dinozaur pancerny. Grzbiet chroniony był wieloma kostnymi tarczami i kolcami – najdłuższymi prawdopodobnie na wysokości barków. Głowa krótka i szeroka, również pokryta pancerzem. Kostne płytki znajdowały się nawet na powiekach. Hoplitozaur miał drobne, liściokształtne zęby, którymi zrywał nisko rosnącą roślinność.
Filogeneza.
Pozycja filogenetyczna hoplitozaura w obrębie Ankylosauria jest niepewna. Kirkland (1998) zaliczył go do rodziny Ankylosauridae i wchodzącej w jej skład podrodziny Polacanthinae, uznając go za bliskiego krewnego rodzajów "Polacanthus", "Gastonia", "Mymoorapelta" i być może również "Hylaeosaurus". Także Carpenter (2001) uznał hoplitozaura za przedstawiciela Polacanthinae (z tym, że autor ten podnosił tę podrodzinę do rangi odrębnej rodziny Polacanthidae, siostrzanej do Ankylosauridae); z przeprowadzonej przez niego analizy kladystycznej wynika, że hoplitozaur był taksonem siostrzanym do polakanta. Z kolei z analizy kladystycznej przeprowadzonej przez Richarda Thompsona i współpracowników (2012) wynika, że taksony zaliczane do Polacanthinae/Polacanthidae, w tym hoplitozaur, należały do rodziny Nodosauridae. Na drzewie ścisłej zgodności wygenerowanym na podstawie 4248 najbardziej oszczędnych drzew hoplitozaur jest w nierozwikłanej politomii z wszystkimi innymi przedstawicielami Nodosauridae, natomiast na drzewie zgodności wygenerowanym metodą "50% majority rule consensus" jest w politomii z rodzajem "Gargoyleosaurus" i z kladem obejmującym rodzaje "Polacanthus", "Peloroplites" i "Gastonia".
Behawior i etologia.
Prawdopodobnie jak większość gatunków ankylozaurów prowadził samotniczy tryb życia. Zasiedlał przypuszczalnie przede wszystkim obrzeża lasów, gdzie mógł znaleźć odpowiednie warunki bytowe – często na terenach nadrzecznych.

</doc>
<doc id="1418908" url="https://pl.wikipedia.org/wiki?curid=1418908" title="Nebraska State Historical Society">
Nebraska State Historical Society

Nebraska State Historical Society – agencja stanowa amerykańskiego stanu Nebraska, pierwotnie utworzona jako prywatne towarzystwo w 1878 w celu "wspomagania prac badawczych w zakresie historii, szerzenia wiedzy o historii ...obejmując zarówno historię tubylczą jak i nową. (ang.: "encourage historical research and inquiry, spread historical information ... and to embrace alike aboriginal and modern history.") Przemianowana na instytucję stanową w 1883, stosunkowo niedawno została przyznana status pełnej agencji stanowej, w 1994.
Przewodnim celem agencji, według jej oficjalnego aktu powołania (ang. "mission statement") jest: "zbieranie, konserwacja, zachowanie i udostępnienie wszystkim osobom nasze wspólne historie" (ang. "[to] collect, preserve, and open to all, the histories we share.").

</doc>
<doc id="1418909" url="https://pl.wikipedia.org/wiki?curid=1418909" title="Ornitischia">
Ornitischia



</doc>
<doc id="1418925" url="https://pl.wikipedia.org/wiki?curid=1418925" title="Fort Reno">
Fort Reno

Fort Reno (znany także jako Fort Connor lub Old Fort Reno) – drewniany fort wybudowany w 1865 r. przez US Army na pograniczu Wielkich Równin na "Terytorium Dakoty" w dzisiejszym hrabstwie Johnson w stanie Wyoming. Służył ochronie osadników ciągnących na północny zachód szlakiem Bozemana przed napadami Indian.
Założenie.
Po zakończeniu wojny secesyjnej wielu osadników ruszyło na zachód, poszukując ziemi pod uprawę i nowych możliwości. Gdy rozniosła się wieść, że w Black Hills odkryto złoto, na obszar dzisiejszej Montany zaczęli napływać poszukiwacze złota i przygód, a za nimi osadnicy. Dla ułatwienia im drogi ku terenom złotonośnym wytyczono wkrótce szlak Bozemana, który przebiegał przez sam środek terytoriów uważanych przez Indian z plemion Dakotów za święte i z którego to powodu Indianie zaczęli atakować białych wędrowców. By temu zapobiec, w latach 1865-1866 Armia wzniosła serię fortów i posterunków jako garnizony dla walczących z Indianami oddziałów.
Jeden z takich fortów został zbudowany 14 sierpnia 1865 roku na wysokim plateau nad brzegami rzeki Powder koło ujścia strumienia "Dry Fork". Początkowo otrzymał nazwę "Fort Connor" od nazwiska gen. Patricka Connora, którego ludzie z 6. pułku kawalerii z Michigan zbudowali palisadę i budynki fortu, mającego stanowić punkt zaopatrzeniowy dla ekspedycji karnej przeciw Indianom. 11 listopada 1865 roku posterunek przemianowano na "Fort Reno" dla uhonorowania gen. Jesse'go Reno, który poległ w bitwie pod South Mountain w czasie wojny secesyjnej.
Fort Reno miał bardzo prostą konstrukcję. Magazyny kwatermistrzostwa i stajnie otaczała czworokątna palisada z pni topoli o średnicy 25–30 cm. Byle jak ociosane pnie wkopano na około 120 cm w ziemię, a wysokość palisady ponad gruntem wynosiła około 240 cm. Jesienią 1865 roku wybudowano dodatkowe budynki na zewnątrz palisady: dwa budynki koszarowe, kwatery oficerskie, szpital, warsztaty, pomieszczenia dla woźniców i cywilnych współpracowników wojska, jak np. zwiadowców. Wszystkie te budynki miały dachy kryte darnią, a podłogi zastępowało klepisko. W sierpniu kompanie C i D 5. pułku ochotniczego (sformowanego z byłych żołnierzy konfederackich, którzy złożyli przysięgę na wierność i kompania A (złożona z Indian z plemienia Winnebago), zluzowały kawalerzystów z Michigan. Dowodzone przez kpt. George'a M. Bailey'ego zajmowały ten izolowany posterunek w ciągu wyjątkowo ciężkiej zimy 1865/6.
Zluzowanie i opuszczenie.
Podczas wojny Czerwonej Chmury następnego lata płk Henry B. Carrington z 18. pułku piechoty poprowadził 700 ludzi w dolinę rzeki Powder, by zbudować dwa nowe posterunki dalej na północ. Oddział ten dotarł do Fort Reno 28 czerwca 1866 i odpoczywał dwa tygodnie. Przed opuszczeniem fortu w dniu 9 lipca Carrington zostawił na miejscu dwie kompanie celem zluzowania ochotniczego garnizonu, który zakończył służbę i odmaszerował do domu "bez najmniejszego żalu". Nowo przybyli żołnierze armii regularnej wznieśli palisadę wokół niezabezpieczonych budynków koszarowych oraz drewniane bastiony w północno-zachodnim i południowo-wschodnim narożniku. Zbudowali także (z adobe) zamczystą kwaterę dowódcy. W roku 1867 fort został odnowiony i poszerzony. Garnizon (którego liczebność wahała się w granicach 125-300 żołnierzy) doświadczył trudnego życia obozowego, ciężkich zim i gorąca w lecie, od czasu do czasu potykając się z Indianami i utrzymując południowy kraniec szlaku Bozemana w stanie nadającym się do użytkowania.
W roku 1868 traktat zawarty w Forcie Laramie zakończył wojnę Czerwonej Chmury i spowodował przekazanie znacznej części dawnych łowisk Dakotów prawowitym właścicielom. Na mocy układu Fort Reno, podobnie jak forty C.F. Smith i Phil Kearny, został przez wojsko opuszczony. Wkrótce potem wszystkie zabudowania i palisady spłonęły. Przypuszczano, że ogień został podłożony przez wojowników z plemienia Szejenów. Gen. George Crook i jego oddziały zatrzymały się na krótko w tym miejscu w marcu 1876 roku, tylko po to by stwierdzić, że z fortu zostało tylko kilka ścian z adobe i pozostałości pogorzeliska. Mimo to Crook postanowił urządzić tu swój punkt zaopatrzeniowy.
Zmarli i polegli żołnierze pochowani na miejscowym cmentarzyku zostali w latach osiemdziesiątych XIX wieku ekshumowani i przeniesieni na cmentarz wojskowy na polu ostatniej bitwy Custera nad Little Bighorn. Teren, na którym kiedyś znajdował się fort, jest dzisiaj prerią porośniętą trawą.
Miejsce to, oddalone o około 18 km na północny wschód od miejscowości Sussex (Wyoming), zostało 28 marca 1970 roku umieszczone w "Narodowym Rejestrze Pomników Historycznych".
Dwa inne posterunki wojskowe otrzymały nazwę Fort Reno: jeden w łańcuchu umocnień Waszyngtonu podczas wojny secesyjnej, drugi zbudowany w roku 1874 na terenie dzisiejszego stanu Oklahoma.

</doc>
<doc id="1418936" url="https://pl.wikipedia.org/wiki?curid=1418936" title="10 cm Kanone 14">
10 cm Kanone 14

10 cm Kanone 14 – niemiecka armata polowa o kalibrze 105 mm używana podczas I wojny światowej. Produkcja armat przez firmę Krupp ruszyła w 1914, a pierwsza bateria otrzymała je w maju 1915. Podczas wojny wyprodukowano 724 egzemplarzy armaty. W 1917 została zastąpiona w produkcji przez ulepszoną armatę 10 cm Kanone 17.

</doc>
<doc id="1418939" url="https://pl.wikipedia.org/wiki?curid=1418939" title="Fort Connor">
Fort Connor



</doc>
<doc id="1418940" url="https://pl.wikipedia.org/wiki?curid=1418940" title="Old Fort Reno">
Old Fort Reno



</doc>
<doc id="1418941" url="https://pl.wikipedia.org/wiki?curid=1418941" title="Utowie">
Utowie



</doc>
<doc id="1418944" url="https://pl.wikipedia.org/wiki?curid=1418944" title="Fort Phil Kearny">
Fort Phil Kearny

Fort Phil Kearny – w latach 60. XIX wieku posterunek United States Army w dzisiejszym północno-wschodnim Wyomingu na szlaku Bozemana. Budowę rozpoczęły 13 lipca 1866 roku kompanie A, C, E i H z 2. batalionu 18. pułku piechoty pod okiem dowódcy pułku i dowódcy "Obszaru Górskiego" płk Henry’ego Carringtona. Posterunek został nazwany na cześć gen. Philipa Kearny'ego, znanego dowódcy z okresu wojny secesyjnej. Nazwy nie należy mylić z nazwą posterunku w Nebrasce – Fort Kearny – który otrzymał imię wuja generała, Stephena Kearny'ego.
Lokalizacja.
Fort znajdował się po wschodniej stronie gór Bighorn na północy dzisiejszego hrabstwa Johnson, 23 km na północ od Buffalo. Wraz z Fortem Reno i Fortem C.F. Smith został ulokowany na szlaku Bozemana, w kraju rzeki Powder, w okresie największego nasilenia walk z Indianami dla ochrony poszukiwaczy złota i osadników wędrujących na północ od rozgałęzienia szlaku oregońskiego do dzisiejszego stanu Montana.
Opis.
Fort Phil Kearny był największą z fortyfikacji położonych wzdłuż szlaku. Jego 2-metrowej wysokości palisada ograniczała powierzchnię 69 000 m². Cała palisada miała 456 metrów długości, zamykając teren szerokości 180 m na północnym krańcu i 73 m na południowym. By ją postawić, trzeba było około 4000 pni drzew. W roku 1867 obliczano, że dla wzniesienia budynków zużyto ponad 200 tysięcy metrów bieżących desek i 130 tysięcy cegieł adobe.
Krótka historia.
Fort był bliski ukończenia w grudniu 1866, kiedy to jego garnizon został zluzowany przez 27. pułk piechoty. W najgorętszym okresie garnizon liczył 400 żołnierzy: 9 oficerów, lekarza oraz 329 podoficerów i szeregowych w pięciu kompaniach piechoty z 18. i 27. pułku (w tym nowo zwerbowaną kompanię K), a także 1 oficera i 60 żołnierzy kompanii C 2. pułku kawalerii. Ponadto w forcie stacjonowało 150 cywilnych pracowników kontraktowych.
Fort, dla Indian "„znienawidzony posterunek nad Little Piney”", odegrał ważną rolę w wojnie Czerwonej Chmury. Pobliże fortu było miejscem masakry oddziału Fettermana i bitwy na barykadzie wozów. W roku 1868 linia kolejowa Union Pacific dotarła tak daleko na zachód, że imigranci mogli docierać do terenów złotonośnych Montany przez dzisiejszy stan Idaho, porzucając niebezpieczny szlak Bozemana. Wszystkie trzy forty na szlaku zostały opuszczone przez armię w wyniku podpisania traktatu pokojowego w Forcie Laramie. Wkrótce potem zostały zniszczone przez Indian.
Fort Phil Kearny, wraz z miejscami masakry Fettermana i bitwy na barykadzie wozów, został uznany za Narodowy Pomnik Historyczny USA w roku 1960.

</doc>
<doc id="1418946" url="https://pl.wikipedia.org/wiki?curid=1418946" title="Terytorium Kolorado">
Terytorium Kolorado

Terytorium Kolorado – historyczna jednostka administracyjna USA, terytorium zorganizowane, która istniała od 28 lutego 1861 do 1 sierpnia 1876. Jej granice stanowią także granice obecnego stanu Kolorado. Terytorium został zorganizowane po nastaniu gorączki złota w okolicach szczytu Pikes Peak w latach 1858-1861, kiedy to pierwsze osadnictwo Europejczyków zawitało na te ziemie. Akt prawny ustanawiający Terytorium Kolorado został podpisany przez prezydenta USA Jamesa Buchanana 28 lutego 1861 podczas secesji południowych stanów, jeszcze przed wybuchem wojny secesyjnej. Utworzenie tego terytorium scaliło efektywnie kontrolę Unii nad bogatym w surowce obszarem Gór Skalistych. Już wtedy perspektywa rychłego wcielenia terytorium do Unii jako stanu była brana pod uwagę, lecz ambicje stanowe zostały zablokowane w 1865 wetem prezydenta USA Andrew Johnsona.
Status stanowy dla terytorium stanowił także twardy orzech do zgryzienia dla prezydenta USA Ulyssesa Granta, którego administracja zabiegała o wcielenie Kolorado do Unii jako stanu w obliczu niechęci Kongresu podczas Rekonstrukcji USA. Ostatecznie, Terytorium Kolorado przestało istnieć na rzecz wcielenia stanu Kolorado do Unii w 1876.
Opis Terytorium Kolorado.
Terytorium to zorganizowano z ziem Gór Skalistych po obu stronach szczytów pasma głównego, rozdzielającego zlewiska Pacyfiku i Atlantyku, zawierających obszary naokoło szczytu Pikes Peak, gdzie gorączka złota w Kolorado rozpoczęła się dwa lata wcześniej. Na swoich obszarach wschodnich, nowe terytorium przejęło zachodnie kresy Terytorium Kansas, niezrzeszonych pozostałości po utworzeniu stanu Kansas miesiąc wcześniej, a także wielkie połacie południowozachodniego Terytorium Nebraski, i północny skrawek Terytorium Nowego Meksyku u źródeł i w górnym biegu rzeki Rio Grande. Po zachodniej stronie szczytów, terytorium Kolorado przejęło wschodnie obszary Terytorium Utah, w całości pod wyłączną kontrolą plemion Ute i Szoszonów. Wschodnie prerie były wtedy luźniej kontrolowane przez przemieszczające się plemiona Szejenów i Arapaho, a także Paunisi, Komanczowie i Kiowa. W 1861, na 10 dni przed oficjalnym powstaniem terytorium, Arapaho i Szejeni zostali, w obliczu wojskowej przemocy USA nad ich zasadniczo bezbronną ludnością tubylczą, zmuszeni do oddania wielkich połaci prerii pod osadnictwo białych, z przyzwoleniem dalszego zamieszkiwania swoich tradycyjnych ziem, o ile nie atakowali byli osadników przybywających na tereny w okolicach wędrownych obozów indiańskich. Jednak, już u schyłku wojny secesyjnej w 1865, tubylcza obecność na prerii w Kolorado została zasadniczo wyeliminowana.
Historia Terytorium Kolorado.
Ziemie, które w końcu zostały wcielone do Terytorium Kolorado po raz pierwszy dostały się pod zarząd Stanów Zjednoczonych w ramach Zakupu Luizjany w 1803 oraz w wyniku przegranej wojny i bycia zmuszonym do scedowania swoich obszarów północnych przez Meksyk w 1848.
Tubylcy.
Pierwotnie, przynajmniej w stuleciach poprzedzających eksploracje białych Europejczyków, w tym Hiszpanów, Francuzów i ostatecznie Amerykanów z ich osadnictwem, ziemie te zaludniały nacje Indian z rozmaitych grup językowych: Szejeni i Arapaho koczujący i polujący na bizony na wschodniej wyżynnej prerii i Ute w Górach Skalistych.

</doc>
<doc id="1418947" url="https://pl.wikipedia.org/wiki?curid=1418947" title="Balantiocheilus melanopterus">
Balantiocheilus melanopterus



</doc>
<doc id="1418950" url="https://pl.wikipedia.org/wiki?curid=1418950" title="Absolutely Sweet Marie">
Absolutely Sweet Marie

Absolutely Sweet Marie – piosenka napisana przez Boba Dylana, nagrana przez niego w 1966 roku i wydana na albumie "Blonde on Blonde" (1966).
Historia.
8 marca 1966 roku, podczas sesji nagraniowej w Columbia Music Row Studios w Nashville (stan Tennessee), Dylan zarejestrował „Absolutely Sweet Marie” do albumu "Blonde on Blonde".
18 listopada 1994 muzyk wykonał tę piosenkę podczas koncertu z serii "MTV Unplugged". Jednak materiału z nagraniem tej piosenki ani nie wyemitowano w telewizji MTV, ani nie umieszczono na albumie CD i DVD.
Charakterystyka.
Muzycznie piosenka „Absolutely Sweet Marie” utrzymana jest w szybkim tempie, dzięki czemu rozładowywała stosunkowo ciężki i ponury nastrój albumu. Mimo to tekst utworu także nie należy do wesołych. Jak kilka innych piosenek z albumu, zawiera sporo jednowersowych, typowych dla Dylana w tym okresie, zwięzłych wypowiedzi.
Tekst.
Wyróżniający się w słowach piosenki jest wers „lecz, aby żyć poza prawem, musisz być uczciwy” ("But to live outside the law, you must be honest"). Dylan prawdopodobnie skondensował tu wypowiedź handlarza narkotyków z amerykańskiego filmu "The Lineup" (1958) w reżyserii Dona Siegela „kiedy żyjesz poza prawem, musisz wyeliminować nieuczciwość”. Podobną wypowiedź wyraziła postać grana przez Leonardo DiCaprio w amerykańskim filmie "Titanic" (1997).
Mimo że sama kompozycja nie jest bluesem, to jej tekst jest pod wyraźnym wpływem tekstów bluesowych, zwłaszcza Blind Lemona Jeffersona. Zgorzkniały narrator po rozstaniu z Marie, zostaje z pustymi rękoma. Otacza go szczególna scenografia i postacie, a także żółta kolej, zrujnowany balkon, perski pijak, kapitan statku rzecznego itd. Nastrój narratora zmienia się w trakcie utworu – wyrażone to jest głównie ledwie zamaskowaną symboliką seksualną. Od skargi i frustracji ("beating on my trumpet", gdy "it gets so hard, you see") aż do poczucia swojej mocy seksualnej (np. „sześć białych koni”, itd.).
Sam Dylan uważał ten tekst za tak dobry, że w wywiadzie udzielonym w 1991 roku, który opublikowano w książce Paula Zollo, zajął się dekonstrukcją tekstu, a zwłaszcza dwóch wersów: "I stand here looking at your yellow railroad / in the ruins of your balcony". Właśnie ten fragment tekstu uważany był zwykle za „poetycki bełkot”.
Tytuł kompozycji doczekał się wielu wyjaśniających go prób; od rodzaju biszkoptów, poprzez karnawałową Fat Lady, do popularnej XIX-wiecznej irlandzkiej piosenki śpiewanej przez Percy’ego Frencha „Mountains of the Mourne”, którą Dylan w wersji instrumentalnej wykonał jednorazowo w Irlandii w czasie swojego tournée w 1991 roku.

</doc>
<doc id="1418953" url="https://pl.wikipedia.org/wiki?curid=1418953" title="Reader’s Digest">
Reader’s Digest

Reader’s Digest [] – amerykański miesięcznik wydawany od 1922 przez Reader’s Digest Association. Miesięcznik wydawany jest również w wersji audio, w alfabecie Braille’a oraz w wersji dla słabo widzących (duże litery).
W okresie PRL zarządzeniem dyrektora Głównego Urzędu Kontroli Prasy, Publikacji i Widowisk z 1 października 1951 czasopismo zostało pozbawione debitu komunikacyjnego – tym samym zakazano jego rozpowszechniania.

</doc>
<doc id="1418966" url="https://pl.wikipedia.org/wiki?curid=1418966" title="RJ-21">
RJ-21

RJ-21 (ang. "Registered Jack – Type 21") – wtyk na 25 par okablowania kategorii 3 lub niższej. Stosowany w urządzeniach sieci teleinformatycznych, np. w Cisco 2950 LRE lub centralach Panasonic. Znany popularnie jako wtyk amphenol.

</doc>
<doc id="1418970" url="https://pl.wikipedia.org/wiki?curid=1418970" title="Hôpital Salpêtrière">
Hôpital Salpêtrière



</doc>
<doc id="1418975" url="https://pl.wikipedia.org/wiki?curid=1418975" title="Strupień woszczynowy">
Strupień woszczynowy



</doc>
<doc id="1418978" url="https://pl.wikipedia.org/wiki?curid=1418978" title="Inicjalizacja zmiennej">
Inicjalizacja zmiennej

Inicjalizacja zmiennej to konstrukcja programistyczna polegająca na nadaniu zmiennej wartości początkowej.
Rodzaje inicjalizacji.
Nadanie zmiennej wartości początkowej może być dokonane:
Wartości inicjujące.
W przypadku inicjalizacji zmiennej w deklaracji lub w specjalnym bloku, wartość inicjująca musi zostać zapisana w postaci:
Wynika to z faktu, że wartości te muszą być znane na etapie kompilacji. W pozostałych przypadkach, wartość ta może być wyznaczona dopiero w trakcie wykonywania programu, co skutkuje brakiem powyższych ograniczeń.
Inicjalizacje zmiennych.
Inicjalizacja w kodzie.
Inicjalizacja zmiennej w kodzie jest zwykłą konstrukcją nadania wartości zmiennej, niczym nie różniącą się od dalszych, kolejnych przypisań nowych wartości. Takie nadanie wartości następuje najczęściej w wyniku wykonania przypisania. Ta forma jest dostępna we wszystkich językach programowania, nawet jeżeli specyfika języka inaczej nazywa daną operację (innym terminem). W językach programowania, w których nie wymaga się deklarowania wszystkich zmiennych występujących w kodzie, taka inicjalizacja jest równocześnie deklaracją dynamiczną danej zmiennej, która skutkuje utworzeniem tej zmiennej z nadaną wartością początkową.
Inicjalizacja w prologu pętli.
Taka inicjalizacja dotyczy zmiennej sterującej pętlą, w prologu tej pętli, tj. przed przebiegiem pierwszej iteracji. Takiej zmiennej przypisywana jest wartość początkowa zakresu wartości, które będą przyjmowane przez tę zmienną, przy przejściach do kolejnych powtórzeń pętli. Należy jednak zauważyć, że w wielu językach zmienna sterująca może być zwykłą zmienną, która wcześniej bierze udział w różnych obliczeniach i może mieć już nadaną wartość, nie jest już potrzebna inicjalizacja (np. C, C++). W innych językach, mimo że taka zmienna ma już nadaną określoną wartość, być może właściwą, składnia i tak wymaga inicjalizacji takiej zmiennej dla bloku instrukcji iteracyjnej (np. Pascal). I w końcu może być tak, że zmienna sterująca jest lokalna dla danej pętli i wymaga inicjalizacji (np. Ada).
Inicjalizacja parametru argumentem.
Inicjalizacja zmiennej powstałej podczas wywołania podprogramu i będącej określonym parametrem, zgodnie z deklaracją danego podprogramu, zależna jest od sposobu kojarzenia argumentów z parametrami formalnymi. Występuje ona w instrukcji wywołania, bądź w wywołaniu podprogramu funkcyjnego w wyrażeniu.
Inicjalizacja domyślna parametru.
Przypisanie wartości domyślnej do parametru następuje w instrukcji wywołania lub w wywołaniu funkcji, tylko w przypadku, gdy na liście argumentów nie wyspecyfikowano wartości (argumentu) odpowiadającej kolejnemu parametrowi formalnemu. Poza tym obowiązują zasady identycznej inicjalizacji takiego parametru jak wyżej (jak przy skojarzeniu argumentu z parametrem).
Inicjalizacja w specjalnym bloku, sekcji.
Specjalna sekcja, w danym bloku kodu, służąca inicjalizacji zmiennych, jest wykonywana tylko jednokrotnie, przy pierwszym wykonaniu/wywołaniu danego bloku, sekcji. Taka konstrukcja umożliwia nadawanie wartości np. zmiennym statycznym przy pierwszym wywołaniu i zachowanie nowych, zmieniony w wyniku wykonania kodu bloku wartości, w kolejnych wykonaniach/wywołaniach danego bloku.
Inicjalizacja w deklaracji zmiennej.
Inicjalizacja zmiennej w deklaracji tej zmiennej jest możliwa w wielu językach programowania, choć istnieją języki, w których taka konstrukcja jest niedopuszczalna. Pewne nowsze implementacje języków, w których nie ma tej konstrukcji, mogą ją wprowadzać. Ten sposób nadawania zmiennej wartości początkowej najskuteczniej zapobiega błędom, polegającym na odwołaniu do niezainicjowanej zmiennej, tzn. takiej zmiennej, której nie nadano jeszcze wartości.

</doc>
<doc id="1418979" url="https://pl.wikipedia.org/wiki?curid=1418979" title="MU90">
MU90



</doc>
<doc id="1418984" url="https://pl.wikipedia.org/wiki?curid=1418984" title="Vinicio Paladini">
Vinicio Paladini

Vinicio Paladini (ur. 21 czerwca 1902 w Moskwie, zm. 30 grudnia 1971 w Rzymie) – włoski malarz, architekt i teoretyk sztuki. Od 1921 twórca futurystyczny.
Życiorys.
Pierwszy teoretyk sztuki mechanicznej we Włoszech i orędownik rewolucji sojuszu proletariatu z artystami awangardy. W 1922 wraz z Ivo Pannaggim opublikował "Manifesto dell’ Arte Meccanica Futurista". Odwoływał się do rosyjskiego konstruktywizmu, natomiast jego malarstwo związane było z figuracją sztuki metafizycznej z poetyką "„Espirit Nouveau”". Po stopniowym odejściu od futuryzmu Paladini z manifestem "Arte, Comunismo", "Nazionalismo" (1924), w tym samym roku opublikował esej "L’arte nella Russia dei Soviet", w którym analizował tendencje porewolucyjnej awangardy rosyjskiej. Interesował się również scenografią i rysunkiem publicystycznym.
W 1926 stworzył imaginizm, ruch naśladujący dadaizm i surrealizm. Ukończył studia architektoniczne w Rzymie, a w 1928 opowiedział się po stronie racjonalizmu, kierunku propagującego wprowadzenie zasad funkcjonalizmu we włoskiej architekturze.

</doc>
<doc id="1418985" url="https://pl.wikipedia.org/wiki?curid=1418985" title="Komitet Konsultacyjny Bretanii">
Komitet Konsultacyjny Bretanii

Komitet Konsultacyjny Bretanii (fr. Comité Consultatif de Bretagne) – bretoński organ doradczy władz Francji Vichy podczas II wojny światowej.
Komitet został utworzony przez vichystowskiego prefekta regionu Bretania Jeana Quénette 11 października 1942 roku. Następnego dnia odbyło się w Rennes pierwsze zebranie. W jego skład weszły 22 osoby; bretońscy intelektualiści, ludzie sztuki i nauki, politycy, przedstawiciele arystokracji, w tym bretońscy nacjonaliści. Wśród nich byli m.in. Francis Even, Pierre Mocaer, ojciec Jean-Marie Perrot, senator Roger Grand, markiz R. de L’Estourbeillon, A. Dezarrois, księżna i książę de Rohan, Prosper Jardin, Yann Fouéré, James Bouillé, Léon Le Berre, René Daniel, Joseph Martray, Florian Le Roy, François Taldir-Jaffrenou. Przewodniczącym był prefekt J. Quénette. 
Zadaniem Komitetu było przyznanie Bretanii większych praw politycznych, kulturalnych, oświatowych i społecznych oraz ożywienie jej kultury i zwyczajów. W rzeczywistości władze Francji Vichy chciały jedynie stworzyć wrażenie przyznania Bretanii większych praw, gdyż w rzeczywistości nie popierały tego. Komitet zakończył działalność w 1944 roku.
Linki zewnętrzne.
Artykuł o Komitecie Konsultacyjnym Bretanii (jęz. francuski)

</doc>
<doc id="1418986" url="https://pl.wikipedia.org/wiki?curid=1418986" title="NGC 7616">
NGC 7616



</doc>
<doc id="1418988" url="https://pl.wikipedia.org/wiki?curid=1418988" title="Arsenal W.F.C.">
Arsenal W.F.C.

Arsenal Women Football Club – żeński klub piłkarski, należący do Arsenalu. Powstał w 1987 roku jako Arsenal Ladies Football Club. Założycielem jest menadżer strojów w Arsenalu – Vic Akers, pełniący też obowiązki szkoleniowca Arsenal Women.
Historia i Osiągnięcia.
Drużyna żeńska właściwie nie jest częścią klubu Arsenal, ale oddzielnym klubem, który działa jako stowarzyszenie. Niemniej jednak więzy między Arsenalem a Arsenal Women są bardzo zacieśnione. Były wiceprezes Arsenalu David Dein jest prezesem klubu żeńskiego, który raz w roku pozwala Kanonierkom grać na oficjalnym obiekcie Arsenalu – Emirates Stadium (wcześniej grały na Highbury).
Arsenal Women nie posiada własnego stadionu, swoje mecze rozgrywają na obiekcie Meadow Park, mogącym pomieścić 4500 widzów lub też na Potters Bar Town.
Większość Kanonierek jest czołowymi postaciami w swoich reprezentacjach Anglii, Walii, Szkocji i Irlandii.
Arsenal Women jest najbardziej utytułowanym klubem w lidze angielskiej. Klub zdobył dziewięciokrotnie puchar FA Women’s Premier League National Division oraz osiem razy FA Women’s Cup. FA Women’s Premier League Cup trafiał do ich rąk też dziewięciokrotnie, a Liga Mistrzów UEFA Kobiet raz.
Arsenal Women pięć razy reprezentował Anglię w Liga Mistrzów UEFA Kobiet. Dotarł dwukrotnie do półfinału (w 2002-03 i w 2004-05). W sezonie 2006-2007 Arsenal Ladies po pokonaniu 5-2 Brøndby IF został pierwszym angielskim klubem, który dotarł do finału. W 2007 roku w walce o mistrzostwo Kanonierki pokonały Umeå IK.
Arsenal Women, podobnie jak męska drużyna Arsenalu ma doskonale rozbudowany system szkolenia młodych zawodników. Clare Wheatley, była zawodniczka Arsenal Women, oraz obecne zawodniczki Ciara Grant i Faye White są zatrudnione przez FC Arsenal wyłącznie po to by rozwijać i koordynować żeńską część klubu. Akademia nawiązuje bliskie stosunki z krajami na całym świecie. Klub bezustannie dostaje zgłoszenia z Portugalii, Brazylii, Nigerii, Japonii, USA, Australii, Nowej Zelandii.
W lipcu 2017 klub zmienił nazwę z Arsenal Ladies na Arsenal Women Football Club, by dać wyraźny sygnał jedności i wspólnych więzi oraz podkreślić progresywny etos klubu.
W sezonie 2018/2019 trener Joe Montemurro poprowadził Arsenal do zwycięstwa w lidze przegrywając zaledwie 2 z 20 gier. Była to pierwsza wygrana Arsenalu od siedmiu lat i oznaczała ona również powrót do Ligi Mistrzów po siedmiu latach nieobecności klubu.

</doc>
<doc id="1418993" url="https://pl.wikipedia.org/wiki?curid=1418993" title="Tlenek erbu(III)">
Tlenek erbu(III)

Tlenek erbu (Er2O3) – nieorganiczny związek chemiczny z grupy tlenków. Przyjmuje formę różowego proszku. Czasami jest używany do barwienia szkła, w światłowodach i we wzmacniaczach optycznych. Po raz pierwszy tlenek erbu został wykryty w 1843 r. przez Carla Mosandera, lecz dopiero w 1905 został otrzymany w postaci czystej przez Georges'a Urbaina i Charlesa Jamesa.

</doc>
<doc id="1418994" url="https://pl.wikipedia.org/wiki?curid=1418994" title="Choroba Hurler">
Choroba Hurler



</doc>
<doc id="1419000" url="https://pl.wikipedia.org/wiki?curid=1419000" title="Mieczysław Kieca">
Mieczysław Kieca

Mieczysław Kieca (ur. 31 lipca 1979 w Bielsku-Białej) – polski samorządowiec, od 2006 prezydent Wodzisławia Śląskiego.
Życiorys.
Z zawodu fotograf i informatyk. Studiował w Bielskiej Wyższej Szkole im. Jana Tyszkiewicza (uzyskując tytuł zawodowy inżyniera), następnie odbył studia magisterskie na Politechnice Częstochowskiej. Ukończył również studia podyplomowe w Wyższej Szkole Europejskiej im. ks. Józefa Tischnera.
W 2006 został wybrany na urząd prezydenta Wodzisławia Śląskiego z listy lokalnego komitetu wyborczego. W chwili objęcia urzędu miał 27 lat, stając się tym samym najmłodszym urzędującym prezydentem miasta. W lutym 2007 został powołany na przewodniczącego Międzygminnego Związku Wodociągów i Kanalizacji w Wodzisławiu Śląskim, a lipcu tego samego roku na zastępcę przewodniczącego rady społecznej w miejskim ZOZ. W 2010 został członkiem Platformy Obywatelskiej. W tym samym roku uzyskał reelekcję na urząd prezydenta miasta. 9 czerwca 2013 odbyło się referendum w sprawie odwołania prezydenta, które okazało się nieważne z uwagi na zbyt niską frekwencję. W 2014 i 2018 Mieczysław Kieca w pierwszej turze głosowania ponownie był wybierany na stanowisko prezydenta Wodzisławia Śląskiego.
Wyróżnienia.
W 2010 odznaczony odznaką honorową „Za Zasługi dla Związku Kombatantów RP i Byłych Więźniów Politycznych”.

</doc>
<doc id="1419003" url="https://pl.wikipedia.org/wiki?curid=1419003" title="Venancio Ariel Ramos">
Venancio Ariel Ramos



</doc>
<doc id="1419005" url="https://pl.wikipedia.org/wiki?curid=1419005" title="Brunszwik-Wolfenbüttel">
Brunszwik-Wolfenbüttel



</doc>
<doc id="1419006" url="https://pl.wikipedia.org/wiki?curid=1419006" title="Walter Pidgeon">
Walter Pidgeon

Walter Davis Pigeon (ur. 23 września 1897 w Saint John, zm. 25 września 1984 w Santa Monica) − kanadyjski aktor, dwukrotnie nominowany do Oscara za role pierwszoplanowe.
W 1965 wystąpił w serialu "Prawo Burke’a". Wystąpił w legendarnym filmie S-F "Zakazana Planeta" w roli Dr Morbiusa.

</doc>
<doc id="1419007" url="https://pl.wikipedia.org/wiki?curid=1419007" title="Sakja Pandita">
Sakja Pandita

Sakja Pandita Kunga Gyeltsen, Kunga Gylatshan Pal Zangpo (tyb.: ས་སྐྱ་པཎྜི་ཏ་ཀུན་དགའ་རྒྱལ་མཚན་།, Wylie: "sa skya paṇḍita kun dga’ rgyal mtshan", tyb.: "Sa’gya Pandita Günga Gyaincain"; 1182–1251 r. n.e.) – wielki tybetański przywódca duchowy, jeden z najbardziej wpływowych buddyjskich uczonych oraz scholastyków. 
Sakja Pandita był czwartym z pięciu znamienitych mistrzów – twórców jednej z głównych tradycji duchowej Tybetu, tradycji sakja. Bratanek wielkiego mistrza Sonam Tsemo, dzierżawcy tradycji sakja. Ze względu na jego wkład dla historii buddyzmu w Tybecie jest uważany obecnie wraz z Tsongkhapą i Longczenpą za główną postać buddyzmu tybetańskiego, która jest niczym emanacją Mandziuśriego. Kunga Gyeltsen jest powszechnie znany jako Sakja Pandita, czyli "wielki uczony, z sanskrytu pandita" tradycji sakja. Znawca i twórca w wielu dziedzinach w tym medycyny, filozofii, gramatyki, dialektyki, poezji, sanskrytu, astrologii oraz przede wszystkim wielki mistrz tantryczny i twórca dzieł tantrycznych, w szczególności systemu Lamdre. Jego sława była tak wielka, że dotarła do Indii, skąd przybyło wielu mistrzów tradycji niebuddyjskich, których nawrócił w debatach doktrynalnych. W momencie gdy Tybet znalazł się pod panowaniem Chana Kubilaja, Sakja Pandita zainicjował początek długich związków między sakjapami a mongolskimi zwierzchnikami Tybetu, do tego stopnia, że zawarł on traktat pokojowy i zainicjował zakończoną sukcesem misję nawracania państwa Mongołów na buddyzm. Chan Kubilaj przyjął wówczas bratanka Sakja Pandity o imieniu Pagpa (wylie: Gro-mgon Chos-rgyal ‘Phags-pa Blo-gros rgyal-mtshan, 1235 – 1280) w 1253 r. n.e. jako swojego najwyższego mistrza duchowego i doradcę w sprawach politycznych. Owe relacje religijno-polityczne sakjapów wiele wieków później zastąpiły relacje między Dalajlamami, a następnymi władcami mongolskimi.

</doc>
<doc id="1419011" url="https://pl.wikipedia.org/wiki?curid=1419011" title="Turtle Rock Studios">
Turtle Rock Studios

Turtle Rock Studios, Valve South – amerykański producent gier komputerowych. Firma została założona w marcu 2002 roku przez Michaela Bootha. Od 10 stycznia 2008 jest częścią Valve Corporation.
Turtle Rock jest znane z prac nad grą "Counter-Strike". Ich najważniejsze produkty to:

</doc>
<doc id="1419013" url="https://pl.wikipedia.org/wiki?curid=1419013" title="Choroby lizosomalne">
Choroby lizosomalne



</doc>
<doc id="1419014" url="https://pl.wikipedia.org/wiki?curid=1419014" title="Adolf von Strümpell">
Adolf von Strümpell

Ernst Adolf Gustav Gottfried von Strümpell (ur. 28 czerwca 1853 w Neu-Autz, zm. 10 stycznia 1925 w Lipsku) – niemiecki lekarz internista.
Życiorys.
W trakcie kariery medycznej związany z Lipskiem, Wrocławiem i Erlangen. Na Uniwersytecie w Erlangen pracował w latach 1886-1903, gdzie był następcą Wilhelma Oliviera Leubego na stanowisku dyrektora kliniki.
Dorobek naukowy.
Jako jeden z pierwszych opisał zesztywniające zapalenie stawów kręgosłupa. Opisał też dziedziczne porażenie spastyczne, określane niekiedy jako choroba Strümplla-Lorraina (w tym samym czasie chorobę opisał Maurice Lorrain).
W 1884 roku opublikował podręcznik "Lehrbuch der speziellen Pathologie und Therapie der inneren Krankheiten". Razem z Wilhelmem Heinrichem Erbem, Friedrichem Schultzem i Ludwigiem Lichtheimem wydawał czasopismo „Deutsche Zeitschrift für Nervenheilkunde”.

</doc>
<doc id="1419015" url="https://pl.wikipedia.org/wiki?curid=1419015" title="Reginald Owen">
Reginald Owen

John Reginald Owen (ur. 5 sierpnia 1887 w Wheathampstead, zm. 5 listopada 1972 w Boise) − brytyjski aktor, występujący w filmach w Złotych latach Holywood.

</doc>
<doc id="1419016" url="https://pl.wikipedia.org/wiki?curid=1419016" title="A Small Boy and a Grey Heaven">
A Small Boy and a Grey Heaven

A Small Boy and a Grey Heaven – pierwszy album studyjny niemieckiej grupy muzycznej Caliban wydany 14 grudnia 1999 nakładem Lifeforce Records. Nakładem tej samej wytwórni album ukazał się w reedycji w 2005.
Lista utworów.
Utwór dodatkowy na japońskiej wersji:

</doc>
<doc id="1419019" url="https://pl.wikipedia.org/wiki?curid=1419019" title="Antoni Ulryk (książę Brunszwiku-Wolfenbüttel)">
Antoni Ulryk (książę Brunszwiku-Wolfenbüttel)

Antoni Ulryk (niem. "Anton Ulrich"; ur. 4 października 1633 w Hitzacker (Elbe), zm. 27 marca 1714 w Salzdahlum k. Wolfenbüttel) – książę Brunszwiku-Wolfenbüttel w latach 1685-1702 wspólnie ze swym bratem Rudolfem, a od 1704 samodzielnie.
Życiorys.
Antoni Ulryk był drugim synem Augusta Młodszego, księcia Brunszwiku-Wolfenbüttel. Studiował na uniwersytecie w Helmstedt. Po śmierci ojca w roku 1666, starszy z braci Rudolf August przejął rządy, lecz w 1685 r. uczynił Antoniego Ulryka koregentem i od tej pory to Antoni faktycznie rządził państwem, ponieważ Rudolf nie lubił swego książęcego rzemiosła.
Gdy w roku 1692 cesarz powołał do życia Elektorat Hanoweru, Antoni i Rudolf byli rozczarowani, że nie uczyniono ich także elektorami (Brunszwiku). Tak narosły napięcia między nowym hanowerskim Elektoratem a Brunszwikiem-Wolfenbüttel. W wojnie o sukcesję hiszpańską (1702-1714) Hanower i Księstwo Brunszwik-Lüneburg poparły cesarza Leopolda I, a Antoni Ulryk – Francję. W maju 1702 wojsko hanowersko-lüneburskie najechało Wolfenbüttel. Sam Antoni cudem uniknął pojmania, gdy przemierzał drogę z Wolfenbüttel do Brunszwiku. Rozgniewany cesarz uczynił Rudolfa jedynym regentem, a Antoniego zdetronizował. Antoni uciekł tymczasem do Księstwa Saksonii-Coburga-Gothy. W kwietniu 1702 Rudolf August podpisał pokój z Hanowerem i Lüneburgiem, który potem potwierdził Antoni.
Śmierć Rudolfa w 1704 roku uczyniła Antoniego Ulryka jedynym władcą Brunszwiku-Wolfenbüttel. W 1706 wypracował on ostateczną ugodę z Hanowerem.
W roku 1709 Antoni przeszedł potajemnie na katolicyzm, lecz poddanym gwarantował prawo do wyznawania dalej wiary protestanckiej i to, że jego wiara nie będzie miała wpływu na politykę rządu. Zezwolił na budowę pierwszego kościoła katolickiego w jego państwie.
Antoni Ulryk jest uważany za prototyp absolutystycznego, oświeconego monarchy z epoki baroku, ceniącego rozwój edukacji, wspierającego naukę i sztukę. Na jego dworze tworzył od 1697 roku kompozytor Georg Caspar Schürmann. Wzbogacił "Bibliotheca Augusta", założoną przez jego ojca, a jako bibliotekarza zatrudnił Leibniza. Do jego protegowanych należał pierwszy czarny doktor filozofii w Europie Anton Wilhelm Amo. Antoni był aktywny artystycznie jako poeta i powieściopisarz, napisał dwie powieści i wiele wierszy. Jego zbiory sztuki stanowią dziś część kolekcji Herzog Anton Ulrich-Museum.
Zmarł w pałacu Salzdahlum, który zbudował. Po nim rządził jego najstarszy żyjący syn August Wilhelm.
Potomstwo.
Antoni Ulryk poślubił Elżbietę Julianę, córkę księcia Fryderyka ze Szlezwika-Holsztynu-Sønderborg-Nordborg w roku 1656. Kilkoro dzieci dożyło wieku dorosłego:

</doc>
<doc id="1419024" url="https://pl.wikipedia.org/wiki?curid=1419024" title="Adolph von Strümpell">
Adolph von Strümpell



</doc>
<doc id="1419026" url="https://pl.wikipedia.org/wiki?curid=1419026" title="Christine Van Den Wyngaert">
Christine Van Den Wyngaert

Christine Van Den Wyngaert (ur. 2 kwietnia 1952 w Antwerpii) – belgijska prawniczka, obecnie sędzia Międzynarodowego Trybunału Karnego (ICC).
Uzyskała magisterium (1974), a następnie doktorat (1979) w zakresie nauk prawnych na Uniwersytecie w Brukseli. Większość swojej kariery poświęciła pracy naukowej, specjalizując się w kwestiach praw człowieka, przestępczości transgranicznej i procedur ekstradycyjnych. W 1985 objęła stanowisko profesora prawa karnego na Uniwersytecie w Antwerpii. Pełniła również funkcję "visiting professor" na uczelniach w Wielkiej Brytanii i Południowej Afryki. W roku 2001 odebrała doktorat honoris causa Uniwersytetu w Uppsali.
W latach 1993-2000 była ekspertem Komisji Europejskiej do spraw transgranicznej przestępczości gospodarczej. Od 2000 do 2002 była belgijskim sędzią "ad hoc" w sprawie wytoczonej Belgii przez Demokratyczną Republikę Konga przed Międzynarodowym Trybunałem Sprawiedliwości. Od 2003 zasiada w ICTY, początkowo jako sędzia "ad litem", a od 2005 jako sędzia stały.
30 lipca 2008 ogłoszono, iż znajdzie się w składzie orzekającym w procesie byłego przywódcy bośniackich Serbów, Radovana Karadžicia.

</doc>
<doc id="1419030" url="https://pl.wikipedia.org/wiki?curid=1419030" title="Strzykacz">
Strzykacz



</doc>
<doc id="1419031" url="https://pl.wikipedia.org/wiki?curid=1419031" title="Bagna Zapomnienia">
Bagna Zapomnienia

Bagna Zapomnienia (ang. "The Swamp of No Return") – 24-stronicowy komiks, narysowany przez Carla Barksa do własnego scenariusza w 1964 roku. Pierwsza publikacja historyjki miała miejsce w maju 1965 na łamach amerykańskiego czasopisma „Uncle Scrooge”.
Wydanie w Polsce.
Komiks został wydany w lipcu 2008 roku w Kaczorze Donaldzie. Jest to czwarta dłuższa (ponad 10 stron) praca tego autora publikowana w Polsce.
Opis.
Pewien fizyk wynalazł maszynę uczącą. Urządzenie posiada niestety błąd, który sprawia, że obiekt jej działania traci świadomość. Naukowiec pragnie pozyskać fundusze na naprawę od Sknerusa McKwacza. Wynalazek zostaje jednak skradziony przez agenta obcego wywiadu.

</doc>
<doc id="1419038" url="https://pl.wikipedia.org/wiki?curid=1419038" title="Domenico Felice Antonio Cotugno">
Domenico Felice Antonio Cotugno

Domenico Felice Antonio Cotugno (ur. 29 stycznia 1736, zm. 6 października 1822) – włoski lekarz i anatom.
Urodził się w Ruvo di Puglia (prowincja Bari) w biednej rodzinie. Został wysłany pod Molfettę na naukę łaciny, potem powrócił do Ruvo uczyć się logiki, metafizyki, matematyki, fizyki i nauk przyrodniczych, po czym zdecydował się na studia medyczne, które kontynuował od 1753 roku na uniwersytecie w Neapolu. Doktorat z filozofii i fizyki otrzymał w 1755, po czym został asystentem w Neapolitańskim Szpitalu dla Nieuleczalnie Chorych ("Ospedale degli Incurabili"). W 1761 został profesorem chirurgii i przez następne 30 lat nauczał anatomii w Neapolu. W 1808 roku otrzymał tytuł "arciater". Przerwał nauczanie w 1814. W 1818 roku przeszedł udar mózgu, a kolejny w 1822 doprowadził do jego śmierci.

</doc>
<doc id="1419044" url="https://pl.wikipedia.org/wiki?curid=1419044" title="Vent">
Vent

Vent - drugi album studyjny niemieckiej grupy muzycznej Caliban wydany 27 stycznia 2001 nakładem Lifeforce Records. Album został nagrany i zmiksowany w Klangbau Studio w Bochum w czasie od 9 lutego do 6 marca 2001. Nakładem tej samej wytwórni album ukazał się w reedycji w 2005.
Lista utworów.
Utwór dodatkowy na japońskiej wersji:

</doc>
<doc id="1419046" url="https://pl.wikipedia.org/wiki?curid=1419046" title="Ołeksij Poljański">
Ołeksij Poljański



</doc>
<doc id="1419054" url="https://pl.wikipedia.org/wiki?curid=1419054" title="Awratyn (obwód żytomierski)">
Awratyn (obwód żytomierski)

Awratyn (ukr. Авратин) – wieś na Ukrainie w rejonie lubarskim obwodu żytomierskiego, 7 km na południowy wschód od Lubaru.
Historia.
Awratyn był zapisywany w dokumentach jako "Hawratin" i "Hawratinka". W XIX w. wieś należała administracyjnie do gminy Motowidłówka. Parafia prawosławna mieściła się w miejscowości Kiryjewka, a parafia rzymskokatolicka w Lubarze.
Wieś była wymieniona w akcie z 1585 r. jako należąca do Cudnowa, nadanego ks. Zuzannie Ostrogskiej, żonie wojewody wołyńskiego Janusza Ostrogskiego, przez jej teścia ks. Konstantyna Ostrogskiego, wojewodę kijowskiego. W 1601 r. wymieniona w liczbie wsi zniszczonych przez Tatarów. Następnie wchodziła w skład ordynacji ostrogskiej, przy rozdaniu której na mocy transakcji kolbuszowskiej 1753 r. dostał ją razem z Lubarem ks. Marcin Lubomirski, od którego nabył podskarbi Adam Poniński. Ten ostatni, skazany przez Sejm Czteroletni na wygnanie i pozbawienie wszystkich tytułów, sprzedał ją Protowi Potockiemu. Przy eksdywizji (podziale) dóbr tego ostatniego nabyło Awratyn trzech właścicieli. W XIX wieku wieś należała do rodzin Ostaszewskich i Berezowskich.
Siedziba w powiecie starokonstantynowskim guberni wołyńskiej.

</doc>
<doc id="1419055" url="https://pl.wikipedia.org/wiki?curid=1419055" title="Siarhiej Amieljańczuk">
Siarhiej Amieljańczuk



</doc>
<doc id="1419058" url="https://pl.wikipedia.org/wiki?curid=1419058" title="Andriej Zyhmantowicz">
Andriej Zyhmantowicz



</doc>
<doc id="1419062" url="https://pl.wikipedia.org/wiki?curid=1419062" title="Szkoła Podchorążych Rezerwy Artylerii">
Szkoła Podchorążych Rezerwy Artylerii

Szkoła podchorążych rezerwy artylerii Wojska Polskiego II RP:

</doc>
<doc id="1419063" url="https://pl.wikipedia.org/wiki?curid=1419063" title="Rudolf August (książę Brunszwiku-Wolfenbüttel)">
Rudolf August (książę Brunszwiku-Wolfenbüttel)

Rudolf August (ur. 16 maja 1627 w Hitzacker (Elbe), zm. 26 stycznia 1704) – książę Brunszwiku-Wolfenbüttel od 1666 do swej śmierci.
Był pierwszym synem Augusta Młodszego, który dożył wieku dorosłego. Od 1685 roku dzielił władzę ze swym młodszym bratem Antonim Ulrykiem, który miał więcej serca do polityki i wkrótce przejął główne obowiązki władcy.
Rudolf August poślubił Christine Elizabeth, córkę Albrechta Friedricha, hrabiego Barby-Muhlingen. Dwie ich córki osiągnęły wiek dojrzały:

</doc>
<doc id="1419065" url="https://pl.wikipedia.org/wiki?curid=1419065" title="Dobre rady">
Dobre rady

Dobre rady (oryg. "Good Advice") – film z 2001 roku w reżyserii Steve'a Rasha.

</doc>
<doc id="1419068" url="https://pl.wikipedia.org/wiki?curid=1419068" title="Muzeum Instrumentów Muzycznych w Szybie">
Muzeum Instrumentów Muzycznych w Szybie

Muzeum Instrumentów Muzycznych w Szybie – muzeum utworzone przez Wojciecha Jachimowicza w 1997 roku we dworze w Szybie.
Stała ekspozycja umiejscowiona jest w jednej z sal dworu. W holu odbywają się wystawy czasowe. Kolekcja posiada ponad 3000 eksponatów związanych z muzyką, zapisem nutowym i przedmiotów związanych z tą tematyką z terenów Europy, USA i Azji z okresu od XVII wieku do współczesności. Zbiory prezentowane były między innymi we Wrocławiu, Świdnicy, Dusznikach Zdroju, Gubinie, Zielonej Górze, Międzyborzu i Drezdenku.

</doc>
<doc id="1419070" url="https://pl.wikipedia.org/wiki?curid=1419070" title="Rudolf August">
Rudolf August



</doc>
<doc id="1419075" url="https://pl.wikipedia.org/wiki?curid=1419075" title="Vinaja">
Vinaja



</doc>
<doc id="1419076" url="https://pl.wikipedia.org/wiki?curid=1419076" title="Zołtarenko">
Zołtarenko



</doc>
<doc id="1419081" url="https://pl.wikipedia.org/wiki?curid=1419081" title="Ashore the Celestial Burden">
Ashore the Celestial Burden

Ashore, the Celestial Burden – debiutancki studyjny album zespołu Dark Millennium. Album utrzymany jest w stylu klasycznie deathmetalowym. Wokalista operuje raczej krzykiem niż growlingiem- charakterystyczne dla pierwotnej formy death metalu (np. zespół Death).

</doc>
<doc id="1419083" url="https://pl.wikipedia.org/wiki?curid=1419083" title="Zielona dolina">
Zielona dolina

Zielona dolina (ang. "How Green Was My Valley") − amerykański dramat filmowy w reżyserii Johna Forda z 1941. Adaptacja powieści pod tym samym tytułem autostwa Richarda Llewellyna. Obraz nagrodzony Oscarem dla Najlepszego Filmu Roku.
Obsada.
i inni

</doc>
<doc id="1419084" url="https://pl.wikipedia.org/wiki?curid=1419084" title="Giovanni Maria Lancisi">
Giovanni Maria Lancisi

Giovanni Maria Lancisi (ur. 26 października 1654 w Rzymie, zm. 20 stycznia 1720 tamże) – włoski lekarz, epidemiolog i anatom. Pamiętany jest za badania nad malarią (jako pierwszy opisał związek między obecnością komarów a występowaniem choroby) i nad chorobami serca. 

</doc>
<doc id="1419094" url="https://pl.wikipedia.org/wiki?curid=1419094" title="FC Viktoria Köln">
FC Viktoria Köln

Fußballclub Viktoria Köln 1904 e. V. (w skrócie: "FC Viktoria Köln") – niemiecki klub piłkarski z Kolonii.
Klub założony w 1904 jako "FC Germania Kalk", późniejsze nazwy "SV Kalk 04" (1909), "VfR Mülheim-Kalk 04" (1911), "VfR Köln 04 rrh." (1918), "SC Rapid Köln 04" (1949), "SC Viktoria 04 Köln" (1957), "SCB Preußen Köln" (1994), "SCB Viktoria Köln" (2002), FC Viktoria Köln (od 2010).

</doc>
<doc id="1419098" url="https://pl.wikipedia.org/wiki?curid=1419098" title="Beit Polska">
Beit Polska

Związek Postępowych Gmin Żydowskich „Beit Polska” – związek wyznaniowy o strukturze federacji gmin żydowskich, zrzeszający postępowych żydów. Siedziba stowarzyszenia znajduje się w Warszawie, w Polsce.
Związek został oficjalnie powołany 16 kwietnia 2008 w Warszawie, przez ponad 100 osób. Prace nad utworzeniem związku wyznaniowego trwały od połowy 2007. 30 lipca 2009 związek został wpisany do Rejestru kościołów i innych związków wyznaniowych pod numerem 171.
Naczelnym rabinem Beit Polska był Burt Schuman. W latach 2008–2009 prezesem był Paweł Szapiro, a od 15 listopada 2009 była Małgorzata Łubińska.
Beit Polska przeprowadza konwersje na judaizm. Wielu członków tej organizacji to osoby, które przyjęły judaizm: zarówno osoby mające żydowskich przodków, jak i niemający takowych.
Do Beit Polska należą Beit Warszawa, Beit Trójmiasto, Beit Kraków oraz Beit Konstancin.
Kontrowersje.
Próba rejestracji Związku Postępowych „Beit Polska” spotkał się z ostrym sprzeciwem ze strony Związku Gmin Wyznaniowych Żydowskich w RP, który domagał się unieważnienia rejestracji. Krytyka ta stała się punktem wyjścia większego sporu o tożsamość żydowską w Polsce.

</doc>
<doc id="1419101" url="https://pl.wikipedia.org/wiki?curid=1419101" title="Mazowiecka Szkoła Podchorążych Rezerwy Artylerii">
Mazowiecka Szkoła Podchorążych Rezerwy Artylerii

Mazowiecka Szkoła Podchorążych Rezerwy Artylerii im. gen. Józefa Bema - szkoła podchorążych rezerwy artylerii Wojska Polskiego II RP.
Historia szkoły.
Szkoła została utworzona na mocy rozkazu wydanego w lipcu 1937 r. przez ministra spraw wojskowych gen. Tadeusza Kasprzyckiego. Powstała w oparciu o kadrę Wołyńskiej Szkoły Podchorążych Rezerwy Artylerii im. Marcina Kątskiego. Do Zambrowa z Włodzimierza Wołyńskiego przybyło 32 oficerów i 55 podoficerów zawodowych (pierwsi w sierpniu 1937). 
23 listopada 1937 szkoła otrzymała nazwę: MSPRA im. Józefa Bema. 
Szkoła był jednostką mobilizującą. Zgodnie z planem mobilizacyjnym „W” komendant szkoły był odpowiedzialny za przygotowanie i przeprowadzenie mobilizacji:
18 dywizjon artylerii ciężkiej był mobilizowany w alarmie, w grupie jednostek oznaczonych kolorem niebieskim, a dowództwo 61 pal z patrolem meteorologicznym w I rzucie mobilizacji powszechnej. Dowództwo I/61 pal z kolumną amunicyjną (bez dwóch plutonów) mobilizowało się w I rzucie mobilizacji powszechnej natomiast 1. i 2. bateria armat z dwoma plutonami kolumny amunicyjnej w alarmie, w grupie jednostek oznaczonych kolorem niebieskim.
Po ogłoszeniu mobilizacji w sierpniu 1939 kadra MSPRA została skierowana do Włodzimierza Wołyńskiego. Wraz z kadrą WSPRA dostała się ręce wojsk sowieckich. 16 oficerów z MSPRA zostało zmordowanych w Katyniu i Charkowie. 
Organizacja i obsada personalna szkoły.
Pokojowa obsada personalna szkoły w marcu 1939:

</doc>
<doc id="1419102" url="https://pl.wikipedia.org/wiki?curid=1419102" title="Bjarni Viðarsson">
Bjarni Viðarsson

Bjarni Þór Viðarsson (ur. 5 marca 1988 w Reykjavíku) – islandzki piłkarz występujący na pozycji środkowego pomocnika. Obecnie jest zawodnikiem Silkeborg IF.
Kariera klubowa.
Bjarni Viðarsson karierę rozpoczynał jako junior w islandzkim klubie Hafnarfjarðar. W 2004 roku trafił do juniorskiej ekipy angielskiego Evertonu. W lutym 2007 wypożyczono go do AFC Bournemouth występującego w League One. W jego barwach zadebiutował 10 lutego 2007 w wygranym 5:0 ligowym pojedynku Leyton Orient, a 24 lutego 2007 w wygranym 2:1 spotkaniu z Oldham Athletic strzelił pierwszego gola w zawodowej karierze. W Bournemouth rozegrał 6 spotkań i zdobył jedną bramkę. W marcu 2007 powrócił do Evertonu. W jego barwach zadebiutował 20 grudnia 2007 w wygranym 3:2 meczu Pucharu UEFA z AZ Alkmaar.
W styczniu 2008 roku został wypożyczony do holenderskiego FC Twente. Nie rozegrał tam żadnego spotkania, ale po zakończeniu sezonu 2007/2008 został wykupiony przez ten klub z Evertonu.
W zespole z Enschede także nie przebił się do pierwszej drużyny, a latem 2009 roku podpisał roczny kontrakt z KSV Roeselare. Bjarni świetnie rozpoczął pierwszy sezon w tym klubie. Po 11 meczach zdobył aż 6 goli, później nie strzelał goli, ale nadal grał bardzo dobrze. Sezon zakończył 6 bramkami, 2 asystami, rozegrał 23 mecze. Po sezonie zainteresowanie nim było spore. Interesowały się nim Germinal Beerschot Antwerpia, Lierse SK, KSC Lokeren i KV Mechelen. Bjarni zdecydował się na klub z Mechelen podpisując trzyletnią umowę.
Kariera reprezentacyjna.
Bjarni Viðarsson jest byłym młodzieżowym reprezentantem Islandii. Występował w jej wszystkich kategoriach wiekowych, a w 2008 roku zadebiutował w kadrze seniorskiej.
Życie prywatne.
Bjarni Viðarsson ma dwóch braci - Arnara oraz Daviða, którzy również są piłkarzami. Arnar jest graczem Cercle Brugge, a Davið Östers IF Växjö. Obaj są również reprezentantami Islandii. Ich ojciec Viðar Halldorsson podobnie jak synowie też był piłkarzem.

</doc>
<doc id="1419105" url="https://pl.wikipedia.org/wiki?curid=1419105" title="RIM-162 Evolved Sea Sparrow">
RIM-162 Evolved Sea Sparrow

RIM-162 Evolved Sea Sparrow Missile (ESSM) – pocisk rakietowy krótkiego zasięgu służący obronie bezpośredniej nawodnych jednostek pływających. System zapewnia obronę przeciwko rakietowym pociskom przeciwokrętowym, w tym zwłaszcza pociskom manewrującym ("Antiship Cruise Missiles" – ASCM), a także wzmacnia system obrony przeciwlotniczej okrętu. Pocisk klasy woda-powietrze.
Geneza.
Początki koncepcji systemu sięgają roku 1982, gdy Raytheon oraz Hughes Missile pracowały
nad koncepcją następcy RIM-7 Sea Sparrow. W 1995 roku firma Hughes została ogłoszona zwycięzcą rywalizacji o kontrakt w programie ESSM i wraz z Raytheonem stworzyła zespół którego zadaniem miał być rozwój nowego systemu. Po przejęciu przez Raytheona komponentu rakietowego koncernu Hughes, Raytheon został podmiotem prowadzącym w programie ESSM.
Pocisk.
Pocisk systemu RIM-162 bazuje na wersji RIM-7P, jest jednakże całkowicie nowym pociskiem w niemalże wszelkich aspektach. Wyposażony w prowadnice zamiast skrzydeł i płetw ogonowych oraz w system zmiennego wektorowania ciągu, co umożliwia mu manewrowanie z przeciążeniami 50G na pełnym dystansie. ESSM posiada także całkowicie nowy silnik startowy o większej średnicy (24,4 cm) napędzany stałym paliwem, nowego autopilota oraz nową głowicę odłamkową. Efektywny zasięg jest znacząco większy niż w systemie RIM-7P, co czyni z niego niemalże pocisk krótkiego-średniego zasięgu.
Testy systemu w locie rozpoczęły się we wrześniu 1998 roku, obejmowały przechwytywanie celów powietrznych i rakietowych. OPEVAL ("Operation Evaluation") został z sukcesem zakończony we wrześniu 2003 roku, zaś w styczniu 2004 rozpoczęto produkcję. Pierwsze egzemplarze trafiły na pokłady okrętów US Navy w lutym tego samego roku.
W aktualnej produkcji lub planach są cztery wersje systemu:
Użytkownicy.
Członkowie konsorcjum ESSM:

</doc>
<doc id="1419108" url="https://pl.wikipedia.org/wiki?curid=1419108" title="Podróż do Indii">
Podróż do Indii

Podróż do Indii (oryg. "A Passage to India") – brytyjsko-amerykański film z 1984 roku w reżyserii Davida Leana. Ekranizacja powieści "Droga do Indii" Edwarda Morgana Forstera.
Fabuła.
Adela Quested przypływa w latach 20. po raz pierwszy do Indii, w towarzystwie swojej przyszłej teściowej, pani Moore. Narzeczony Adeli, Ronny Heaslop, pracuje tam dla brytyjskiego rządu jako sędzia w prowincjonalnym miasteczku Chandrapore. Kobiety są zaszokowane dyskryminacją Hindusów i chcą wyjść poza świat krykieta, polo i popołudniowej herbaty, poznać „prawdziwe Indie”. Zaprzyjaźniają się z doktorem Azizem Ahmedem, młodym wdowcem, który zabiera je na wycieczkę do odległych, tajemniczych jaskiń Marabar, gdzie rozbrzmiewa potężne i niepokojące echo. Kończy się to tragicznie: Adela zbiega z jednej z mniej uczęszczanych jaskiń na drogę śmiertelnie przerażona, pokryta krwią i skaleczeniami. Oskarża potem doktora Aziza o próbę gwałtu. Sprawa staje się głośna w całych Indiach, gdzie nasilają się ruchy niepodległościowe.
Nagrody.
Film zdobył wiele nagród, w tym dwa Oscary i trzy Złote Globy; Peggy Ashcroft otrzymała za swą rolę Oscara, Złoty Glob i nagrodę BAFTA.

</doc>
<doc id="1419109" url="https://pl.wikipedia.org/wiki?curid=1419109" title="Szlomo Avineri">
Szlomo Avineri



</doc>
<doc id="1419112" url="https://pl.wikipedia.org/wiki?curid=1419112" title="Naiwniak">
Naiwniak

Naiwniak (ang. "Nobody's Fool") – amerykański komediodramat z 1994 roku w reżyserii Roberta Bentona, zrealizowany na podstawie powieści Richarda Russo.

</doc>
<doc id="1419117" url="https://pl.wikipedia.org/wiki?curid=1419117" title="Douglas Franco Teixeira">
Douglas Franco Teixeira

Douglas, właśc. Douglas Franco Teixeira (ur. 12 stycznia 1988 we Florianópolis) – brazylijski piłkarz występujący na pozycji obrońcy. Od 2016 jest zawodnikiem Sportingu. Posiada także obywatelstwo holenderskie.
Kariera.
Douglas zawodową karierę rozpoczynał w klubie Joinville EC występującym w Campeonato Brasileiro Série C. Grał tam w sezonie 2006/2007. W tym czasie zagrał tam w 14 ligowych meczach. Latem 2007 roku trafił do holenderskiego FC Twente. W Eredivisie zadebiutował 22 grudnia 2007 w wygranym 2:1 meczu z SC Heerenveen. 11 marca 2008 w wygranym 2:0 spotkaniu z VVV Venlo strzelił pierwszego gola w trakcie gry w Eredivisie. W sezonie 2007/2008 zagrał tam 12 ligowych meczach i zdobył w nich jedną bramkę, a jego klub w klasyfikacji końcowej Eredivisie zajął 4. miejsce. W sezonie 2008/2009 Douglas grał z klubem w Pucharze UEFA, który Twente zakończyło na 1/16 finału, po porażce w dwumeczu z Olympique Marsylia. Natomiast w Eredivisie Douglas rozegrał 28 spotkań i zdobył 3 bramki, a także wywalczył z Twente wicemistrzostwo Holandii.
W 2013 roku Douglas przeszedł do Dynama Moskwa, a w 2015 do Trabzonsporu. W 2016 roku odszedł do portugalskiego Sportingu.

</doc>
<doc id="1419120" url="https://pl.wikipedia.org/wiki?curid=1419120" title="Pumper nikiel">
Pumper nikiel



</doc>
<doc id="1419143" url="https://pl.wikipedia.org/wiki?curid=1419143" title="Twentieth Century Fox">
Twentieth Century Fox



</doc>
<doc id="1419144" url="https://pl.wikipedia.org/wiki?curid=1419144" title="PL2012">
PL2012



</doc>
<doc id="1419145" url="https://pl.wikipedia.org/wiki?curid=1419145" title="Minix">
Minix



</doc>
<doc id="1419159" url="https://pl.wikipedia.org/wiki?curid=1419159" title="Koncert na 50 serc">
Koncert na 50 serc

Koncert na 50 serc (oryg. "Music of the Heart") – film z 1999 roku w reżyserii Wesa Cravena.

</doc>
<doc id="1419178" url="https://pl.wikipedia.org/wiki?curid=1419178" title="Cheik Tioté">
Cheik Tioté

Cheik Ismael Tioté (ur. 21 czerwca 1986 w Jamusukro, zm. 5 czerwca 2017 w Pekinie) – iworyjski piłkarz, który grał na pozycji pomocnika.
Kariera klubowa.
Tioté karierę rozpoczynał jako junior w klubie FC Bibo z Wybrzeża Kości Słoniowej. W 2005 roku trafił do belgijskiego Anderlechtu. W pierwszej lidze belgijskiej zadebiutował 18 marca 2006 w wygranym 4:0 meczu z KSK Beveren. W sezonach 2005/2006 oraz 2006/2007 rozegrał po dwa ligowe spotkania, a także zdobywał z klubem mistrzostwo Belgii oraz Superpuchar Belgii.
Latem 2007 roku został wypożyczony do holenderskiej Rody Kerkrade. W Eredivisie zadebiutował 2 września 2007 w wygranym 5:3 spotkaniu z VVV Venlo. 16 września 2007 w przegranym 1:3 pojedynku z Feyenoordem strzelił pierwszego gola w trakcie gry w Eredivisie. W sezonie 2007/2008 zagrał w 26 ligowych meczach i zdobył w nich 2 bramki.
W lipcu 2008 roku podpisał kontrakt z holenderskim FC Twente występującym w Eredivisie. Pierwszy ligowy mecz w jego barwach zaliczył 30 sierpnia 2008 przeciwko Rodzie Kerkrade (1:1). W sezonie 2008/2009 wywalczył z klubem wicemistrzostwo Holandii.
22 sierpnia 2010 Ismael Tioté podpisał kontrakt z Newcastle United, kwoty transferu nie ujawniono. W nowej drużynie zawodnik występował z numerem 24. Jego charakterystyczną cechą był dość twardy styl gry, co niewątpliwie jest zaletą na angielskich boiskach.
5 czerwca 2017 roku podczas poniedziałkowego treningu w chińskim BJ Enterprises, reprezentant Wybrzeża Kości Słoniowej zmarł na zawał serca, mając 31 lat.
Kariera reprezentacyjna.
W reprezentacji Wybrzeża Kości Słoniowej Tioté zadebiutował 13 czerwca 2009 w wygranym 2:1 towarzyskim meczu z Kamerunem.

</doc>
<doc id="1419179" url="https://pl.wikipedia.org/wiki?curid=1419179" title="Rebeka (film 1940)">
Rebeka (film 1940)

Rebeka (oryg. "Rebecca", 1940) – amerykański thriller psychologiczny w reżyserii mistrza suspensu Alfreda Hitchcocka; film jest jego pierwszym zrealizowanym w Ameryce projektem.
Scenariusz na podstawie wydanej w 1938 roku powieści pod tym samym tytułem, autorstwa Daphne du Maurier napisali czterej scenarzyści. Obraz został nagrodzony Oscarem dla najlepszego filmu roku.
Obsada.
i inni
Fabuła.
Młoda kobieta (Joan Fontaine) poznaje wdowca lorda Maxima de Winter (Laurence Olivier). Niedługo potem zostaje drugą panią de Winter. Szczęście nowożeńców zakłóca niewyjaśniona śmierć pierwszej żony lorda.

</doc>
<doc id="1419180" url="https://pl.wikipedia.org/wiki?curid=1419180" title="Franciszek Pększyc">
Franciszek Pększyc

Franciszek Makary Pększyc ps. „Grudziński” (ur. 2 stycznia 1891 w Sokalu, zm. 4 czerwca 1915 w Modliborzycach) – kapitan piechoty Legionów Polskich, kawaler Orderu Virtuti Militari.
Życiorys.
Dzieciństwo i młodość.
Franciszek Pększyc urodził się 2 stycznia 1891 roku w Sokalu, w rodzinie Franciszka, nauczyciela i powstańca styczniowego, i Marii z Maksymowiczów. W jego rodzie pielęgnowano patriotyzm i wartości katolickie. Jego dziad bił się w dwóch powstaniach w 1831 i 1863 roku. 
Do szkoły uczęszczał w Krakowie, gdzie ukończył II Wyższą Szkołę Realną w 1910 roku. Od 1905 roku należał do skautingu. Współpracował blisko z Andrzejem Małkowskim, jednym z twórców harcerstwa w Polsce. Studiował na Uniwersytecie Jagiellońskim i na Politechnice Lwowskiej, gdzie zetknął się z abstynenckim ruchem studenckim "Eleusis" (do którego przystąpił w 1910 roku), kierowanym przez prof. Wincentego Lutosławskiego, mającym wpływ na tworzące się wówczas harcerstwo.
Organizacje niepodległościowe.
Franciszek Pększyc podczas pobytu we Lwowie należał do tajnych organizacji niepodległościowych, m.in. do Armii Polskiej, w której ukończył szkołę podoficerską i w czerwcu 1911 roku uzyskał nominację podoficerską. Jesienią tego roku zaciągnął się na rok do wojska austriackiego, gdzie został przydzielony do 30. pułku piechoty, tzw. „Lwowskich Dzieci”. Po odbyciu służby porzucił studia we Lwowie i przeniósł się do Krakowa (listopad 1912 roku), gdzie poświęcił się wyłącznie pracy wojskowej w II Polskiej Drużynie Strzeleckiej. Bardzo szybko awansował, na początku listopada został zastępowym w II PDS, 14 stycznia 1913 roku mianowany plutonowym, a dwa miesiące później podchorążym. Wkrótce objął dowództwo kompanii II PDS. Pracy w drużynie strzeleckiej poświęcał cały swój czas i energię. Od podwładnych wymagał bezwzględnej służbistości. Duża część przyszłych oficerów Legionów Polskich przeszła przez szkolenie Franciszka Pększyca.
Wiosną 1913 roku w celu podniesienia swoich umiejętności wojskowych próbował zaciągnąć się na ochotnika najpierw do wojska serbskiego, a później bułgarskiego. Jednak z powodu nadmiaru kandydatów nie został przyjęty.
Pększyc kierował kilkoma kursami wojskowymi. Między innymi dwumiesięcznym kursem wojskowym w Rabce (28 czerwca - 20 sierpnia 1913, 16 uczestników), oficerskim kursem wędrownym - Kraków, Brzesko, Tarnów, Lipnica Murowana, Gdów (4–10 kwietnia 1914 roku, 37 uczestników), kursem w Nowym Sączu (15–30 lipca 1914, 140 uczestników).
I wojna światowa.
Franciszek Pększyc zaraz po wybuchu wojny został zmobilizowany i wysłany na front serbski do walk przeciw Czarnogórze, gdzie brał udział w walkach pod Gackiem (14–15 sierpnia). Po kilku dniach zdezerterował, przedostał się do Galicji i przyjąwszy pseudonim Grudziński zameldował się 30 sierpnia 1914 roku do Kwatery Głównej Legionów Polskich w Kielcach. Natychmiast został komendantem batalionu rekruckiego (VI), złożonego z 500 ludzi, głównie świeżych ochotników z Królestwa. Po dziesięciu dniach batalion wysłano do Choczni, gdzie Pększyc kierował jego ćwiczeniami jeszcze dwa tygodnie. 25 września wrócił do 1 pułku piechoty Legionów Polskich, gdzie w Gręboszewie objął komendę drugiej kompanii I batalionu. Był bardzo wymagającym dowódcą, podnoszącym nieustanie wyszkolenie podległych mu żołnierzy. Prowadził ćwiczenia nawet na postojach i w czasie dłuższych odpoczynków.
W ramach pierwszych legionowych nominacji oficerskich został mianowany porucznikiem.
W bitwie pod Laskami 23 października 1914 roku został ciężko ranny w nogę. Po kilku godzinach, po nastaniu zmroku został zabrany spod obstrzału, opatrzony i przewieziony do szpitala polowego. 28 listopada uciekł ze szpitala i z niezagojoną jeszcze raną zameldował się w brygadzie. Tutaj skierowano go do pracy przy sztabie. Komendant I batalionu w 2 pułku piechoty z którym w dniach 22-25 grudnia walczył pod Łowczówkiem. Od 24 stycznia do 15 lutego 1915 komendant placu w Kętach. Od 26 lutego 1915 został komendantem IV kompanii w VI batalionie, składającej się z najsłabiej wyszkolonych ochotników oraz rezerw innych kompanii, ponownie został skierowany do działań liniowych nad Nidę. W bardzo krótkim czasie porucznik doprowadził kompanię do takiego stanu wyszkolenia, że była uważana za wzorową w brygadzie. 
5 maja 1915 roku był wykazywany jako komendant kompanii w IX randze (niem. "kompagniekommandanten in der IX Rangsklasse"), która to funkcja była równorzędna stopniowi kapitana (niem. "Hauptmann"). Na sporządzonej 20 maja 1915 roku w Piotrkowie "„Liście oficerów Legionów Polskich”" figuruje pod pseudonimem Grudziński jako kapitan.
12 maja 1915 roku, po długim pobycie w okopach nad Nidą, brygada ruszyła naprzód. Batalion Fleszera, do którego należała kompania Pększyca, przydzielono do grupy austriackiej, która rozpoczęła ofensywę w kierunku Gór Świętokrzyskich. 21 maja kompania miała decydujący udział w bitwie pod Wszachowem – zajęła Masiówki i Wszachów. Następnie uderzono na Żerniki. Kompania poniosła duże starty, zginął podporucznik Darocha, a Pększyc otrzymał ranę w bok od kuli szrapnela. Odwieziono go do Jędrzejowa, skąd samowolnie, z niezagojoną raną, wrócił do swojej kompanii 28 maja.
3 czerwca Franciszek Pększyc poszedł na patrol i wrócił szczęśliwie, jednak następnego dnia na patrolu pod Modliborzycami został ciężko ranny w głowę. Odebrał sobie życie strzałem z pistoletu. Pochowano go w Baćkowicach. W okresie międzywojennym ciało jego przeniesiono na cmentarz wojenny w Opatowie.
Franciszek Pększyc pośmiertnie został odznaczony austriackim Krzyżem Zasługi Wojskowej (rozkazem z dnia 15 września 1915 r.) oraz awansowany na stopień kapitana (ze starszeństwem z dniem 3 czerwca 1915). W niepodległej Polsce odznaczony Krzyżem Srebrnym Orderu Wojennego Virtuti Militari nr 7087 oraz Krzyżem Niepodległości.
Był kawalerem.
Upamiętnienie.
Jego życiorys opisał Karol Koźmiński w książce pt. "Kamienie na szaniec", wydanej w 1937.
W 1939 Państwowe Liceum i Gimnazjum w Kętach otrzymało nazwę Państwowe Liceum i Gimnazjum im. Kpt. Franciszka Pększyca Grudzińskiego w Kętach.

</doc>
<doc id="1419191" url="https://pl.wikipedia.org/wiki?curid=1419191" title="Hrabstwo Republic">
Hrabstwo Republic

Hrabstwo Republic – hrabstwo położone w USA w stanie Kansas z siedzibą w mieście Belleville. Założone 27 lutego 1860 roku.

</doc>
<doc id="1419210" url="https://pl.wikipedia.org/wiki?curid=1419210" title="Nea Roda">
Nea Roda

Nea Roda (gr. Νέα Ρόδα) – miejscowość w północnej Grecji, na początku półwyspu Athos, nad Morzem Egejskim, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Chalkidiki, w gminie Aristotelis, ok. 120 km na południe od Salonik. W 2011 roku liczyła 1153 mieszkańców.
Posiada własny port oraz infrastrukturę turystyczną. W 480 roku przed Chrystusem król Persji Kserkses I chciał przekopać tutaj kanał przez przylądek Athos. Skrajem miasteczka prowadzi droga krajowa nr 16 z Salonik do Uranupoli.

</doc>
<doc id="1419229" url="https://pl.wikipedia.org/wiki?curid=1419229" title="Przemysław Urbańczyk">
Przemysław Urbańczyk

Przemysław Urbańczyk (ur. 21 października 1951) – prof. dr hab., mediewista archeolog, profesor zwyczajny Uniwersytetu Kardynała Stefana Wyszyńskiego w Warszawie oraz Instytutu Archeologii i Etnologii PAN; od 2017 dyrektor Polish Institute of Advanced Studies (PIASt) PAN.
Kariera naukowa.
Członek Komitetu Nauk Pra- i Protohistorycznych PAN wszystkich kadencji; reprezentował Polskę w: European Science Foundation (ESF), Europa Nostra, ALLEA i European Strategic Forum for Research Infrastructures (ESFRI); wielokrotny członek paneli recenzyjnych w: European Research Council (SH5, SH6 i Synergy Grants), Irish Research Council for Humanities and Social Sciences, European Union Prize for Culture Heritage oraz w Narodowym Centrum Nauki i w Narodowym Programie Rozwoju Humanistyki.
Był członkiem Expert Advisory Group SC6 europejskiego programu „Horizon 2020”; Był członkiem zespołów doradczo-kontrolnych wielkich programów interdyscyplinarnych (np. „Transformation of the Roman World”, EARTH, BOREAS, INSTAR, SAFE, SHAPE-ID, STAR-LAB).
Wygłosił referaty na ponad 70 zagranicznych konferencjach i kongresach zorganizowanych w 27 krajach; wygłosił 24 gościnne wykłady w uniwersytetach europejskich (Anglia, Czechy, Francja, Irlandia, Niemcy, Norwegia, Rosja, Słowacja, Szkocja i Szwecja) i amerykańskich (USA i Peru). Kierował i kieruje dużymi projektami badawczymi FNP, KBN, MNiSW, MKiDN i NCN. Prowadził badania terenowe w Polsce, w Anglii, Kuwejcie, Norwegii, Peru oraz na Barbudzie i Islandii.
Opublikował ponad 500 tekstów z zakresu historii i archeologii wczesnego średniowiecza Polski, Europy Środkowo-Wschodniej, Skandynawii i wysp północnego Atlantyku.
Został odznaczony: Medalem Komisji Edukacji Narodowej (1991), Złotym Krzyżem Zasługi (1993) oraz Krzyżem Kawalerskim (2015) i Oficerskim (2022) Orderu Odrodzenia Polski.
Został wyróżniony: Medalem im. Księżnej Aleksandry Ogińskiej (2008), Medalem Biskupińskiego Towarzystwa Archeologicznego (2017), Nagrodą Lednickiego Orła Piastowskiego (2021).

</doc>
<doc id="1419230" url="https://pl.wikipedia.org/wiki?curid=1419230" title="Wybory do Izby Radców 2007">
Wybory do Izby Radców 2007



</doc>
<doc id="1419231" url="https://pl.wikipedia.org/wiki?curid=1419231" title="Hrabstwo Rice (Kansas)">
Hrabstwo Rice (Kansas)

Hrabstwo Rice – hrabstwo położone w Stanach Zjednoczonych, w stanie Kansas z siedzibą w mieście Lyons. Założone 26 lutego 1867 roku. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1419235" url="https://pl.wikipedia.org/wiki?curid=1419235" title="Uranupoli">
Uranupoli

Uranupoli (gr. Ουρανούπολη) – miejscowość w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Chalkidiki, w gminie Aristotelis. Położona na półwyspie Athos, tuż przy granicy z Autonomiczną Republiką Góry Athos. W 2011 roku liczyła 826 mieszkańców.
Uranupoli położone jest nad Zatoką Athos, północna częścią Morza Egejskiego. Ośrodek turystyczny i przystań promowa. Historia miasteczka sięga IV wiek p.n.e.
To stąd wyruszają promy do autonomicznego okręgu Świętej Góry Athos, a od wiosny do jesieni także małe jednostki białej floty – morskie wycieczki, do podnóży góry Athos, mijające liczne, słynne klasztory, jednak nie zbliżające się do lądu na odległość mniejszą od 500 m.
Uranupoli połączone jest z Salonikami autostradą Egnatia Odos.

</doc>
<doc id="1419241" url="https://pl.wikipedia.org/wiki?curid=1419241" title="Hrabstwo Riley">
Hrabstwo Riley

Hrabstwo Riley – hrabstwo położone w USA w stanie Kansas z siedzibą w mieście Manhattan. Założone 25 sierpnia 1855 roku.

</doc>
<doc id="1419246" url="https://pl.wikipedia.org/wiki?curid=1419246" title="Studnica (jezioro w Dolinie Gwdy)">
Studnica (jezioro w Dolinie Gwdy)

Studnica – (zwane również jeziorem Drężno) jezioro w Dolinie Gwdy, położone w woj. zachodniopomorskim, w powiecie szczecineckim, gminie Szczecinek.
Powierzchnia jeziora wynosi 102 ha. Lustro wody jeziora znajduje się na wysokości 139,4 m n.p.m.. Maksymalna głębokość wynosi 24,9 m, długość 2,1 km, maks. szerokość 0,8 km. Objętość jeziora to 8201,5 tys. m³, średnia głębokość 8,1 m.
Na wschodnim brzegu ulokowana jest wieś Drężno, stąd też drugą nazwą jeziora jest tożsame "Drężno", natomiast na północnym osada Orawka.
Lokalizacja jeziora Studnica jest również podawana jako Pojezierze Drawskie, lub Dolinie Gwdy - obie wersje są prawidłowe.
Nazwę Studnica wprowadzono urzędowo rozporządzeniem w 1949 roku, zastępując poprzednią niemiecką nazwę jeziora – "Gross Stüdnitz-See".
Przez jezioro Drężno/Studnica przebiega również część trasy spływu kajakowego: Spływ Pętlą Szczecinecką. Jezioro Studnica łączy się z pobliskiem jeziorem Wierzchowo. W jeziorze są ryby: szczupak, węgorz, okoń, leszcz, płoć, lin, również wzdręga.

</doc>
<doc id="1419249" url="https://pl.wikipedia.org/wiki?curid=1419249" title="RIM-162 Evolved Sea Sparrow Missile (ESSM)">
RIM-162 Evolved Sea Sparrow Missile (ESSM)



</doc>
<doc id="1419251" url="https://pl.wikipedia.org/wiki?curid=1419251" title="Ralph Erskine">
Ralph Erskine

Ralph Erskine (ur. 24 lutego 1914 w Londynie, zm. 16 marca 2005 w Sztokholmie) – angielsko – szwedzki architekt.
Życiorys.
W 1939 osiedlił się w Szwecji. Specjalizował się w architekturze osiedlowej, zanim jeszcze nadano taką nazwę. Zaprojektował m.in. osiedla górnicze za kołem polarnym w Kirunie (1961-1962) i tzw. "Długi Wąż" w Svappavaarze (1963). Dostosował kształt budynków do warunków środowiska, w którym miały się znajdować. Np. w "Byker Estate" w Newcastle upon Tyne ochronna ściana złożona z mieszkań objęta jako całe osiedle (1969-1980), choć wymagało to długich konsultacji z mieszkańcami. Późniejszym projektem jest "Ark", budynek biurowy w Hammersmith w Londynie. Jego podobny do statku kształt chroni przebywających wewnątrz ludzi przed niedogodnościami spowodowanymi bliskością autostrady.

</doc>
<doc id="1419253" url="https://pl.wikipedia.org/wiki?curid=1419253" title="Barnim V">
Barnim V

Barnim V (ur. przed 20 września 1369, zm. przed 7 lutego 1403) – książę stargardzki, słupski, sławieński, darłowski i szczecinecki z dynastii Gryfitów. Syn księcia Bogusława V i Adelajdy Welf.
Panowanie.
Był najmłodszym synem Bogusława V. Wraz z bratem Bogusławem VIII władał tzw. ziemią stargardzką. Starszy natomiast Warcisław VII rządził ówcześnie Księstwem Słupskim. W 1387 immatrykulowany na Uniwersytecie w Pradze (wydział prawa kanonicznego). W tym samym roku, Barnim V z braćmi brał udział w porozumieniu dotyczącym objęcia godności biskupiej w Kamieniu przez Bogusława VIII. W 1402, w kilka lat po śmierci Warcisława VII, doszło do ponownego podziału Księstwa Słupskiego. Barnim V, w wyniku porozumień otrzymał okręg słupski, sławieński, darłowski i szczecinecki, zaś Bogusław VIII okręg woliński, kamieński, gryficki, stargardzki, trzebiatowski i białogardzki.
7 maja 1401 książę wstąpił do służby Władysława II Jagiełły. Za posługę na rzecz króla Polski, książę otrzymywał rocznie 400 grzywien groszy polskich, z tym że 200 grzywien otrzymywał na święto Bożego Narodzenia, a resztę w dzień św. Jerzego Męczennika.
Rodzina.
27 września 1396 Barnim V poślubił jedną z księżniczek litewskich – Jadwigę, bratanicę Witolda, córkę Towciwiłła (Konrada) Kiejstutowicza (J. Zdrenka). Małżeństwo, według współczesnych badań doczekało się córki Anny.

</doc>
<doc id="1419254" url="https://pl.wikipedia.org/wiki?curid=1419254" title="Hrabstwo Rooks">
Hrabstwo Rooks

Hrabstwo Rooks – hrabstwo w Stanach Zjednoczonych, w stanie Kansas, z siedzibą w mieście Stockton. Zostało założone 26 lutego 1867 roku.

</doc>
<doc id="1419259" url="https://pl.wikipedia.org/wiki?curid=1419259" title="Jezioro Żabickie">
Jezioro Żabickie

Jezioro Żabickie – jezioro słodkowodne o powierzchni 67,26 ha położone między wsiami Brzeźniak (na zachód od jeziora) oraz Zbrojewo (na wschód od jeziora) w województwie zachodniopomorskim, w powiecie łobeskim, w gminy Węgorzyno, na Pojezierzu Drawskim.
W akwenie występują takie gatunki ryb jak: lin, okoń, szczupak, leszcz, karaś i płoć.

</doc>
<doc id="1419263" url="https://pl.wikipedia.org/wiki?curid=1419263" title="Niamh Kavanagh">
Niamh Kavanagh

Niamh Kavanagh (ur. 13 lutego 1968 w Finglas w Dublinie) – irlandzka piosenkarka, dwukrotna reprezentantka Irlandii w Konkursie Piosenki Eurowizji (1993 i 2010), zwyciężczyni konkursu w 1993.
Życiorys.
Kariera.
W 1991 nagrała dwie piosenki („Destination Anywhere” i „Do Right Woman, Do Right Man”) na potrzeby oficjalnej ścieżki dźwiękowej do filmu Alana Parkera "The Commitments".
W 1993 z piosenką „In Your Eyes” zgłosiła się do udziału w irlandzkich eliminacjach eurowizyjnych "National Song Contest". W marcu wystąpiła w finale selekcji, który wygrała po zdobyciu 118 punktów od jurorów, dzięki czemu została reprezentantką Irlandii podczas 38. Konkursu Piosenki Eurowizji w Dublinie. 15 maja zaśpiewała jako 14. w kolejności w finale konkursu i zajęła pierwsze miejsce, zdobywszy 187 punktów. Singiel „In Your Eyes” był najlepiej sprzedającym się singlem w Irlandii w 1993 i trafił na 24. miejsce brytyjskiej listy przebojów.
W 1995 wydała swój debiutancki album studyjny, zatytułowany "Flying Blind", a w 1999 – płytę pt. "Together Alone", którą nagrała w duecie z Gerry’m Carneyem. W 2001 wydała trzeci album studyjny pt. "Wonderdrug".
W 2010 z piosenką „It’s for You” została ogłoszona jedną z uczestniczek krajowych selekcji eurowizyjnych. W marcu zaprezentowała go w finale eliminacji i zdobyła największe poparcie telewidzów i jurorów, dzięki czemu została reprezentantką Irlandii podczas 55. Konkursu Piosenki Eurowizji w Oslo. 27 maja wystąpiła z 12. numerem startowym w drugim półfinale konkursu i z dziewiątego miejsca awansowała do finału rozgrywanego 29 maja. Zajęła w nim 23. miejsce po zdobyciu 25 punktów. W trakcie występów na scenie towarzyszył jej chórek, w którego skład weszły m.in. jej kuzynki, Niamh i Nichala.
Życie prywatne.
Jej ojciec jest piosenkarzem i saksofonistą.
Wyszła za mąż za muzyka Paula Meghaeya. Mają dwóch synów, Jacka oraz Toma. Mieszkają w Carrickfergus.

</doc>
<doc id="1419264" url="https://pl.wikipedia.org/wiki?curid=1419264" title="EPOCH">
EPOCH



</doc>
<doc id="1419266" url="https://pl.wikipedia.org/wiki?curid=1419266" title="Wout Brama">
Wout Brama

Wout Brama (ur. 21 sierpnia 1986 w Almelo) – holenderski piłkarz występujący na pozycji pomocnika w klubie Central Coast Mariners FC.
Kariera klubowa.
Brama jako junior grał w PH Almelo, FC Twente oraz połączonej szkółce juniorskiej Twente i Heraclesa Almelo. Przed rozpoczęciem sezonu 2005/2006 został przesunięty do pierwszej drużyny Twente. W jego barwach zadebiutował 13 sierpnia 2005 w przegranym przez jego zespół 0-2 pojedynku z Rodą Kerkrade, rozegranym w ramach rozgrywek Eredivisie. Brama szybko stał się jego podstawowym graczem Twente. W debiutanckim sezonie w lidze rozegrał 29 spotkań. Na jego koniec uplasował się z klubem na dziewiątej pozycji w lidze i awansował do Pucharu UEFA. Zakończyli go jednak na drugiej rundzie kwalifikacyjnej, po porażce w dwumeczu z Levadią Tallinn. Rok później piłkarze Twente ponownie grali w Pucharze UEFA. Tym razem odpadli z niego w pierwszej rundzie, po przegranym dwumeczu z Getafe CF. W sezonie 2008/2009 Twente dotarło do 1/16 finału Puchar UEFA, ale zostało tam pokonane po rzutach karnych przez Olympique Marsylia. W sezonie 2008/2009 Brama wywalczył z klubem wicemistrzostwo Holandii.
W 2014 roku Brama odszedł do PEC Zwolle. W 2017 roku najpierw grał w FC Utrecht, a następnie trafił do Central Coast Mariners FC.
Kariera reprezentacyjna.
Brama jest byłym reprezentantem Holandii U-21. Grał w niej w latach 2006–2008 i w tym czasie wystąpił w niej dziesięć razy.
18 listopada 2009 zadebiutował w reprezentacji Holandii w zremisowanym 0:0 towarzyskim meczu z Paragwajem. Łącznie wystąpił w niej trzykrotnie.

</doc>
<doc id="1419269" url="https://pl.wikipedia.org/wiki?curid=1419269" title="Ustawa Wilczka">
Ustawa Wilczka

Ustawa Wilczka – potoczne określenie ustawy z dnia 23 grudnia 1988 r. o działalności gospodarczej opracowanej według projektu ministra przemysłu Mieczysława Wilczka i premiera Mieczysława Rakowskiego uchwalonej przez Sejm PRL IX kadencji. Ustawa obowiązywała od 1 stycznia 1989 do 31 grudnia 2000 i regulowała w sposób liberalny działalność gospodarczą.
Funkcjonowała na zasadach: „co nie jest zakazane, jest dozwolone” i „pozwólcie działać” (zob. leseferyzm, z ). Po kilku nowelizacjach została zastąpiona ustawą – Prawo działalności gospodarczej, która weszła w życie 1 stycznia 2001.
Pierwotnie ustawa składała się z 54 artykułów, usystematyzowanych w 6 rozdziałów.
Działalność koncesjonowana.
Zgodnie z ustawą, uzyskania koncesji wymagało podjęcie działalności gospodarczej w zakresie:
W późniejszym czasie liczba działalności koncesjonowanej wzrosła z 11 do 24.
Nowelizacje.
Ustawę znowelizowano wielokrotnie (i wprowadzono zmiany aż 40 razy). Większymi nowelizacjami były ustawy: z 6 kwietnia 1990, z 16 października 1991 i z 16 lutego 1996. Większość zmian prowadziła do ograniczenia wolności gospodarczej.
Tło historyczne.
PRL w latach 80..
Lata 80. XX wieku były dla Polski latami kryzysu gospodarczego. Wraz ze spadkiem dynamiki wzrostu gospodarczego od drugiej połowy lat 70. i rosnącym zadłużeniem zagranicznym (ok. 24 mld dolarów) pogarszała się sytuacja gospodarcza w kraju. 1 lipca 1980 władze ogłosiły podwyżki cen żywności. Było to bezpośrednim impulsem do wybuchu masowych strajków w lipcu i sierpniu 1980, które zakończyły się podpisaniem porozumień społecznych, w których zaakceptowano postulaty protestujących robotników, m.in. zgoda na tworzenie związków zawodowych.
W 1981 roku rząd gen. Jaruzelskiego poinformował Klub Paryski o wstrzymaniu spłat zadłużenia zagranicznego w wysokości 25,5 miliardów USD oraz 3,1 miliardów rubli transferowych (ok. 2,5 miliarda USD) z powodu niewypłacalności PRL, co w konsekwencji powodowało jego dalszy wzrost. W 1981 wprowadzono stan wojenny, co jeszcze bardziej zaszkodziło gospodarce. Po zniesieniu stanu wojennego wprowadzano od 1982 nieskutecznie reformę gospodarczą.
Gospodarka Polski Ludowej.
Gospodarka Polski Ludowej była ściśle związana z ustrojem panującym w Polsce Ludowej w latach 1945–1989, wzorowanym na rozwiązaniach radzieckich. Główną jego cechą było podporządkowanie gospodarki celom politycznym. Gospodarka oparta była w tym okresie na społecznej własności środków produkcji, co umożliwiało centralne planowanie – tworzono państwowe gospodarstwa rolne (PGR), wprowadzono państwowy monopol w handlu zagranicznym.
Rozwój gospodarczy opierał się na dokonanych zasadniczych reformach społecznych. Zasadniczym narzędziem sprawowania kontroli nad gospodarką był system planów gospodarczych. Szczególne znaczenie miał przy tym plan 3-letni (1947–1949) – reforma rolna, nacjonalizacja przemysłu i zasiedlanie tzw. Ziem Odzyskanych. Wprowadzano plany wieloletnie, m.in. plan 3-letni (1947–1949) – odbudowy gospodarczej, plan 6-letni (1950–1955) – rozwoju gospodarczego i budowy podstaw socjalizmu oraz plany pięcioletnie z 1956–1960 – o kontynuowaniu polityki uprzemysłowienia, 1961–1965 – o dalszym rozwoju gospodarki narodowej, 1966–1970 – o kontynuacji polityki industrialnej kraju.
Okoliczności uchwalenia.
Sytuacja społeczno-gospodarcza pod koniec lat 80. XX wieku wymagała radykalnych i natychmiastowych zmian. Rządzący zdawali sobie sprawę z narastającego niezadowolenia społecznego i obawiali się, aby nie doszło do rozruchów na tle gospodarczym. Nomenklatura była świadoma tego, że społeczeństwo nie wierzy w proponowane przez nią reformy.
Skutki gospodarcze.
Ustawa pozwoliła Polsce przejść od gospodarki niedoboru do gospodarki wolnorynkowej i dokonać cudu gospodarczego końca XX wieku. Ustawa umożliwiła każdemu obywatelowi PRL podejmowanie i prowadzenie działalności gospodarczej na równych prawach, co m.in. spowodowało aktywizację drobnych przedsiębiorców. W połączeniu z zastąpieniem gospodarki planowej centralnie sterowanej systemem gospodarki wolnorynkowej w efekcie zaowocowała dużą dynamiką gospodarczą na samym początku lat 90. XX wieku.
Fragmenty:
Wyróżnienia.
29 grudnia 2008 Centrum im. Adama Smitha – instytut działający na rzecz wolnego rynku, uhonorował Mieczysława Wilczka tytułem „Jego Przedsiębiorczości”.

</doc>
<doc id="1419276" url="https://pl.wikipedia.org/wiki?curid=1419276" title="Jezioro Czaple (Pojezierze Drawskie)">
Jezioro Czaple (Pojezierze Drawskie)

 
Jezioro Czaple – jezioro w woj. zachodniopomorskim, w pow. drawskim, w gminie Drawsko Pomorskie, leżące na terenie Pojezierza Drawskiego.
Jego brzegi otaczają lasy mieszane. Składa się z dwóch połączonych ze sobą części - Jeziora Czaplego Małego oraz Jeziora Czaplego Dużego. Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) jeziora te stanowią osobne zbiorniki. Można tu spotkać takie gatunki ryb, jak: szczupak, okoń, węgorz, lin, leszcz, płoć, ukleja, miętus pospolity, sandacz.
W pobliżu południowego brzegu jeziora jest położone wojskowe lotnisko Ziemsko stanowiące część poligonu drawskiego.
Dane morfometryczne.
Powierzchnia zwierciadła wody według różnych źródeł wynosi od 56,0 ha (tylko jezioro Czaple Duże) do 103,2 ha (łącznie z jeziorem Czaple Małe) do 119,93 ha.
Zwierciadło wody położone jest na wysokości 97,3 m n.p.m. lub 97,4 m n.p.m. Średnia głębokość jeziora wynosi 6,5 m, natomiast głębokość maksymalna 25,7 m.
W oparciu o badania przeprowadzone w 1999 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Czaple". W różnych publikacjach i na mapach topograficznych jezioro to występuje pod nazwą "Czaple Duże".

</doc>
<doc id="1419277" url="https://pl.wikipedia.org/wiki?curid=1419277" title="Hrabstwo Rush (Kansas)">
Hrabstwo Rush (Kansas)

Hrabstwo Rush – hrabstwo położone w USA w stanie Kansas z siedzibą w mieście La Crosse. Założone 26 lutego 1867 roku. Nazwa Hrabstwa pochodzi od Aleksandra Rusha.

</doc>
<doc id="1419278" url="https://pl.wikipedia.org/wiki?curid=1419278" title="Holmby Hills">
Holmby Hills

Holmby Hills – zamożne sąsiedztwo położone w zachodniej części Los Angeles oddalone od centrum o ok. 11 mil (ok. 17 km). Od wschodu sąsiaduje z miastem Beverly Hills, na południu z Wilshire Boulevard, na zachodzie z Westwood i z Bel Air na północy. Sunset Boulevard jest główną trasą przejazdową. Znajdują się lub znajdowały się tu w przeszłości posiadłości takich osobistości jak Michael Jackson, Hugh Hefner, Aaron Spelling czy Jimmy Iovine.

</doc>
<doc id="1419279" url="https://pl.wikipedia.org/wiki?curid=1419279" title="Kyōko Fukada">
Kyōko Fukada

 – japońska aktorka, modelka i piosenkarka.
Życiorys.
1996–2001: Debiut i początki kariery.
W 1996 roku wygrała przesłuchanie, które miało na celu odkrycie nowych talentów, sponsorem tego wydarzenia była dużą japońską agencję talentów Horipro. Zadebiutowała w 1997 roku w przedstawieniu teatru telewizji "Sore ga kotae da!". Zwróciła na siebie uwagę w 1998 roku w serialu "Kamisama Mou Sukoshi Dake" stacji Fuji TV, w którym wcieliła się w role Kano Masaki, która to w celu zarobienia pieniędzy na koncert ulubionego artysty sprzedaje swoje ciało, a niedługo później dowiaduje się, że jest nosicielką wirusa HIV. Pierwszym filmem, w którym zagrała był "" wcielając się w rolę Kanae Sawaguchi. Jako piosenkarka debiutowała singlem „最後の果実 (Last Fruit)”, pierwszy pełny album „Dear...” wydała w 1999 roku. W 2001 roku zdobyła nagrodę Japońskiej Akademii Filmowej dla najlepszego debiutanta za film "Shisha No Gakuensai" z 2000 roku.
Od 2002: Wiodące role.
W 2002 roku zagrała w filmie "Lalki" w reżyserii Takeshiego Kitano, wcielając się w postać Haruny Yamaguchi. Następnie zagrała kilka ról filmach i serialach, żeby w 2004 roku zagrać pierwszoplanową rolę Momoko Ryugasaki w filmie "Kamikaze Girls", poprzez który została rozpowszechniona moda Lolity. Za role w tym filmie otrzymała nagrodę dla najlepszej aktorki na corocznej gali Nagród filmowych Mainichi, dzięki czemu została najmłodszą zdobywczynią tej nagrody. W 2005 roku otrzymała główną rolę Miwako Kobe w serialu "Fugō keiji", opartym na powieści Yasutaki Tsutsui. W latach 2005-2011 występowała w programie muzycznym "Shin Domoto Kyoudai", grając na fortepianie, na którym gra od 4 roku życia, program emitowany był w Fuji TV.
W 2006 roku zagrała w dwóch filmach "The Inugamis" i "Tenshi" odgrywając rolę Anioła oraz w 2 sezonie serialu "Fugō keiji". Następnie w 2007 roku zagrała główną rolę w serialu "Yama Onna Kabe Onna", razem z Misaki Itō i filmie "Watashi no Atama no Naka no Keshigomu". W 2008 roku wcieliła się w postać nauczycielki języka angielskiego w dwóch serialach "Gakko ja Oshierarenai!" i "Mirai Koshi Meguru". Fukada zagrała również złoczyńcę Doronjo w filmie "Yattāman" wydanym w marcu 2009 roku i postać Dorothy, która została uznana za szpiega z doświadczeniem w brytyjskiej agencji wywiadowczej MI6 w serialu stacji NTV "Karei naru Spy". Użyczyła także głosu w japońskim dubbingu postaci Białej Królowej granej przez Anne Hathaway w filmie "Alicja w Krainie Czarów", wydanym w kwietniu 2010 roku. Jeszcze w tym samym roku wystąpiła w czterech produkcjach w trzech serialch "Massugu na Otoko", "Second Virgin", "Genya" oraz filmie "Ren'ai gikyoku: Watashi to koi ni ochitekudasai".
W 2011 roku po raz koleiny użyczyła głosu głównej postaci tym razem w anime "Tōfu-kozō", zagrała także w serialu "Sengyō Shufu Tantei: Watashi wa Shadow" i filmach "Yoake no Machi de" i "Second Virgin", który jest kontynuacją serialu o tym samym tytule, który ukazał się rok wcześniej, historia filmu rozgrywa się pięć lat później od tamtych wydarzeń. W 2012 roku wystąpiła po raz pierwszy w Taiga dramie (nazwa, którą stacja NHK nadaje corocznemu, historycznemu serialowi telewizyjnemu) pt. "Taira no Kiyomori" i 
"Tokyo Airport ~Tôkyô Kûkô Kansei Hoanbu~", gdzie wcieliła się w rolę początkującego kontrolera ruchu lotniczego. Następnie pojawiła się w 2013 roku wspólnie z Keiko Kitagawą w horrorze psychologicznym "Rûmumeito".
W 2014 roku wystąpiła w roli głównej w dwóch serialach "Silent Poor" i "Onna wa Sore o Yurusanai". Rok później wystąpiła u boku Kazuyi Kamenashi członka japońskiego boysbandu KAT-TUN w 7-odcinkowym serialu "Second Love" oraz zagrała w thrillerze "Joker Game". Rok 2016 zaczął się od występu w serialu "Dame na Watashi ni Koishite Kudasai", który miał premierę 12 stycznia, następnie wcieliła się w postać Osaki w filmie "Samurai Hustle Returns". W 2017 zagrała w dwóch serialach stacji TBS "Gekokujo Juken" i "Hello Harinezumi". W 2018 zagrała w serialu "Tonari no Kazoku wa Aoku Mieru" u boku Kenichiego Matsuyamy. Kolejnym serialem był "Hajimete Koi wo Shita Hi ni Yomu Hanashi", którego premierowy odcinek ukazał się 15 stycznia 2019 roku. Fukada wcieliła się w nim w rolę Junko Harumi korepetytorki w prywatnej szkole, przed którą pojawia się trzech zgoła różnych mężczyzn kolega ze szkoły Masashi (Kento Nagayama), który ukończył Uniwersytet Tokijski, uczeń Kyohei (Ryusei Yokohama) i Yamashita (Tomoya Nakamura) chłopak, który kiedyś wyznał jej miłość, a obecnie nauczyciel w liceum Kyoheia. Jeszcze w tym samym roku wystąpiła w serialu "Lupin no Musume" stacji Fuji TV.
W 2020 roku wystąpiła w drugim sezonie "Lupin no Musume Season 2". Rok później zagrała w filmie "Lupin no Musume: Gekijoban". 26 maja 2021 roku agencja zarządzająca Horipro wydała oświadczenie, w którym poinformowała, że Fukada zrobi sobie przerwę od wszelkiej działalności rozrywkowej z powodu zaburzeń adaptacyjnych, które zostały u niej wykryte. Natomiast 2 września poinformowała na swoim Instagramie, że wznowi działalność po przerwie związanej z zaburzeniami.

</doc>
<doc id="1419288" url="https://pl.wikipedia.org/wiki?curid=1419288" title="Brzeźno (jezioro na Pojezierzu Drawskim)">
Brzeźno (jezioro na Pojezierzu Drawskim)

Brzeźno – jezioro położone na terenie gminy Węgorzyno, powiat łobeski, województwo zachodniopomorskie. Jezioro słodkowodne, wchodzące w skład jezior Pojezierza Drawskiego. Ma ono powierzchnię 98,6 ha. Według typologii rybackiej jest jeziorem linowo-szczupakowym, można tu spotkać takie gatunki ryb, jak: szczupak, okoń, węgorz, karaś, leszcz, płoć, lin.
Od wschodniego brzegu do jeziora uchodzi struga Brzeźnica, a od południowego rzeka Brzeźnicka Węgorza, która uchodzi przy północno-zachodnim brzegu.

</doc>
<doc id="1419295" url="https://pl.wikipedia.org/wiki?curid=1419295" title="Himavanti">
Himavanti



</doc>
<doc id="1419296" url="https://pl.wikipedia.org/wiki?curid=1419296" title="(174567) Varda">
(174567) Varda

(174567) Varda – planetoida z grupy obiektów transneptunowych typu cubewano.
Odkrycie i nazwa.
Planetoida została odkryta 21 czerwca 2003 roku przez Jeffreya Larsena w Narodowym Obserwatorium Kitt Peak.
Planetoida została nazwana imieniem Vardy – postaci fikcyjnej z "Silmarillionu" J.R.R. Tolkiena – istoty nadprzyrodzonej, twórczyni gwiazd świecących nad Śródziemiem. Przed jej nadaniem planetoida nosiła oznaczenie tymczasowe 2003 MW12 i stały numer 174567.
Orbita.
W 2020 roku planetoida znajdowała się w odległości ok. 46,4 au od Słońca, a przejdzie przez peryhelium w 2094 roku. Już po odkryciu udało się ją zlokalizować na wcześniejszych zdjęciach wykonanych począwszy od 19 marca 1980 roku.
W sumie wykonano ponad 300 pomiarów jej pozycji.
Księżyc planetoidy.
W 2011 roku doniesiono o odkryciu księżyca planetoidy na zdjęciu wykonanym 26 kwietnia 2009 roku przez Kosmiczny Teleskop Hubble’a. Ma on średnicę około 361 km i krąży wokół Vardy w odległości około 4800 km w czasie 5,75 dni. Został nazwany Ilmarë, od imienia służebnicy Vardy.

</doc>
<doc id="1419297" url="https://pl.wikipedia.org/wiki?curid=1419297" title="Metro w Dnieprze">
Metro w Dnieprze

Metro w Dnieprze (ukr. Дніпровський метрополітен) – system metra w Dnieprze na Ukrainie. Trzecia pod względem liczby stacji i długości miejska kolej podziemna Ukrainy.
Historia.
Plany i budowa.
W 1979 roku Rada Ministrów Związku Radzieckiego podjęła decyzję o budowie metra ponieważ liczba ludności w Dnieprze przekroczyła w 1976 roku milion mieszkańców. Prace w terenie ruszyły w roku 1981. Nigdy jednak z powodu trudności gospodarczych po upadku ZSRR nie wykonano w całości zaplanowanej trasy. Ze względu na fakt ukończenia pierwszego odcinka w 90%, do 1990 roku zdecydowano o dokończeniu inwestycji. Pociągi rozpoczęły kursowanie 29 grudnia 1995.
Długość linii wynosiła 7,8 km, oddano do użytku 6 stacji:
Podejmując decyzję o budowie metra najpierw zbudowano stacje w dzielnicy przemysłowej. Ponieważ obszar ten traci na znaczeniu, rola metra, które w dodatku omija centrum miasta, jako środka komunikacji zmniejsza się. Widać to w spadku liczby pasażerów – z 18,2 mln przewiezionych w roku 1996 do 7,5 mln w roku 2016. Początkowo pięciowagonowe pociągi zostały skrócone do trzech wagonów. Zgodnie z pierwotnymi planami drugi odcinek metra miał mieć 4 km długości i obejmować 3 stacje, a planowano oddać go do użytku 2–3 lata po ukończeniu pierwszego. Z powodu szczupłości środków prace nad nim posuwały się powoli, choć przyśpieszyły w 2016 r. po uzyskaniu środków z Europejskiego Banku Odbudowy i Rozwoju.
Od 2017 roku trwają finansowane przez EBOR oraz EBI prace budowlane nad kolejnym odcinkiem linii, obejmującym trzy stacje: Teatralna (ukr. Театральна), Centralna (ukr. Центральна) i Muzejna (ukr. Музейна), którego otwarcie przewidywane jest na 2021 rok. Inżynierem kontraktu została polska firma «ILF Consulting Engineers Polska». Po dokonaniu przeglądu dokumentacji i zapoznaniu się z lokalnymi warunkami okazało się, że planowany termin jest do nie utrzymania ze względu na trudne warunki gruntowe oraz trudności natury prawnej. Nowy termin wyznaczono na rok 2023.
Opłaty za przejazd.
Płatności dokonuje się za pomocą żetonu, który można kupić w kasach metra na stacjach. Opłata wynosi 6 UAH (stan na styczeń 2020).
Od 5 listopada 2018 dla uczniów szkół średnich w Dnieprze wprowadzono 50% zniżkę na podróż metrem, która obowiązuje w roku szkolnym, z wyjątkiem ferii, weekendów itp.
Tabor.
Metro obsługiwane jest przez wagony wyprodukowane w Związku Radzieckim, Serii 81, konkretnie 81-717.5M/714.5M i 81-717.5/714.5. Łącznie tabor liczy 45 pociągów. Każdy pociąg składa się z trzech wagonów, mimo że perony mogą pomieścić 5 wagonów.

</doc>
<doc id="1419298" url="https://pl.wikipedia.org/wiki?curid=1419298" title="2003 MW12">
2003 MW12



</doc>
<doc id="1419301" url="https://pl.wikipedia.org/wiki?curid=1419301" title="Wallraf-Richartz-Museum">
Wallraf-Richartz-Museum



</doc>
<doc id="1419305" url="https://pl.wikipedia.org/wiki?curid=1419305" title="Hrabstwo Russell (Kansas)">
Hrabstwo Russell (Kansas)

Hrabstwo Russell – hrabstwo położone w USA w stanie Kansas z siedzibą w mieście Russell. Założone 26 lutego 1867 roku. Nazwa Hrabstwa pochodzi od Alva`y Russell`a.

</doc>
<doc id="1419314" url="https://pl.wikipedia.org/wiki?curid=1419314" title="Wyżnia Huciańska Przełęcz">
Wyżnia Huciańska Przełęcz

Wyżnia Huciańska Przełęcz (słow. "Vyšné Hutianske sedlo") – położona na wysokości 950 m n.p.m. przełęcz na zachodnim krańcu grani głównej Tatr Zachodnich na Słowacji. Jest to płaska i rozległa przełęcz pomiędzy Jaworzyńską Kopą (1277 m) a Huciańskim Beskidem (950 m). Przez przełęcz tę przebiega asfaltowa droga nr 584 z Trzciany do Liptowskiego Mikułasza. Przełęcz oraz grzbiet, w którym ta się znajduje, oddziela też Orawę od Liptowa.
Przełęcz jest popularnym punktem wypadowym, w którym turyści rozpoczynają wędrówkę na Siwy Wierch. Na przełęczy znajduje się przystanek autobusowy, leśniczówka „Pod Białą Skałą” ("horáreň pod Bielou skalou"), wiata, ławka i stoły dla turystów oraz tablice dydaktyczne. Przy szosie, nieco po południowej stronie przełęczy znajduje się parking dla samochodów.

</doc>
<doc id="1419316" url="https://pl.wikipedia.org/wiki?curid=1419316" title="Piłka Wodna na Letnich Igrzyskach Olimpijskich 2008">
Piłka Wodna na Letnich Igrzyskach Olimpijskich 2008



</doc>
<doc id="1419318" url="https://pl.wikipedia.org/wiki?curid=1419318" title="Radu Paisie">
Radu Paisie

Radu VII Paisie, znany również pod imieniem Piotra z Argeş (rum., "Petru de la Argeş") – hospodar wołoski w okresie czerwiec 1535 – marzec 1545 z dynastii Basarabów.
Był synem hospodara Radu Wielkiego. Ochrzczony pod imieniem Piotr, po wstąpieniu do monasteru Zaśnięcia Matki Bożej w Curtea de Argeș przyjął imię zakonne Paisjusz (Paisie). Po wyborze na hospodara po raz kolejny zmienił imię na Radu.
Polityka wewnętrzna.
Pierwszą próbę objęcia tronu wołoskiego Radu Paisie podjął jesienią 1534 roku, korzystając ze wsparcia bojarów niechętnych ówczesnemu hospodarowi Władowi VII Vintile. Zakończyła się ona powodzeniem 1 września 1534 roku, jednak już w listopadzie Wład Vintila odzyskał władzę, a Radu zmuszony był uciekać do Siedmiogrodu. Drugie podejście miało miejsce w 1535 roku, po udanym spisku bojarów, w wyniku którego Wład Vintila został zamordowany podczas polowania w okolicach Krajowej (rum. "Craiova"). Po wstąpieniu na tron Radu udało się uzyskać uznanie ze strony Wysokiej Porty, co obok pomocy udzielanej przez Turków przy utrzymywaniu władzy, było najprawdopodobniej przyczyną oddania im ważnego portu Braiła w delcie Dunaju.
W czasie swojego panowania Radu Paisie kilkakrotnie musiał stawiać czoła wewnętrznym spiskom bojarskim, skierowanym przeciwko jego osobie. Pierwszy, zakończony niepowodzeniem i związany z ambicjami przejęcia władzy przez bojara Drăghici miał miejsce między rokiem 1535 a 1539, przy czym najbardziej prawdopodobną datą jest rok 1536. Drugi, w 1539 roku, związany był z kolei z próbą zagarnięcia tronu przez spokrewnionego z rodem Craioveştii bojara Şerbana. Wiadomo, że w tym wypadku hospodar zmuszony został do opuszczenia kraju i udania się za Dunaj, gdzie uzyskał pomoc Turków w celu odzyskania władzy. Trzecia próba miała miejsce w 1544 roku, kiedy na terenie Siedmiogrodu kilka znaczących rodów bojarskich (m.in. Stroe) zebrało się wokół pretendenta do tronu Laioty Basaraba. Pokonany w bitwie Radu Paisie uciekł w maju 1544 roku do Nikopolis na terytorium Imperium Osmańskiego, skąd z pomocą tamtejszego paszy wrócił i pokonał buntowników. Ostatecznie został przez Turków pozbawiony tronu na rzecz swojego brata Mirczy VII Pastucha w 1545 roku po tym, jak został wezwany do Stambułu i zesłany na wygnanie do Egiptu, gdzie zmarł.
Polityka zagraniczna.
Przez większą część panowania, do 1543 roku, Radu Paisie wykazywał pełną uległość wobec Imperium Osmańskiego, wykonując rozkazy sułtana, którym był wówczas Sulejman I Wspaniały. Oddał Turkom Braiłę, prawdopodobnie jako zapłatę za okazywaną pomoc. Na ich polecenie w 1541 zorganizował wyprawę wojenną do Siedmiogrodu, w czasie której przyczynił się do pojmania i uwięzienia przez Turków zrewoltowanego przeciw Janowi Zapolyi stronnika Habsburgów Maliatha. Po tureckiej okupacji Budy w 1541 roku, prawdopodobnie pod wpływem sugestii hospodara mołdawskiego Piotra Raresza, Radu Paisie zaczął zbliżać się do Habsburgów. W 1543 roku zawarł z nimi sojusz, przyrzekając wierność Ferdynandowi I Habsburgowi i pomoc w walce z "niewiernymi Turkami". W odpowiedzi Ferdynand obiecał mu również swoją pomoc oraz poprosił o przysyłanie informacji wywiadowczych na temat ruchów "wspólnego nieprzyjaciela". Prawdopodobnie układy te były przyczyną odwołania Radu Paisie do Stambułu w 1545 roku, utarty władzy i wygnania do Egiptu.
Rodzina.
Radu Paisie był dwukrotnie żonaty: po raz pierwszy ze Staną, po raz drugi z Ruxandrą (w 1541 roku). Miał trzy córki (Marię, Voicę i Cârstinę) oraz trzech synów - Marco, Vlada i Patrascu (późniejszego hospodara).

</doc>
<doc id="1419320" url="https://pl.wikipedia.org/wiki?curid=1419320" title="Laza Lazarević">
Laza Lazarević

Lazar "Laza" K. Lazarević, cyr. Лазар К. Лазаревић (ur. 13 maja 1851 w Šabacu, zm. 10 stycznia 1891 w Belgradzie) – serbski psychiatra i pisarz.
Życiorys.
Urodził się w Šabac, w rodzinie sprzedawcy. W rodzinnej miejscowości ukończył szkołę powszechną i gimnazjum. Gdy miał 9 lat, zmarł mu ojciec, zostawiając żonę z synem i trzema córkami bez źródła utrzymania. W 1865 rozpoczął naukę w szkole wyższej w Belgradzie, a potem podjął studia na Uniwersytecie w Belgradzie. Dzięki stypendium wyjechał na dalsze studia do Berlina, gdzie uczył się w latach 1872-1879. Jego nauczycielami byli m.in. Rudolf Virchow, Hermann von Helmholtz i Emil du Bois-Reymond. Po otrzymaniu tytułu doktora nauk medycznych, podjął pracę w szpitalu w Belgradzie. Był członkiem Serbskiej Akademii Nauk i Sztuk od 1888 roku, służył jako lekarz wojskowy podczas wojny 1876–1878, organizował szpital wojskowy w Niszu podczas wojny serbsko-bułgarskiej (1885). Był osobistym lekarzem króla Serbii Milana I Obrenowicia. Zmarł z powodu gruźlicy w wieku czterdziestu lat, w 1891 roku. Wcześniej dwóch jego synów zmarło na gruźlicze zapalenie opon mózgowo-rdzeniowych. Pochowany jest na Nowym Cmentarzu (Novo Groblje) w Zvezdarze (kwatera 8, grób 4).

</doc>
<doc id="1419322" url="https://pl.wikipedia.org/wiki?curid=1419322" title="La unión es la fuerza">
La unión es la fuerza

La union es la fuerza (hiszp. "Jedność jest siłą") - jest oficjalną dewizą państwową Boliwii, po raz pierwszy pojawiła się w konstytucji z 1825 roku. Widnieje na wszystkich monetach boliwijskich.

</doc>
<doc id="1419324" url="https://pl.wikipedia.org/wiki?curid=1419324" title="Kolegiata św. Mateusza Apostoła w Nowym Stawie">
Kolegiata św. Mateusza Apostoła w Nowym Stawie

Kolegiata św. Mateusza Apostoła w Nowym Stawie – gotycki kościół rzymskokatolicki zbudowany z inicjatywy Zakonu krzyżackiego oraz mieszkańców Nowego Stawu na przełomie XIV i XV wieku.
Historia.
Świątynia była wzmiankowana po raz pierwszy w 1400 roku. W 1400 roku mieszczanie nowostawscy podjęli decyzję o budowie nowego kościoła miejskiego pw. św. Mateusza. W ciągu kilkudziesięciu lat wzniesiono jeden z najpotężniejszych i najważniejszych obiektów architektury gotyckiej na Żuławach. Świątynię konsekrowano w 1408 roku. Jej rozmiary wynosiły 30 x 55 metrów, a wysokość ok. 55 m. Prace ukończono pod koniec XV wieku. Budowa nowego kościoła gotyckiego była wyraźnym znakiem wyodrębnienia parafii miejskiej ze starej parafii św. Ducha w Nytyskiej Wsi, z którą miasto było pierwotnie związane. Budowa kościoła św. Mateusza na peryferiach ówczesnego Nowego Stawu może świadczyć o obronnym charakterze budowli. Historycy przypuszczają, że innym powodem lokalizacji kościoła było znaczne oddalenie od zabudowy mieszkalnej, narażonej na częste pożary.
W pierwszej połowie XV wieku (najpewniej ok. 1400 roku) siedzibę parafii nowostawskiej przeniesiono z kościoła św. Ducha do kościoła św. Mateusza. Kościół św. Ducha w Nytyskiej Wsi stał się wówczas świątynią filialną kościoła św. Mateusza. Należy wspomnieć o istnieniu w granicach Nowego Stawu jeszcze jednej świątyni. Do roku 1606 funkcjonował tutaj kościół św. Jerzego. W okresie reformacji kościół św. Mateusza zachował swój katolicki charakter. Po pożarze w 1568 roku, w którym zniszczone zostało jego wyposażenie, został odbudowany w latach 1573-1574 dzięki fundacji opata oliwskiego Kaspra Geschkau. W dokumentach wizytacyjnych z XVI wieku opaci oliwscy nazywali nowostawską świątynię „bazyliką żuławską”.
Kolejne stulecia, I wojna światowa oraz II wojna światowa nie przyczyniły się do znacznych zniszczeń obiektu. Kolegiata św. Mateusza Apostoła od 15 stycznia 2015 jest siedzibą żuławskiej kapituły kolegiackiej. Instalacja kanoników będzie miała miejsce 21 września 2015. Obecnie prowadzone są intensywne prace renowacyjne kościoła, mające na celu zachowanie historycznych walorów obiektu.
Wygląd.
Ołtarze.
Gotycka budowla poświęcona św. Mateuszowi, opiekunowi celników, jest kościołem w typie halowym, trzynawowym, o harmonijnym zespole wnętrza. Nawy boczne są oddzielone od nawy głównej ośmiobocznymi filarami. Pomimo przebudowy przeprowadzonej w latach 1573-1574 świątynia zachowała swój gotycki charakter. Posiada dwie monumentalne nierówne wieże, oraz płaski, drewniany strop. Drewniana nadbudowa wieży północnej pochodzi z roku 1704. W latach 1573-1574 mistrz Bartłomiej Piper wykonał nad prezbiterium gotyckie sklepienie gwiaździste, natomiast w zakrystii sklepienie gwiaździste i krzyżowe.

</doc>
<doc id="1419325" url="https://pl.wikipedia.org/wiki?curid=1419325" title="Lamborghini 400 GT Monza">
Lamborghini 400 GT Monza

Lamborghini 400 GT Monza – sportowy coupe firmy Lamborghini wyprodukowany w tylko jednym egzemplarzu.
Samochód wyjechał z fabryki w 1966 roku. Został wyposażony w silnik V12 o kącie rozwarcia cylindrów 60°, pojemności 3939 cm3 i mocy 235 kW (320 KM) przy 6500 obr./min oraz momenentem obrotowym wynoszącym 393 Nm przy 5000 obr./min. Napęd jest przekazywany na tylne koła. Monza jest pojazdem 4-miejscowym, tak samo jak 400 GT 2+2. Nadwozie zostało wykonane w całości z aluminium.

</doc>
<doc id="1419328" url="https://pl.wikipedia.org/wiki?curid=1419328" title="Herb gminy Zgierz">
Herb gminy Zgierz

Herb gminy Zgierz przedstawia w błękitnym polu herbowym jednorożca srebrnego z grzywą, rogiem, kopytami i końcówką ogona złotymi, wyskakującego zza takiegoż konara dębowego o trzech liściach i dwóch żołędziach, umieszczonego pod trzema takimiż sześcioramiennymi gwiazdami.
Jednorożec w heraldyce jest symbolem siły rycerskiej. W sztuce wczesnego średniowiecza był symbolem Chrystusa, Jego krzyża lub jakiejś cnoty. Ogólna symbolika gwiazd jest wyrazem idei boskiej, a także mądrości, duchowego przewodnika, szczęścia, sukcesu, nadziei, losu, wolności. 
Historia.
Gmina Zgierz posiada herb od 27 marca 1996 roku, kiedy to Rada Gminy Zgierz specjalną uchwałą przyjęła herb i barwy gminy. Inspiracją dla herbu była osoba zakonnika, błogosławionego Rafała Chylińskiego, który większość swego życia spędził na terenach przenikających dzisiejszą gminę Zgierz. Herb Gminy Zgierz nawiązuje bezpośrednio do herbu rodowego Bończa rodziny Rafała Chylińskiego. Wariant herbu nawiązuje bezpośrednio do herbu rodowego Bończa.

</doc>
<doc id="1419329" url="https://pl.wikipedia.org/wiki?curid=1419329" title="Jeroen Heubach">
Jeroen Heubach

Jeroen Heubach (ur. 24 września 1974 w Enschede) – holenderski piłkarz występujący na pozycji obrońcy.
Kariera.
Heubach jako junior grał w klubie SV Vosta oraz FC Twente. Do pierwszej drużyny Twente został przesunięty w sezonie 1994/1995. Zadebiutował tam 11 grudnia 1994 w wygranym przez jego zespół 3-0 pojedynku z MVV Maastricht, rozegranym w ramach rozgrywek Eredivisie. W Twente pełnił rolę rezerwowego i w debiutanckim sezonie w lidze wystąpił trzy razy. W ciągu kolejnych dwóch sezonów, które spędził na Arke Stadion, nadal nie miał miejsca w składzie, a w ekstraklasie rozegrał czternaście spotkań.
W 1997 roku został wypożyczony do beniaminka ekstraklasy - MVV Maastricht. Pierwszy występ zanotował tam 21 sierpnia 1997 w ligowym spotkaniu z Feyenoordem, przegranym przez MVV 0-3. Szybko przebił się tam do pierwszej jedenastki i był podstawowym zawodnikiem składu ekipy ze stadionu De Geusselt. Na koniec pierwszego sezonu, Heubach zajął piętnaste miejsce w lidze. 11 grudnia 1998 strzelił pierwszego gola w ligowej karierze. Było to w zremisowanym 3-3 meczu z Fortuną Sittard. Na zakończenie sezonu 1998/1999 uplasował się z MVV na czternastym miejscu w Eredivisie. W sumie rozegrał tam 56 spotkań i zdobył jedną bramkę.
Latem 1999 roku powrócił do Twente. W 2001 roku, po pokonaniu w finale w rzutach karnych 4-3 PSV Eindhoven, sięgnął z Twente po Puchar Holandii. Dzięki temu w sezonie 2001/2002 piłkarze z Enschede grali w rozgrywkach Pucharu UEFA. Zakończyli go jednak na drugiej rundzie, po porażce w dwumeczu z Grasshopper Club. W sezonie 2006/2007 zajął z klubem piąte miejsce w lidze i awansował z nim do Pucharu UEFA. Twente zakończyło go na pierwszej rundzie, po porażce w dwumeczu z Getafe CF. W tym samym sezonie Heubach uplasował się z Twente na czwartej pozycji w Eredivisie i ponownie wywalczył z nim awans do Pucharu UEFA, w którym Twente dotarło do 1/16 finału, ale uległo tam po rzutach karnych Olympique Marsylia. W sezonie 2008/2009 Heubach wywalczył z klubem wicemistrzostwo Holandii.

</doc>
<doc id="1419330" url="https://pl.wikipedia.org/wiki?curid=1419330" title="Kino cyfrowe">
Kino cyfrowe

Kino cyfrowe "(ang. digital cinema, d-cinema)" – użycie technologii cyfrowej w celu dystrybucji i wyświetlania filmów w kinach. Filmy mogą być dostarczane do kin z użyciem twardych dysków, pojemnych nośników optycznych lub transmitowane przez satelitę i wyświetlane za pomocą cyfrowego projektora połączonego z serwerem. W tradycyjnym kinie film jest dystrybuowany na taśmie filmowej i wyświetlany za pomocą zwykłego projektora.
Na koniec 2007 roku na świecie było zainstalowanych 6456 zestawów kina cyfrowego (z czego 4650 w USA), roczny wzrost wyniósł 115 procent. Według analityków rynku kinowego w 2013 roku niemal połowa kin na świecie przekształci się w kina cyfrowe.
Kino cyfrowe stosunkowo łatwo można przystosować do wyświetlania filmów w technologii trójwymiarowej (kino cyfrowe 3D). Cyfryzacja kin doprowadziła też do popularyzacji kin 4D.
W tym artykule oznaczenie "2K" oraz "4K" oznaczają obraz o rozdzielczości poziomej odpowiednio 2048 na 1080 pikseli i 4096 na 2160 pikseli.
Technologia.
Organizacja Digital Cinema Initiatives (którą utworzyło w marcu 2002 roku siedem głównych studiów filmowych: The Walt Disney Company, 20th Century Fox, Metro-Goldwyn-Mayer, Paramount Pictures, Sony Pictures Entertainment, Universal Studios, Warner Bros. Pictures) opublikowała 20 lipca 2005 roku specyfikację kina cyfrowego w wersji 1.0, zawierającą szczegóły dotyczące systemów wyposażenia i projekcji w kinie oraz procesu przygotowania, kompresji, pakowania, transportu i bezpieczeństwa filmów. Po włączeniu kilkuset poprawek 7 marca 2008 roku wydana została wersja 1.2 standardu. W uzupełnieniu do specyfikacji DCI organizacja National Association of Theatre Owners (NATO) przygotowała dokument Digital Cinema System Requirements. Dokument ten opisuje między innymi użycie sieci czy automatyczne dostarczanie klucza.
Format danych.
Zgodnie ze specyfikacją DCI obraz jest kompresowany z użyciem standardu JPEG 2000 zawartego w normie ISO/IEC 15444–1 i wykorzystuje przestrzeń barw CIEXYZ. Dźwięk jest kodowany w formacie Broadcast Wave (24 bity, próbkowanie 48 kHz lub 96 kHz). Domyślnym zestawem znaków służącym do wyświetlania napisów jest ISO Latin-1, możliwe jest użycie różnych czcionek oraz pełnego zestawu znaków Unicode. Istnieje także możliwość dodania plików graficznych w formacie PNG przesłaniających oryginalny obraz całkowicie lub częściowo (kanał alfa), które można wykorzystać np. do tworzenia skomplikowanych graficznie podpisów i tytułów w obcym języku. Całość jest umieszczana w kontenerze multimedialnym DCP, zgodnym z MXF, z maksymalną wielkością strumienia danych 250 Mbit/s i kodowana szyfrem AES z kluczem o długości 128 bitów. Trzygodzinny film z maksymalnym bitrate (250Mbit/s) wraz z dźwiękiem, dodatkowymi reklamami o długości dwudziestu minut w tej samej rozdzielczości, napisami i trzema tysiącami plików PNG zajmuje 377,3 GB.
Zabezpieczenia.
Jednym z zabezpieczeń pozwalającym wykryć w którym kinie i o której godzinie została nagrana nielegalna kopia jest dodanie do obrazu i dźwięku generowanego w czasie rzeczywistym „znaku szczególnego”, składającego się z 35 bitów. Zawiera on 16-bitowy sygnał czasu odświeżany co piętnaście minut (zerowany co roku) i 19-bitową informację o lokalizacji (524 000 możliwości). Znak musi się znajdować w każdym pięciominutowym segmencie filmu. Musi być niewidoczny/niesłyszalny dla widza i zdolny do przetrwania po nagraniu kamerą z niskim bitrate, konwersji cyfrowo-analogowej, zmniejszeniu rozmiaru, przycinaniu, konwersji formatu itp.
Wyświetlanie.
Specyfikacja DCI dotycząca cyfrowych projektorów określa trzy standardy wyświetlania: 2K (rozmiar obrazu 2048×1080 pikseli) z prędkością 24 klatek na sekundę, 4K (4096×2160) z prędkością 24 klatek na sekundę oraz 2K z prędkością 48 klatek na sekundę. Serwer z projektorem 2K wyświetla materiał 4K po zmniejszeniu rozdzielczości. Wiodącą techniką wyświetlania obrazu stosowaną w cyfrowych projektorach jest Digital Light Processing opracowana przez Texas Instruments, która wykorzystuje chipy wyposażone w miniaturowe ruchome lustra – DMD. Trzy firmy zakupiły licencję na wykorzystywanie DLP w swoich projektorach: Christie Digital Systems, Barco i NEC. Z DLP konkuruje technologia LCoS opracowywana przez Sony i JVC.
Źródło materiału.
W kinie cyfrowym mogą być wyświetlane zarówno filmy nakręcone na tradycyjnej taśmie filmowej 35 mm (które jednak wcześniej muszą zostać poddane procesowi digitalizacji, polegającemu na skanowaniu taśmy w odpowiedniej rozdzielczości 2K, 4K, 6K czy 8K), jak i nakręcone kamerami cyfrowymi. Po pojawieniu się kamer HD i później 2K niektórzy z operatorów i reżyserów zdecydowali się kręcić filmy z użyciem kamer cyfrowych, z pominięciem etapu analogowego (taśmy). W ten sposób swoje filmy zarejestrowali między innymi:
Istnieją kamery cyfrowe rejestrujące obraz w rozdzielczości 6K RAW takie jak RED Epic, 5K RAW, takie jak RED Scarlet, 4K RAW, takie jak "RED One", Blackmagic Production Camera, Sony PMW"-F55"", Canon EOS C500"", Dalsa Origin". Coraz popularniejsze przy produkcji filmów niskobużdetowych stają się lustrzanki cyfrowe, które przy użyciu odpowiedniego oprogramowania i rekorderów potrafią rejestrować 2K RAW.
Kino cyfrowe 3D.
Główne systemy wyświetlania filmów 3D w kinach cyfrowych korzystające z jednego projektora to RealD Cinema, MasterImage, XpanD oraz Dolby 3D Digital Cinema. W przeciwieństwie do analogowych kin IMAX w tych technologiach, dzięki "triple flash", można oglądać pełnometrażowe filmy całkowicie w trójwymiarze bez zmęczenia oczu i bólu głowy. Wszystkie techniki (zwłaszcza korzystające ze zwykłych ekranów XpanD i Dolby 3D) redukują ilość światła, jaka dociera do oka widza, co ogranicza maksymalną wielkość ekranu.
RealD Cinema.
Wykorzystuje sterowany elektronicznie polaryzator Z-screen oraz zjawisko polaryzacji kołowej. System ten (tak jak i systemy wykorzystujące polaryzacje liniową - jak np. Imax i Imax Digital) wymaga użycia ekranu srebrnego (zapewniającego niezmienną polaryzację światła po jego odbiciu od powierzchni ekranu), co podnosi koszty instalacji oraz może stwarzać nieprzyjemne dla widza wrażenie silnej kierunkowości ekranu, tzw. hot spot.Rozwiązanie wymaga zastosowania niedrogich, pasywnych okularów polaryzacyjnych, które po projekcji widzowie mogą zabrać do domu. Pierwszym filmem wyświetlanym w tej technologii był Kurczak Mały w listopadzie 2005 roku. W listopadzie 2007 roku, gdy premierę miał Beowulf, firma RealD poinformowała o przekroczeniu liczby 1100 systemów zainstalowanych na świecie. Według szacunków w 2009 roku miała sięgnąć 4–5 tysięcy. W marcu 2011 roku firma poinformowała o 15000 zainstalowanych systemów na świecie
MasterImage.
Zasada działania jest identyczna jak dla systemu RealD. Wykorzystywane jest zjawisko polaryzacji kołowej, jednak zamiast polaryzatora elektronicznego stosuje się polaryzator pasywny w postaci wirującego koła złożonego z dwóch naprzemiennych połówek (jedna polaryzuje w lewo, druga w prawo). System ten również wymaga użycia srebrnego ekranu, co podnosi koszty instalacji oraz stwarza nieprzyjemne dla widza wrażenie silnej kierunkowości ekranu, tzw. hot spot. Okulary mogą być jedno-, lub wielorazowe.
XpanD.
Technologia opracowana przez amerykańską firmę NuVision. Wykorzystuje aktywne okulary ze szkłami wykonanymi z paneli ciekłokrystalicznych, które naprzemiennie są otwierane i zamykane, a więc przez krótką chwilę tylko jedno z oczu widzi obraz wyświetlany na ekranie. Okulary sterowane są sygnałem podczerwieni emitowanym z kabiny projekcyjnej i odbitym od ekranu. Ponieważ system nie wymaga ingerencji we wnętrzu projektora (emitery sygnału instalowane są przy okienkach projekcyjnych) przeniesienie systemu z sali na salę jest możliwe w 5 minut. Zmierzona przez firmę Harkness Screens skuteczność świetlna systemu wynosi około 18%, stąd konieczność używania ekranów o wyższym współczynniku odbicia.
Dolby 3D Digital Cinema.
Technologia została opracowana przez firmę Dolby Laboratories. Pierwszy pokaz filmu wyświetlanego w Dolby 3D Digital Cinema miał miejsce 19 października 2007 roku w kinie Point Cinema w Madison w USA. Pierwszy pokaz w Polsce odbył się już po miesiącu, 17 listopada 2007 roku w Multikinie Złote Tarasy w Warszawie. W czerwcu 2008 roku Dolby Laboratories poinformowało o zainstalowaniu 350 egzemplarzy systemu na całym świecie.
System ten nie wymaga specjalnych ekranów kinowych, może być zainstalowany wszędzie tam, gdzie znajduje się już projektor cyfrowy spełniający wymagania DCI, do którego domontowuje się kilka podzespołów. Opiera się na technologii „wavelength triplet” opracowanej przez niemiecką firmę Infitec. Filtr krążkowy wielkości płyty CD umieszczony wewnątrz cyfrowego projektora, obracając się z dużą prędkością (jednak w sposób zsynchronizowany z wyświetlaniem klatek - połowa krążka ZAWSZE wyświetla się synchronicznie z klatką przeznaczoną dla lewego oka, druga połowa odpowiednio zsynchronizowana jest z klatką przeznaczoną dla prawego oka) dzieli widzialne pasmo świetlne na „części”. Do lewego i prawego oka odpowiednio jest kierowane pasmo o nieco innym zakresie. Filtr może być automatycznie opuszczany i podnoszony, co pozwala w prosty sposób przełączać się między 3D a 2D w zależności od rodzaju projekcji. Na czas projekcji widzowie otrzymują okulary pasywne (nie wymagające zasilania) wielokrotnego użytku. Szkła składają się z 50 warstw, koszt produkcji okularów wynosi około 40 dolarów. Wadą systemu jest niewielka sprawność, około 12%, zmierzone w laboratorium firmy Harkness Screens, a więc konieczne jest używanie ekranów o bardzo wysokim współczynniku odbicia i dużej kierunkowości.
Kino cyfrowe w Polsce.
Pierwszym profesjonalnym wydarzeniem w Polsce poświęconym tematyce kina cyfrowego była konferencja Euro Cinema Forum, zorganizowana w Krakowie w grudniu 2006 roku przez Apollo Film, EU XXL, DozuZone Austria i Polski Instytut Sztuki Filmowej. Tomasz Maciejowski, wówczas prezes Apollo Film i dyrektor zarządzający Forum poinformował uczestników konferencji, że prowadzone przez jego firmę kino Kijów planuje wdrożenie technologii cyfrowej. Pierwsze projektory cyfrowe w Polsce pojawiły się jednak wcześniej w minipleksie Nove Kino Praha w Warszawie w dniu 14 czerwca 2007. W kinie „Kijów” w Krakowie projektor cyfrowy zainstalowano w listopadzie 2007 (był to drugi projekt kina cyfrowego w Polsce i pierwszy zrealizowany w kinie tradycyjnym). Wcześniej, 10 października 1981 otwarto w Warszawie pierwsze kino trójwymiarowe! W kinie "Oka" przy Marszałkowskiej 115, pokazywano przez kilkanaście lat pięć radzieckich produkcji 3D. Kino "Oka" mieściło się w nowo wybudowanym budynku Domu Przyjaźni Polsko-Radzieckiej i miało polskiej widowni przybliżać osiągnięcia radzieckiej myśli technicznej. Nad techniką trójwymiarową Rosjanie pracowali bowiem już od lat powojennych. Pierwszy film w trójwymiarze powstał w 1949 roku, natomiast od 1966 tworzone były filmy nowatorską rosyjską techniką Stereo 70. Właśnie na potrzeby wyświetlania tych filmów powstało w Warszawie kino "Oka".
W grudniu 2009 w kraju działało ponad 150 zestawów kina cyfrowego (lecz najczęściej tylko część z kilku sal w kinie była wyposażona w technologie cyfrowe) i liczba ta szybko rosła. Przykładowo Indiana Jones i Królestwo Kryształowej Czaszki, który miał polską premierę 22 maja 2008 roku prócz kopii analogowych był dystrybuowany również na 15 kopiach cyfrowych, które trafiły do kin w Warszawie (3), Łodzi (2), Rzeszowie (2), Bielsku-Białej, Gdańsku, Katowicach, Krakowie, Krośnie, Olsztynie, Szczecinie, Poznaniu i Wrocławiu. , debiutująca 1 lipca 2009, była wyświetlana w formacie cyfrowym już w 70 kinach.
Niemal wszystkie zestawy kina cyfrowego w Polsce składają się z projektorów 2K, jeszcze do niedawna wyłącznie jedno kino dysponowało technologią 4K, był to Europlex należący do sieci Silver Screen, obecnie Multikino. Kino zostało jednak zamknięte, zaś projektor zdemontowany. Pierwszy w kraju publiczny pokaz filmów w rozdzielczości 4K (dostępne materiały filmowe pokazywane w Europlexie były materiałami 2K) miał miejsce podczas targów Media Expo 2009 w Poznaniu.
Prezes Stowarzyszenia Filmowców Polskich Jacek Bromski poinformował, że jesienią 2008 roku rozpocznie się realizacja Narodowego Programu Cyfryzacji Kin. Ma on na celu wyposażenie około 300 małych kin w Polsce w technologię cyfrową. Program zostanie oparty na modelu Virtual Print Fee (VPF – opłata od wirtualnej kopii), który jest modelem trójstronnym. Oprócz kina i dystrybutora jest jeszcze tzw. integrator rynku (będzie nim Fundacja Narodowego Programu Cyfryzacji). Integrator ma finansować wyposażanie kin w sprzęt do projekcji cyfrowej, odzyskując wpłacone środki poprzez (wynikające z oszczędności biorących się z rezygnacji z tłoczenia kosztownych kopii 35 mm na rzecz tańszych kopii cyfrowych) wpływy pochodzące od dystrybutorów lub powiązanych z nimi studiów filmowych.
Kino cyfrowe 3D w Polsce.
W grudniu 2009, kiedy premierę miał Avatar, w Polsce znajdowało się co najmniej 150 sal kinowych wyposażonych w technologię Dolby 3D Digital Cinema, w tym 80 w sieci Multikino, 50 w sieci Cinema City i 20 w sieci Helios. W technologię XpanD wyposażonych było 10 sal. Najpopularniejszy na świecie pod względem liczby instalacji system RealD nie jest dostępny w Polsce (dotyczy to ogólnodostępnych sal kinowych; w firmach zajmujących się produkcją materiałów 3D - RealD jest wykorzystywany).
W 2010 roku w czterech kinach IMAX w Polsce system wyświetlania został zmieniony z analogowego na cyfrowy. Jedynie w warszawskim kinie IMAX w dalszym ciągu filmy wyświetlane są z taśmy.
Kino 4D.
Kina do wyświetlania filmów w technologii 4D (często nazywane 5D) oprócz trójwymiaru dostarczają inne doznania takie jak ruch, zapach, dotyk. Za większość tych doznań odpowiada tzw. inteligentne krzesło (ang. Smart Seat). W Polsce jest kilkanaście takich kin: w Warszawie, Wrocławiu, Gdańsku, Poznaniu, Krakowie, Lublinie, Szczecinie, Płocku, Bielsku-Białej, Nowym Sączu, Malborku, Zatorze, Elblągu. Bydgoszczy i Łodzi.

</doc>
<doc id="1419332" url="https://pl.wikipedia.org/wiki?curid=1419332" title="Peltier">
Peltier



</doc>
<doc id="1419341" url="https://pl.wikipedia.org/wiki?curid=1419341" title="Almik haitański">
Almik haitański

Almik haitański ("Solenodon paradoxus") – gatunek jadowitego ssaka z rodziny almikowatych. Występuje w lasach i zaroślach na Haiti. Spotykany na plantacjach. Jego długi ryjek, uszy, tylne kończyny i ogon są nagie. Posiada szczeciniastą, jasnobrązową sierść z białą plamką na karku. Prowadzi nadrzewny i naziemny, nocny tryb życia. Żywi się roślinami, padliną, jaszczurkami, żabami, ślimakami i owadami. Żyje parami lub w małych grupach. Ciąża trwa 3 miesiące, samica wydaje na świat 1, rzadziej 2 młode. Almik haitański jest zagrożony wyginięciem i obejmuje go międzynarodowa ochrona.
W 2016 roku odczytano mitochondrialny DNA almika haitańskiego. Różnice między jego informacją genetyczną a mtDNA innych ssaków łożyskowych wskazują, że almiki oddzieliły się od nich jeszcze w późnej kredzie, 78 milionów lat temu i jako odrębna grupa przetrwały wymieranie kredowe. Ponadto badania wspierają hipotezę, że populacje z południa i północy wyspy powinny zostać uznane za oddzielne podgatunki.

</doc>
<doc id="1419342" url="https://pl.wikipedia.org/wiki?curid=1419342" title="Tuvalu na Letnich Igrzyskach Olimpijskich 2008">
Tuvalu na Letnich Igrzyskach Olimpijskich 2008

Reprezentacja Tuvalu na Letnich Igrzyskach Olimpijskich 2008 liczyła troje zawodników (2 mężczyzn i 1 kobietę). Tuvalu miało swoich przedstawicieli w 2 spośród 28 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji był sztangista Logona Esau. Najmłodszą reprezentantką tego państwa na Letnich Igrzyskach Olimpijskich 2008 była 16-letnia lekkoatletka Asenate Manoa, a najstarszym przedstawicielem tego kraju był 21-letni sztangista Logona Esau.
Był to debiut tej reprezentacji na igrzyskach olimpijskich. Najlepszym wynikiem, jaki osiągnęli reprezentanci tego wyspiarskiego państwa na Letnich Igrzyskach Olimpijskich 2008, była 23. pozycja, jaką Esau zajął w rywalizacji sztangistów w kategorii wagowej do 69 kilogramów.
Tło startu.
Narodowy Komitet Olimpijski Tuvalu powstał w 2004 roku, a 4 lipca 2007 roku został zatwierdzony podczas 119. sesji Międzynarodowego Komitetu Olimpijskiego w Gwatemali .
Największym sukcesem tego państwa do czasu startu w Pekinie był srebrny medal Igrzysk Południowego Pacyfiku 2007, który wywalczył Logona Esau (w kategorii do 69 kilogramów).
Występy reprezentantów Tuvalu.
Lekkoatletyka.
Tuvalu w lekkoatletyce reprezentowało dwoje zawodników – jeden mężczyzna i jedna kobieta. Każde z nich wystartowało w jednej konkurencji. Początkowo Asenate Manoa i Okilani Tinilau nie zakwalifikowali się do udziału w Letnich Igrzyskach Olimpijskich 2008, gdyż nie uzyskali wymaganego minimum kwalifikacyjnego. Zgodnie z przepisami przyjętymi przez IAAF każdy kraj, w którym żaden z zawodników nie wypełnił minimum kwalifikacyjnego, otrzymał zaproszenie do zgłoszenia do Letnich Igrzysk Olimpijskich 2008 nie więcej niż 2 lekkoatletów.
Jako pierwszy podczas igrzysk w Pekinie wystartował Okilani Tinilau, który wziął udział w rywalizacji sprinterów w biegu na 100 metrów. Eliminacje rozpoczęły się 15 sierpnia 2008 roku o godzinie 9:45. Tinilau startował w ostatnim, dziesiątym biegu eliminacyjnym, który odbył się o godzinie 10:57. Podczas tego biegu wiatr był niekorzystny; jego siła wyniosła 1,3 metra na sekundę. Mimo że wynikiem 11,48 poprawił rekord kraju, zajął ostatnie, 8. miejsce w swoim biegu eliminacyjnym, co w łącznej klasyfikacji dało mu 77. miejsce na 80 sklasyfikowanych zawodników. Jego czas reakcji wyniósł 0,174 sekundy. Zwycięzcą tej konkurencji został Usain Bolt z Jamajki.
Jako druga podczas igrzysk wystartowała Asenate Manoa, która wzięła udział w rywalizacji sprinterek w biegu na 100 metrów. Eliminacje tej konkurencji rozpoczęły się 16 sierpnia 2008 roku o godzinie 10:50. Manoa startowała w drugim biegu eliminacyjnym, który odbył się o godzinie 10:57. Podczas tego biegu wiatr był niekorzystny; jego siła wyniosła 0,6 metra na sekundę. Podobnie jak jej kolega z reprezentacji, zajęła ostatnie miejsce w swoim biegu eliminacyjnym, poprawiając rekord kraju, (jej czas wyniósł 14,05) co w łącznej klasyfikacji dało jej 82. miejsce w gronie 84 zawodniczek. Zwyciężczynią tej konkurencji została Shelly-Ann Fraser z Jamajki.
Legenda
Mężczyźni
Kobiety
Podnoszenie ciężarów.
Tuvalu w podnoszeniu ciężarów reprezentował jeden zawodnik – Logona Esau. Nie awansował przez kwalifikacje drużynowe, jednak otrzymał zaproszenie do udziału w igrzyskach.
W Pekinie wystartował w kategorii wagowej do 69 kilogramów. Zawody w tej kategorii odbyły się 11 sierpnia 2008 roku i zostały podzielone aż na trzy grupy – C, B i A. Była to piąta konkurencja podnoszenia ciężarów na igrzyskach w Pekinie. Esau wystartował w najsłabszej grupie C, która to rozpoczęła zawody o godzinie 12:30. W rwaniu wszystkie próby na 102, 107 i 110 kilogramów miał udane. Rwanie zakończył na 28. miejscu. W podrzucie dwie próby na 138 i 144 kilogramów miał udane, natomiast trzecią na 148 kilogramów spalił. Podrzut zakończył na 23. miejscu, a z wynikiem 254 kilogramów w dwuboju zajął przedostatnie, 23. miejsce, wyprzedzając tylko reprezentanta Tadżykistanu, Nizoma Sangowa. Zwycięzcą tej konkurencji został Liao Hui z Chin.

</doc>
<doc id="1419345" url="https://pl.wikipedia.org/wiki?curid=1419345" title="Bunt Czerwonych Turbanów">
Bunt Czerwonych Turbanów

Bunt Czerwonych Turbanów – wystąpienie janczarów przeciwko sułtanowi tureckiemu Ahmedowi III w 1730 roku. Nazwa pochodzi od charakterystycznego nakrycia głowy buntowników. 
Zbytek dworu sułtana w Erze Tulipanów oraz niepowodzenia na froncie perskim w kolejnej wojnie, wywoływały niezadowolenie społeczeństwa obciążanego na te cele wysokimi podatkami. Janczarzy wykorzystali wrzenie wśród ludu i wystąpili zbrojnie przeciwko sułtanowi w Stambule 28 września 1730 roku. Domagano się ustąpienia wielkiego wezyra Ibrahima Paszy Newszedirlego. Wkrótce wystąpienie przerodziło się w powstanie zbrojne pod przewodnictwem janczara Patrony Halila. Powstańcy pustoszyli pałace i miasta. Mimo iż dla ratowania sytuacji sułtan kazał zabić wielkiego wezyra i znienawidzonych przez lud dostojników, wkrótce jednak sam musiał zrzec się tronu. Nowym sułtanem został 1 października 1730 roku Mahmud I. Zniósł on dodatkowe podatki oraz zmniejszył stare. Mimo to, władza w mieście nadal należała do buntowników. 24 listopada 1730 roku do pałacu sułtana został zaproszony Patrona Halil oraz inni przywódcy pod pozorem pertraktacji na temat zmian w Dywanie. Straż pałacowa wymordowała zaproszonych, a zwłoki zrzucono do morza.

</doc>
<doc id="1419346" url="https://pl.wikipedia.org/wiki?curid=1419346" title="Beyblade (anime)">
Beyblade (anime)



</doc>
<doc id="1419349" url="https://pl.wikipedia.org/wiki?curid=1419349" title="Lamborghini 400 GT Flying Star II">
Lamborghini 400 GT Flying Star II

Lamborghini 400 GT Flying Star II – 4-miejscowe sportowe kombi-coupe przedsiębiorstwa Lamborghini. Pierwszy raz został zaprezentowany w listopadzie 1966 roku w Turynie.
Lamborghini 400 GT Flying Star II to ostatnie Lamborghini zaprojektowane przez mediolańskie przedsiębiorstwo Carrozzeria Touring. Niedługo po prezentacji „latającej gwiazdy” korporacja została zamknięta. Głównym projektantem samochodu był Carlo Anderloni. Mimo małych wymiarów zewnętrznych wnętrze auta było przestronne i zapewniało dużo miejsca pasażerom i ich bagażowi. Flying Star II jest napędzany tym samym silnikiem co 400 GT – 3,9-litrowym silnikiem V12 o mocy 320 KM przy 6500 obr./min oraz momentem obrotowym 375 Nm przy 4500 obr./min.

</doc>
<doc id="1419355" url="https://pl.wikipedia.org/wiki?curid=1419355" title="Ultra Maniac">
Ultra Maniac

 – manga stworzona przez Wataru Yoshizumi. Opowiada o nastoletniej Ayu należącej do klubu tenisowego. Dziewczyna jest popularna wśród młodszych uczennic i za wszelką cenę stara się utrzymać swój wizerunek "Cool Girl". Pewnego dnia nasza bohaterka poznaje Ninę Sakurę - wesołą dziewczynę, która w rzeczywistości jest czarodziejką z Magicznego Królestwa. Kiedy Ayu pomaga Ninie, ta chce się jej odwdzięczyć. Używa swojego magicznego komputera, aby wesprzeć nową koleżankę. Niestety, ale wprowadza tylko zamieszanie. Od tej pory Ayu naprawdę trudno jest utrzymać swój wizerunek, ponieważ Nina, chociaż chce dobrze, sieje prawdziwy zamęt w jej życiu. Mimo to dziewczyny zaprzyjaźniają się. Ayu robi wszystko, by zwrócić uwagę swojego wymarzonego chłopaka. Dzięki magii udaje jej się to, ale niekoniecznie w taki sposób, w jaki by sobie tego życzyła. Wkrótce okazuje się, że jej obiekt westchnień ma także swoje ciemne strony. Opowieść została zawarta w pięciu tomach. Na podstawie mangi powstało także anime składające się z 26 odcinków.
Bohaterowie.
Ayu Tateishi (立石亜由, Tateishi Ayu?) - podziwiana przez młodsze dziewczęta, należy do klubu tenisowego. Podoba jej się Kaji-kun i by zwrócić na siebie jego uwagę, stara się być za wszelką cenę zdecydowana i pewna siebie. Zmienia się, gdy poznaje Ninę. Zaczyna rozumieć, że najlepiej być po prostu sobą. Mimo że przez Ninę ciągle wpada w tarapaty, nadal bardzo się lubią.
Nina Sakura (佐倉 仁菜, Sakura Nina?) - wesoła i prostolinijna, zawsze chętna do pomocy, pochodzi z Magicznego Królestwa. Po tym jak Ayu pomogła jej odzyskać magiczny komputer, Nina chce wspierać koleżankę na każdym kroku. Pomaga jej za pomocą magii, ale czasami, mimo dobrych chęci, pomoc ta okazuje się raczej przeszkodą. W szkole magii oblała wszystkie egzaminy. Mimo że nie ma najlepszych ocen, jest bardzo miła i przywiązana do Ayu.
Tetsushi Kaji (架地哲士, Kaji Tetsushi?) - obiekt westchnień wszystkich dziewczyn w szkole; wysportowany, inteligentny, prawdziwy ideał. Podoba mu się Ayu. Z czasem okazuje się jednak, że Kaji nie posiada samych zalet.
Rio (Leo) - kotek Niny potrafiący mówić. Ma także zdolność przemiany w małego chłopca.
Uwagi.
W Polsce nie wydano mangi ani nie wyemitowano anime na jej podstawie. Powstał jeden odcinek OAV nawiązujący do serii, ale również nie emitowała go żadna polska stacja telewizyjna.

</doc>
<doc id="1419357" url="https://pl.wikipedia.org/wiki?curid=1419357" title="Flaga gminy Zgierz">
Flaga gminy Zgierz



</doc>
<doc id="1419358" url="https://pl.wikipedia.org/wiki?curid=1419358" title="Almik kubański">
Almik kubański

Almik kubański ("Atopogale cubana") – gatunek ssaka owadożernego z rodziny almikowatych (Solenodontidae).
Występowanie.
Występuje w lasach górskich Kuby. Jest gatunkiem endemicznym.
Tryb życia.
Almiki kubańskie żywią się pokarmem mieszanym, o bardzo zróżnicowanym składzie. W nocy grzebią w leśnej glebie w poszukiwaniu owadów i innych bezkręgowców, jak również grzybów i korzeni. Potrafią się dobrze wspinać, więc zjadają również owoce i pąki drzew, a niekiedy polują także na drobne zwierzęta. Jadem wydzielanym przez przekształcone gruczoły ślinowe znajdujące się w żuchwie, almiki mogą zabijać jaszczurki, żaby, małe ptaki, a nawet gryzonie. Prawdopodobnie nie są odporne na własny jad, ponieważ osobniki hodowane w klatkach podgryzione podczas walk przez współtowarzyszy, wkrótce giną z wyraźnymi objawami zatrucia.
Rozmnażanie.
Samica w jednym miocie rodzi od 1 do 3 młodych.

</doc>
<doc id="1419362" url="https://pl.wikipedia.org/wiki?curid=1419362" title="Dysk dynamiczny">
Dysk dynamiczny

Dysk dynamiczny, wolumin dynamiczny – funkcja zarządzania dyskami twardymi, obecna w systemach MS Windows 2000/XP/Vista/7/8/10.
Dysk dynamiczny udostępnia funkcje niedostępne w dyskach podstawowych, takie jak możliwość tworzenia woluminów łączonych, rozłożonych, dublowanych oraz RAID 5.
Możliwa jest konwersja dysku podstawowego na dynamiczny i odwrotnie, jednak przy konwersji dysku dynamicznego na podstawowy trzeba skorzystać ze specjalnego programu, który umożliwia taką opcję.

</doc>
<doc id="1419363" url="https://pl.wikipedia.org/wiki?curid=1419363" title="Pseudomonas fluorescens">
Pseudomonas fluorescens

Pseudomonas fluorescens – gatunek bakterii tlenowych z rodzaju "Pseudomonas". Ich nazwa wzięła się od zdolności do wytwarzania fluorescencyjnego barwnika peptydowego piowerdyny, powodującej świecenie w promieniach UV.
Wymiary tych bakterii wahają się w granicach: szerokość 0,51 ±0.03 µm oraz długość 1,50 ±0,49µm, a nawet do 3 µm. Źródłem ich energii są węglowodany, a optymalna temp., w której żyją wynosi 25–30 °C. Upłynniają żelatynę, a niektóre z ich biotypów są zdolne do denitryfikacji.
Występowanie.
Powszechnie: w powietrzu, wodzie, glebie, ściekach, a także w roślinach, np. w cebulach porażonych bakteriozą cebuli. W miejscach bogatych w sole mineralne, kwasy organiczne oraz cukry. Są składnikami prawidłowej mikrobioty organizmu – są wykrywane w przewodzie pokarmowym człowieka i innych zwierząt, jako saprofity.
Patogeneza.
Szczepy tych bakterii mogą powodować zakażenia dróg oddechowych i moczowych, zapalenie opon mózgowo-rdzeniowych, kości, szpiku, stawów, oka lub ucha. Przyczyniają się do powstawania ropni, zapalenia osierdzia, wsierdzia, czasem zatruć pokarmowych. Dla zdrowych osób są nieszkodliwe, mogą jednak powodować ciężkie schorzenia u chorych z upośledzoną odpornością.

</doc>
<doc id="1419379" url="https://pl.wikipedia.org/wiki?curid=1419379" title="Gothic III">
Gothic III



</doc>
<doc id="1419381" url="https://pl.wikipedia.org/wiki?curid=1419381" title="Nızam-ı Cedid">
Nızam-ı Cedid

Nizam-ı Cedid (arabskie: َAl-Niẓām Al-Jadīd – „Nowy Porządek”) – seria reform przeprowadzonych w Imperium Osmańskim w czasie rządów sułtana Selima III w drugiej połowie XVIII wieku. Miały one na celu przekształcenie Turcji w nowoczesne państwo.
Terminem tym nazywa się również nową regularną armię, powstałą w wyniku tych reform.
Wprowadzono nowe podatki (na tytoń, wódkę, bawełnę), założono nową kasę skarbową. Stworzono Radę Dwunastu- zalążek naczelnej instytucji kontrolnej, stałą służbę dyplomatyczną (Londyn, Paryż, Wiedeń, Berlin). Przeprowadzono reformy wojskowe (nowa regularna armia, nowa flota). Reformy te nie spotkały się z dobrym przyjęciem wśród janczarów i w latach 1807-1808 wybuchł bunt pod przewodnictwem Mustafa Kabakçı. Obalili oni sułtana i na tron wprowadzili Mustafę IV, który zniósł wcześniej wprowadzone reformy. Zwolennicy reform skupili się wówczas wokół Mustafy Bayraktara i założonej w 1807 roku tajnej organizacji, zdetronizowano Mustafę IV, a jego brata Mahmuda II ogłoszono sułtanem. Bayraktar został Wielkim Wezyrem. Kontynuował on reformy- feudałowie od tej pory zobowiązani byli do płacenia na rzecz wojska podatku pieniężnego. Samowola janczarów została ograniczona, a w 1826 roku instytucja janczarów została całkowicie zniesiona, a oni sami wcieleni do regularnego wojska. Zniesiono również bractwo derwiszów bektaşi. Mahmud II wykorzystał poparcie ulemów do uzyskania sankcji religijnej dla swoich reform, by nie można ich było już tak łatwo podważyć: ulemowie mieli za zadanie cytatami z Koranu uzasadnić, że reformy nie tylko nie są przeciwne prawu religijnemu, ale wręcz przeciwnie- zgodne z duchem Koranu.

</doc>
<doc id="1419384" url="https://pl.wikipedia.org/wiki?curid=1419384" title="Kwas alginowy">
Kwas alginowy

Kwas alginowy – organiczny związek chemiczny z grupy polisacharydów, kopolimer kwasu mannuronowego i kwasu guluronowego, połączonych wiązaniem β-1,4-glikozydowym. Kolejność i długość bloków może być różna. Możliwe są również wystąpienia pojedynczych cząsteczek zamiast całych bloków.
Jest składnikiem ścian komórkowych wielu morskich glonów (głównie brunatnic).
Zastosowanie.
Kwas alginowy nie rozpuszcza się w wodzie, jednak bardzo dobrze ją wchłania, zwiększając przy tym swoją objętość. Potrafi zaabsorbować nawet do trzech razy więcej wody (wagowo) w stosunku do swojej własnej masy. Z tego powodu można go stosować jako środek zagęszczający czy osuszający.
Kwas alginowy i jego sole (alginiany) znalazły zastosowanie w przemyśle spożywczym. Kwas alginowy jest zarejestrowany jako dodatek do żywności pod numerem E400. Jako dodatek spełnia rolę emulgatora i zagęszczacza w produkcji lodów czy napojów.
Ponadto kwas ten używany jest jako środek żelujący, zarówno w produktach spożywczych (dżemy, galaretki, soki), jak i kosmetykach (żele pod prysznic, szampony, pasty do zębów, mydła).
Znalazł zastosowanie również w stomatologii jako masa wyciskowa i należy (razem z masą agarową) do mas elastycznych hydrokoloidowych.
Jest także wykorzystywany w przemyśle motoryzacyjnym do produkcji gumy oponowej. Zwiększa on elastyczność kauczuku i powoduje, że opona jest bardziej wytrzymała na oddziaływania środowiska.

</doc>
<doc id="1419389" url="https://pl.wikipedia.org/wiki?curid=1419389" title="Balaenicipitidae">
Balaenicipitidae



</doc>
<doc id="1419394" url="https://pl.wikipedia.org/wiki?curid=1419394" title="Lista obiektów NGC (2001–3000)">
Lista obiektów NGC (2001–3000)

Lista obiektów Nowego Katalogu Ogólnego (NGC) o numerach 2001-3000. Ten katalog astronomiczny obejmuje głównie gromady gwiazd, mgławice i galaktyki.

</doc>
<doc id="1419398" url="https://pl.wikipedia.org/wiki?curid=1419398" title="I Belong to You (Il Ritmo Della Passione)">
I Belong to You (Il Ritmo Della Passione)

I Belong to You (Il Ritmo Della Passione) – piosenka pop stworzona przez Erosa Ramazzotti, Anastacię, Karę DioGuardi i Kaballà na trzynasty album Ramazzottiego "Calma Apparente" (2005) oraz pierwszy album kompilacyjny Anastacii "Pieces of a Dream" (2005). Wyprodukowany przez Claudia Guidett’a i Erosa Ramazzotti, utwór wydany został jako drugi singel z obydwu krążków dnia 19 stycznia 2006 w większości krajów świata oraz 27 stycznia 2006 w krajach europejskich.
Informacje o singlu.
„I Belong to You (Il Ritmo Della Passione)” to ballada popowa, w której Anastacia śpiewa w języku angielskim, zaś Ramazzotti w języku włoskim bądź hiszpańskim. W tym celu nagrane zostały dwie wersje piosenek; hiszpański tytuł utworu brzmi „I Belong to You (El Ritmo de la Pasion)”. Hiszpańskojęzyczna wersja kompozycji umieszczona została na hiszpańskich wydawnictwach obydwu artystów oraz CD singlu.
Singel nigdy nie został wydany w Wielkiej Brytanii, Irlandii oraz Francji.
Teledysk.
Teledysk do singla nagrywany był w dniach 21–22 listopada 2005 w Rzymie, we Włoszech oraz reżyserowany przez Dona Allana. W klipie Anastacia i Ramazzotti grają włoskich kochanków.

</doc>
<doc id="1419399" url="https://pl.wikipedia.org/wiki?curid=1419399" title="Kolegiata św. Mikołaja w Wolborzu">
Kolegiata św. Mikołaja w Wolborzu

Kolegiata św. Mikołaja w Wolborzu – rzymskokatolicki kościół parafialny należący do dekanatu wolborskiego archidiecezji łódzkiej.
Historia.
Jest to kościół pierwotnie gotycki (XV wiek), rozbudowany w XVI wieku, przebudowany w 1766 roku przez Franciszka Placidiego. W drewnianych ołtarzach znajdują się obrazy Franciszka Smuglewicza. W roku 1544 bp Piotr Gamrat wyniósł kościół do godności kolegiaty, jednocześnie erygując przy niej kapitułę kolegiacką, zatwierdzoną przez papieża Pawła III w 1546 r. W 1819 roku kolegiata została zniesiona decyzją władz carskich. W dniu 6 lipca 2008 r. kościół wolborski odzyskał godność kolegiaty dekretem arcybiskupa, metropolity łódzkiego Władysława Ziółka. W dniu 26 czerwca 2010 roku arcybiskup Władysław Ziółek powołał Kapitułę Kolegiacką Wolborską. Jej prepozytem ustanowił ks. Grzegorza Gogola (proboszcz parafii Wolbórz). W 2015, z okazji 950-lecia miasta, uruchomiono na wieży instalację hejnału miejskiego.
Tablice pamiątkowe.
W kruchcie kościoła wiszą tablice upamiętniające:
Ponadto na zewnętrznej elewacji wisi tablica upamiętniająca wyjście wojsk polskich z Wolborza pod Grunwald w 1410, ufundowana w 1927 przez Zrzeszenie Piotrkowiaków.
Linki zewnętrzne.
Oficjalna strona parafii w Wolborzu

</doc>
<doc id="1419400" url="https://pl.wikipedia.org/wiki?curid=1419400" title="Pas Oriona">
Pas Oriona

Pas Oriona – asteryzm utworzony przez trzy jasne gwiazdy ζ Ori (Alnitak), ε Ori (Alnilam) i δ Ori (Mintaka), należące do gwiazdozbioru Oriona. Gwiazdy te to błękitne nadolbrzymy, gorętsze i znacznie masywniejsze od Słońca. Alnitak jest gwiazdą potrójną odległą od Ziemi około 817 lat świetlnych, Alnilam jest błękitnym nadolbrzymem, odległym od Ziemi około 1342 lata świetlne, a Mintaka jest gwiazdą wielokrotną, składającą się z czterech składników, odległą od Ziemi około 916 lat świetlnych. Powstały w Obłoku Molekularnym w Orionie. Gwiazdy pasa Oriona widziane z Ziemi są ustawione prawie w jednej linii.
Przedłużenie pasa Oriona wskazuje na Syriusza na południowym wschodzie oraz na Aldebarana na południowym zachodzie (w kierunku zenitu).
W religii Słowian był atrybutem Welesa (tzw. Wołosożary). W wierzeniach chińskich łączono go natomiast z triadą Fu Lu Shou.

</doc>
<doc id="1419403" url="https://pl.wikipedia.org/wiki?curid=1419403" title="Drita Agolli">
Drita Agolli

Drita Agolli (ur. 2 czerwca 1927 w Maqellare, zm. 1 listopada 2017 w Tiranie) – albańska reżyserka i aktorka teatralna. 
Życiorys.
Córka Ismaila Strazimiriego. Po ukończeniu trzech klas gimnazjum państwowego w Tiranie, zaangażowała się w działalność w ruchu oporu. W 1944 była delegatką z Dibry na I Kongres Kobiet Antyfaszystowskich.
Po wyzwoleniu kraju zajmowała się wystrojem wnętrz w budynku parlamentu albańskiego. Zadebiutowała na scenie teatralnej jako amatorka w 1950 r. rolą Mariel w propagandowej sztuce "Głos Ameryki" Borisa Ławrieniowa, u boku Mihala Popi i Marii Logoreci. W 1954 wyjechała na studia scenograficzne do Instytutu Sztuk Pięknych w Bukareszcie. Studia w Państwowym Instytucie Sztuk Dramatycznych w Moskwie zakończyła dyplomem reżysera teatralnego w 1960. Była pierwszą Albanką, która ukończyła studia z tego zakresu.
Po powrocie do kraju poświęca się reżyserii dramatu, od 1963 współpracując z Teatrem Ludowym, a także Teatrem Opery i Baletu, sporadycznie występując w reżyserowanych przez siebie sztukach. Wielokrotnie wyjeżdżała do mniejszych ośrodków pomagając przy uruchamiania scen w mniejszych miastach. Od 1965 prowadziła wykłady dla studentów w Wyższej Szkole Aktorskiej im. Aleksandra Moisiu, a następnie w Katedrze Dramatu Instytutu Sztuk w Tiranie. W 1974 stanęła na czele katedry.
Zajmowała się krytyką pisząc recenzje sztuk teatralnych do czasopism codziennych, w 1997 wydała pamiętniki ("I paemri"), opisując w nich początki swojej przygody z teatrem. W 1985 została uhonorowana przez władze albańskie tytułem Zasłużonego Artysty (alb. Artist i Merituar), a w 2001 tytułem Mistrza Sztuki (alb. Mjeshtër i Madh).

</doc>
<doc id="1419408" url="https://pl.wikipedia.org/wiki?curid=1419408" title="Archikatedra św. Gertrudy w Utrechcie">
Archikatedra św. Gertrudy w Utrechcie

Katedra św. Gertrudy w Utrechcie – kościół katedralny w Utrechcie
Kościół św. Gertrudy w Utrechcie jest główną świątynią archidiecezji utrechckiej Kościoła Starokatolickiego w Holandii i katedrą starokatolickich arcybiskupów Utrechtu.
Świątynia jest symbolem światowego starokatolicyzmu. Przy katedrze ma swoją siedzibę starokatolicka parafia św. Gertrudy.
Historia.
Katedra św. Gertrudy w Utrechcie powstała na początku XX wieku według projektu E.G. Wentincka. Zastąpiła pochodzący 1634 r. "schuilkerk" św. Gertrudy, który był główną świątynią starokatolicką Utrechtu w latach 1723–1914.
Styl architektoniczny archikatedry starokatolickiej w Utrechcie, nawiązuje do sąsiadującego z nią niegdyś kościoła Najświętszej Maryi Panny. Jest to dwuwieżowa bazylika neoromańska.
13 maja 1985 r. w katedrze odbyło się ekumeniczne spotkanie papieża Jana Pawła II i arcybiskupa Jana Antoniusa Glazemakera.

</doc>
<doc id="1419413" url="https://pl.wikipedia.org/wiki?curid=1419413" title="Gennosuke Fuse">
Gennosuke Fuse

 – japoński neuroanatom okresu Meiji, profesor Szkoły Medycznej Niigata i Cesarskiego Uniwersytetu Tohoku w Sendai. 
Życiorys.
Urodził się jako syn Ichitaru Fuse 24 stycznia 1880 roku w Otaru na Hokkaido. Uczęszczał do Szkoły Wyższej Kanazawa, ukończył ją w 1901 roku. Następnie studiował na Cesarskim Uniwersytecie Tokio, studia ukończył w 1906 roku, 9 lutego 1914 roku otrzymał tytuł doktora nauk medycznych (igaku-hakushi). W Japonii przez pewien czas specjalizował się w laboratorium anatomicznym Yoshikiyo Koganei. 
W latach 1907–1911 i 1914–1916 (lub 1913–1915) był asystentem na Uniwersytecie w Zurychu, i pracował w Instytucie Mózgu u Constantina von Monakowa. Efektem jego pracy w tym czasie były niezwykle szczegółowe monografie neuroanatomiczne. Anegdota przywołana w artykule Akerta mówi, że podczas asystentury w Zurychu Fuse pracował do późna, a gdy woźny Instytutu wyłączał światło w godzinach zamknięcia, pracował dalej przy świetle świecy.
Po pierwszym powrocie do Japonii został mianowany profesorem anatomii w nowo utworzonej Szkole Medycznej Niigata. Po drugim powrocie z Zurychu mianowany na profesora anatomii, histologii i embriologii na Wydziale Medycznym Cesarskiego Uniwersytetu Tohoku w Sendai, piastował tę funkcję do 1941 roku. W latach 1925–1927 był dziekanem Uniwersytetu.
Jego uczniami byli Kodama, Seto, Yamazaki, Ogawa, Yamada, Katsumata, Suzuki, Fukuyama i Ikeda.
W 1921 roku zdobył prestiżową Nagrodę Japońskiej Akademii (jap. 恩賜賞). W 1946 roku otrzymał nominację na członka Akademii.
W 1929 roku w Monachium uczył się neuropatologii u Walthera Spielmeyera.
Zmarł 12 grudnia 1946 w Sendai.
Dorobek naukowy.
W dorobku naukowym Gennosuke Fuse znajduje się kilkadziesiąt innych prac, z których większość ukazała się na łamach periodyku wydawanego przez uczelnię w Sendai, „Arbeiten aus dem Anatomischen Institut der Kaiserlich-Japanischen Universität zu Sendai”. Za najważniejszą pracę uważa się jego atlas anatomiczny dolnej części pnia mózgu. Była to pierwsza i jedyna publikacja wydana pod auspicjami Międzynarodowej Komisji Mózgu. 
Fuse dokonał m.in. analizy porównawczej anatomii i histologii jądra nerwu okoruchowego u siedmiu gatunków zwierząt i u człowieka. Odkrył komórki różnej wielkości w jądrze, które doświadczalnie zróżnicował przecinając pień nerwu VI i obserwując wsteczną degenerację włókien. Określił połączenia z jądrem okoruchowym przez przecięcie pęczka podłużnego przyśrodkowego. Kolejne prace dotyczyły obszaru mózgu między konarami móżdżku a jądrem przedsionkowym przyśrodkowym. Przeprowadził dogłębne badania nad neurohistologią i embriologią prążków słuchowych i jąder ślimaka. 
Zajmował się obszarem mózgowia, znanym wówczas jako „innere Abteilung des Kleinhirnstiels”, czyli wąskim pasmem rozdzielającym wstęgę boczną i konar górny móżdżku ("brachium conjunctivum"). Badania Fusego odkryły w nim włókna tworu siatkowatego, jądro przedsionkowe boczne, i jądra wstęgi bocznej. Zajmował się budową dna komory IV, skupiając się na jądrach nerwu twarzowego, błędnego i językowo-gardłowego, oraz niektórymi połączeniami tych jąder. Był pierwszym, który opisał jądra oliwki w okolicy przedpokrywowej. 
Fuse i Albert von Kölliker upamiętnieni są w eponimicznej nazwie jądra Köllikera-Fusego. Kölliker swój opis przedstawił w 1898 roku, Fuse w 1916.

</doc>
<doc id="1419414" url="https://pl.wikipedia.org/wiki?curid=1419414" title="Liga Celtycka">
Liga Celtycka

Liga Celtycka (br. "Ar K’hevre Keltiek", wal. "Yr Undeb Celtaidd", irl. An "Conradh Ceilteach", manx "Yn Commeeys Celtiagh", gael. "An Comann Eadar-Cheilteach", korn. "An Kesunyans Keltek") – międzynarodowa celtycka organizacja społeczno-polityczna.
Historia Ligi.
Liga Celtycka powstała w 1961 na National Eisteddfod of Wales w Rhosllanerchrugog w Walii. Jednymi z głównych założycieli byli 2 przywódcy walijskiej partii narodowej Plaid Cymru, Gwynfor Evans i J. E. Jones. W krótkim czasie dołączyli przedstawiciele szkockich ugrupowań narodowych i 2 uchodźcy bretońscy, Yann Fouéré i Alan Heusaff. Ten ostatni został pierwszym sekretarzem generalnym Ligi. W jej skład weszli też działacze narodowi z wyspy Man, Irlandii i Kornwalii.
Współczesna działalność.
Obecnie organizacji przewodniczy Walijczyk Rhisiart Tal-e-bot. Liga Celtycka opiera się na ideologii panceltyckiej, głoszącej wspólnotę regionów i krain celtyckich z różnych krajów. Reprezentuje ich interesy polityczne, społeczne, gospodarcze i kulturalne. Jej celem jest:
Organem prasowym Ligi jest magazyn „CARN”, wydawany głównie po angielsku, ale z artykułami w różnych językach celtyckich. Organizacja – oprócz regionów celtyckich – ma swoje przedstawicielstwa w Londynie, USA, Australii, Argentynie (w Patagonii istnieje niewielkie osadnictwo walijskie) i na kanadyjskiej wyspie Cape Breton. Działacze Ligi biorą udział w różnych zewnętrznych akcjach dotyczących narodów celtyckich, np. kampanii na rzecz zjednoczenia Irlandii, niepodległości Szkocji, uzyskania przedstawicielstw narodowych przez Walię i Szkocję, czy ponownego włączenia francuskiego departamentu Loire-Atlantique do regionu Bretania. Sama Liga przez wiele lat walczyła o wsparcie władz państwowych dla języków celtyckich i powrót zabytków celtyckich do miejscowych muzeów, jak Szachy z Lewis, czy Kroniki Wyspy Man. Przedstawicielstwu Ligi z wyspy Man udało się niewielką wysepkę Calf of Man włączyć w granice Parku Dziedzictwa Narodowego Wyspy Man. W poł. lat 90. szkocki oddział Ligi doprowadził do pojawienia się słowa "Alba" (celtycka nazwa Szkocji) w nazwie szkockiego związku piłki nożnej i szkockiego związku rugby. Akcja była prowadzona pod hasłem odnowienia języków celtyckich.

</doc>
<doc id="1419432" url="https://pl.wikipedia.org/wiki?curid=1419432" title="Terrapene">
Terrapene

Terrapene – rodzaj żółwia z rodziny żółwi błotnych (Chelydridae).
Zasięg występowania.
Rodzaj obejmuje gatunki występujące w Ameryce Północnej (Stany Zjednoczone i Meksyk). 
Systematyka.
Podział systematyczny.
Do rodzaju należą następujące gatunki: 

</doc>
<doc id="1419433" url="https://pl.wikipedia.org/wiki?curid=1419433" title="Theódór Bjarnason">
Theódór Bjarnason

Theódór Elmar Bjarnason (ur. 4 marca 1987 w Reykjavíku) – islandzki piłkarz występujący na pozycji bocznego pomocnika. Zawodnik klubu Aarhus GF.
Kariera klubowa.
Bjarnason karierę rozpoczynał jako junior w klubie Reykjavíkur. Sezon 2003 spędził w rezerwach norweskiego Startu, a po jego zakończeniu wrócił do KR Reykjavík. W sezonie 2004 rozegrał tam 10 spotkań w Úrvalsdeild. W 2004 roku przeszedł do szkockiego Celticu. Po przyjściu został włączony do jego rezerw. W pierwszej drużynie Celticu zadebiutował 20 maja 2007 roku w przegranym 1:2 meczu Scottish Premier League z Hibernianem. Było to jednak jedyne spotkanie rozegrane przez niego w barwach Celticu.
W styczniu 2008 roku odszedł do norweskiego Lyn Fotball. W Tippeligaen zadebiutował 31 marca 2008 w przegranym 1:2 pojedynku z Rosenborgiem Trondheim. 20 kwietnia 2008 roku w przegranym 1:2 spotkaniu ze Strømsgodset IF strzelił pierwszego gola w Tippeligaen. W Lyn grał przez półtora roku.
W lipcu 2009 roku Bjarnason podpisał kontrakt ze szwedzkim IFK Göteborg. W Allsvenskan pierwszy mecz zaliczył 2 sierpnia 2009 roku przeciwko BK Häcken (2:2). W tym samym roku wywalczył z zespołem wicemistrzostwo Szwecji, a także wystąpił z nim w finale Pucharu Szwecji, gdzie Göteborg przegrał jednak z AIK Solną. 6 maja 2010 roku w wygranym 4:0 pojedynku z AIK Solną Bjarnason zdobył pierwszą bramkę w Allsvenskan.
W latach 2012–2015 Bjarnason grał w Randers FC. W 2015 przeszedł do Aarhus GF.
Kariera reprezentacyjna.
Bjarnason jest byłym reprezentantem Islandii U-17, U-19 oraz U-21. W pierwszej reprezentacji Islandii zadebiutował 2 czerwca 2007 roku w zremisowanym 1:1 meczu eliminacji Mistrzostw Europy 2008 z Liechtensteinem.

</doc>
<doc id="1419437" url="https://pl.wikipedia.org/wiki?curid=1419437" title="Bakone Justice Moloto">
Bakone Justice Moloto

Bakone Justice Moloto (ur. 26 lipca 1944) – południowoafrykański prawnik, sędzia Międzynarodowego Trybunału Karnego dla byłej Jugosławii (ICTY). 
Jeszcze w czasie studiów prawniczych pracował jako nauczyciel w liceum, a następnie księgowy. Później podjął praktykę adwokacką (choć jako czarny, w warunkach apartheidu mógł zajmować się jedynie niektórymi sprawami). W 1987 został dyrektorem wykonawczym Centrum Edukacyjnego przy Związku Czarnych Prawników. Po przerwie na pracę w sektorze prywatnym, w 1995 zaczął orzekać w specjalnym sądzie zajmującym się roszczeniami wynikającymi z przeprowadzonej w RPA reformy rolnej. W 2003 został sędzią Sądu Najwyższego. Dwa lata później został wybrany w skład ICTY.
30 lipca 2008 ogłoszono, iż będzie jednym z trzech sędziów orzekających w sprawie oskarżonego o zbrodnie wojenne Radovana Karadžicia.

</doc>
<doc id="1419444" url="https://pl.wikipedia.org/wiki?curid=1419444" title="James McIntyre">
James McIntyre

James Francis McIntyre (ur. 25 czerwca 1886 w Nowym Jorku, zm. 16 lipca 1979 w Los Angeles) – amerykański duchowny katolicki, arcybiskup Los Angeles (1948-1970) i kardynał.
Kariera kościelna.
Urodził się w rodzinie Jamesa i Mary (z domu Pelley). Studiował w Cathedral College w Nowym Jorku. w wieku 29 lat porzucił firmę, którą prowadził i postanowił wstąpić do seminarium duchownego. Po jego ukończeniu wyświęcony na kapłana 21 maja 1921 roku przez Patricka Hayesa, arcybiskupa Nowego Jorku i rozpoczął pracę duszpasterską w rodzinnej archidiecezji. W latach 1923-1934 był asystentem kanclerza diecezji, a następnie (do 1944) sam pełnił funkcję kanclerza. W 1934 został mianowany Tajnym Szambelanem Jego Świątobliwości, a w 1936 Prałatem Domowym. 16 listopada 1940 został biskupem pomocniczym Nowego Jorku. Konsekrowany w styczniu 1941 przez kardynała Francisa Spellmana, po kilku latach został Wikariuszem Generalnym, a w 1946 Koadiutorem arcybiskupa Nowego Jorku.
Dnia 7 lutego 1948 otrzymał nominację na arcybiskupa Los Angeles. Na konsystorzu w 1953 podniesiony do rangi kardynała prezbitera S. Anastasiae. Był pierwszym kardynałem z zachodniej części USA. Uczestniczył w konklawe 1958 i 1963 roku. Z kierowania diecezją zrezygnował w 1970 roku, a w wyniku reformy Pawła VI, z dniem 1 stycznia 1971 utracił prawo udziału w konklawe z powodu przekroczenia 80 lat. Zmarł w Los Angeles 16 lipca 1979 w wieku 93 lat i pochowany został w mauzoleum biskupim na Calvary Cemetery. W 2003 ciało przeniesiono do nowo wybudowanej katedry Matki Bożej Anielskiej.
Poglądy.
Kardynał McIntyre miał bardzo konserwatywne poglądy. Jako jeden z nielicznych biskupów USA sprzeciwił się liturgicznej rewolucji soboru watykańskiego II. Podobnie jak kardynał Spellman, odmówił wykonania zmian w liturgii po zakończeniu soboru. Po przejściu na emeryturę pomagał duszpastersko w parafii św. Bazylego w Los Angeles jako zwykły ksiądz. Do końca życia odprawiał tylko starą mszę.

</doc>
<doc id="1419445" url="https://pl.wikipedia.org/wiki?curid=1419445" title="Nycticorax">
Nycticorax

Nycticorax – rodzaj ptaka z rodziny czaplowatych (Ardeidae).
Zasięg występowania.
Rodzaj obejmuje gatunki występujące na wszystkich kontynentach z wyjątkiem rejonów antarktycznych.
Morfologia.
Długość ciała 55–65 cm, rozpiętość skrzydeł 95–116 cm; masa ciała 278–1100 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1419446" url="https://pl.wikipedia.org/wiki?curid=1419446" title="Triklosan">
Triklosan

Triklosan – aromatyczny organiczny związek chemiczny z grupy chlorowanych fenoli, stosowany jako środek przeciwgrzybiczy, bakteriostatyczny i bakteriobójczy.
Właściwości.
Ma postać białego krystalicznego proszku o charakterystycznym, słabym zapachu fenolu. Jest chlorowanym, aromatycznym związkiem chemicznym, zawierającym grupy funkcyjne charakterystyczne dla eterów i fenoli, warunkujące jego aktywność przeciwdrobnoustrojową. Triklosan, jak i pozostałe fenole, jest słabo rozpuszczalny w wodzie, natomiast dużo lepiej rozpuszcza się w etanolu, eterze dietylowym, a także w silnych roztworach zasad.
Zastosowanie.
Triklosan jest środkiem grzybobójczym i bakteriostatycznym. Jest używany najczęściej w antybakteryjnych mydłach, dezodorantach, pastach do zębów, kosmetykach, tkaninach antybakteryjnych, plastikach i innych produktach. Wykorzystuje się go w higienie szpitalnej. Na oddziałach noworodkowych stosuje się go w celu zapobiegania zakażeniom wywołanym przez metycylinooporne szczepy gronkowca złocistego, podczas operacji serca oraz jako alternatywę dla pacjentów w przypadku kosztownego leczenia wankomycyną. Znalazł także zastosowanie w preparatach do mycia rąk przed operacją. W środkach kosmetycznych i higienicznych stężenie triklosanu jest rzędu 0,3%. Roztwory wodne i wodno-alkoholowe 5–10% służą do odkażania przyrządów medycznych. Roztwory 0,05–3% stosowane są do odkażania skóry, błon śluzowych i ran. Kąpiele z użyciem 2% triklosanu są zalecane jako środek pomocniczy dla pacjentów, których skóra jest skolonizowana przez metycylinooporne szczepy "Staphylococcus aureus".
Triklosan skutecznie zapobiega nadmiernemu rozwojowi bakterii na skórze ludzkiej, zmniejsza ryzyko infekcji, zapobiega przykremu zapachowi, chroni przed infekcjami po zabiegach dentystycznych. Dodatek triklosanu do produktów codziennego użytku, takich jak pasty do zębów, płyny do płukania ust, mydła, dezodoranty czy inne kosmetyki ma na celu zapewnienie działania antyseptycznego, jest środkiem konserwującym. Ma to istotne znaczenie w zapobieganiu rozprzestrzeniania się drobnoustrojów, redukcji ryzyka zakażeń czy profilaktyki chorób przyzębia i jamy ustnej.
Mechanizm działania na mikroorganizmy.
Fenole i difenole są truciznami protoplazmatycznymi, mogą uszkadzać tkankę, mają przykry zapach i działają drażniąco. W pewnym zakresie znalazły zastosowanie jako środki konserwujące leki. W niskich stężeniach powodują zmiany w przepuszczalności błony cytoplazmatycznej, wyciek składników komórkowych, zmiany w zawartości tlenu w komórkach, w wyższych stężeniach wywołują koagulację i denaturację białek. Mechanizm działania fenoli związany jest z obecnością grupy hydroksylowej w cząsteczce. Fenole szczególnie łatwo wnikają do komórek lub ich części bogatych w lipidy.
Bakterie różnią się opornością na fenole. Szczepy pałeczek Gram-ujemnych należące do rodzajów "Pseudomonas", "Flavobacterium", "Achromobacter" i "Xantomonas" mogą rozkładać i wykorzystywać fenole. Jest to często uwarunkowane posiadaniem przez nie plazmidów katabolicznych, zawierających geny odpowiedzialne za rozkład tych związków.
W wysokich stężeniach (rzędu kilku procent) triklosan działa bakteriobójczo. Jego celem jest błona cytoplazmatyczna i cytoplazma. Natomiast w niskich stężeniach (0,05%) działa bakteriostatycznie poprzez inhibicję syntezy kwasów tłuszczowych niezbędnych do reprodukcji oraz budowy błony komórkowej. Triklosan wiąże się z bakteryjnym enzymem – reduktazą białka przenoszącego grupę enolowo-acylową (ENR), kodowanego przez gen fabI. To wiązanie powoduje wzrost powinowactwa enzymu do NAD+. W rezultacie powstaje stabilny trzeciorzędowy kompleks ENR–NAD+–triklosan, który jest nieaktywny w syntezie.
Regulacje prawne dotyczące stosowania.
Według Dyrektywy Unii Europejskiej o Produktach Kosmetycznych 76/768/EWG triklosan może być używany do produktów w stężeniu nie większym niż 0,3% w produkcie gotowym. Ponadto triklosan jest oznaczony z symbolem (+) i w ten sposób może zostać dodany do kosmetyków w stężeniu innym niż ten przewidziany w tej dyrektywie.
Ryzyko wynikające z użycia.
W ramach kampanii „Detox” prowadzonej przez World Wildlife Fundation (WWF) w 2005 roku we krwi ochotników z różnych krajów europejskich zidentyfikowano 107 niebezpiecznych lub potencjalnie niebezpiecznych substancji chemicznych. Celem przeprowadzonych badań było podkreślenie problemu wzrastającej chemizacji w codziennym życiu człowieka, ale przede wszystkim określenie toksyczności używanych powszechnie przez każdego z nas substancji chemicznych.
Badania te wykryły triklosan we krwi 39 ochotników pochodzących z 12 krajów Europy.
Ochotników do badań dobrano w sposób pokoleniowy – babcie, matki i dzieci. Największe stężenia triklosanu oznaczono we krwi matek, natomiast najniższe maksymalne stężenie stwierdzono u dzieci. Matki stanowiły również najliczniejszą grupę osób u których wykryto triklosan. Główną przyczyną najwyższego stężenia związku we krwi matek jest częstszy kontakt z tą substancją obecną w kosmetykach i środkach czystości. Właśnie ta grupa wiekowa zakumulowała największą ilość triklosanu, ponieważ jest narażona na kontakt z tą substancją niemal od początku wprowadzenia jej do przemysłu czyli od ponad 30 lat.
Szwedzcy naukowcy wykryli triklosan w mleku karmiących matek, co świadczy, że triklosan jest absorbowany przez organizm ludzki w znacznych ilościach i podobnie jak inne związki chloroorganiczne, może kumulować się w tkance tłuszczowej. Natomiast badania przeprowadzane na myszach wykazały, że triklosan poprzez interferencje z hormonami tarczycy, powoduje hipotermię, która objawia się obniżeniem temperatury ciała i powoduje ogólny efekt depresyjny centralnego układu nerwowego.
W rzekach powierzchniowych Europy, Ameryki Południowej czy Stanów Zjednoczonych wykrywane są zanieczyszczenia ściekami organicznymi, w tym produktami higieny osobistej. Jak wynika z szeroko zakrojonych amerykańskich badań z 2002 roku, triklosan wykryto w 57% spośród 139 testowanych zbiorników wodnych.
Na podstawie badań stwierdzono, że triklosan może odpowiadać za wzrost komórek nowotworowych oraz zaburzać prawidłowy rozwój zwierząt.
Toksyczność.
Triklosan jest mało toksyczny zażyty doustnie bądź wchłonięty przez skórę. Wykazuje umiarkowaną toksyczność przez inhalacje, umiarkowanie jest drażniący dla oczu. Dla skóry jest drażniący lub lekko drażniący, nie uczula skóry.
Ryzyko powstające w wyniku spożywania żywności i wody zawierającej triklosan.
Triklosan do żywności może migrować pośrednio poprzez kontakt z przedmiotami, w których występuje triklosan. Triklosan został wykryty między innymi w wodzie pitnej w Południowej Kalifornii w poziomach odpowiednio 56 i 49 ng/l. Zakładając że dorosła osoba konsumuje 2 litry wody na dzień, spożycie triklosanu jest oszacowany w 98 ng/osobę/dzień lub 1,4 ng/kg/dzień dla osoby dorosłej ważącej 70 kg. Porównując tę wartość z wybraną dawką odniesienia dla triklosan (0,3 mg/kg/dzień lub 300,000 ng/kg/dzień), okres półtrwania triklosan 5,2 ±1,7 dni. Uważa się, że taka wartość w wodzie pitnej jest bez znaczenia dla zdrowia.
Los triklosanu w środowisku i ryzyko dla środowiska.
Triklosan jest usuwany ze środowiska głównie poprzez fotodegradację. Rozkłada się on pod wpływem światła słonecznego jak również promieni UV, zarówno w ściekach jak i w wodzie. Półokres rozpadu to 41 minut. Rozkład pod wpływem światła i promieni UV prowadzi często do powstania bardzo niebezpiecznych substancji. W doświadczeniach potwierdzono tworzenie się aż ośmiu fotoproduktów. Dwa z tych fotoproduktów rozpoznano jako izomery eteru dichlorohydroksydifenylowego o wzorze cząsteczkowym C12H8Cl2O2. Izomery te powstają przez redukcyjne dichlorowanie, które polega na podstawieniu atomu chloru – wodorem. Kolejne fotoprodukty to 2,8–dichlorodibenzo-p-dioksyna (2,8-DCDD) i dichlorohydroksydibenzofuran.
W próbkach które nie naświetlano wykryto dwa związki, są to chlorofenole i dichlorofenole. Także Latch (2005) donosił o tworzeniu się izomerycznych dichlorofenoli podczas fotodegradacji triklosanu i zidentyfikował wśród nich 2,4–dichlorofenol.
Triklosan może przekształcać się do dioksyn. Dichlorodioksyny nie wykazują wysokiej toksyczności, jednak mogą one pod wpływem chloru przemieniać się do bardziej niebezpiecznych substancji. Badania fotolizy wody dejonizowanej i ścieków z dodatkiem triklosanu wykazały, że zanik triklosanu i równoczesne pojawienie się dioksyn był zależny od pH i obecności związków organicznych. Rozkład w środowisku zasadowym zachodzi szybciej niż w środowisku kwasowym. Wskazuje to na to, że forma anionowa triklosanu jest bardziej reaktywna niż fenolowa. Jednak powstawanie 2,8-DCDD zostało potwierdzone we wszystkich przypadkach, nawet przy pH = 3. Zanik triklosanu w ściekach jest znacznie szybszy niż w czystej wodzie, lecz w ściekach tworzą się dioksyny. Brak jest danych dotyczących powstawania dioksyn z triklosanu w innych procesach niż fotodegradacja w wodach powierzchniowych. Jeśli triklosan ulega degradacji w oczyszczalni ścieków i jest usuwany w około 80–90%, to brak także danych czy degradacja ta jest do prostych związków chemicznych czy do substancji pośrednich, które, podobnie jak to się dzieje w wodach powierzchniowych, mogą prowadzić do powstawania polichlorowanych dibenzo-p-dioksyn.
Rozkład triklosanu pod wpływem chloru w wodzie.
Pod wpływem chloru w wodzie triklosan może rozkładać się na różne substancje które nie są obojętne dla zdrowia człowieka. Naukowcy z Universidad de Santiago de Compostela w Hiszpanii przeprowadzili eksperymenty rozkładu triklosanu w wodzie zawierającej chlor. Eksperyment był prowadzony przy pH = 7,3. Stwierdzono, że triklosan rozpada się na takie substancje jak: tetraklosan, pentaklosan, 2,4-dichlorofenol (2,4-DCP), 2,4,6-trichlorofenol (2,4,6-TCP).
Powstawanie chloroformu z triklosanu.
Naukowcy z Universidad de Santiago de Compostela w Hiszpanii przebadali 16 różnych produktów zawierających lub nie w swym składzie triklosan, symulując w trakcie analiz naturalne warunki, jakie najczęściej towarzyszą korzystaniu z tych produktów (przez około 60 sekund dany produkt miał kontakt z chlorowaną wodą wodociągową, o temperaturze dochodzącej do 40 stopni Celsjusza). Próbki wody odpowiadały wodzie płynącej w miejskich wodociągach różnych amerykańskich miast. Chloroform powstawał (w warunkach eksperymentu) po 1 tygodniu, przy wartościach pH 6,5 i 7,5. Natomiast przy wyższych wartościach pH, powstawania chloroformu już nie obserwowano.
Ponadto, okazało się, że w wodzie z niewielkim dodatkiem chloru triklosan jest degradowany. Testy przeprowadzone w opisanym eksperymencie potwierdzają powstawanie chloroformu z triklosanu w pewnych warunkach, jednak ilości powstającego chloroformu są w tych przypadkach bardzo niewielkie.
Triklosan nie jest jedyną substancją powodującą pojawianie się chloroformu w chlorowanej wodzie wodociągowej.

</doc>
<doc id="1419449" url="https://pl.wikipedia.org/wiki?curid=1419449" title="Hot Topic">
Hot Topic

Hot Topic (NASDAQ: HOTT) – amerykańska sieć sklepów. Posiada ponad 690 filii w USA i Portoryko, większość z nich zlokalizowana jest w centrach handlowych. Pierwszy Hot Topic został otworzony w 1988 roku przez Orva Maddena. Sieć ta specjalizuje się w sprzedaży albumów muzycznych i towarów związanych z modą popkultury, takich jak: odzież, książki, komiksy, biżuteria, płyty CD, plakaty i inne. Wspiera również ważniejsze festiwale muzyczne, jak Ozzfest, ostatnio także Sounds Of The Underground i Taste of Chaos oraz rozprowadza produkty innych firm, jak Tripp NYC, Lip Service, Heartcore Clothing, Morbid Threads, Disney, Sanrio, Social Collision i Iron Fist.
Hot Topic jest również znany ze sprzedaży szerokiej gamy produktów filmowych Tima Burtona, jak "Miasteczko Halloween", "Edward Nożycoręki", "Gnijąca panna młoda Tima Burtona" i "". Jest promotorem Jhonena Vasqueza i jego wielu projektów, między innymi "Invader Zim", "Johnny the Homicidal Maniac" i "Squee".

</doc>
<doc id="1419451" url="https://pl.wikipedia.org/wiki?curid=1419451" title="Gorsachius">
Gorsachius

Gorsachius – rodzaj ptaka z rodziny czaplowatych (Ardeidae).
Zasięg występowania.
Rodzaj obejmuje gatunki występujące w Eurazji i Afryce.
Morfologia.
Długość ciała 45–56 cm, rozpiętość skrzydeł 86–87 cm; masa ciała 377–451 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1419452" url="https://pl.wikipedia.org/wiki?curid=1419452" title="Liderzy rankingu FIFA">
Liderzy rankingu FIFA

Liderzy rankingu FIFA

</doc>
<doc id="1419458" url="https://pl.wikipedia.org/wiki?curid=1419458" title="Nyctanassa">
Nyctanassa

Nyctanassa – rodzaj ptaka z rodziny czaplowatych (Ardeidae).
Zasięg występowania.
Rodzaj obejmuje gatunki występujące w Ameryce.
Morfologia.
Długość ciała 51–70 cm, rozpiętość skrzydeł 101–112 cm; masa ciała 649–716 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1419464" url="https://pl.wikipedia.org/wiki?curid=1419464" title="Cochlearius">
Cochlearius



</doc>
<doc id="1419466" url="https://pl.wikipedia.org/wiki?curid=1419466" title="Aron Gunnarsson">
Aron Gunnarsson

Aron Einar Gunnarsson (ur. 22 kwietnia 1989 w Akureyri) – islandzki piłkarz występujący na pozycji defensywnego pomocnika. Obecnie jest zawodnikiem Cardiff City.
Kariera klubowa.
Gunnarsson zawodową karierę rozpoczynał w sezonie 2005 w występującym w 1. deild karla islandzkim klubie Þór Akureyri. Spędził tam dwa sezony, w ciągu których rozegrał tam 11 ligowych spotkań. W lipcu 2006 roku podpisał kontrakt z holenderskim AZ Alkmaar, jednak został włączony do jego ekipy juniorskiej. W pierwszej drużynie AZ zadebiutował 10 lutego 2008 w przegranym 2:5 meczu rozgrywek Eredivisie z NEC Nijmegen. Było to jednak jedyne spotkanie rozegrane przez niego w barwach AZ.
Latem 2008 roku przeszedł do angielskiego Coventry City, grającego w Championship. W Coventry zadebiutował 9 sierpnia 2008 w wygranym 2:0 ligowym pojedynku z Norwich City. Od czasu debiutu Gunnarsson jest podstawowym graczem Coventry. 7 kwietnia 2009 w zremisowanym 1:1 spotkaniu z Crystal Palace strzelił pierwszego gola w trakcie gry w Championship. W sezonie 2008/2009 rozegrał 40 ligowych spotkań i zdobył jedną bramkę, a Coventry zajęło 17. miejsce w Championship.
8 lipca podpisał trzyletni kontrakt z Cardiff City.
Kariera reprezentacyjna.
W reprezentacji Islandii Gunnarsson zadebiutował 2 lutego 2008 w przegranym 0:2 towarzyskim spotkaniu z Białorusią. Od czasu debiutu jest podstawowym zawodnikiem kadry Islandii.

</doc>
<doc id="1419467" url="https://pl.wikipedia.org/wiki?curid=1419467" title="Albertynka">
Albertynka

Albertynka – postać z dramatu "Operetka" Witolda Gombrowicza.
W tekście utworu występuje jako "Albertynka – cud dziewczynka", panna z dobrego domu. Jest skromna i dobrze wychowana, marzy jednak o nagości, jest niejako nośnikiem jej idei. Hrabia Szarm pragnie posiąść dziewczynę i z zapałem ją uwodzi. O względy Albertynki walczy też baron Firulet.
W postać Albertynki wcieliły się m.in.: Monika Babicka (2002), Kinga Ilgner (2001), Paulina Kinaszewska (2000), Joanna Litwin (1997, 2001), Joanna Pacuła (1980), Halina Rasiakówna (1977), Dorota Segda (1988), Monika Świtaj (1983).

</doc>
<doc id="1419469" url="https://pl.wikipedia.org/wiki?curid=1419469" title="Proza (seria wydawnicza)">
Proza (seria wydawnicza)

Proza – seria wydawnicza, wydawana nieprzerwanie od 1998 roku przez krakowskie Wydawnictwo "Znak". Do serii wybierane są książki współczesnych pisarzy polskich i zagranicznych. Rocznie ukazuje się 3 do 6 pozycji. "Proza" jest sztandarową serią literatury pięknej "Znaku".
Tytuły.
W serii ukazały się następujące książki:
Autorzy zagraniczni
Autorzy polscy
Tłumacze.
Książki Serii Proza tłumaczyli m.in. Jerzy Jarniewicz, Zbigniew Batko, Jerzy Kozłowski, Marzena Chrobak, Zofia Uhrynowska-Hanasz, Jolanta Kozak i inni.
Opracowanie graficzne.
Książki serii "Proza" wydawano w okładkach o jaskrawych kolorach z ramką, wewnątrz której znajdował się motyw graficzny związany z treścią książki. W 2006 r. szata graficzna została zmieniona, motyw graficzny zajął całą I stronę okładki, a wspólnym elementem było liternictwo i ozdobny srebrny pasek. W 2009 roku seria przeszła kolejną transformację: zmieniono liternictwo, a motyw paska zmienił się w wąską kolumnę z motywem nazwisk autorów serii. Opracowaniem graficznym serii w latach 1998-2009 zajmował się krakowski grafik Witold Siemaszkiewicz. Od 2009 opracowuje ją Katarzyna Borkowska.
Linki zewnętrzne.
Seria wydawnicza "Proza" na stronie wydawcy

</doc>
<doc id="1419470" url="https://pl.wikipedia.org/wiki?curid=1419470" title="Lista obiektów NGC (3001–4000)">
Lista obiektów NGC (3001–4000)

Lista obiektów Nowego Katalogu Ogólnego (NGC) o numerach 3001-4000. Ten katalog astronomiczny obejmuje głównie gromady gwiazd, mgławice i galaktyki.

</doc>
<doc id="1419484" url="https://pl.wikipedia.org/wiki?curid=1419484" title="SN 1604">
SN 1604

Gwiazda Keplera (również Nowa Keplera lub SN 1604) – supernowa odkryta w 1604 roku, położona w gwiazdozbiorze Wężownika w odległości około 20 tysięcy lat świetlnych od Ziemi. Ostatnia supernowa zaobserwowana w naszej Galaktyce.
Nazwa.
Oficjalne oznaczenie supernowej to SN 1604, akronim „SN” oznacza „supernową”, a liczba to rok odkrycia. Bardziej popularnie supernowa jest znana jako Gwiazda Keplera lub Nowa Keplera od nazwiska Johannesa Keplera, który ją opisał.
Odkrycie.
Supernowa została pierwszy raz zaobserwowana 9 października 1604. Niemiecki astronom Johannes Kepler zauważył ją pierwszy raz 17 października i opisał w książce "De Stella nova in pede Serpentarii" ("Nowa gwiazda na stopie Wężownika").
Supernowa była widoczna gołym okiem. W czasie szczytowej jasności była najjaśniejszym obiektem na nocnym niebie, łącznie z wszystkimi planetami prócz Wenus, z jasnością gwiazdową równą −2,5.
Charakterystyka.
Notatki Keplera na temat gwiazdy są na tyle szczegółowe, że pozwoliły zidentyfikować supernową jako supernową termonuklearną, czyli typu Ia. Tego typu supernowe mogą powstawać w wyniku kolizji dwóch białych karłów lub przez akrecję materii na powierzchni jednego białego karła w ciasnym układzie podwójnym. W przypadku Gwiazdy Keplera dane obserwacyjne sugerują, że do eksplozji doszło w układzie podwójnym, na co wskazuje odkryta w 2013 roku struktura w kształcie dysku oraz duże ilości magnezu w obłoku po supernowej – ten pierwiastek nie jest wytwarzany w dużych ilościach w supernowych, ale mógł pochodzić z towarzyszącej białemu karłowi gwiazdy.
Znaczenie.
Była ostatnią obserwowaną supernową bezsprzecznie znajdującą się w naszej Galaktyce, znajdowała się nie dalej niż 6 kiloparseków (około 20 000 lat świetlnych). Była to druga supernowa widziana w czasie jednego pokolenia (pierwszą była SN 1572 widziana przez Tycho Brahe w Kasjopei). Od tego momentu nie zanotowano więcej supernowych w Drodze Mlecznej, jednakże notuje się takie zjawiska w innych galaktykach.

</doc>
<doc id="1419486" url="https://pl.wikipedia.org/wiki?curid=1419486" title="Ricardo Montalbán">
Ricardo Montalbán

Ricardo Montalbán, właśc. Ricardo Gonzalo Pedro Montalbán y Merino (ur. 25 listopada 1920 w Meksyku, zm. 14 stycznia 2009 w Los Angeles) – amerykański aktor filmowy i telewizyjny pochodzenia latynoskiego. Najbardziej znany z seriali telewizyjnych: "Dynastia" i "Dynastia Colbych," gdzie wcielił się w postać Zacka Powersa, z roli Khana Nooniena Singha w serialu "Star Trek" oraz filmie '; a także z pamiętnych ról w komediach: "Wyścig armatniej kuli II" (1984) i ' (1988). Inne znaczące filmy w jego karierze to m.in.: "Sayonara" (1957), "Jesień Czejenów" (1964), "Ucieczka z Planety Małp" (1971), "Podbój Planety Małp" (1972) czy "Znak Zorro" (1974). Gościnnie pojawiał się w popularnych serialach telewizyjnych, m.in.: "Bonanza", "Doktor Kildare", "Prawo Burke’a", "Columbo", "Życie jak sen".
Jego aktorska kariera trwała ponad 60 lat. Po raz pierwszy pojawił się na ekranie w 1943, po raz ostatni wystąpił w filmie w 2003. Próbował także swoich sił jako aktor dubbingowy; m.in. ostatnio podkładał głos w filmie animowanym "Po rozum do mrówek" (2006).
Wczesne lata.
Urodził się w Meksyku, w rodzinie katolickiej jako syn hiszpańskich imigrantów Ricardy Merino Jiménez i Genaro Balbino Montalbána Busano, kierownika sklepu. . Wychowywał się w Torreón. Montalbán miał siostrę Carmen i dwóch braci - Pedro i Carlosa. Jako nastolatek przeprowadził się do Los Angeles, gdzie uczęszczał z Carlosem do Belmont High School i Fairfax High School. W 1940 przeprowadzili się do Nowego Jorku, a Montalbán zdobył niewielką rolę w sztuce "Her Cardboard Lover".
Kariera.
Debiutował na ekranie jako chórzysta w trzyminutowym filmie muzycznym "Soundies" (1941). Potem znalazł się w obsadzie komedii "Trzech muszkieterów" ("Los tres mosqueteros", 1942) z Cantinflasem w roli D’Artagnana, "Kat z Sewilli" ("El verdugo de Sevilla", 1942), dramacie "La virgen que forjó una patria" (1942) z Ramónem Novarro i dramacie przygodowo-wojennym "Ucieczka" ("La Fuga", 1944) na podstawie opowiadanie "Baryłeczka" Guy de Maupassanta.
W 1943 powrócił do Hollywood, a studia filmowe domagają się zmiany nazwiska na Ricky Martin. Jego pierwszą główną rolą był Pablo Rodriguez w filmie noir BORDER INCIDENT (1949). Został pierwszym latynoskim aktorem na okładce magazynu „Life”. W 1951, podczas kręcenia westernu Williama Wellmana "Missouri" ("Across the Wide Missouri") z Clarkiem Gable, odniósł obrażenia kręgosłupa podczas upadku z konia, co spowodowało utykanie, które ukrywał. W 1955 po raz pierwszy trafił na Broadway jaki Chico w musicalu "Seventh Heaven". W 1957 zdobył nominację do Tony Award za występ jako Koli w musicalu "Jamaica" z Leną Horne. W 1973 zagrał Dona Juana w komedii George’a Bernarda Shawa "Don Juan w piekle". W 1978 za rolę Satangkai w serialu ABC "Jak zdobywano Dziki Zachód" ("How the West Was Won", 1978) otrzymał nagrodę Emmy. Jako czarny charakter Zack Powers w operze mydlanej "Dynastia Colbych" (1985–1987) był nominowany do nagrody Soap Opera Digest w 1986 i 1988.
W 1969 pomógł założyć organizację Nosotros, która obaliła negatywne stereotypy Latynosów z branży filmowej i telewizyjnej. Chociaż nie był już związany z Nosotros, kontynuował prace nad różnymi innymi projektami, w tym American Lung and Heart Association, American Cancer Society oraz różnymi instytucjami społecznymi, edukacyjnymi i charytatywnymi.
W 1980 została wydana jego autobiografia "Reflections: A Life in Two Worlds".
Życie prywatne.
Jego małżeństwo było jednym z najbardziej udanych w aktorskim środowisku. Georgina Young, siostra przyrodnia aktorki Loretty Young, była jego żoną przez 63 lata (od 26 października 1944 do jej śmierci w dniu 13 listopada 2007). Owocem tego związku jest czworo dzieci; dwóch synów – Victor i Mark (ur. 1947) oraz dwie córki – Laura (ur. 1949) i Anita (ur. 1952).
W 1998 papież Jan Paweł II przyznał mu Order Świętego Grzegorza Wielkiego.
Zmarł 14 stycznia 2009 w Los Angeles w wieku 88 lat. Dokładna przyczyna śmierci została później ujawniona jako niewydolność serca.

</doc>
<doc id="1419487" url="https://pl.wikipedia.org/wiki?curid=1419487" title="Gothic 4">
Gothic 4



</doc>
<doc id="1419488" url="https://pl.wikipedia.org/wiki?curid=1419488" title="Gwiazda Keplera">
Gwiazda Keplera



</doc>
<doc id="1419489" url="https://pl.wikipedia.org/wiki?curid=1419489" title="Pasmo Barnasiówki">
Pasmo Barnasiówki

Pasmo Barnasiówki – pasmo wzniesień po zachodniej stronie Myślenic. Według naukowo opracowanej przez Jerzego Kondrackiego regionalizacji Polski należy do Pogórza Wielickiego. 
Pasmo Barnasiówki ciągnie się od doliny Gościbi w Sułkowicach w północno-wschodnim kierunku po „zakopiankę” w Myślenicach. W kierunku tym wyróżnia się na nim następujące, mało wybitne wzniesienia:
Przez pasmo Barnasiówki przebiega dział wodny między zlewnią Skawinki (zachodnia i północno-wschodnia część pasma Barnasiówki) a zlewnią Raby (południowo-wschodnia część pasma). Południowe stoki pasma opadają do dolin dwóch potoków; część zachodnia do Jasieniczanki będącej dopływem Gościbi (w dorzeczu Skawinki), część wschodnia do Bysinki uchodzącej do Raby. Doliny tych potoków oddzielają pasmo Barnasiówki od Beskidu Makowskiego. Łączy się ono natomiast z nim przez grzbiet przełęczy Szklary, którą biegnie dział wodny Skawinki i Raby. Od północy stoki Pasma Barnasiówki opadają do doliny potoków Piegżówka (Rudnik) i Jaworniczka, oddzielających je od Pasma Bukowca. 
Pasmo Barnasiówki jest zalesione, ale dolną część stoków zajmują pola uprawne i zabudowania miejscowości: Sułkowice i Rudnik, oraz Myślenice, Bysina, Jasienica, Jawornik. Również w górnej części stoków i na grzbiecie pasma było dawniej wiele polan i pól uprawnych, obecnie zarastających lasem. Grzbietem prowadzi szlak turystyczny.
W lesie na północnych stokach Pasma Barnasiówki, w miejscowości Rudnik znajduje się Diabelski Kamień – oryginalna skała w formie maczugi oraz mur skalny.

</doc>
<doc id="1419496" url="https://pl.wikipedia.org/wiki?curid=1419496" title="Nyctanassa violacea">
Nyctanassa violacea



</doc>
<doc id="1419497" url="https://pl.wikipedia.org/wiki?curid=1419497" title="Lotus Air">
Lotus Air

Lotus Air – nieistniejąca egipska linia lotnicza. Główną bazą przewoźnika był Kair. Lotus Air wykonywał loty czarterowe pomiędzy Egiptem a miastami w Europie (w tym do Polski: Warszawa, Wrocław, Gdańsk, Katowice, Kraków, Poznań). Linia została założona w 1997 roku. Rok później rozpoczęła loty.
Flota składała się z samolotów Airbus A320 (z 2004 roku).
W 2011 roku linia zaprzestała działalność.
Linki zewnętrzne.
Oficjalna strona Lotus Air

</doc>
<doc id="1419499" url="https://pl.wikipedia.org/wiki?curid=1419499" title="Aldona (Mindowe)">
Aldona (Mindowe)

Aldona – bohaterka dramatu "Mindowe" Juliusza Słowackiego.
Jest to kobieta niezwykłej urody, żona Dowmunta. Stanowi symbol obłąkania, czym przypomina szekspirowską Ofelię.
Po stracie męża staje się obłąkana. Zakochany w niej Mindowe, nie mogąc zdobyć jej serca, postanawia ją zamordować. Aldona ginie otruta.

</doc>
<doc id="1419500" url="https://pl.wikipedia.org/wiki?curid=1419500" title="Sikorsky S-70">
Sikorsky S-70



</doc>
<doc id="1419503" url="https://pl.wikipedia.org/wiki?curid=1419503" title="Sikorsky S-61">
Sikorsky S-61



</doc>
<doc id="1419504" url="https://pl.wikipedia.org/wiki?curid=1419504" title="Sikorsky S-65">
Sikorsky S-65



</doc>
<doc id="1419505" url="https://pl.wikipedia.org/wiki?curid=1419505" title="Aldona (Konrad Wallenrod)">
Aldona (Konrad Wallenrod)

Aldona – postać występująca w powieści poetyckiej Adama Mickiewicza "Konrad Wallenrod".
Jest to obiekt uczuć i żona tytułowego bohatera utworu. Kiedy Konrad postanawia powrócić do zakonu, by zniszczyć go od środka, Aldona staje się pustelniczką. Żyje samotnie w wieży odziana w habit, żeby tylko być jak najbliżej swego męża.

</doc>
<doc id="1419506" url="https://pl.wikipedia.org/wiki?curid=1419506" title="Antyloch">
Antyloch



</doc>
<doc id="1419507" url="https://pl.wikipedia.org/wiki?curid=1419507" title="Indridi Einarsson">
Indridi Einarsson



</doc>
<doc id="1419508" url="https://pl.wikipedia.org/wiki?curid=1419508" title="Sölvi Ottesen">
Sölvi Ottesen

Sölvi Geir Ottesen Jónsson (ur. 18 lutego 1984 w Reykjavíku) – islandzki piłkarz występujący na pozycji środkowego obrońcy. Od 2018 roku jest zawodnikiem klubu Víkingur Reykjavík.
Kariera klubowa.
Ottesen zawodową karierę rozpoczynał w sezonie 2001 w klubie Víkingur Reykjavík, grającym w 1. deild karla. W sezonie 2003 wywalczył z nim awans do Úrvalsdeild. W 2004 roku podpisał kontrakt ze szwedzkim Djurgårdens IF. W Allsvenskan zadebiutował 20 września 2004 w wygranym 2:0 meczu z Malmö FF. W sezonie 2004 zdobył z klubem Puchar Szwecji. W następnym ponownie sięgnął z Djurgårdens po to trofeum, a także wywalczył z nim mistrzostwo Szwecji. W Djurgårdens od czasu debiutu pełnił rolę rezerwowego. Przez pięć sezonów rozegrał tam 34 ligowe spotkania i zdobył w nich 3 bramki.
W lipcu 2008 za 100 tysięcy euro został sprzedany do duńskiego SønderjyskE Fodbold. W pierwszej lidze duńskiej zadebiutował 20 lipca 2008 w przegranym 0:2 meczu z AC Horsens. 31 sierpnia 2008 w przegranym 1:2 spotkaniu z Aalborg BK strzelił pierwszego gola w trakcie gry w lidze duńskiej.
W 2010 roku przeszedł do FC København. W sezonie 2012/2013 wywalczył z nim mistrzostwo kraju. W 2013 roku odszedł do Urału Jekaterynburg. W 2015 grał w Jiangsu Sainty, a w 2016 przeszedł do Wuhan Zall. W 2017 grał w Buriram United, a następnie w Guangzhou R&amp;F. W 2018 wrócił do Víkingura.
Kariera reprezentacyjna.
W reprezentacji Islandii Ottesen zadebiutował 12 października 2005 w przegranym 1:3 meczu eliminacji Mistrzostw Świata 2006 ze Szwecją.

</doc>
<doc id="1419510" url="https://pl.wikipedia.org/wiki?curid=1419510" title="Bazylika kolegiacka Matki Bożej Pocieszenia i św. Stanisława Biskupa w Szamotułach">
Bazylika kolegiacka Matki Bożej Pocieszenia i św. Stanisława Biskupa w Szamotułach

Bazylika kolegiacka pod wezwaniem Matki Bożej Pocieszenia i św. Stanisława Biskupa w Szamotułach – gotycki kościół zbudowany w 1. połowie XV wieku w Szamotułach.
Historia.
Najstarszy zabytek w Szamotułach, jeden z najcenniejszych obiektów architektury gotyckiej w Wielkopolsce. Zbudowany w latach 1423–1431 (w miejscu dawnego kościoła), z fundacji Dobrogosta Wincentego Świdwów – Szamotulskich. Od 1423 r. przy kościele funkcjonowała prepozytura i Kolegium ośmiu kapłanów – mansjonarzy. W 1542 roku biskup Sebastian Branicki powołał kapitułę kolegiacką, a kościołowi nadał godność kolegiaty. Kościół rozbudowany w XVI wieku (1513-1542 staraniami Łukasza Górki; zwężenie i podwyższenie prezbiterium, nowe filary, sklepienia, arkady międzynawowe, dobudowanie wieży), a następnie również w XVII i XIX wieku. W czasie reformacji kolegiatę należała od 1569 roku do luteran, a od 1573 roku do braci czeskich. Od 1594 roku kościół wrócił we władanie katolików. W 1666 roku w kościele umieszczono obraz Matki Bożej Pocieszenia. Po licznych katastrofach (powodziach i pożarach) w XVII i XVIII wieku, dokonano remontu kolegiaty (1772 – m.in. pokrycie nowym dachem), środki na ten cel pozyskano ze sprzedaży części wotów. W latach 1884–1890 wybudowano wschodnią bramę – dzwonnicę, otynkowano wnętrze i dobudowano kruchtę od strony południowej. W 1930 roku od strony wschodnie wybudowano dzwonnicę. Po śmierci proboszcza Walentego Kozłowskiego kapituła kolegiacka przestała istnieć, chociaż formalnie została to potwierdzone dopiero sto lat później w 1935 roku. 6 października 1941 roku wojska niemieckie rozpoczęły grabież kolegiaty. Skradziono między innymi dzwony z kurantami, obraz Wniebowzięcie Najświętszej Marii Panny z ołtarza głównego czy płytę nagrobną z XVI wieku. Kościół ponownie oddano wiernym po wyzwoleniu miasta, 27 stycznia 1945 roku. W roku 1952 odnowiono wnętrze kościoła. W 1970 roku Kardynał Stefan Wyszyński dokonał koronacji obrazu Matki Bożej Pocieszenia koronami papieskimi, a tytuł kościoła zmieniono na kościół pokolegiacki pod wezwaniem Matki Bożej Pocieszenia i św. Stanisława Biskupa Męczennika. W 2000 roku arcybiskup poznański przywrócił godność kolegiacką i powołał Kapitułę Kolegiacką Matki Bożej Pocieszenia i św. Stanisława Biskupa i Męczennika w Szamotułach. W 2008 roku kardynał metropolita krakowski Stanisław Dziwisz przekazał szamotulskiej kolegiacie relikwie św. Stanisława Biskupa. W 2014 roku kolegiata otrzymała godność bazyliki mniejszej.
Architektura.
Późnogotycki, bazylikowy, trójnawowy, murowany z cegły (polski układ) na rzucie prostokąta, siedmioprzęsłowy kościół (dwa przęsła w chórze, pięć w korpusie świątyni), o wymiarach 47 metrów długości, 24 metry szerokości i 20 metrów wysokości nawy głównej. Zarówno korpus, jak i chór trójnawowe. Nawa północna w chórze węższa i krótsza od południowej, a to z uwagi na znajdującą się kiedyś we wschodniej części nawy północnej zakrystię. Przęsła w prezbiterium w nawie głównej wyodrębnione łukiem tęczowym, w bocznych natomiast wyodrębnione gurtami. W nazwie głównej i prezbiterium przęsła prostokątne, w nawach bocznych z kolei kwadratowe. Arkady międzynawowe ostrołukowe – wsparte na filarach kwadratowych. Sklepienia gwiaździste. Dach dwuspadowy (nawa główna) i pulpitowy (nawy boczne) kryty dachówką. Od strony południowej kruchta z odrębnym dachem pulpitowym. Od zachodu fasada rozczłonkowana szkarpami, trzy portale z kolorowej, profilowanej, ceramicznej cegły, nad portalami okna. Szczyt kościoła schodkowy z blendami. Elewacja od strony wschodniej silnie rozczłonkowana ze szkarpą pośrodku (na całej wysokości), która przechodzi w wieżyczkę sześcioboczną z sygnaturką. Od wschodu również zakrystia, natomiast nad nią biblioteka. Sklepienie w zakrystii kolebkowe. Okna rozglifione, ostrołukowe, w głównej nawie do znacznej wysokości zamurowane, na zamurowaniu polichromia z 1952 roku autorstwa Józefa Filigera i Alojzego Gielniaka według projektu Wacława Tarnaczewskiego. Swoim kształtem szamotulska bazylika naśladuje formę tak zwanej bazyliki śląskiej.
Wnętrze.
Do najciekawszych elementów wyposażenia wnętrza należą:
Koronacja obrazu i nadanie godności bazyliki mniejszej.
Staraniami proboszcza szamotulskiego – księdza prałata Albina Jakubczaka – papież Paweł VI wydał dekret (3 grudnia 1969 r.) pozwalający na koronację obrazu. Uroczystość koronacji miała miejsce 20 września 1970 roku. W obecności 70 tysięcy wiernych i kilkuset kapłanów ksiądz prymas Stefan kardynał Wyszyński przy asyście księdza arcybiskupa Antoniego Baraniaka metropolity poznańskiego oraz ordynariusza gdańskiego księdza biskupa Edmunda Nowickiego dokonał uroczystej koronacji obrazu koronami papieskimi.
44 lata później, 20 września 2014 roku, odbyła się uroczysta msza, w trakcie której odczytano dekret papieski o nadaniu kolegiacie tytułu bazyliki mniejszej. Na prośbę arcybiskupa Stanisława Gądeckiego – Stolica Apostolska – 22 czerwca 2014 roku kolegiata otrzymała tytuł bazyliki mniejszej dekretem Kongregacji ds. Kultu Bożego i Dyscypliny Sakramentów. Tym samym szamotulski kościół dołączył do grona czterech innych bazylik mniejszych w archidiecezji poznańskiej – bazyliki archikatedralnej w Poznaniu, bazyliki kolegiackiej w Poznaniu, bazyliki kolegiackiej w Lesznie oraz bazyliki na Świętej Górze koło Gostynia.
Legendy związane z kościołem.
Z kolegiatą szamotulską wiąże się kilka podań i legend.
Jedna z legend głosi, że w wigilię Święta Zmarłych do kościoła przychodzą duchy z cmentarza, które używając piszczeli, drążą w ścianach kościoła otwory, a kiedy przebiją się przez ścianę, nastąpi koniec świata. Otwory w ścianach kościoła w rzeczywistości wydrążyli wierni, gdyż w dawnych czasach wierzono w leczniczą moc proszku z cegieł.
Inna z legend głosi, że w niszy w kościele modliła się Halszka z Ostroga. Do kościoła przychodziła tunelem z baszty, w której więził ją mąż – Łukasza III Górka.
Kiedyś przy kościele miał rosnąć wiąz, przy którym podobno ucztował Jan III Sobieski. Drzewo było niskie, ale grube i przeszkadzało procesjom i konduktom żałobnym. Postanowiono więc ściąć owo drzewo. Kilku drwali uderzało siekierami, jednak nie uczyniły one drzewu żadnej krzywdy, gdy użyto piły – ta pękła, a ze skaleczonej kory popłynęła krew. Na wieść o tym proboszcz kazał przerwać prace i opatrzyć drzewo. Po latach, gdy zapomniano o tych wydarzeniach i przyszedł nowy kapłan, znów próbowano ściąć drzewo. Historia powtórzyła się, a drzewo wdzięczne za ocalenie rozrosło się do dużych rozmiarów. Ostatni raz miało krwawić po III rozbiorze Polski.
Wiąz Marysieńki rosnący do 1980 roku przy kościele według legendy miał posadzić król Jan III Sobieski.
Do króla Jana III Sobieskiego odnosi się jeszcze inna legenda, według której ikona Matki Boskiej Kazańskiej miała pochodzić z ołtarza obozowego należącego do króla, który to ołtarz również miał być przechowywany w szamotulskim kościele.
Otoczenie.
Wokół kościoła rosną stare kasztanowce o obwodzie do około 250 centymetrów. Przy plebanii rośnie cis pospolity – obwód 160 centymetrów. Do 1980 roku przy kościele rosły trzy stare wiązy – najstarszy z nich „Wiąz Marysieńki” miał około 500 lat i obwód 760 centymetrów (najgrubszy wiąz w Wielkopolsce), „Sobieski” miał około 450 lat i obwód około 600 cm, a „wiąz rok 1683” miał około 250 lat i obwód około 250 cm. Wiązy decyzją Wojewódzkiej Rady Narodowej w Poznaniu – w 1956 roku zostały uznane za pomniki przyrody.
Kościół od wschodu i zachodu otoczony jest murem z czerwonej cegły. Prowadzą do niego dwie bramy: zachodnia i wschodnia wybudowana pod koniec XIX wieku brama – dzwonnica, w której umieszczono krucyfiks z trzecie ćwierci XVIII wieku (krucyfiks pochodzi z kościoła Świętego Krzyża w Szamotułach).
Przy murze od wschodu dzwonnica murowana z czerwonej cegły zaprojektowana przez Stefana Cybichowskiego, poświęcona w 1930 roku przez biskupa poznańskiego Walentego Dymka. Część dzwonów tworzyła kurant autorstwa Feliksa Nowowiejskiego – „Witaj śliczna i dziedziczna Szamotuł Pani”, który pierwszy raz wybrzmiał 24 grudnia 1930 roku. W czasie II wojny światowej w 1941 roku hitlerowcy ukradli dzwony i przetopili je na broń.
Na placu przy kościele pomnik z 2003 roku – pamiątka 25-lecia pontyfikatu Jana Pawła II – płaskorzeźba przedstawiający Jana Pawła II w uścisku z prymasem kardynałem Stefanem Wyszyńskim. Nieco dalej drewniany krzyż i głaz z 2007 roku z tablicą z orłem i napisem „Gdzie są ich groby, Polsko! Gdzie ich nie ma, Ty wiesz najlepiej i Bóg wie na niebie!” (Artur Oppman – Pacierz za zmarłych) – słowa te wypowiedział Jan Paweł II 2 czerwca 1979 r. w trakcie homilii w Warszawie.
W południowo-zachodnim narożniku muru kościelnego w 1948 roku za sprawą księdza prałata Franciszka Foreckiego powstała kamienna grota Matki Bożej z dzieciątkiem w darze szamotulan za przeżytą II wojnę światową.

</doc>
<doc id="1419512" url="https://pl.wikipedia.org/wiki?curid=1419512" title="Wojna szwedzko-polska 1625-1629">
Wojna szwedzko-polska 1625-1629



</doc>
<doc id="1419514" url="https://pl.wikipedia.org/wiki?curid=1419514" title="Droga wojewódzka nr 469">
Droga wojewódzka nr 469

Droga wojewódzka nr 469 (DW469) – droga wojewódzka przebiegająca w całości na terenie województwa łódzkiego, przez powiaty: poddębicki i zgierski.
W sumie droga ta liczy ok. 35 km.

</doc>
<doc id="1419519" url="https://pl.wikipedia.org/wiki?curid=1419519" title="Alf (postać literacka)">
Alf (postać literacka)

Alf – bohater dramatu Stanisława Grochowiaka "Lęki poranne".
Jest to czterdziestopięcioletni mężczyzna, właściciel Kliniki Lalek. Dawniej miał salon fryzjerski. Jest alkoholikiem, pije głównie denaturat. Cierpi na delirium. W swych halucynacjach rozmawia z Bisem.
Żona i Med namawiają Alfa, żeby podjął walkę z nałogiem. Podczas przyjęcia urodzinowego mężczyzna wpada w amok i wyrzuca gości. Następnie ponownie spotyka Bisa. Ten podcina Alfowi gardło brzytwą.
W postać Alfa wcielili się m.in.: Włodzimierz Matuszak (1981), Bronisław Orlicz (1977), Bronisław Pawlik (1973), Roman Wilhelmi (1978), Edward Żentara (1980).

</doc>
<doc id="1419521" url="https://pl.wikipedia.org/wiki?curid=1419521" title="Katedra w Gnieźnie">
Katedra w Gnieźnie



</doc>
<doc id="1419522" url="https://pl.wikipedia.org/wiki?curid=1419522" title="BURN-E">
BURN-E

BURN-E – krótkometrażowy film wytwórni Disney Pixar z bohaterami z filmu WALL·E. Wydane na płycie wraz z WALL·E.
Film koncentruje się na postaci robota o nazwie BURN·E (Basic Utility Repair Nano Engineer) - naprawiającego statek kosmiczny "Axiomat", który pozostał na zewnątrz pojazdu po powrocie WALL·E'ego i Evy do środka. Film pokazuje z perspektywy BURN-E'go akcje filmu od momentu, gdy statek badawczy powrócił do Axomatu. Akcja dzieje się w 2805 roku.

</doc>
<doc id="1419524" url="https://pl.wikipedia.org/wiki?curid=1419524" title="Super Monkey's">
Super Monkey's

 – japoński zespół popowy, nazywany również "Super Monkey’s 4" oraz "Namie with Super Monkey’s".
Historia.
Początkowo zespół składał się z pięciu piosenkarek: Anny Makino, Nanako Takushi, Hisako Arakaki, Minako Ameku i Namie Amuro. Przed wydaniem drugiego singla Anna Makino opuściła zespół. Do grupy dołączyła Rino Nakasone. Po odejściu Hisako Arakaki w 1994 dołączyły Ritsuko Matsuda i Reina Miyauchi. W 1995 Minako Ameku, Nanako Takushi, Ritsuko Matsuda, Reina Miyauchi oraz Aki Maeda stworzyły nową grupę muzyczną – MAX. Namie Amuro, która była liderką zespołu kontynuowała karierę jako solowa wokalistka. Ostatnim singlem Amuro w Super Monkey’s oraz wytwórni był singel "Stop the music".
Członkowie.
Namie Amuro, Hisako Arakaki, Nanako Takushi, Minako Ameku, Anna Makino
Namie Amuro, Hisako Arakaki, Nanako Takushi, Minako Ameku, Rino Nakasone
Namie Amuro, Hisako Arakaki, Nanako Takushi, Minako Ameku
Namie Amuro, Nanako Takushi, Minako Ameku, Reina Miyauchi, Ritsuko Matsuda
Nanako Takushi, Minako Ameku, Reina Miyauchi, Ritsuko Matsuda, Aki Maeda
Dyskografia.
Albumy:
Single:

</doc>
<doc id="1419526" url="https://pl.wikipedia.org/wiki?curid=1419526" title="DW469">
DW469



</doc>
<doc id="1419527" url="https://pl.wikipedia.org/wiki?curid=1419527" title="Joe Ball">
Joe Ball

Joseph D. Ball, Joe Ball (ur. 7 stycznia 1896 Elmendorf, Teksas, zm. 23 września 1938) – amerykański seryjny morderca, zwany Rzeźnikiem z Elmendorf lub Aligatorem. Zamordował co najmniej 5 kobiet, ale mógł zabić nawet 20.
W czasie I wojny światowej był żołnierzem walczącym w Europie. Był znakomitym strzelcem. Gdy wrócił do ojczyzny, zaczął przemycać i sprzedawać alkohol. Gdy wprowadzono prohibicję, Ball otworzył gospodę w Elmendorf w stanie Teksas. Główną atrakcją gospody był znajdujący się w ogrodzie staw, w którym znajdowało się pięć aligatorów. Ball często pokazywał zwierzęta w czasie pory karmienia. Jedzeniem dla gadów były głównie żywe psy i koty.
Po jakimś czasie w okolicy Elmendorf zaczęły znikać młode kobiety (często były to byłe barmanki z gospody Balla). Kiedy we wrześniu 1938 do gospody przyszli policjanci w celu przesłuchania właściciela w sprawie tajemniczych zaginięć, Ball wyciągnął broń, strzelił sobie w serce (według innych źródeł w głowę) i natychmiast zmarł.
Clifford Wheeler, wspólnik Balla, stwierdził, że widział jak ten ćwiartował ciała dwóch kobiet, które wcześniej zastrzelił. Wheeler pokazał miejsce, gdzie Ball ukrył szczątki nieszczęsnych kobiet. Stwierdził też, że Ball przechwalał się, że zamordował 20 kobiet, a ich ciałami nakarmił aligatory. Nigdy nie znaleziono dowodów na to, by gady w stawie Balla zjadły kiedykolwiek człowieka.
Historia Balla była źródłem inspiracji dla filmu Zjedzeni żywcem (ang. "Eaten Alive") w reżyserii Tobe’a Hoopera (1977).

</doc>
<doc id="1419528" url="https://pl.wikipedia.org/wiki?curid=1419528" title="Lista obiektów NGC (4001–5000)">
Lista obiektów NGC (4001–5000)

Lista obiektów Nowego Katalogu Ogólnego (NGC) o numerach 4001-5000. Ten katalog astronomiczny obejmuje głównie gromady gwiazd, mgławice i galaktyki.

</doc>
<doc id="1419529" url="https://pl.wikipedia.org/wiki?curid=1419529" title="Johnson &amp; Johnson">
Johnson &amp; Johnson

Johnson &amp; Johnson – amerykański międzynarodowy koncern farmaceutyczny i kosmetyczny, z siedzibą w New Brunswick, w stanie New Jersey, założony w 1886 r.
Przedmiot działalności.
Przedmiot działalności koncernu składa się z trzech segmentów: sprzęt medyczny, farmaceutyki i kosmetyki.
Sprzęt medyczny.
Dostarczany przez koncern sprzęt medyczny wykorzystywany jest m.in. w chirurgii, kardiologii, czy ortopedii. Firma dostarcza również produkty wykorzystywane w opiece nad pacjentem, a także soczewki kontaktowe.
Farmaceutyki.
Johnson &amp; Johnson dostarcza produktów przede wszystkim dla osób cierpiących na choroby immunologiczne, zakaźne i nowotwory.
Kosmetyki.
W sektorze konsumenckim koncern dostarcza produkty do pielęgnacji ciała i higieny osobistej dla dzieci i dorosłych oraz leki z grupy OTC (ang. "over-the-counter drug") – dostępne bez recepty.
Johnson &amp; Johnson w Polsce.
Filia koncernu w Polsce rozpoczęła swoją działalność w 1990 jako Johnson &amp; Johnson Poland Sp. z o.o. Początkowo reprezentowane w Polsce były tylko dwie branże: sprzętu medycznego oraz kosmetyków. W 1992 włączono w struktury spółki Janssen Pharmaceutica, a w 1994 Cilag i Ortho Clinical Diagnostic. Do 2003 w ramach Johnson &amp; Johnson Poland funkcjonowały trzy branże. W 2003 zakładając spółkę Janssen Cilag Polska Sp. z o.o. w skład polskiej filii J&amp;J wchodziły znów branża sprzętu medycznego i kosmetyków. Polski oddział koncernu Johnson &amp; Johnson mieści się na ul. Iłżeckiej 24 w Warszawie. 

</doc>
<doc id="1419530" url="https://pl.wikipedia.org/wiki?curid=1419530" title="Fidżi na Letnich Igrzyskach Olimpijskich 2008">
Fidżi na Letnich Igrzyskach Olimpijskich 2008

Fidżi na Letnich Igrzyskach Olimpijskich 2008 reprezentowało sześciu sportowców: czterech mężczyzn i dwie kobiety. Był to dwunasty start reprezentacji Fidżi na letnich igrzyskach olimpijskich.
Najmłodszym fidżyjskim zawodnikiem na tych igrzyskach był 21-letni lekkoatleta, Niko Verakauta, zaś najstarszym 45-letni strzelec, Glenn Kable.

</doc>
<doc id="1419531" url="https://pl.wikipedia.org/wiki?curid=1419531" title="Eduardo Galeano">
Eduardo Galeano

Eduardo Germán María Hughes Galeano (ur. 3 września 1940 w Montevideo, Urugwaj, zm. 13 kwietnia 2015 tamże) – urugwajski dziennikarz, którego książki przetłumaczono na wiele języków świata. Jego dzieła wykraczają poza utarte ramy gatunków literackich, łącząc w sobie elementy dokumentu, fikcji, reportażu, analizy politycznej i historycznej. Sam autor nie godzi się z określeniem, jakoby był historykiem: „Jestem pisarzem ogarniętym obsesją pamiętania, pamiętania o przeszłości Ameryk szczególnie, a nade wszystko o przeszłości Ameryki Łacińskiej, mojej ziemi ojczystej skazanej na zapomnienie”.
Życie.
Galeano przyszedł na świat w Montevideo, w należącej do klasy średniej katolickiej rodzinie o rodowodzie europejskim, której przodkowie wywodzili się z Walii, Niemiec, Hiszpanii i Włoch. 
Jak wielu chłopców w Ameryce Łacińskiej, Galeano marzył o karierze piłkarza, co znalazło swój wyraz w niektórych jego książkach, np. w "El fútbol a sol y sombra". Jako nastolatek, próbował Galeano najprzeróżniejszych zajęć: mechanika samochodowego, inkasenta, malarza szyldów i plakatów, posłańca, maszynisty, kasjera w banku. W wieku lat 14 sprzedaje swój pierwszy komiks polityczny "El Sol" - tygodnikowi Socjalistycznej Partii Urugwaju. 
We wczesnych latach 60. rozpoczyna swą karierę dziennikarską jako redaktor wpływowego tygodnika "Marcha", do którego pisali m.in.: Mario Vargas Llosa, Mario Benedetti, Manuel Maldonado Denis czy Roberto Fernández Retamar. Przez dwa lata jest redaktorem dziennika "Época" a także pełni funkcję redaktora naczelnego University Press. 
W 1973, po wojskowym przewrocie w Urugwaju, Galeano zostaje aresztowany, a następnie zmuszony do opuszczenia kraju. Osiedla się w Argentynie, gdzie zakłada magazyn kulturalny "Crisis".
Z kolei w roku 1976, po krwawym przewrocie wojskowym, władzę w Argentynie sprawuje reżim Videla. Nazwisko Galleano znajduje się na liście skazanych przez szwadrony śmierci. Pisarz ucieka ponownie, tym razem do Hiszpanii, gdzie pisze swą słynną trylogię: "Memoria del fuego" ("Pamięć Ognia").
Na początku roku 1985 Galeano powraca do Montevideo.
Zwycięstwo Tabaré Vázqueza i koalicji tzw. Nowej Mniejszości w wyborach prezydenckich w 2004 to początek pierwszego lewicowego rządu w historii Urugwaju. Galeano pisze do amerykańskiego "The Progressive" artykuł zatytułowany "Where the People Voted Against Fear" („Tam, gdzie ludzie wybrali przeciw strachowi”), w którym pokazuje swe poparcie dla nowego rządu. Stwierdza tam też, że naród Urugwaju wykazał „zdrowy rozsądek” i „był już zmęczony oszustwami” tradycyjnie rządzących partii Colorado i Blanco.
Po utworzeniu w 2005 roku w Caracas, Venezuela TeleSUR, panlatynoamerykańskiej stacji telewizyjnej, Galeano wraz z innymi lewicującymi intelektualistami (m.in. Tariq Ali i Adolfo Pérez Esquivel) zostaje jednym z 36 członków komitetu doradczego tej sieci.
26 stycznia 2006 roku Galeano przyłącza się do apelu o uznanie niepodległości Portoryko. Wraz z innymi latynoamerykańskimi osobistościami świata międzynarodowej kultury jak: laureat literackiej Nagrody Nobla Gabriel García Márquez, Mario Benedetti, Ernesto Sábato, Thiago de Mello, Carlos Monsiváis, , Jorge Enrique Adoum, Luis Rafael Sánchez, Mayra Montero, Ana Lydia Vega czy słynny kompozytor i bard Pablo Milanés, sygnuje ogłoszoną przez Kongres Ameryki Łacińskiej i Karaibów deklarację niepodległości Portoryko, którą w listopadzie 2006 jednogłośnie ratyfikowali przedstawiciele partii politycznych reprezentujący 22 kraje Ameryki Łacińskiej. Podpis na powyższym dokumencie składa Galeano na wezwanie Niepodległościowej Partii Portoryko (PIP).
Dnia 10 lutego 2007, Galeano przeszedł pomyślnie operację usunięcia nowotworu płuca.
Dzieła.
"Las venas abiertas de América Latina" ("Otwarte żyły Ameryki Łacińskiej") jest najlepiej znanym dziełem pisarza. W książce tej analizuje on historię Ameryki Łacińskiej jako całości, od odkrycia przez Europejczyków, aż do dnia dzisiejszego. Sprzeciwia się w "Las venas..." ekonomicznemu wyzyskowi i politycznej dominacji Europy, a później i USA nad regionem. Jest to pierwsza z jego wielu książek przetłumaczonych na język angielski przez Cedrica Belfrage'a; weszła do kanonu literatury latynoamerykańskiej. 
"Memoria del fuego" ("Historia Ognia") to trzytomowa opowieść o historii obu Ameryk. Bohaterowie to postaci historyczne: generałowie, artyści, rewolucjoniści, robotnicy, konkwistadorzy i podbici sportretowani w krótkich historiach odzwierciedlających kolonialną historię kontynentów. Trylogię rozpoczynają prekolumbijskie mity stworzenia a kończą wydarzenia lat 80. XX wieku. Galeano przybliża tu nie tylko kolonialne brzemię Ameryk, skupia się też – a nawet przede wszystkim – na długiej historii oporu: od heroicznych aktów oporu jednostki, aż po rewolucje masowe. 
"Memoria del fuego" została ciepło odebrana przez krytyków literackich. Galeano był porównywany do Johna Dos Passos i Gabriela Garcii Márqueza. Ronald Wright pisze w "Times Literary Supplement": „Wielcy pisarze... rozmontowują stare gatunki i tworzą nowe. Ta trylogia napisana przez jednego z najzuchwalszych i najbardziej uznanych authorów południowoamerykańskich wymyka się wszelkiej klasyfikacji”.
"El libro de los abrazos" ("Książka uścisków") została w "New York Times Book Review" oceniona przez Jaya Periniego jako prawdopodobnie najodważniejsza książka Galleano. Jest to kolekcja krótkich, często lirycznych, historii odzwierciedlających poglądy pisarza na emocje, sztukę, kulturę, politykę i podstawowe wartości. Książka zawiera także kąśliwą krytykę współczesnego społeczeństwa konsumpcyjnego, a także obraz umysłu idealnego. To ostatnia z książek Galeano przetłumaczona przez Cedrica Belfrage, przed śmiercią tłumacza w roku 1991.
Pisarz był także zapalonym kibicem piłki nożnej; wydany w 1995 roku "El fútbol a sol y sombra" ("Futbol w słońcu i cieniu") to przegląd historii tej gry. Galeano porównuje grę w piłkę nożną do przedstawienia teatralnego, do wojny. Krytykuje nieświęty sojusz futbolu z wielkimi przedsiębiorstwami, zbija jednak ataki lewicowych intelektualistów, którzy odrzucają grę z pobudek ideowych.
Galeano pisał regularnie do "The Progressive" i do "New Internationalist". Jego teksty publikowane były także przez "Monthly Review" i "The Nation".
Cytaty.
Galeano był znany ze słynnego zdania: "Ludzie siedzieli w więzieniach, żeby ceny mogły być wolne", odnoszącego się do cywilno-wojskowej administracji w latach 1973-1985

</doc>
<doc id="1419537" url="https://pl.wikipedia.org/wiki?curid=1419537" title="Paid My Dues">
Paid My Dues

Paid My Dues – piosenka pop stworzona przez Anastacie, Lamenga Kafi, Grega Lawsona, Damona Sharpe'a na drugi studyjny album amerykańskiej piosenkarki Anastacii "Freak of Nature". Piosenka została wydana 6 grudnia 2001 jako pierwszy singel promujący płytę.
Lista utworów.
A-side
B-side

</doc>
<doc id="1419538" url="https://pl.wikipedia.org/wiki?curid=1419538" title="Karl Schafer Memorial 2005">
Karl Schafer Memorial 2005



</doc>
<doc id="1419540" url="https://pl.wikipedia.org/wiki?curid=1419540" title="57 mm działo Mk 110">
57 mm działo Mk 110

Działo Mk 110 57 mm – wielozadaniowe działo okrętowe średniego kalibru, zbliżone do działa Bofors 57 Mk 3. Mk 110 zdolny jest strzelać salwą 220 pocisków na minutę na odległość 14,5 km. Działo tego typu znajduje się na wyposażeniu pierwszego okrętu "Littoral Combat Ship" , przewidywane jest także dla pozostałych okrętów LCS, przyszłych niszczycieli typu "Zumwalt" oraz okrętów amerykańskiej Straży Przybrzeżnej. Programowalne pociski tego systemu, posiadają możliwość działania w sześciu trybach: kontaktowym, opóźnionym, czasowym oraz trzech trybach zbliżeniowych.

</doc>
<doc id="1419542" url="https://pl.wikipedia.org/wiki?curid=1419542" title="Zigankenberg">
Zigankenberg



</doc>
<doc id="1419543" url="https://pl.wikipedia.org/wiki?curid=1419543" title="Pršut">
Pršut

Pršut – południowosłowiańska – chorwacka, czarnogórska, serbska czy słoweńska szynka suszona na słońcu i wietrze. Odpowiednik włoskiej szynki parmeńskiej "Prosciutto di Parma." W zależności od regionu może być tylko suszona, bądź dodatkowo wędzona, przy czym parmeńska występuje tylko w odmianie surowej, natomiast bałkańska może być wędzona. Są minimalnie solone, dzięki czemu zachowują charakterystyczny słodkawy smak.Do produkcji wykorzystuje się zwykle mięso świń rasy Yorkshire oraz Landras. 
Na unikalny charakter Pršuta wpływa lokalny klimat, specyficzne ukształtowanie terenu i wykorzystanie wiatrów "jugo" (letni ciepły i wilgotny wiatr wiejący z południa wzdłuż wschodniego wybrzeża Adriatyku) i "bura" (wiatr występujący w Chorwacji, uderzający z północnego wschodu, najczęściej w okresie jesienno- zimowym). Do wędzenia stosuje się zimny dym otrzymywany przy podgrzewaniu drewna bukowego, dębowego lub grabowego. Proces suszenia na wietrze trwa od roku do dwóch lat. Do spożycia szynka powinna być ręcznie krojona ostrym nożem w cienkie plastry.

</doc>
<doc id="1419546" url="https://pl.wikipedia.org/wiki?curid=1419546" title="Galeano">
Galeano



</doc>
<doc id="1419548" url="https://pl.wikipedia.org/wiki?curid=1419548" title="Ralf Schumann">
Ralf Schumann

Ralf Schumann (ur. 10 czerwca 1962 w Miśni) – niemiecki strzelec sportowy, specjalista w strzelaniu z pistoletu szybkostrzelnego, trzykrotny mistrz olimpijski, dwukrotny mistrz świata, siedmiokrotny mistrz Europy.
Urodził się w NRD i do zjednoczenia Niemiec startował w barwach tego kraju, zdobywając m.in. srebro w Seulu oraz tytuł mistrza świata w 1990. Dla Niemiec wywalczył trzy złote medale olimpijskie, a także tytuł mistrza świata (1998). Był rekordzistą globu.

</doc>
<doc id="1419550" url="https://pl.wikipedia.org/wiki?curid=1419550" title="USS Freedom (LCS-1)">
USS Freedom (LCS-1)

USS Freedom (LCS-1) – pierwszy okręt nowej klasy do walki na wodach litoralnych (ang. "Littoral Combat Ship"), typu "Freedom". „Freedom” jest szybkim okrętem o napędzie konwencjonalnym i bardzo wysokiej manewrowości, przeznaczonym w pierwszym rzędzie do operacji na wodach płytkich i przybrzeżnych. Jako taki, jest wyspecjalizowanym wariantem przyszłych okrętów US Navy typu "CG(X)". Jego przeznaczeniem miało być przeciwdziałanie potencjalnym "zagrożeniom asymetrycznym" ze strony min morskich, cichych okrętów podwodnych o napędzie konwencjonalnym, a także zwalczanie przemytu niebezpiecznych materiałów oraz grup terrorystycznych i pirackich na szybkich, uzbrojonych łodziach motorowych. Według założeń okręty klasy LCS miały wyróżniać się modułowością wariantów uzbrojenia oraz dostosowaniem do operowania z niego różnych rodzajów pojazdów bezzałogowych (dronów) oraz sił specjalnych.
Geneza i założenia.
Psychologicznym bodźcem do budowy nowej klasy okrętów litoralnych był terrorystyczny atak z października 2000 roku, kiedy dwóch terrorystów na łodzi motorowej zaatakowało niszczyciel USS „Cole”, zabijając 17 marynarzy i raniąc 39 innych. Atak ten określony został jako „11 września US Navy” ("Navy's September 11"). Stanowiło to dowód prawdziwości prognoz o wzrastającym ryzyku tzw. „"ataków asymetrycznych"”, w których Marynarka Wojenna USA i innych państw, a także cywilne jednostki pływające, mogą być atakowane przez różnego rodzaju grupy terrorystyczne, korzystające z prostych środków walki. Pierwsza publiczna deklaracja zamiaru budowy LCS-1 ogłoszona została 1 października 2001 roku, nieformalną dewizą programu stało się „"Faster, Better, Cheaper"” ("Szybciej, Lepiej, Taniej"), najważniejszymi zaś parametrami nowych okrętów miały być prędkość i zwrotność.
Zgodnie z założeniami, pierwsza jednostka dostarczona zostać miała w czasie nie dłuższym niż 6 lat od początku prac koncepcyjnych – połowie normalnego czasu. Sama budowa zająć miała 2 lata, przy zwykle czterech. Marynarka wymagała szybkiego okrętu mogącego pływać z prędkością większą niż 40 węzłów, łatwo wyposażanego w różne zestawy broni i systemów obserwacji, na przykład zestaw wyposażenia przeciwminowego miał być łatwo wymienialny na wyposażenie do operacji specjalnych dla celów misji zespołów SEAL. Każdy okręt miał być obsadzony przez bardzo małą załogę (ok. 40 marynarzy), a przy tym tani – 220 milionów dolarów, przy 2 miliardach dolarów za niszczyciel typu "Arleigh Burke", czy też 7 do 9 miliardów za lotniskowiec. Wpływ na to miało mieć między innymi szerokie wykorzystanie komponentów cywilnych w ramach programu COTS.
Jak wszystkie planowane okręty LCS, "Freedom" ma być komplementarny wobec innych programów nowoczesnych okrętów US Navy, zwłaszcza zaś nowych krążowników rakietowych typu "CG(X)" oraz niszczycieli rakietowych typu "DD(1000)"
Konstrukcja.
Wbrew wcześniejszym deklaracjom, Marynarka nie ustaliła sztywnej ceny za poszczególne jednostki, co nie motywowało wybranych przedsiębiorstw wiodących w programach dwóch prototypowych okrętów do obniżania kosztów. Na dodatek jeden z nich – Lockheed Martin – nie miał dużego doświadczenia w budowie okrętów. Celem skompensowania tego braku, Lockheed nawiązał współpracę z przedsiębiorstwem zajmującym się architekturą okrętową Gibbs &amp; Cox oraz stoczniami Marinette Marine i Bollinger. Przedstawiona przez Lockheed Martin koncepcja obejmowała oparcie projektu na konstrukcji włoskiego promu, jednakże gdy w 2004 roku Lockheed i Marynarka były już na finiszu negocjacji, sytuacja uległa drastycznej zmianie. cywilne promy bowiem nie mają konstrukcji umożliwiającej ich przetrwanie w sytuacji ciężkich uszkodzeń. US Navy tymczasem żądała, aby konstrukcja uwzględniała fakt, iż w razie ciężkich uszkodzeń odniesionych np. podczas sztormu czy też w trakcie walki, okręt był zdolny do przetrwania do czasu uratowania jego załogi.
Konsekwencje tego wymagania były tak daleko idące, że spowodowały konieczność znacznej zmiany dotychczasowego projektu. Decyzja ta stała się powodem bardzo ostrej krytyki Marynarki, która – zdaniem krytyków – powinna była z góry przewidzieć tak oczywiste zdawałoby się wymaganie. US Navy tłumaczyła się jednak, iż nie spodziewała się, że komercyjne promy posiadają tak słabą konstrukcję Dodatkowo, niezależnie od programu "Littorial Combat Ship", Marynarka zaostrzyła niektóre reguły i wymagania wobec wszystkich okrętów ("US Navy Shipbuilding Code"), zmieniając m.in. wymagania co do rodzajów systemów przeciwpożarowych na okrętach. Na skutek wszystkich nowych wymagań, zespół Lockheeda dokonać musiał około sześciuset poważnych zmian konstrukcyjnych w niemal wszystkich częściach okrętu. W początkach roku 2005 jednak położono stępkę pod LCS-1 i okręt znalazł się w fazie budowy. Przejście do tego etapu nie oznaczało jednak pokonania problemów, skutkiem bowiem znacznych zmian konstrukcyjnych, 39 gotowych już modułów okrętu nie było optymalnie przygotowanych do montażu w stoczni Marinette, co powodowało znaczne opóźnienia i wzrost kosztów. Problem stał się na tyle poważny, że doprowadził do napiętej sytuacji zarówno w odpowiedzialnym za program dowództwie US Navy, jak i w Lockheed Martin, który obawiał się osłabienia swojej pozycji w toczącej się rywalizacji z General Dynamics o kontrakty na kolejne jednostki LCS. Na domiar złego, stocznia Marinette zaczęła odczuwać braki kadrowe, co spowodowało konieczność angażowania zewnętrznych pracowników bez należytego stopnia doświadczenia. Wystąpiły także braki zaopatrzenia w stal – dolna część kadłuba wymagała tych samych stopów stali, które Pentagon kupował w dużych ilościach do wzmacniania pojazdów HMMWV w Iraku. Największy – niespodziewany – regres prac nastąpił jednak jesienią 2005 roku, kiedy okazało się, że element kluczowej przekładni napędu został źle wycięty, co spowodowało, że opóźnienie w budowie sięgnęło 27 tygodni. Wykonawca przekładni, należąca do General Electric firma G.E. Aviation przyznała, iż winę ponosi jej pracownik, który źle przeczytał rysunek techniczny. Ostatecznie, 23 września 2006 roku „Freedom” został zwodowany (matką chrzestna okrętu została Birgit Smith), natomiast 28 lipca 2008 roku rozpoczął stoczniowe próby morskie. Jednakże w momencie zwodowania „Freedom” był jedynie „skorupą”. Jego siłownie po raz pierwszy uruchomione zostały dopiero w marcu 2008 roku, zaś testy całego systemu napędowego w porcie ukończono 10 lipca. Według ocen w trakcie morskich testów stoczniowych (31 lipca 2008 r.), sprawność okrętu przekracza ustalone założenia.
Do czasu rozpoczęcia testów morskich, koszt programu tego okrętu wyniósł ponad 600 milionów dolarów, czyli o ok. 100 mln przekroczył zrewidowane, planowane koszty, niemal trzykrotnie zaś większy był od oryginalnie zakładanego kosztu 220 mln (co nie zmienia jednak faktu, że jest ponad trzykrotnie mniejszy niż koszt budowy mniej nowoczesnego niszczyciela typu "Arleigh Burke"). Podczas ceremonii przygotowanej przez komitet "USS Freedom Commissioning Committee", 8 listopada 2008 roku w Milwaukee, „Freedom” (LCS-1) został oficjalnie przyjęty do służby w United States Navy.
Budowa okrętu.
USS „Freedom” jest szybkim i wysoce manewrowym okrętem zbudowanym z wykorzystaniem spektrum najnowszych technologii, w wysokim stopniu zautomatyzowanym, stanowiącym też platformę dla startu maszyn załogowych i bezzałogowych. Jego modułowa konstrukcja umożliwia zmienne wyposażenie dostosowane do rodzaju misji, co pozwala w zależności od potrzeb skonfigurować okręt przed wyjściem w morze do zadań przeciwminowych, przeciwpodwodnych (ZOP) lub zwalczania jednostek nawodnych, bądź też wsparcia jednostek lądowych, zwłaszcza lekkich. Bieżące informacje taktyczne mogą być wymieniane przez ten okręt z innymi jednostkami nawodnymi, podwodnymi, lotniczymi oraz jednostkami lądowymi, na co pozwalają zastosowane przy jego konstrukcji i wyposażeniu technologie sieciocentryczne.
Napęd jednostki zapewniają dwa silniki diesla Fairbanks Morse Colt-Pielstick 16PA6B STC, dwie turbiny gazowe Rolls-Royce MT30 o mocy 96 550 KM (72 MW) oraz cztery zoptymalizowane akustycznie pędniki Rolls-Royce. Jest to niemal rewolucyjny pod względem wydajności system napędowy, którego zastosowanie było jednak konieczne dla osiągnięcia wymaganej prędkości i zwrotności. Niezbędną energię elektryczną zapewniają cztery dieslowskie generatory Isotta Fraschini Model V1708. Fincantieri Marine Systems North America Inc zapewniła również system sterowania ruchem okrętu.
W odróżnieniu od drugiego prototypu LCS USS „Independence”, USS „Freedom” posiada stalowy kadłub monolityczny zaprojektowany z uwzględnieniem bardzo wysokich wymagań co do prędkości i zwrotności, który umożliwia mu osiągnięcie zasięgu 1500 mil morskich przy prędkości 50 węzłów oraz 4300 Mm przy prędkości ekonomicznej 20 węzłów. W trakcie trwającego już programu konstrukcyjnego zorientowano się, iż doskonałym wzorcem dla okrętów litoralnych są kadłuby szybkich komercyjnych promów przybrzeżnych. Doprowadziło to do zmiany koncepcji i konieczności przekonstruowania jednostek – ostatecznie LCS-1 zaprojektowany został na podstawie koncepcji kadłuba komercyjnego włoskiego promu Fincantieri – Cantieri Navali Italiani o wyporności 1100 ton oraz promów typu Jupiter. Kadłub posiada wbudowane wrota rufowe, rufową rampę, boczne wrota startowe oraz dźwig umożliwiający start i podniesienie z wody na pokład pojazdów załogowych i bezzałogowych. W celu ułatwienia osiągania wysokich prędkości i przyspieszeń, przy osiąganiu wysokich mocy przez jednostki napędowe, monolit kadłuba podnosi się ponad wodę w maksymalnym możliwym stopniu. Charakter i różnorodność zadań stawianych przed okrętami LCS, wymagają jednocześnie ich wszechstronności oraz stosowania szerokiego zakresu działań w celu zapewnienia ich trudnowykrywalności (stealth).
System zarządzania walką ("Combat Management System") zaprojektowano na bazie otwartej architektury Lockheed Martin COMBATSS-21. Okręt wyposażony jest również w TRS-3D – pracujący w pasmie C radar obserwacji przestrzeni i naprowadzania opracowany przez EADS, a także Soft-Kill Weapon System (SKWS) – wyrzutnie pozoratorów opracowaną przez duńskie przedsiębiorstwo Terma A/S oraz sieciocentryczne systemy obróbki danych – C4ISR.
Klasyfikacja okrętu.
USS „Freedom” nie poddaje się łatwej klasyfikacji w dotychczasowych kategoriach. Najbliższy jest bowiem sklasyfikowania jako fregata, jednakże nie jest to typowy okręt tej klasy. Wydaje się, że sklasyfikowanie okrętów jako LCS jest wynikiem próby przekonania kongresu i podatników o wprowadzeniu nowej jakości do US Navy (podobnie, choć z innych powodów postąpiono w Polsce wymyślając termin „okręt obrony wybrzeża”). Nieco mniejsze, ale analogiczne szwedzkie okręty typu Visby są przecież zaliczone do tradycyjnej klasy korweta. Charakterystyczna mała liczebność załogi czy przeznaczenie do działań w rejonach przybrzeżnych nie są wyznacznikiem klasy w żadnym z obecnie obowiązujących systemów. Jedyne, co wyróżnia amerykańskie i szwedzkie okręty, to możliwość zmiany konfiguracji uzbrojenia w taki sposób, że mogą one wykonywać zadania zarezerwowane dotychczas dla całkowicie odmiennych klas (np. niszczycieli min). Krzysztof Rokiciński zaproponował użycie przymiotnika „uniwersalny” jako wyznacznik podklasy dla okrętów mających właśnie tę możliwość. Zgodnie z tym celnym spostrzeżeniem USS „Freedom” w naszej rodzimej terminologii powinien być sklasyfikowany jako fregata uniwersalna.
Pakiety modułowe misji.
Niezależnie od misji, okręt na stałe wyposażony jest w działo Mk 110 kalibru 57 mm o szybkostrzelności 220 strzałów na minutę, pozwalającej za pomocą programowalnej amunicji Mk 295 zwalczać cele zarówno powietrzne i nawodne, jak i naziemne. Okręt wyposażony jest także w 3 karabiny maszynowe Mk 26 Mod 17 .50 cala (12,7 mm) oraz systemy defensywne obejmujące wyrzutnie flar i system rakietowy obrony bezpośredniej RIM-116 Rolling Airframe Missile zintegrowany z systemem artyleryjskim Mk 15 Phalanx. Wyposażenie lotnicze stanowią dwa helikoptery MH-60R/S lub jeden MH-60R/S i pojazd bezzałogowy VTUAV. Dla okrętu przewidziano także inne bezzałogowe pojazdy, w tym podwodne Unmanned Underwater Vessels (UUV) oraz Unmanned Surface Vessels (USV).
Obok stałego wyposażenia jednostki, okręt miał korzystać z łatwo i szybko wymienialnych na pokładzie pakietów modułowych, obejmujących wiele elementów rozwijanych przez Marynarkę Stanów Zjednoczonych w odrębnych programach, które dostarczane są na okręt w zależności od potrzeby – dla poszczególnych misji:
Przyszłość okrętów LCS typu LCS-1.
Mimo pierwotnych deklaracji wyboru jednej konstrukcji, USN zdecydowało o produkcji obu konkurencyjnych konstrukcji. Do końca 2018 roku zwodowano 10 okrętów typu LCS-1, przy czym w służbie jest 7 jednostek. Swoje zainteresowanie okrętami deklarował Izrael, jednak po oszacowaniu kosztów jednostki, zdecydował się na inną konstrukcję.
Przy niewielkiej wyporności 3556 t (wyporność bojowa) zaprojektowano jednostkę ze stalowym kadłubem oraz aluminiowymi nadbudówkami. Dzięki temu kadłub jest lekki ale ma niewielką odporność na pożar. Projekt oparto na jednostkach cywilnych. Efektem jest fakt, że nadbudówki są nieopancerzone i nie dają żadnej ochrony w sytuacji trafienia przez przeciwnika. Kadłub ma minimalną odporność. Okręt może pływać przy pokruszonym lodzie. Zakładano, że przez automatyzację okrętu do obsługi wystarczy 40 marynarzy, plus personel obsługujący określony moduł. W praktyce okazało się, że załoga jest przeciążona zadaniami, zmęczona i niewyspana. Do dzisiaj tego problemu nie rozwiązano. Okręt ma stosunkowo niewielki zasięg wynoszący 3500 mil morskich przy prędkości ekonomicznej. Próbowano zwiększyć możliwości okrętu przez instalacje wyrzutni pocisków Harpoon. Jednak po nieudanych strzelaniach (rakiety nie trafiały w cel), zrezygnowano z tego uzbrojenia. Ostatecznie podjęto decyzję o dozbrojeniu okrętu w norweskie rakiety przeciwokrętowe NSM (jak na razie nabyto pojedynczy zestaw). Nie zakończono prac nad modułami zadaniowymi, i nie jest pewne czy będą one kontynuowane. Poza tym instalacja modułów okazała się bardzo skomplikowana i czasochłonna. Ogromnym problemem okazała się korozja kadłuba oraz ciągłe awarie, szczególnie układu napędowego. Doszło do sytuacji, kiedy wiele miesięcy okręty LCS były pozbawione możliwości udziału w misjach bojowych.
W chwili obecnej (początek 2019 r.) okręty klasy Freedom nie są pełnoprawnymi jednostkami bojowymi. Mogą uczestniczyć jedynie w konfliktach asymetrycznych, pełniąc rolę okrętów patrolowych, zwalczania handlu narkotykami oraz antypirackich. Jednak w przeciwieństwie do konkurencyjnej konstrukcji (klasa Independence), przedstawiciele marynarki widzą, przynajmniej ograniczony, potencjał bojowy konstrukcji.

</doc>
<doc id="1419551" url="https://pl.wikipedia.org/wiki?curid=1419551" title="Lamborghini Marzal">
Lamborghini Marzal

Lamborghini Marzal – prototypowy sportowy coupe firmy Lamborghini z miejscami w układzie 2+2. Pierwszy raz został zaprezentowany w marcu 1967 w Genewie.
W 1966 i 1967 Lamborghini było reprezentowane na rynku głównie przez model Miura P400. Na rynku znajdował się również 400 GT 2+2, czyli sportowy samochód dla dwoje dorosłych i dwoje dzieci. W ofercie producenta z Sant’ Agatha brakowało pojazdu o 4 pełnowymiarowych miejscach. Zaprojektowanie nadwozia zlecono firmie Bertone, a pracami kierował Marcello Gandini – projektant Miury. Gotową maszynę pokazano w Genewie w 1967.
Marzal, podobnie jak Miura, zrobił furorę. Najbardziej charakterystycznym jego elementem były unoszone do góry drzwi typu „skrzydło mewy” oraz szklany dach. Marzal posiadał samonośne nadwozie ze stali. Wewnątrz znajdowały się 4 pełnowymiarowe miejsca, dzięki dużym drzwiom do każdego z nich był łatwy dostęp.
Marzal był napędzany ułożonym poprzecznie za tylną osią silnikiem R6 o pojemności 1997³, z której uzyskiwał moc 126,5 kW (172 KM). Nie była to nowa konstrukcja, to po prostu pół silnika z Miury. Z przodu pojazdu znajduje się 310-litrowy bagażnik.
Marzal nie trafił do sprzedaży; powstał tylko jeden prototyp. Był zbyt nowatorski jak na swoje czasy, a zarząd Lamborghini nie był pozytywnie nastawiony do projektu. Marzal został zastąpiony przez bardziej udaną Espadę.
Samochód wziął udział np. w weekendzie wyścigowym GP Monako w 1967 r., kiedy to podczas rundy honorowej prowadził go nawet sam książę Rainier III, a w środku siedziała także księżniczka Grace. Po 51 latach od poprzedniej przejażdżki w Monako, Marzal ponownie znalazł się na drogach księstwa. W 2018 r. był bowiem jedną z gwiazd 3-dniowego wydarzenia dla historycznych samochodów pod nazwą Grand Prix de Monaco Historique.

</doc>
<doc id="1419552" url="https://pl.wikipedia.org/wiki?curid=1419552" title="Areka">
Areka

Areka ("Areca" L.) – rodzaj palm z rodziny arekowatych. Należy do niej około 50 gatunków rosnących głównie w południowo-wschodniej Azji. Gatunkiem typowym jest "Areca catechu" L..
Systematyka.
"Gigliolia " Becc., "Mischophloeus" Scheff., "Pichisermollia" H. C. Monteiro
Należy do rodziny arekowatych ("Arecaceae"), rzędu arekowce ("Arecales"), kladu jednoliścienne ("monocots") w obrębie kladu okrytonasiennych. W obrębie arekowatych należy do podrodziny "Arecoideae", plemienia "Areceae" i podplemienia "Arecinae"
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), podklasa arekowe ("Arecidae" Takht.), nadrząd "Arecanae" Takht., rząd arekowce ("Arecales" Bromhead), rodzina arekowate ("Arecaceae" Schultz Sch.), rodzaj areka ("Areca" L.).

</doc>
<doc id="1419553" url="https://pl.wikipedia.org/wiki?curid=1419553" title="August Fryderyk Duranowski">
August Fryderyk Duranowski

August Fryderyk Duranowski, znany też jako August Durand (ur. 1770 w Warszawie, zm. 1834 w Strasburgu) – polski skrzypek i kompozytor.
Życiorys.
Był synem Polki i osiadłego w Polsce francuskiego emigranta Duranda, koncertmistrza orkiestry dworskiej księcia Michała Kazimierza Ogińskiego w Słonimiu. Gry na skrzypcach uczył go najpierw ojciec, a następnie od 1787 studiował w Paryżu u Giovanniego Battisty Viottiego.
W 1790 przewodził orkiestrze opery w Brukseli. W latach 1794–1795 koncertował we Włoszech i Niemczech. W 1796 wstąpił do francuskiej armii. Wiadomo, że przez pewien czas był osadzony w więzieniu w Mediolanie. W latach 1809–1810 występował jako solista w Warszawie, gdzie mieszkał już od pewnego czasu. W ciągu następnych czterech lat koncertował w Lipsku, Dreźnie, Kassel, Frankfurcie, Moguncji, Darmstadt, Pradze i prawdopodobnie w Petersburgu. Po krótkim okresie sprawowania funkcji kapelmistrza orkiestr dworskich w Kassel i Aschaffenburgu (1812) osiadł na stałe w Strasburgu jako lider orkiestry teatralnej, wyjeżdżając od czasu do czasu na tournee do Niemiec i Francji.
Duranowski był jednym z najwybitniejszych skrzypków swoich czasów. Jego bezprecedensowy sukces jako wirtuoza należy przypisać niezwykłej technice, zwłaszcza w prowadzeniu melodii na tle pizzicata lewej ręki. Technika ta zafascynowała i zainspirowała młodego Paganiniego, który twierdził, że to Duranowski pokazał mu nowe możliwości w grze na skrzypcach.
Utwory Duranowskiego, skomponowane niemal wyłącznie na skrzypce, wykonywane były przez innych współczesnych mu skrzypków (zwłaszcza przez Stanisława Serwaczyńskiego w Polsce) i opublikowane w Lipsku, Offenbachu i Paryżu, często także w aranżacjach na różne instrumenty.
Skomponował m.in. "Koncert skrzypcowy" A-dur (op. 8), "Wariacje" na skrzypce i orkiestrę oraz fantazje, duety, etiudy.

</doc>
<doc id="1419554" url="https://pl.wikipedia.org/wiki?curid=1419554" title="Emiliano Bonazzoli">
Emiliano Bonazzoli

Emiliano Bonazzoli (ur. 20 stycznia 1979 roku w Asoli) – włoski piłkarz występujący na pozycji napastnika. Obecnie gra we Regginie Calcio.
Kariera klubowa.
Emiliano Bonazzoli zawodową karierę rozpoczynał w 1996 roku w zespole Brescia Calcio. W debiutanckim sezonie rozegrał tylko jedno spotkanie, a jego drużyna zwyciężyła w rozgrywkach Serie B i awansowała do włoskiej ekstraklasy. W Serie A Bonazzoli zadebiutował 31 sierpnia 1997 roku w przegranym 1:2 meczu z Interem Mediolan. Brescia uplasowała się na piętnastej pozycji w tabeli i powróciła do drugiej ligi. W trakcie sezonu 1998/1999 Bonazzoli został wypożyczony do AC Cesena, a po powrocie do Brescii wywalczył sobie miejsce w podstawowej jedenastce. W letnim okienku transferowym w 2001 roku włoski napastnik został zawodnikiem AC Parma, jednak po rozegraniu jednego spotkania, na resztę sezonu został wypożyczony do Hellasu Werona. Po powrocie na Stadio Ennio Tardini Bonazzoli o miejsce w ataku rywalizował z takimi piłkarzami jak Marco Di Vaio, Hakan Şükür, Savo Milošević oraz Patrick M’Boma.
W styczniu 2003 roku Włoch trafił do drużyny Reggina Calcio, która kupiła połowę praw do karty zawodnika. W ataku nowego klubu najpierw grał z Davidem Di Michele, a następnie z Marco Borriello. W barwach Regginy Bonazzoli wystąpił w 77 ligowych pojedynkach i zdobył siedemnaście bramek. Następnie pozyskaniem włoskiego zawodnika zainteresowała się UC Sampdoria, która po kontuzji Fabio Bazzaniego potrzebowała kupić napastnika.
Ostatecznie ekipę "Blucheratich" Bonazzoli zasilił na zasadzie wypożyczenia, a razem z nim do klubu przywędrował Marco Zamboni. Włoch od razu stał się jednym z najważniejszych piłkarzy w drużynie, jednak zerwanie więzadeł krzyżowych uniemożliwiło mu grę do końca sezonu. Bonazzoli zadeklarował chęć pozostania w Genui, a działacze Sampdorii postanowili odkupić go od Regginy i Parmy.
14 stycznia 2009 roku został wypożyczony do Fiorentiny. Rozegrał dla niej 12 spotkań i strzelił 3 gole, po czym 14 lipca przeszedł do Regginy Calcio.
Kariera reprezentacyjna.
Bonazzoli ma za sobą występy w młodzieżowych reprezentacjach Włoch. Razem z zespołem do lat 21 w 2002 roku dotarł do półfinału mistrzostw Europy.
Do seniorskiej kadry po raz pierwszy został powołany we wrześniu 2006 roku na mecze z Litwą i Francją. W drużynie narodowej zadebiutował jednak dopiero 15 listopada w zremisowanym 1:1 pojedynku przeciwko Turcji. Wówczas do kadry "Squadra Azzura" został powołany w miejsce kontuzjowanego Vincenzo Iaquinty.

</doc>
<doc id="1419555" url="https://pl.wikipedia.org/wiki?curid=1419555" title="Żuwipalma">
Żuwipalma



</doc>
<doc id="1419557" url="https://pl.wikipedia.org/wiki?curid=1419557" title="Zimbabwe na Letnich Igrzyskach Olimpijskich 2008">
Zimbabwe na Letnich Igrzyskach Olimpijskich 2008

Zimbabwe na Letnich Igrzyskach Olimpijskich 2008 reprezentowało 13 zawodników – 7 mężczyzn i 6 kobiet. Wystąpili oni w sześciu dyscyplinach: kolarstwie, lekkoatletyce, pływaniu, tenisie, triathlonie oraz w wioślarstwie.
Był to ósmy start reprezentacji Zimbabwe jako niepodległego państwa na letnich igrzyskach olimpijskich (poprzednie to 1980, 1984, 1988, 1992, 1996, 2000, 2004).
Jedyna medalistka z Zimbabwe, Kirsty Coventry, zdobyła cztery medale – jest to największy dorobek Zimbabwe w historii igrzysk. Dotychczas najwięcej medali rozdano reprezentantom tego kraju w Atenach. Wtedy to też Coventry zdobyła trzy medale.
Reprezentanci.
Kolarstwo górskie.
Antipas Kwari jako jedyny Zimbabweńczyk startował w konkurencji związanej z kolarstwem. Startował w kolarstwie górskim, zajmując 48 miejsce tracąc do zwycięzcy 6 okrążeń.
Lekkoatletyka.
Największą reprezentacje wśród konkurencji w jakich uczestniczyli Zimbabweńczycy to lekkoatletyka. Wystartowało w niej siedmiu zawodników: Makusha, Dzinagi, Banda, Nyongani, Nyasango, Fokoroni oraz Tabitha Tsatsa uczestniczyli w zmaganiach na oraz w okolicy Stadionu Olimpijskiego. Najwyżej sklasyfikowani zostali Brian Dzingai w biegu na 200 metrów oraz Ngoni Makusha w skoku w dal, którzy w swoich dyscyplinach zajęli czwarte miejsce. Makusha'dzie do podium zabrakło jednego centymetra.
Pływanie.
W pływaniu podczas igrzysk w Pekinie Zimbabwe reprezentowały dwie zawodniczki: Heather Brand oraz Kirsty Coventry. Coventry zdobyła jeden złoty medal oraz trzy srebrne.
Tenis.
Cara Black już po raz trzeci reprezentowała Zimbabwe na igrzyskach olimpijskich. Znana z zawodów deblowych zawodniczka wystartowała w singlu. W pierwszej rundzie trafiła na Serbkę Jelenę Janković, która wygrała z Afrykanką 3:6, 3:6
Triathlon.
Chris Felgate reprezentował Zimbabwe w triathlonie. Nie osiągnął jednak znaczących wyników zajmując czterdzieste drugie miejsce (startowało 55 zawodników). Stracił do zwycięzcy Niemca Jana Frodeno 5 minut oraz 38.33 sekundy. Najlepiej poradził sobie na początku biegu. Wtedy zajmował dwudzieste piąte miejsce.
Wioślarstwo.
Elana Hill była jedyną reprezentantka Zimbabwe na igrzyskach w Pekinie na torze wioślarskim. Zajęła ona jednak dopiero trzecie miejsce w finale E, czyli 25. miejsce w ogólnej klasyfikacji.

</doc>
<doc id="1419558" url="https://pl.wikipedia.org/wiki?curid=1419558" title="Lamborghini Miura">
Lamborghini Miura

Lamborghini Miura – samochód sportowy klasy średniej produkowany przez włoską markę Lamborghini, w latach 1966–1973.
Historia i opis modelu.
Po raz pierwszy zaprezentowany podczas Geneva Motor Show w marcu 1966.
Miura P400S.
Zaprezentowany na Salonie w Genewie 1969. Po wyprodukowaniu 475 szt. mającej wiele wad Miury P400 Lamborghini postanowiło zmodyfikować auto i tak powstała Miura P400 S. Zmiany na zewnątrz są jedynie symboliczne. Zastosowano chromowane obramówki wokół szyb i przednich świateł oraz literę S z tyłu i zamontowano nowe spinnery. 
Nieco więcej czasu poświęcono wnętrzu. Choć Miura P400 S nie została komfortową limuzyną, jednak warunki w jej wnętrzu z pewnością stały się bardziej cywilizowane, szczególnie za sprawą uszczelnionej przegrody silnika. Miura P400 S miała w standardzie elektryczne szyby. Lista opcji zaczynała się od radia przez klimatyzację, 3-punktowe pasy bezpieczeństwa, kończąc zaś na firmowym komplecie walizek.
Najważniejsze zmiany są jednak niewidoczne na pierwszy rzut oka. 125 pierwszych egzemplarzy P400 S było oparte na ramie ze stalowej blachy o grubości 0,9 mm. Jednak taka konstrukcja nie była dostatecznie sztywna, więc od egzemplarza nr. 125 zastosowano blachę o grubości 1 mm, co zwiększyło masę do 1245 kg. Przednia i tylna część karoserii wykonana jest z aluminium, a dach i drzwi ze stali. 
Przeprojektowano tylne zawieszenie, obniżając je i utwardzając. Pojazd wyposażono w nowe, niskoprofilowe opony Pirelli Cinturato. W późniejszych egzemplarzach montowano także wentylowane tarcze hamulcowe. 
Zmianom uległ także silnik. Zastosowano nowe gaźniki, z których już nie kapało paliwo, tak jak we wcześniejszej Miurze. Moc wzrosła do 272 kW (370 KM), wzrósł także moment obrotowy, co spowodowało znaczną poprawę osiągów. Dzięki przeróbce wydechu nieznacznie powiększył się bagażnik.
Miura P400SV.
Model został zaprojektowany przez Marcello Gandiniego i zaprezentowany w 1971 na Geneva Motor Show. Następca Miury P400 S.
Na Salonie w Genewie w 1971 roku firma Lamborghini zaprezentowała ostatnią i uważaną za najlepszą wersję Miury, czyli model P400 SV. 
Z zewnątrz najbardziej widoczną zmianą jest brak "rzęs" wokół przednich świateł. Skorygowano również przednie wloty powietrza. Dodatkowo - by pomieścić szersze opony - tylne nadkola zostały poszerzone o 13 cm. Dopiero w tym modelu klimatyzacja i radio były wyposażeniem standardowym. 
Najważniejsze zmiany zaszły pod maską. W Miurze P400 i P400 S silnik i skrzynia biegów posiadały wspólny system olejowy. W większości egzemplarzy SV został on rozdzielony, dodatkowo system smarowania silnika wykorzystywał suchą miskę olejową, co zapewniało dopływ oleju przy dużych przeciążeniach. Takie rozwiązanie oraz rozdzielony system smarowania wydatnie zwiększa żywotność układu napędowego. 
Silnik również zyskał na mocy i uzyskiwał 283 kW (385 KM). Przyrost uzyskano dzięki zastosowaniu nowych zaworów, wałków rozrządu i gaźników. Nowy silnik wykazywał większe spalanie, dlatego można było zamówić 110-litrowy zbiornik zamiast 77-litrowego. Innym, opcjonalnym wyposażeniem był dyferencjał z ograniczonym poślizgiem, czyli tzw. "szpera", zapewniający lepsze przenoszenie mocy na koła, choć niewiele egzemplarzy zostało w nią wyposażone. 
Konsekwencją wprowadzenia szerszych opon była konieczność przeprojektowania zawieszenia. Zwiększono także rozstaw tylnych kół. Dzięki zmianom pojazd prowadził się znacznie lepiej. W standardzie montowano wentylowane tarcze hamulcowe o średnicy 267 mm. 
Miura SV była w latach produkcji najszybszym seryjnym samochodem i jednocześnie pierwszym osiągającym 300 km/h. 
Miura P400 SV była produkowana tylko na zamówienie, powstało 150 sztuk. Na tym modelu zakończyła się produkcja Miury, auta które, według wielu zrewolucjonizowało świat aut sportowych. Równolegle z modelem SV w Genewie pokazano prototyp Countacha, czyli kolejnego supersamochodu Lamborghini.
Miura Roadster.
Po raz pierwszy zaprezentowany podczas Bruksela Motor Show w 1968 roku.
W przeciwieństwie do modelu 350 GTS, Miura Roadster nie była tylko samochodem bazowym z odciętym dachem. Przeprojektowano tył, zastosowano nowe lampy, wydech. W założeniach Miura Roadster miała osiągać 280 km/h i przy okazji nie urwać głowy kierowcy. Zmieniono kąt nachylenia przedniej szyby oraz zmniejszono jej wysokość o 3 cm. Wewnątrz przeniesiono przyciski z podsufitki na deskę rozdzielczą. Silnik i układ jezdny zapożyczono z Miury P400.
Samochód zaprezentowano na salonie w Brukseli 1968. Wzbudził spore zainteresowanie wśród potencjalnych klientów. Jednak firma Lamborghini nie podjęła się rozpoczęcia produkcji seryjnej. Jedyny egzemplarz Miury Roadster został sprzedany korporacji ILZRO zajmującej się produkcją stopów metali dla przemysłu motoryzacyjnego. Firma wykorzystała auto w celach reklamowych. Auto zmodernizowano. Większość standardowych elementów zastąpiono odpowiednikami z cynku. Samochód pomalowano na ciemnozielony kolor, co w połączeniu z czarnym podkładem dało ciekawy efekt. Wnętrze obszyto skórą w kolorze wielbłąda. Nadzorował to wszystko John Foster - jeden z projektantów Forda. Pojazd otrzymał nazwę ZN-75, jest to nazwa katalogowa stopu cynku. Miura ZN-75 reklamowała firmę ILZRO do 1981 roku, kiedy to przekazano ją bostońskiemu Muzeum Transportu, jednak nie pozostała tam na zawsze. Po odrestaurowaniu wielokrotnie zmieniała właścicieli. Obecnie jest w rękach francuskiego kolekcjonera z Nowego Jorku.

</doc>
<doc id="1419559" url="https://pl.wikipedia.org/wiki?curid=1419559" title="DW703">
DW703



</doc>
<doc id="1419560" url="https://pl.wikipedia.org/wiki?curid=1419560" title="Droga wojewódzka nr 703">
Droga wojewódzka nr 703

Droga wojewódzka nr 703 (DW703) – droga wojewódzka przebiegająca w całości na terenie województwa łódzkiego, przez powiaty: poddębicki, łęczycki i łowicki.
W sumie droga ta liczy ok. 84 km. Na odcinku ok. 2 km (Poddębice) pokrywa się z DK72. Droga połączona jest z autostradą A2 węzłem Wartkowice, oraz z autostradą A1 węzłem Piątek.

</doc>
<doc id="1419563" url="https://pl.wikipedia.org/wiki?curid=1419563" title="Johnny Logan (piosenkarz)">
Johnny Logan (piosenkarz)

Johnny Logan, właściwie Seán Patrick Michael Sherrard (ur. 13 maja 1954 we Frankston, w pobliżu Melbourne) – irlandzki piosenkarz i kompozytor, trzykrotny zwycięzca Konkursu Piosenki Eurowizji (w 1980, 1987 roku jako wykonawca i w 1992 jako autor zwycięskiej piosenki).
Życiorys.
Wczesne lata.
Jest synem, Patricka O’Hagena, tenora, który trzy razy występował w Białym Domu (przed Johnem F. Kennedym, Lyndonem B. Johnsonem i Richardem Nixonem). W wieku trzech lat, wraz z rodziną przeniósł się do Irlandii.
W wieku trzynastu lat uczył się grać na gitarze i zaczął komponować własne piosenki. Po porzuceniu szkoły uczył się grać na gitarze elektrycznej, a także występował w folkowych i bluesowych klubach.
Kariera.
W 1977 roku wcielił się w rolę Adama w irlandzkim musicalu "Adam i Ewa". Potem zaczął występować pod pseudonimem Johnny Logan, którego inspiracją było imię głównego bohatera filmu "Johnny Guitar".
W 1979 roku z piosenką „Angie” zajął trzecie miejsce w koncercie "Irish National Song Contest", irlandzkich eliminacjach do Konkursu Piosenki Eurowizji. Rok później z piosenką „What’s Another Year” wygrał finał krajowych eliminacji, zostając reprezentantem Irlandii w 25. Konkursie Piosenki Eurowizji w Hadze. 19 kwietnia wystąpił w finale konkursu i zajął w nim pierwsze miejsce po zdobyciu łącznie 143 punktów, w tym maksymalnych not 12 punktów od jurorów z Grecji, Danii, Szwajcarii, Norwegii, Wielkiej Brytanii, Niemiec i Belgii. Singel „What’s Another Year” trafił do czołówki europejskich list przebojów, w tym m.in. na pierwsze miejsce w Norwegii, Szwecji i Belgii. W tym samym roku Logan wydał swój debiutancki album studyjny, zatytułowany "The Johnny Logan Album", a także dwie inne płyty: "What's Another Year" i "In London".
W 1984 roku skomponował i napisał utwór „Terminal 3” dla irlandzkiej piosenkarki Lindy Martin, z którym ta zajęła drugie miejsce dla kraju w finale 29. Konkursu Piosenki Eurowizji. W 1985 roku wydał swój czwarty album studyjny, zatytułowany "Straight from the Heart". W 1987 roku z utworem „Hold Me Now” wygrał finał krajowych eliminacji eurowizyjnych, dzięki czemu reprezentował Irlandię w 32. Konkursie Piosenki Eurowizji w Brukseli. 9 maja zajął pierwsze miejsce w finale konkursu po zdobyciu 172 punktów, w tym maksymalnych not od jurorów z Austrii, Belgii, Szwajcarii, Włoch, Szwecji, Holandii, Wielkiej Brytanii i Finlandii. Został tym samym pierwszym w historii wykonawcą, który dwukrotnie wygrał finał Eurowizji. Singiel „Hold Me Now” dotarł do czołówki europejskich list przebojów, promował także kolejny album studyjny Logana pod tym samym tytułem.
W 1989 roku Logan wydał album studyjny, zatytułowany "Mention My Name", który został wydany również na amerykańskim rynku. W 1992 roku skomponował piosenkę „Why Me?”, z którą Linda Martin wygrała dla Irlandii finał 37. Konkursu Piosenki Eurowizji, czyniąc Logana pierwszym w historii trzykrotnym laureatem Konkursu Piosenki Eurowizji. W tym samym roku ukazał się jego kolejny album studyjny, zatytułowany "Endless Emotion".
W kolejnych latach Logan wydał kilka albumów: "Reach Out" (1996), "Love Is All" (1999), "Save This Christmas for Me" (album świąteczny z 2001 roku), "Reach for Me" (2001) i "We All Need Love" (2003).
W 2004 roku podczas jednego z koncertów André’a Hazesa Logan poznał holenderskiego wokalisty Arno Kolenbrandera, dla którego napisał piosenkę „The Story of My Life”, z którą ten zgłosił się do udziału w koncercie "Op weg naar het Songfestival", krajowych eliminacjach do 49. Konkursu Piosenki Eurowizji. Utwór zajął trzecie miejsce w pierwszym półfinale eliminacji, nie kwalifikując się do stawki finałowej.
16 lutego 2005 roku wystąpił gościnnie w 3000. odcinku flamandzkiego serialu "Familie". 22 października był gościem jubileuszowego koncertu "", zorganizowanego przez Europejską Unię Nadawców z okazji 50-lecia Konkursu Piosenki Eurowizji. W trakcie koncertu wybrana została najlepsza piosenka w historii konkursu: utwór „What’s Another Year” zajął w głosowaniu telewidzów 12. miejsce, a „Hold Me Now” – trzecie, przegrywając jedynie z piosenkami „Nel blu dipinto di blu” Domenico Modugno i „Waterloo” zespołu ABBA. W 2009 roku Logan nagrał i wydał album studyjny, zatytułowany "Irishman in America", a rok później zaprezentował album, zatytułowany "Nature of Love".
W 2013 roku wydał swój czternasty album studyjny, zatytułowany "The Irish Connection 2". 31 marca 2015 roku wystąpił jako jeden z gości muzycznych podczas specjalnego koncertu jubileuszowego "Eurovision Song Contest’s Greatest Hits", organizowanego przez brytyjską telewizję BBC z okazji 60-lecia Konkursu Piosenki Eurowizji. W trakcie koncertu zaprezentował mieszankę trzech swoich eurowizyjnych propozycji – „What's Another Year”, „Why Me?” i „Hold Me Now”.

</doc>
<doc id="1419565" url="https://pl.wikipedia.org/wiki?curid=1419565" title="Afanasijs Kuzmins">
Afanasijs Kuzmins

Afanasijs Kuzmins (ros. Афанасий Иванович Кузьмин, "Afanasij Iwanowicz Kuzmin"; ur. 22 marca 1947 w Krivošejeva) – łotewski strzelec sportowy, specjalista w strzelaniu z pistoletów różnego rodzaju. Dwukrotny medalista olimpijski, wielokrotny medalista mistrzostw świata i Europy. Zasłużony Mistrz Sportu ZSRR.
Młodość i wykształcenie.
Kuzmins urodził się w małej miejscowości Krivošejeva, położonej obecnie w Gminie Dyneburg, jako syn Ivansa (ros. Иван Каллистратович, "Iwan Kalistratowicz") i Jevdokiji Ivanovnej. Został wychowany na staroobrzędowca, ochrzczono go w rodzinnej miejscowości. W 1951 roku wraz z rodziną przeniósł się do Dyneburga; zamieszkał w domu wybudowanym przez jego ojca – z zawodu był on bowiem murarzem. Wychowywany był głównie przez matkę.
Nauki zaczął pobierać w 1954 roku w wieku siedmiu lat. Już wtedy uprawiał sport, a najchętniej piłkę nożną i biegi narciarskie. W szkole po raz pierwszy usłyszał o strzelectwie jako dyscyplinie sportowej. Nikołaj Lebiediew, późniejszy trener Kuzminsa, prowadził wówczas zajęcia zachęcające do uprawiania tej dyscypliny przez młodzież.
Ukończył szkołę techniczną i zawodową w Dyneburgu, przez rok pracował przy wytwarzaniu włókien chemicznych (początek lat sześćdziesiątych). Kuzmins jest również absolwentem Łotewskiego Państwowego Instytutu Kultury Fizycznej, pracował jako nauczyciel.
Kariera.
Już w 1963 roku wystąpił na spartakiadzie narodów w Moskwie jako reprezentant klubu CS Dynamo. W wieku 18 lat po raz pierwszy uczestniczył w zawodach zagranicznych. Odbyły się one w Niemczech, a Kuzmins już w debiucie zwyciężył.
Swoje pierwsze pieniądze za wyniki sportowe otrzymał w 1965 roku, dwa lata później debiutował w kadrze ZSRR. W 1969 zdobył pierwsze medale na mistrzostwach Europy, rok później stawał na podium mistrzostw świata i ZSRR.
Afanasijs Kuzmins uczestniczył dziewięciokrotnie na letnich igrzyskach olimpijskich (1976, 1980, 1988, 1992, 1996, 2000, 2004, 2008 i 2012). We wszystkich startach olimpijskich wziął udział w konkurencji strzelania - pistolet szybkostrzelny 25 m. W tej konkurencji zdobył dwa medale: złoty (1988) i srebrny (1992). W 1996 wziął również udział w konkurencji: pistolet pneumatyczny 10 m. Do igrzysk w 1988 brał udział na igrzyskach jako zawodnik z ZSRR, lecz z powodu zmian politycznych, od 1992 brał udział już jako zawodnik Łotwy. Na mistrzostwach świata, mistrzostwach Europy i igrzyskach olimpijskich, Kuzmins zdobył ponad 30 medali. Jest również wielokrotnym mistrzem ZSRR i Łotwy, stawał wielokrotnie na podium podczas zawodów Pucharu Świata. Zwyciężył także na zawodach Przyjaźń-84.
Za swe osiągnięcia odznaczony łotewskim Orderem Westharda IV klasy, Orderem Przyjaźni Narodów i Orderem „Znak Honoru”. Ma żonę Galinę.
Wyniki szczegółowe.
Poniżej znajdują się wyniki Afanasijsa Kuzminsa na najważniejszych światowych i kontynentalnych imprezach. Zostały one uszeregowane według roku (od pierwszego startu do ostatniego). W przypadku, kiedy zawodnik startował w tym samym roku w kilku konkurencjach, wyniki są uszeregowane od najlepszego do najgorszego.

</doc>
<doc id="1419567" url="https://pl.wikipedia.org/wiki?curid=1419567" title="Gwint trapezowy">
Gwint trapezowy

Gwint trapezowy – gwint o zarysie trapezowym, stosowany w połączeniach ruchowych.
Wyróżnia się:

</doc>
<doc id="1419573" url="https://pl.wikipedia.org/wiki?curid=1419573" title="Kościół katolicki obrządku bizantyjskiego-ukraińskiego">
Kościół katolicki obrządku bizantyjskiego-ukraińskiego



</doc>
<doc id="1419575" url="https://pl.wikipedia.org/wiki?curid=1419575" title="Mikrocel">
Mikrocel



</doc>
<doc id="1419576" url="https://pl.wikipedia.org/wiki?curid=1419576" title="Andrés Ignacio Menéndez">
Andrés Ignacio Menéndez

Andrés Ignacio Menéndez (ur. 1 lutego 1879, zm. 7 czerwca 1962) – salwadorski polityk i wojskowy, dwukrotny prezydent kraju od 8 sierpnia 1934 do 21 marca 1935 i od 9 maja 1944 do 21 października 1944 roku.

</doc>
<doc id="1419577" url="https://pl.wikipedia.org/wiki?curid=1419577" title="Mikrozaurops">
Mikrozaurops



</doc>
<doc id="1419586" url="https://pl.wikipedia.org/wiki?curid=1419586" title="Bitwa pod Frohnhofen">
Bitwa pod Frohnhofen

Bitwa pod Frohnhofen (znana także jako bitwa pod Laufach) – starcie zbrojne, które miało miejsce 13 lipca 1866 r. podczas kampanii pruskiej nad Menem będącej ostatnim akordem wojny austriacko-pruskiej.
Wprowadzenie.
Po pierwszych walkach kampanii wojska pruskie bliskie były zwycięstwa na terenach niemieckich. Niemcy przeciwko Prusakom wystawili na początku kampanii zaledwie 3 dywizje oraz kontyngenty sprzymierzonych w liczbie 50 000 ludzi. Po zasileniu tych wojsk oddziałami z innych państw niemieckich, przeciwko Prusakom stanęło łącznie 120 000 żołnierzy. Faktycznie jednak w państwach tych nie brano pod uwagę poważniejszego uczestnictwa w walkach z Prusami, dlatego też mobilizacja oraz przygotowania szły bardzo opornie.
W tej sytuacji Prusacy zareagowali błyskawicznie, atakując poszczególne oddziały niemieckie, zanim jeszcze nastąpiło ich połączenie. Dnia 27 czerwca doszło pod Langensalza do starcia pomiędzy armią pruską a wojskami królestwa Hanoweru, zakończonego kapitulacją oddziałów hanowerskich. Kolejnym celem Prusaków była armia bawarska, zamierzająca połączyć się ze sprzymierzonymi siłami w okolicy Fuldy. Po bitwie pod Dermbach, Bawarczycy wycofali się, co przyczyniło się w pewnym stopniu do klęski Austriaków w równocześnie rozgrywanej bitwie pod Sadową. Kolejne starcia pod Hammelbergiem oraz Kissingen również zakończyły się porażką Bawarczyków i zajęciem przez Prusaków Frankfurtu nad Menem.
Bitwa.
Po otrzymaniu informacji o porażce Bawarczyków i marszu Prusaków w kierunku Aschaffenburga, stacjonujące na tym terenie oddziały niemieckie stanęły w gotowości bojowej. Na wschód od Aschaffenburga stanęły trzy hesko-darmstadzkie regimenty wojskowe. Około południa dnia 13 lipca wojska heskie natknęły się na pruską brygadę Wrangla w okolicy Hain (5 km na wschód od Frohnhofen).
Po krótkie wymianie strzałów wojska heskie wycofały się w kierunku swojej bazy wyjściowej w Hofgut Weyberhoefe (2 km na zachód od Frohnhofen). Prusacy ścigali przeciwnika aż do Frohnhofen a następnie oszańcowali się w budynkach wioski, oczekując na atak Hesów. Mniejsze oddziały pruskie ustawiły się na flankach na okolicznych wzgórzach położonych na południe i północ od wioski. Około godź. 19 nastąpił atak wojsk heskich. Hesi przekonali byli, że jedynym ich przeciwnikiem jest straż przednia Prusaków, liczyli też na przewagę liczebną własnych wojsk. Żołnierze przekroczyli główną drogę prowadząca do wioski, zostali jednak odparci przez ukrytych w domach żołnierzy pruskich. W trakcie walk, żadna ze stron nie zastosowała do osłony własnych wojsk ostrzału artyleryjskiego. Krótko potem Hesi skierowali się przez zboża w kierunku drogi prowadzącej od północy do wioski. Na zachód od tego miejsca znajdowały się pruskie oddziały, które oddały salwy w kierunku nadchodzących Hesów. Prusacy schronieni za murami i drewnianymi płotami zadali nieosłoniętemu przeciwnikowi duże straty. Wojska pruskie posiadały też lepsze nowoczesne karabiny od Hesów uzbrojonych w przestarzałą broń. Pomimo przewagi liczebnej Hesom nie udało się sforsować obrony pruskiej. Doszło do kilku poważniejszych starć o kilka budynków, w których górą byli Prusacy. Hesi wycofali się. Ich straty liczyły 175 poległych i 394 rannych. Po stronie pruskiej zginęło 5 ludzi a 60 zostało rannych.
Następstwa.
Reszta wojsk heskich, wycofała się po bitwie do Aschaffenburga, gdzie w kolejnych dniach wspólnie z oddziałami austriackimi starały się daremnie przeszkodzić Prusakom w przekroczeniu Menu.
Dowódca Hesów generał von Stockhausen po nieudanej bitwie popełnił samobójstwo. Frohnhofen przez kolejne dni służyło jako lazaret dla żołnierzy obu stron. Niemożliwy okazał się transport poległych Hesów z uwagi na wysokie temperatury i proces rozkładu zwłok. Dlatego też poległych pochowano w masowym grobie w pobliżu gospody Kegelbahn. Po wojnie Hesi postawili tutaj pomnik ku czci poległych. Obecnie gospoda nosi miano "Zum alten Brauhaus" i przyozdobiona jest kolorowymi dekoracjami. Można zobaczyć wyeksponowane ślady po kuli oraz cięcia szablą.

</doc>
<doc id="1419587" url="https://pl.wikipedia.org/wiki?curid=1419587" title="Zenon Jachymek">
Zenon Jachymek

Zenon Józef Jachymek ps. „Sławek”, „Waldemar”, „Wallenrod”, „Wiktor”, „Zygmunt Nowosad” (ur. 9 grudnia 1912 w Komarowie, zm. 6 marca 1986 we Wrocławiu) – kapitan piechoty Wojska Polskiego.
Życiorys.
Uczęszczał do gimnazjum w Tomaszowie Lubelskim, gdzie w 1933 otrzymał świadectwo dojrzałości. W latach 1933–1935 studiował weterynarię we Lwowie. W latach 1935–1936 odbył jednoroczną służbę wojskową, w trakcie której ukończył Dywizyjny Kurs Podchorążych Rezerwy Piechoty 3 Dywizji Piechoty Legionów zorganizowany przy III batalionie 9 pułku piechoty Legionów w Tomaszowie Lubelskim. Następnie w okresie 1936–1938 kontynuował studia.
Latem 1939 został zmobilizowany do WP i wcielony do 9 pp Leg., w którego szeregach odbył kampanię wrześniową 1939. Początkowo dowódca plutonu, potem 9 kompanii III baonu, walczył pod Iłżą i Starachowicami, a potem na Lubelszczyźnie. Po zakończeniu kampanii wrześniowej 1939 uniknął niewoli i powrócił do rodzinnej wsi.
Podczas okupacji niemieckiej już od jesieni 1939 rozpoczął działalność konspiracyjną. Był współorganizatorem zrębów SZP/ZWZ na terenie Komarowa. Początkowo zastępca dowódcy, potem dowódca placówki ZWZ Komarów. Na przełomie 1940/1941 został mianowany dowódcą oddziałów szturmowych i dywersji bojowej w obwodzie tomaszowskim ZWZ. Dowodził w wielu akcjach i walkach z Niemcami i UPA. W grudniu 1942 jako jeden z pierwszych uderzył na zasiedlone przez kolonistów niemieckich osadę Komarów, wieś Komarów i Wolicę Śniatycką. W marcu 1943 mianowany został komendantem Rejonu VII w Obwodzie AK Tomaszów Lub., a 11 listopada tego roku awansowany na porucznika rezerwy piechoty. Wiosną 1944 był pomysłodawcą i dowódcą tzw. "odcinków przeciwukraińskich", które skoncentrowały zasadnicze siły obwodu w celu walki z oddziałami UPA. 10 marca 1944 dowodził polskimi oddziałami partyzanckimi, które popełniły zbrodnię w Sahryniu. 2 czerwca 1944 dowodził wielką akcją przeciwko UPA pod Dąbrową, Rzeczycą i Ulhówkiem. Po wejściu Armii Czerwonej na teren obwodu był poszukiwany usilnie przez NKWD i UB. Ukrywał się na posterunkach milicji, których załogi składały się wówczas z dużej części z byłych żołnierzy AK i BCh.
Po rozwiązaniu w styczniu 1945 AK nadal czynny w konspiracji antykomunistycznej – Ruchu Oporu Armii Krajowej. W maju 1945 został przeniesiony do Obwodu Hrubieszów DSZ/WiN, gdzie od czerwca do grudnia 1945 pełnił funkcję zastępcy komendanta obwodu. Awansowany rozkazem Nr 319 z 1 czerwca 1945 Delegata DSZ na Kraj do stopnia kapitana rezerwy. W grudniu 1945 zorganizował kanał przerzutowy do Szwecji dla „spalonych” członków organizacji. Od końca 1945 przebywał osobiście w Szwecji, skąd powrócił do kraju w maju 1946. Posługiwał się „legalną” legitymacją pracownika MBP w Sopocie wystawioną na nazwisko Zygmunt Nowosad.
Wydany UB przez żonę jednego z kolegów. Zatrzymany przez funkcjonariusza UB 21 września 1946 we wsi Kosowo pow. Świecie. Więziony początkowe w areszcie PUBP Świecie, potem WUBP Bydgoszcz, skąd został przewieziony do więzienia WUBP w Lublinie. Aresztowany przez WPR Lublin, przeszedł ciężkie śledztwo. Wyrokiem WSR Lublin z dnia 23 września 1947 (syg. akt Sr 857/47) został skazany na trzykrotną karę śmierci oraz utratę praw na zawsze. Na podstawie amnestii z 22 lutego 1947 karę śmierci zamieniono mu na karę 15 lat więzienia, był więziony na Zamku Lubelskim i w CWK we Wronkach.
Postanowieniem Sądu Wojewódzkiego w Lublinie z 20 czerwca 1956 na podstawie amnestii z 27 kwietnia 1956 zmniejszono mu karę do lat 10 i zarządzono natychmiastowe zwolnienie z więzienia, zwolniony z więzienia został 23 sierpnia 1956. Po odzyskaniu wolności zamieszkał we Wrocławiu. Tam również zmarł 6 marca 1986.
Pochowany na cmentarzu parafialnym w Komarowie. W dniu 9 września 1993 wyrokiem SW w Lublinie został zrehabilitowany.
W 2012 roku powstał film pt. "Wyrok śmierci" poświęcony Zenonowi Jachymkowi. Reżyserem obrazu była Ewa Szakalicka, a uroczysty pokaz odbył się 9 grudnia 2012 roku w Komarowie, w setną rocznicę urodzin Jachymka.

</doc>
<doc id="1419590" url="https://pl.wikipedia.org/wiki?curid=1419590" title="Ołtarz Berswordtów">
Ołtarz Berswordtów

Ołtarz Berswordtów – dzieło przypisywane Konradowi von Soest znajdujące się w północnej nawie kościoła Mariackiego w Dortmundzie. Wykonane zostało przed 1395 i jeśli można przyjąć atrybucję Konrada von Soest (niektórzy badacze uznają to ołtarz za dzieło Mistrza Ołtarza Berswordtów – "Meister des Berswordt Altar"), stanowi ono jedno z pierwszych z dzieł w "oeuvre" westfalskiego artysty. Przykład gotyckiego malarstwa tablicowego, reprezentującego styl w sztuce przełomu XIV i XV w. zwanym stylem pięknym.
Opis i analiza.
Nazwa ołtarza wywodzi się od mieszczańskiego rodu Berswordt, którego członkowie ufundowali ten ołtarz dla dortmundzkiego kościoła NMP. Ich herby widoczne są na narożach polichromowanego obramienia.
Ołtarz jest gotyckim tryptykiem o wymiarach 117 x 335,8 cm. Środkowy obraz ma wymiary 117,5 x 167,8 cm. Wykonany został techniką tempery na desce.
Otwarty ołtarz przedstawia trzy wątki z Pasji Jezusa Chrystusa, z uwzględnieniem Jego męczeństwa i śmierci na krzyżu. We wszystkich scenach pojawia się krzyż jako narzędzie męki. Kolejność scen układa się od lewej do prawej, zgodnie z biblijną narracją. Skrzydło lewe przedstawia "Niesienie Krzyża", gdzie Jezusowi towarzyszy Szymon Cyrenejczyk pomagający nieść krzyż. Pośrodku znajduje się "Kalwaria" ze sceną Ukrzyżowana. Oś kompozycji zajmuje krzyż na którym wisi martwy już Jezus. Scena ta została podzielona na dwie części, każdą z nich tworzy grupa postaci, zaś w głębi za ciemnymi sylwetkami drzew i wzgórz wyłaniają się postacie ukrzyżowanych łotrów. Zgodnie z tradycją ikonograficzną po prawicy Chrystusa wisi Dyzma, z którego głowy "wyłania się" dusza (zilustrowana jako postać), którą przyjmuje anioł. Zaś po lewicy wisi Gesmas, jego duszę zabiera diabeł.
Pod krzyżem po lewicy klęczą m.in. Maria i Jan Ewangelista, zaś u stóp Jezusa – Maria Magdalena. Po lewicy zaś oprawcy, a wśród nich setnik, który zwraca się do nich słowami napisanymi minuskułą na banderoli: "To jest bowiem Syn Boży". W prawym dolnym rogu trzej żołnierze grają w kości o widoczną obok nich tunikę Chrystusa. W dalszym planie ukazany jest Longinus, który przebija włócznią bok Jezusa. Ukazany jest po Jego prawicy, co jest interpretowane jako zapowiedź przyszłego nawrócenia. Prawe skrzydło przedstawia "Zdjęcie z krzyża". Silnie wygięte ciało Chrystusa podtrzymuje Józef z Arymatei, zaś Nikodem za pomocą obcęgów wyjmuje gwóźdź z nóg Chrystusa. Scena ta charakteryzuje się dynamizmem i kolorystyką, która podobnie jak w pozostałych częściach otwartego ołtarza jest intensywna. Zgodnie z tradycją malarstwa gotyckiego tło jest złote. W przypadku scen w prawym skrzydle stonowana zieleń szat postaci na drabinie kontrastuje z pomarańczami szat Józefa z Arymatei i czerwieniami odzienia Nikodema. Natomiast w "Niesieniu Krzyża" kolorystyka jest bardziej harmonijna, utrzymana wokół pomarańczy, ugrów i brązów. W przypadku głównego obrazu intensywne barwy przeważają w postaciach świętych, w grupie oprawców jedynie wyróżnia się postać Piłata odzianego w intensywne czerwone szaty. 
Na skrzydłach zamkniętych znajduje się scena "Zwiastowania" podzielona na dwie części. Archanioł Gabriel został umieszczony na lewym skrzydle zaś Maria na prawym. Typ ikonograficzny został tu uproszczony – sceneria została ograniczona do posadzki, której szachownicowy wzór unaocznia poszukiwanie przez artystę rozwiązań budowania przestrzeni za pomocą perspektywy. W przeciwieństwie do ołtarza otwartego koloryt jest zdecydowanie stonowany, tło jest utrzymane w szarościach, w chłodnych różach utrzymane są szaty postaci.

</doc>
<doc id="1419591" url="https://pl.wikipedia.org/wiki?curid=1419591" title="Michael Anderson (reżyser)">
Michael Anderson (reżyser)

Michael Joseph Anderson Sr. (ur. 30 stycznia 1920 w Londynie; zm. 25 kwietnia 2018 w Sunshine Coast) – brytyjski reżyser filmowy. Największy sukces przyniósł mu film " W 80 dni dookoła świata" (1956), za którego reżyserię otrzymał w 1957 swoją jedyną w karierze nominację do Oscara. Sam film zdobył 5 Oscarów, w tym dla najlepszego filmu roku.
Życie prywatne.
Trzykrotnie żonaty. Od 1977 żoną reżysera była aktorka telewizyjna Adrienne Ellis (ur. 1944). Z dwóch pierwszych małżeństw miał 6 dzieci. Jego syn, Michael Anderson Jr., został aktorem, zaś drugi z synów, David, producentem filmowym.
Zmarł 25 kwietnia 2018 w Sunshine Coast w wieku 98 lat.

</doc>
<doc id="1419592" url="https://pl.wikipedia.org/wiki?curid=1419592" title="Raúl Bobadilla">
Raúl Bobadilla

Raúl Marcelo Bobadilla (ur. 18 czerwca 1987 w Buenos Aires) – paragwajski piłkarz argentyńskiego pochodzenia występujący na pozycji napastnika. W kwietniu 2015 roku otrzymał obywatelstwo paragwajskie. Od lata 2013 roku zawodnik FC Augsburg.
Kariera klubowa.
Raúl Bobadilla jako junior trenował w zespole Club Atlético River Plate, jednak po przeprowadzce do Szwajcarii został zawodnikiem drugoligowego klubu Concordia z Bazylei. W nowej drużynie Bobadilla stworzył duet napastników z Andre Muffem. W sezonie 2006/2007 argentyński napastnik zdobył osiemnaście bramek w 28 meczach, a Concordia uplasowała się na siódmej pozycji w ligowej tabeli.
Dobra forma sprawiła, że w lipcu 2007 Bobadilla podpisał kontrakt z pierwszoligowym Grasshoppers Zurych. W nowym klubie także imponował bardzo dobrą skutecznością i sezon zakończył z osiemnastoma trafieniami na koncie. Wspólnie z Thomasem Häberlim zajął drugie miejsce w klasyfikacji najlepszych strzelców ustępując tylko Hakanowi Yakınowi. Bobadilla znalazł się także w czwórce najlepszych piłkarzy rozgrywek 2007/2008. Grasshoppers zajęło czwarte miejsce w Axpo Super League i zapewniło sobie udział w Pucharze Intertoto. W trzeciej rundzie tych rozgrywek, 26 lipca 2008 Bobadilla strzelił zwycięską bramkę dla swojej drużyny w przeciwko drużynie Czernomorec 919 Burgas. 30 lipca w zwycięskim 3:1 spotkaniu z FC Sion Argentyńczyk zdobył swoje dwie pierwsze bramki w sezonie 2008/2009.
11 czerwca 2009 Bobadilla odszedł do niemieckiej Borussii Mönchengladbach, z którą podpisał czteroletni kontrakt. Pierwszego gola w Bundeslidze strzelił 28 września w zwycięskim 2:0 spotkaniu z 1. FSV Mainz 05. W sezonie 2009/2010 zdobył 4 bramki w 30 występach, w tym 25 w podstawowym składzie. W styczniu 2012 odszedł do BSC Young Boys.
3 stycznia podpisał czteroipółletni kontrakt z FC Basel, a 15 sierpnia przeszedł do FC Augsburg, z którym podpisał umowę obowiązującą do 30 czerwca 2016.

</doc>
<doc id="1419593" url="https://pl.wikipedia.org/wiki?curid=1419593" title="Raul Bobadilla">
Raul Bobadilla



</doc>
<doc id="1419600" url="https://pl.wikipedia.org/wiki?curid=1419600" title="Kazuya Minekura">
Kazuya Minekura

 – japońska mangaka.

</doc>
<doc id="1419605" url="https://pl.wikipedia.org/wiki?curid=1419605" title="Ołeksa Jarema">
Ołeksa Jarema

Ołeksa (Aleksy) Jarema (ur. 14 marca 1855 w Drozdowicach - zm. 21 listopada 1930 w Przemyślu) – ukraiński działacz społeczny i kulturalny, pedagog - filolog klasyczny, mecenas sztuki.
W latach 1885-1890 był nauczycielem gimnazjum akademickiego we Lwowie, w latach 1890-1909 nauczycielem ukraińskiego gimnazjum w Przemyślu. W latach 1910-1921 był dyrektorem żeńskiego gimnazjum i liceum przy Ukraińskim Instytucie dla Dziewcząt.
Był przewodniczącym kilku ukraińskich organizacji kulturalnych (m.in. Proswity) i ekonomicznych w Przemyślu, jak również członkiem Ukraińskiej Rady Narodowej Zachodnioukraińskiej Republiki Ludowej.

</doc>
<doc id="1419606" url="https://pl.wikipedia.org/wiki?curid=1419606" title="Hrabstwo Saline (Kansas)">
Hrabstwo Saline (Kansas)

Hrabstwo Saline – hrabstwo położone w USA w stanie Kansas z siedzibą w mieście Salina. Założone 15 lutego 1860 roku. Nazwa pochodzi od Saline River.

</doc>
<doc id="1419608" url="https://pl.wikipedia.org/wiki?curid=1419608" title="Lista obiektów NGC (5001–6000)">
Lista obiektów NGC (5001–6000)

Lista obiektów Nowego Katalogu Ogólnego (NGC) o numerach 5001-6000. Ten katalog astronomiczny obejmuje głównie gromady gwiazd, mgławice i galaktyki.

</doc>
<doc id="1419610" url="https://pl.wikipedia.org/wiki?curid=1419610" title="Suspensorium">
Suspensorium

Suspensorium ( ‘zawieszony’) – podpaska mosznowa noszona przy chorobach jąder oraz przez sportowców w celu ochrony (np. przez bokserów). Składa się z ochraniacza przymocowanego tasiemkami do opaski otaczającej biodra.
Historycznie – część zbroi rycerzy ochraniająca męskie genitalia, łatwa do zdjęcia w celu wykonania czynności fizjologicznych.

</doc>
<doc id="1419611" url="https://pl.wikipedia.org/wiki?curid=1419611" title="Wyspy Marshalla na Letnich Igrzyskach Olimpijskich 2008">
Wyspy Marshalla na Letnich Igrzyskach Olimpijskich 2008

Wyspy Marshalla na XXIX Letnich Igrzyskach Olimpijskich w Pekinie reprezentowało pięcioro sportowców w trzech dyscyplinach sportu.
Był to pierwszy start Wysp Marshalla na letnich igrzyskach olimpijskich.

</doc>
<doc id="1419615" url="https://pl.wikipedia.org/wiki?curid=1419615" title="Liza Vorfi">
Liza Vorfi

Liza Vorfi (ur. 29 listopada 1924 w Djakowicy, zm. 29 stycznia 2011 w Tiranie) – albańska aktorka teatralna i filmowa.
Życiorys.
Była córką albańskiego nauczyciela z Kosowa. Rodzina Vorfi uciekła z Djakowicy przed prześladowaniami ze strony Jugosławii najpierw do Skopje, a następnie do Tirany. W 1932 wraz z rodziną przeniosła się do Tirany. Po ukończeniu w 1940 roku nauki w w Tiranie, Liza uczyła się sztuki wokalnej w konserwatoriach w Rzymie i w Pesaro.
Po raz pierwszy wystąpiła publicznie w 1939 śpiewając pieśni kosowskie w audycji muzycznej, prezentowanej przez Radio Tirana. Po zakończeniu wojny występowała jako aktorka w Teatrze Ludowym w Tiranie. Na największej scenie albańskiej zagrała ponad 80 ról, w tym najważniejsze w repertuarze dramatycznym role w repertuarze szekspirowskim (Desdemona) i molierowskim (Elwira w Świętoszku), jak również w "Moralności pani Dulskiej" Gabrieli Zapolskiej (Juliasiewiczowa, 1962). W 1974 przeszła na emeryturę.
W filmie fabularnym zadebiutowała epizodyczną rolą w "Burzy" (1959), a następnie wystąpiła jeszcze w 6 filmach.
11 lipca 2008 została uhonorowana przez prezydenta Albanii, Bamira Topiego Złotym Orderem im. Naima Frasheri za osiągnięcia artystyczne. Otrzymała także tytuł Zasłużonej Artystki (Artist i Merituar).
W życiu prywatnym była mężatką (mąż Emil), miała troje dzieci.

</doc>
<doc id="1419618" url="https://pl.wikipedia.org/wiki?curid=1419618" title="Hrabstwo Scott (Kansas)">
Hrabstwo Scott (Kansas)

Hrabstwo Scott – hrabstwo położone w USA w stanie Kansas z siedzibą w mieście Scott City. Założone 20 marca 1873 roku.

</doc>
<doc id="1419619" url="https://pl.wikipedia.org/wiki?curid=1419619" title="Sic! (album)">
Sic! (album)

[sic!] – szósty album studyjny zespołu Hey wydany w 2001 roku. Po odejściu Piotra Banacha z zespołu, a przyjściu Pawła Krawczyka Hey zmieniał swoją stylistykę, przez co brzmienie albumu było bardziej nowoczesne i urozmaicone. Płytę nagrano we wsi Nojszew w lipcu 2001. Miksowanie odbyło się w studiu S4 w Warszawie we wrześniu 2001.
Twórcy.
Źródło.

</doc>
<doc id="1419621" url="https://pl.wikipedia.org/wiki?curid=1419621" title="SN 1181">
SN 1181

SN 1181 – supernowa po raz pierwszy zauważona pomiędzy 4 a 6 sierpnia 1181, kiedy to chińscy i japońscy astronomowie zanotowali ją w ośmiu różnych tekstach.
Jedna z zaledwie ośmiu supernowych z Drogi Mlecznej widocznych gołym okiem, zanotowanych w źródłach pisemnych. Wystąpiła w gwiazdozbiorze Kasjopei i była widoczna na nocnym niebie przez około 185 dni.
Pulsar J0205+6449 (znany też jako 3C 58), który kręci się około 15 razy na sekundę, jest prawdopodobnie pozostałością tego wydarzenia. Jeżeli supernowa i pulsar są powiązane, gwiazda ciągle rotuje z mniej więcej podobną energią jak gdyby była uformowana pierwszy raz, w przeciwieństwie do Mgławicy Kraba, będącej pozostałością po supernowej SN 1054 z roku 1054, która straciła dwie trzecie energii rotacji w zbliżonym przedziale czasowym.

</doc>
<doc id="1419624" url="https://pl.wikipedia.org/wiki?curid=1419624" title="Gerardo Barrios">
Gerardo Barrios

Gerardo Barrios (ur. 1812, zm. 29 sierpnia 1865) – polityk i wojskowy salwadorski, prezydent kraju w latach 1859–1863.
Urodził się w mieście Cochahuatique (ob. Ciudad Barrios) jako syn José Maríi Barriosa i Petrony Espinosa. W 1828 roku wstąpił do wojska zjednoczonych prowincji ameryki środkowej gdzie walczył pod dowództwem Francisco Morazána. W 1856 roku dowodził siłami salwadorskimi w walce przeciw amerykańskiemu piratowi Williamowi Walkerowi. W 1859 roku został wybrany prezydentem. Uczynił z produkcji kawy podstawę gospodarki Salwadoru, opowiadał się za jednością Ameryki Środkowej, wprowadzeniem świeckiej edukacji publicznej oraz utworzeniem armii zawodowej. W 1860 roku doszło do - nie pierwszego za prezydentury Barriosa - konfliktu z Kościołem katolickim. Biskup Tomás Miguel Pineda y Saldaña ogłosił, że nie uzna nowej konstytucji, gdyż kapłani podlegają jedynie Bogu i hierarchii duchownej. Barrios zmusił Pinedę i innych konserwatystów do emigracji. Znaleźli oni azyl w sąsiedniej Gwatemali skąd rozpoczęli kampanię prasową przeciw Salwadorowi.
Wobec fiaska prób rozwiązania konfliktu środkami pokojowymi Barrios wypowiedział wojnę Gwatemali. Oddziały salwadorskie poniosły klęskę a Gwatemalczycy zdobyli San Salvador. Sam Barrios uciekł do Panamy. Po tym jak tymczasowy prezydent Francisco Dueñas wygrał wybory zostając konstytucyjnym prezydentem, Barrios powrócił do Salwadoru próbując zdobyć władzę siłą, został jednak schwytany, postawiony przed sądem i skazany na śmierć. Został rozstrzelany 29 sierpnia 1865 roku. W 1910 roku został uznany za bohatera narodowego. Spoczywa na stołecznym Cmentarzu Wielkich.

</doc>
<doc id="1419628" url="https://pl.wikipedia.org/wiki?curid=1419628" title="Seattle's Best Coffee">
Seattle's Best Coffee

Seattle's Best Coffee – marka kawiarni należąca do Starbucks, której siedziba znajduje się w Seattle w stanie Waszyngton w Stanach Zjednoczonych. Założona została w 1968 roku przez Jima Stewarta. Firma posiada swoje kawiarnie w Stanach Zjednoczonych i Kanadzie. Marka należała wcześniej do funduszu "AFC Enterprises".

</doc>
<doc id="1419636" url="https://pl.wikipedia.org/wiki?curid=1419636" title="Johann Schultz">
Johann Schultz

Johann Friedrich Schultz (ur. 11 czerwca 1739 w Mühlhausen pow. iławecki, zm. 27 czerwca 1805 w Królewcu) – niemiecki filozof, matematyk i teolog luterański.
Znany jest również jako Johann Schulz lub Johann Schulze. Absolwent Albertiny. Był współpracownikiem i przyjacielem Immanuela Kanta i profesorem matematyki na macierzystym uniwersytecie. Jako duchowny osiągnął stanowisko kaznodziei nadwornego przy kościele zamkowym w Królewcu.

</doc>
<doc id="1419639" url="https://pl.wikipedia.org/wiki?curid=1419639" title="Zrzeszenie Amerykańsko Polskie">
Zrzeszenie Amerykańsko Polskie

Zrzeszenie Amerykańsko-Polskie powstało w Chicago w roku 1922 i jest jedyną agencją pomocy socjalnej na terenie Stanów Zjednoczonych oferującą pełny zakres usług dla Polonii oraz wszystkich tych, którzy potrzebują pomocy. Usługi oferowane są w językach polskim i angielskim z pełnym uwzględnieniem istniejących różnic kulturowych. Misją Zrzeszenia Amerykańsko-Polskiego jest jako agencji pomocy socjalnej wyjście naprzeciw zróżnicowanym potrzebom Polonii mieszkającej na terenie metropolii chicagowskiej poprzez zapewnienie środków dzięki którym mogą dokonać zmian w swoim życiu. ZAP kładzie szczególny nacisk na niesienie pomocy imigrantom. 
Zrzeszenie Amerykańsko Polskie oferuje: usługi socjalne, edukacyjne, pośrednictwo pracy oraz pomoc w załatwianiu spraw imigracyjnych. Zrzeszenie Amerykańsko Polskie pomaga osobom samotnym oraz rodzinom w procesie przystosowania się do życia w USA, oferując wsparcie i nadzieję na usamodzielnienie się. Pomagając Polonii, Zrzeszenie Amerykańsko Polskie przyczynia się do rozkwitu społeczności chicagowskiej. Każdego miesiąca, ponad 3600 osób zgłasza się do naszych biur i korzysta z ponad trzydziestu oferowanych tu programów.

</doc>
<doc id="1419645" url="https://pl.wikipedia.org/wiki?curid=1419645" title="Tockus flavirostris">
Tockus flavirostris



</doc>
<doc id="1419647" url="https://pl.wikipedia.org/wiki?curid=1419647" title="Order Zasługi Naukowej i Kulturalnej Gabrieli Mistral">
Order Zasługi Naukowej i Kulturalnej Gabrieli Mistral

Order Zasługi Naukowej i Kulturalnej Gabrieli Mistral (hiszp. "Orden al Mérito Docente y Cultural Gabriela Mistral") – trzecie odznaczenie chilijskie przyznawane obywatelom Chile i cudzoziemcom, którzy wyróżnili się wybitnym wkładem w rozwój edukacji, kultury i nauki, przez chilijskiego ministra edukacji.
Klasy orderu.
Order dzieli się na trzy klasy:

</doc>
<doc id="1419649" url="https://pl.wikipedia.org/wiki?curid=1419649" title="3. Fußball-Liga">
3. Fußball-Liga

3. Fußball-Liga – trzeci, najniższy poziom centralnych rozgrywek piłkarskich w Niemczech.
Historia.
Obecny kształt rozgrywek został wprowadzony od sezonu 2008/09. Wówczas powołano do życia nową klasę rozgrywkową, zaszeregowaną między 2. Bundesligą a Regionalligą (czwarty poziom). Pierwsze spotkanie rozegrano 25 lipca 2008 roku. Na stadionie Steigerwald w Erfurcie miejscowy Rot-Weiß podejmował Dynamo Drezno. Mecz zakończył się wynikiem 1:0 dla gości. Pierwszym mistrzem został 1. FC Union Berlin, który za zwycięstwo w rozgrywkach otrzymał półtora kilogramowy puchar.
System rozgrywek.
Liga składa się z 20 drużyn. Rozgrywki obejmują dwie rundy: pierwszą jesienną i rewanżową wiosenną. Rozgrywa się łącznie 38 kolejek spotkań, po których dwie najlepsze drużyny awansują bezpośrednio do 2. Bundesligi, zaś trzecia drużyna rozgrywa baraż z klubem, który zajął 16. miejsce w 2. Bundeslidze. Od sezonu 2018/2019 do Regionalligi zostają zdegradowane cztery ostatnie drużyny w tabeli, zaś w ich miejsce awansują cztery najlepsze drużyny z Regionalligi.
Zespoły rozgrywające spotkania w 3. lidze zobowiązane są do wystawiania w kadrze meczowej minimum 4 zawodników, którzy nie ukończyli 23. roku życia. W przypadku rezerwowych drużyn zespołów z Bundesligi i 2. Bundesliga dochodzi wymóg posiadania trzech młodzieżowców na murawie.

</doc>
<doc id="1419657" url="https://pl.wikipedia.org/wiki?curid=1419657" title="3. Liga">
3. Liga



</doc>
<doc id="1419659" url="https://pl.wikipedia.org/wiki?curid=1419659" title="3. Bundesliga">
3. Bundesliga



</doc>
<doc id="1419661" url="https://pl.wikipedia.org/wiki?curid=1419661" title="Order Świętego Karola (Meksyk)">
Order Świętego Karola (Meksyk)

Order Świętego Karola, właśc. Cesarski Order Świętego Karola (hiszp. "Orden Imperial de San Carlos") – order kobiecy II Cesarstwa Meksykańskiego. Został ustanowiony 10 kwietnia 1866 przez cesarza Maksymiliana I w celu uhonorowania kobiet zasłużonych dla społeczeństwa. Order miał dwie klasy: Krzyż Wielki (z liczbą nadań do 24 – jedną z odznaczonych była Eugenia, cesarzowa francuska) i Krzyż (bez limitu nadań).

</doc>
<doc id="1419663" url="https://pl.wikipedia.org/wiki?curid=1419663" title="Jürgen Untermann">
Jürgen Untermann

Jürgen Untermann (ur. 24 października 1928 w Rheinfelden (Baden), zm. 7 lutego 2013 w Brauweiler) – niemiecki językoznawca, indoeuropeista, filolog i epigrafik.
Uczeń Hansa Krahego i Ulricha Schmolla, studiował na uniwersytetach we Frankfurcie i Tybindze. Obejmował stanowisko profesora językoznawstwa diachronicznego na uniwersytecie w Kolonii. Jego badania koncentrują się na "językach w ruinie" ("Trümmersprachen") Włoch i Półwyspu Iberyjskiego. Uważany za największy autorytet w dziedzinie języków paleoiberyjskich, w szczególności iberyjskiego. Wydał zbiór inskrypcji paleoiberyjskich – "Monumenta Linguarum Hispanicarum" i usystematyzował onomastykę iberyjską.

</doc>
<doc id="1419666" url="https://pl.wikipedia.org/wiki?curid=1419666" title="Order Oswobodziciela">
Order Oswobodziciela

Order Oswobodziciela (hisz. "Orden del Libertador") – wenezuelskie najwyższe odznaczenie państwowe ustanowione 14 września 1880. W 2010 order ten został zniesiony i zastąpiony przez Order Oswobodzicieli i Oswobodzicielek Wenezueli.
Historia.
Order Oswobodziciela został ustanowiony w 1880 przez prezydenta Wenezueli Antonia Guzmána Blanco na cześć bohatera walk o wyzwolenie Ameryki Południowej spod władzy Hiszpanów – Simóna Bolívara. W 1922 order został zreformowany przez prezydenta Juana Vicente'a Gómeza.
Order Oswobodziciela dzielił się na sześć klas:
Wielkim Mistrzem Orderu był "ex officio" (z urzędu), każdy nowo zaprzysiężony prezydent Wenezueli.
Order zawieszony jest na jedwabnej wstążce w kolorach narodowych Wenezueli: czerwonym, niebieskim i żółtym – rozłożonych równomiernie, od lewej do prawej.
Odznaczeni (lista niepełna).
Wielcy Mistrzowie Orderu – prezydenci Wenezueli "ex officio" (od 1922):
Obcokrajowcy:
Wenezuelczycy:
Obcokrajowcy:
Wenezuelczycy:
Wenezuelczycy:

</doc>
<doc id="1419670" url="https://pl.wikipedia.org/wiki?curid=1419670" title="Marmalade Boy">
Marmalade Boy

 – shōjo-manga autorstwa Wataru Yoshizumi. Była publikowana w magazynie "Ribon" od maja 1992 roku do października 1995 roku i ostatecznie zawarto ją w 8 tomach (tankobonach). Manga doczekała się adaptacji w postaci anime. Ekranizacji komiksu podjęło się studio Toei Animation. Anime ma 76 odcinków. W Polsce nie wydano mangi ani nie wyemitowano anime, chociaż seria "Marmalade Boy" w innych krajach stała się dość popularna.
Opis fabuły.
Nastoletnia Miki jest zwyczajną, japońską uczennicą. Jej życie zmienia się, kiedy rodzice decydują się na rozwód. Ale jest to sprawa o wiele bardziej skomplikowana niż mogłaby się wydawać. I tak Miki musi przyzwyczaić się do nowych współlokatorów, z nieznośnym Yuu na czele.

</doc>
<doc id="1419673" url="https://pl.wikipedia.org/wiki?curid=1419673" title="Wers (DTP)">
Wers (DTP)

Wers (fr. "vers", z łac. "versus" – "wiersz") – każda pojedyncza linia tekstu pisanego. W przypadku tekstu pisanego w układzie łamowym, oprócz terminu "wers", stosuje się też prostsze określenia – "wiersz", lub "linijka tekstu". Wers jest podstawową jednostką tworzącą akapit.

</doc>
<doc id="1419674" url="https://pl.wikipedia.org/wiki?curid=1419674" title="Gwardiejskoje (obwód kaliningradzki)">
Gwardiejskoje (obwód kaliningradzki)

Gwardiejskoje (ros. "Гвардейскoе" (Gvardejskoe, ewentualnie Gwardiejskoje lub Gvardeyskoye)) – osiedle typu wiejskiego w rejonie bagrationowskim obwodu kaliningradzkiego Federacji Rosyjskiej, położona ok. 11 km na północ od Bagrationowska. Do 1945 w Prusach Wschodnich, jako "Mühlhausen, Kreis Preußisch Eylau".
Historia.
Wieś, położona nad Bezledą, na terenie historycznej Natangii, istnieje przynajmniej od początku XIV w., w 1414 r. była nawet zaliczana do miasteczek. Od 1468 r. wieś i prawo patronatu nad kościołem należały do pochodzącej z Lotaryngii rodziny von Kunheim, osiadłej w pobliskim majątku Knauten. Od 1643 należała do Kalksteinów (m.in. Krystian Kalkstein-Stoliński). Tu w 1739 r. urodził się Johann Schultz, matematyk, filozof i teolog. Do zabytków, oprócz kościoła, zaliczano kilka fachwerkowych domów mieszkalnych z około 1800 r.
Kościół parafialny.
Kościół został zbudowany około 1305 r. Był remontowany po 1492 r. W średniowieczu nosił wezwanie św. Anny i był miejscem pielgrzymkowym. Od XVI w. jest świątynią ewangelicko-luterańską. Pastorem miejscowej parafii w latach 1560-1590 był ks. Caspar Henneberger, historyk i kartograf, tu urodził się jego syn, Hans Henneberger, a w kościele została pochowana Margarethe Luther (1534-1570), córka reformatora, żona Georga von Kunheim.
Kościół jest budowlą gotycką, z kamienia polnego. Składa się z trójprzęsłowej nawy, datowanej na 2 ćwierć XIV w., dwuprzęsłowego prosto zamkniętego prezbiterium dobudowanego w 2 połowie stulecia, zwieńczonego od wschodu ceglanym szczytem schodkowym, i jest poprzedzony ceglaną wieżą od zachodu, wzniesioną na w początku XVI w. Wysokość wieży wynosi 32 m. Manierystyczna kruchta i zakrystia z ozdobnymi okuciowymi szczytami, są fundacją Erharda von Kunheim z 1623 r. Pierwotnie prawdopodobnie wewnątrz istniało sklepienie, zastąpione stropem beczkowym, w latach 1693-1696 pokrytym barokowymi malowidłami (Gottfried Hintz z Królewca). W prezbiterium odkryto również resztki gotyckich malowideł ściennych. Dzięki bogatemu wyposażeniu wnętrza, powstałemu z fundacji Kalksteinów, świątynia uważana była za jeden z ważniejszych zabytków regionu. Główne elementy wystroju wyrzeźbił Isaac Riga w latach 90. XVII w. Były też obficie malowane empory i zespół zabytkowych ławek. Liczne były epitafia i płyty nagrobne, ponadto wisiały wizerunki Marcina Lutra i jego córki Małgorzaty Kunheim, z warsztatu Łukasza Cranacha Młodszego.
Po 1945 r. wyposażenie wnętrza przepadło, z wyjątkiem kilku płyt nagrobnych, zaś kościół służył jako magazyn. W 1991 r. został ponownie przekazany ewangelikom i jest remontowany, przy finansowej pomocy współwyznawców z Niemiec.

</doc>
<doc id="1419675" url="https://pl.wikipedia.org/wiki?curid=1419675" title="Kamichama Karin">
Kamichama Karin

 – shōjo-manga z gatunku mahō-shōjo stworzona przez Koge-Donbo. Manga została zawarta w 7 tomach. Potem wydano także siedmiotomowy sequel pod tytułem "Kamichama Karin Chu".
Na jej podstawie powstało również anime, które liczy 26 odcinków.
Opis fabuły.
"Kamichama Karin" to seria o przygodach młodziutkiej nastolatki, która straciła rodziców i czuje się bardzo samotna. Czasem ma wrażenie, że nikt jej nie rozumie i że jej jedyny przyjaciel to mały kotek. Jednak traci także ukochanego zwierzaka. Mimo to zyskuje coś innego, niezwykłego. Za pomocą pewnego pierścienia może zmieniać się w boginkę. Dysponuje mocą samej Ateny. Może jej używać tylko w szczytnych celach. Karin dzielnie walczy ze złem. Kazune z mocą Apolla też powstrzymuje niesprawiedliwość. Ale czy dadzą radę przeciwstawić się tak ogromnej potędze zła?

</doc>
<doc id="1419676" url="https://pl.wikipedia.org/wiki?curid=1419676" title="Grigorij Pietrowicz Maksimow">
Grigorij Pietrowicz Maksimow



</doc>
<doc id="1419683" url="https://pl.wikipedia.org/wiki?curid=1419683" title="Lista obiektów NGC (6001–7000)">
Lista obiektów NGC (6001–7000)

Lista obiektów Nowego Katalogu Ogólnego (NGC) o numerach 6001-7000. Ten katalog astronomiczny obejmuje głównie gromady gwiazd, mgławice i galaktyki.

</doc>
<doc id="1419692" url="https://pl.wikipedia.org/wiki?curid=1419692" title="Order Herbu Państwowego">
Order Herbu Państwowego

Order Herbu Państwowego (est.: "Riigivapi teenetemärk") – jedno z najwyższych odznaczeń państwowych Estonii ustanowione w 1936.
Historia.
Order Herbu Państwowego został ustanowiony przez Konstantina Pätsa w 1936 roku w celu upamiętnienia uzyskania przez Estonię niepodległości. Może być nadawany jedynie obywatelom Estonii za szczególne zasługi w służbie na rzecz państwa. Po rozpoczęciu okupacji Estonii przez ZSRR w 1940 order został zniesiony. Odnowiono go w niepodległej Estonii po 1991. W 2008 Poczta Estonii wydała znaczek pocztowy z wizerunkiem gwiazdy orderowej tego odznaczenia.
Wielkim Mistrzem i Kawalerem Łańcucha Orderu Herbu Państwowego jest urzędujący prezydent Estonii, który zachowuje odznaczenie po ustąpieniu z urzędu.
Podział orderu.
oraz
Opis odznaki.
Odznaką Orderu Herbu Państwowego jest tzw. duży herb Estonii, tzn. złota tarcza herbowa z trzema niebieskimi lwami otoczona złotym wieńcem dębowym. Odznaka jest zwieńczona ornamentem z uszkiem i połączona ze złotą zawieszką do wstążki. Wstążka orderu ma jednolity kolor chabrowy. Gwiazda orderu ma kształt kwiatu z ośmioma płatkami, z bogatą ornamentyką. Pośrodku znajduje się ozdobna bordiura otaczająca insygnia orderu przedstawione w naturalnych kolorach heraldycznych (złoty i niebieski).

</doc>
<doc id="1419695" url="https://pl.wikipedia.org/wiki?curid=1419695" title="Wiersz abecadłowy">
Wiersz abecadłowy



</doc>
<doc id="1419696" url="https://pl.wikipedia.org/wiki?curid=1419696" title="Clemmys">
Clemmys



</doc>
<doc id="1419700" url="https://pl.wikipedia.org/wiki?curid=1419700" title="SKK Siedlce">
SKK Siedlce

Siedlecki Klub Koszykówki (SKK Siedlce) – siedlecka drużyna koszykówki męskiej, w lipcu 2008 awansowała do II ligi (dzika karta).
Po pierwszej rundzie rozgrywek sezonu zasadniczego 2008/2009 zajmowała 6 miejsce, natomiast sezon ukończyła na miejscu 10. W sezonie 2009/2010 w rundzie zasadniczej zespół zajął III miejsce. W finale play-off przegrał z KPSW Astorią Bydgoszcz 1-2. W turnieju barażowym w Pleszewie, zespół z Siedlec zajął I miejsce i awansował do I ligi.
W pierwszym sezonie rozegranym na zapleczu Tauron Basket Ligi SKK zajęło 10 pozycję. W rywalizacji do trzech zwycięstw o utrzymanie z Polonią 2011 Warszawa Siedlczanie pokonali stołeczną ekipę 3:2 i tym samym utrzymali się w I lidze.
W sezonie 2015/2016 SKK zajęło 10 miejsce w tabeli gwarantujące bezpieczne utrzymanie bez konieczności rozgrywania meczów w fazie play-out.

</doc>
<doc id="1419704" url="https://pl.wikipedia.org/wiki?curid=1419704" title="Żółw cętkowany">
Żółw cętkowany

Żółw cętkowany, żółw kropkowany ("Clemmys guttata") - gatunek żółwia z rodziny żółwi błotnych.
Charakterystyka.
Karapaks czarny, na którym znajdują się żółte plamy, również głowa jest czarna z plamami. Plastron żółto-pomarańczowy, prawie całkowicie zakryty przez czarne akcenty.
Rozmiary.
Żółwie te osiągają zwykle długość do ok. 11 cm, największy zarejestrowany osobnik mierzył 13,5 cm.
Występowanie.
Wschodnia część Ameryki Północnej, w tym region Wielkich Jezior.

</doc>
<doc id="1419705" url="https://pl.wikipedia.org/wiki?curid=1419705" title="Palma cukrowa">
Palma cukrowa



</doc>
<doc id="1419717" url="https://pl.wikipedia.org/wiki?curid=1419717" title="Trubadur">
Trubadur



</doc>
<doc id="1419718" url="https://pl.wikipedia.org/wiki?curid=1419718" title="Goetzis">
Goetzis



</doc>
<doc id="1419719" url="https://pl.wikipedia.org/wiki?curid=1419719" title="Emil Welti">
Emil Welti

Emil Welti (ur. 23 kwietnia 1825, zm. 24 lutego 1899) – polityk szwajcarski, reprezentant kantonu Argowia w Radzie Związkowej od 8 grudnia 1866 do 31 grudnia 1891. Kierował następującymi departamentami:
Przewodniczył Radzie Kantonów (1860, 1866). Był również wiceprezydentem Szwajcarii w latach 1868, 1871, 1874, 1879, 1883 i 1890, a także prezydentem w latach 1869, 1872, 1876, 1880, 1884 i 1891.

</doc>
<doc id="1419720" url="https://pl.wikipedia.org/wiki?curid=1419720" title="Toon Boom Animation">
Toon Boom Animation

Toon Boom Animation Inc. – kanadyjskie przedsiębiorstwo specjalizujące się w produkcji oprogramowania do animacji. Firma została założona w 1994 roku i jest ulokowana w Montrealu, Quebec, Toon Boom tworzy oprogramowanie dla wytwórni filmowych, telewizji, animacji webowych, gier itp. W 2005 roku Toon Boom została przyznana nagroda Emmy w inżynierii. 
Filmografia.
Produkty Toon Boom posłużyły jako główny trzon animacji dla niektórych produkcji DisneyToon Studios.
"i wielu innych."
Oraz w innych filmach:
"i wielu innych."

</doc>
<doc id="1419728" url="https://pl.wikipedia.org/wiki?curid=1419728" title="Serie A (1944)">
Serie A (1944)



</doc>
<doc id="1419731" url="https://pl.wikipedia.org/wiki?curid=1419731" title="Serie A (1928/1929)">
Serie A (1928/1929)



</doc>
<doc id="1419732" url="https://pl.wikipedia.org/wiki?curid=1419732" title="Wzgórze Miejskie w Bielsku-Białej">
Wzgórze Miejskie w Bielsku-Białej



</doc>
<doc id="1419733" url="https://pl.wikipedia.org/wiki?curid=1419733" title="Serie A (1898)">
Serie A (1898)



</doc>
<doc id="1419734" url="https://pl.wikipedia.org/wiki?curid=1419734" title="Serie A (1899)">
Serie A (1899)



</doc>
<doc id="1419735" url="https://pl.wikipedia.org/wiki?curid=1419735" title="Żółw torfowiskowy">
Żółw torfowiskowy

Żółw torfowiskowy ("Glyptemys muhlenbergii" syn. "Clemmys muhlenbergii") – gatunek gada z rodziny żółwi błotnych.
Występowanie.
Wschodnia część USA. Jest gatunkiem endemicznym torfowisk.
Charakterystyka.
Karapaks czarny, na policzkach dwie żółte smugi, plastron brązowy.
Rozmiary.
Jest to jeden z najmniejszych żółwi, osiąga długość od 7 do 11 cm.
Zagrożenia.
Żółw torfowiskowy jest jednym z najrzadszych żółwi Ameryki Północnej. Zagrożony wyginięciem na skutek odłowów oraz utraty i fragmentacji siedlisk.

</doc>
<doc id="1419736" url="https://pl.wikipedia.org/wiki?curid=1419736" title="Lista obiektów NGC (7001–7840)">
Lista obiektów NGC (7001–7840)

Lista obiektów Nowego Katalogu Ogólnego (NGC) o numerach 7001-7840. Ten katalog astronomiczny obejmuje głównie gromady gwiazd, mgławice i galaktyki.

</doc>
<doc id="1419738" url="https://pl.wikipedia.org/wiki?curid=1419738" title="Arenga pinnata">
Arenga pinnata



</doc>
<doc id="1419739" url="https://pl.wikipedia.org/wiki?curid=1419739" title="Serie A (1901)">
Serie A (1901)



</doc>
<doc id="1419740" url="https://pl.wikipedia.org/wiki?curid=1419740" title="Stara Kopalnia w Wałbrzychu">
Stara Kopalnia w Wałbrzychu

Centrum Nauki i Sztuki Stara Kopalnia – placówka muzealna, zlokalizowana na terenie zabytkowej Kopalni Węgla Kamiennego „Julia”. Otwarta została 9 listopada 2014 roku po gruntownym rozbudowaniu Muzeum Przemysłu i Techniki mieszczącego się w tym miejscu od 1999 roku. Stara Kopalnia – Centrum Nauki i Sztuki została wpisana 2015 roku na listę Europejskiego Szlaku Dziedzictwa Przemysłowego – ERIH.
Obiekty Centrum Nauki i Sztuki „Stara Kopalnia”.
Na „Centrum” składają się:
Zarys historii kopalni.
W 1770 r. w Wyższym Urzędzie Górniczym w Złotym Stoku zarejestrowano kopalnię węgla pod nazwą „Fuchs”, która powstała z połączenia licznych niewielkich kopalń, istniejących na terenie gminy Biały Kamień od XVI wieku. Po zarejestrowaniu gwarectwa eksploatacja pokładów węgla prowadzona była wyrobiskami powierzchniowymi za pomocą sztolni i szybików. W 1791 r. w Lisim Wzgórzu zaczęto drążyć "Lisią Sztolnię". W latach 1857 i 1860 do gwarectwa "Fuchs" dołączono następne małe kopalnie oraz następną sztolnie o nazwie "Friedrich Wilhelm".
Istotnym dla rozwoju gwarectwa był rok 1865, kiedy to opracowano projekt opartej o nowoczesne rozwiązania techniczne kopalni głębinowej. W 1867 r. oddano do użytku głębiony według tego projektu szyb „Julius” (dzisiaj „Julia”), którego głębokość docelowo wyniosła 611 m. Dwa lata później powstał drugi szyb kopalni – „Ida” (dzisiejsza „Sobótka”) w odległości 55 metrów od pierwszego szybu, a w 1884 r. szyb "Dampf", wszystkie z "basztowymi", murowanymi wieżami wyciągowymi typu Malakow.
Pogłębianie szybu "Ida" trwało aż do 1946 r., kiedy uzyskał ostateczną głębokość 443 metrów i udostępnił 5 poziomów wydobywczych (10 pokładów węgla). Urządzeniem wyciągowym była dwupiętrowa winda (tzw. „klatka”), która mieściła po dwa wozy na piętrze. Udźwig podczas wydobycia urobku sięgał 3 ton. W 1999 r. szyb został zasypany kamieniem na odcinku około 400 metrów (pozostawiono 50-metrowy odcinek od powierzchni celem zejścia schodami do „Lisiej sztolni”). W 1907 r. poszerzono obszar górniczy przez przyłączenie kopalni „David”, wydobywającej węgiel z sąsiedniej dzielnicy Konradów, a w 1931 r. kopalnię „Segen Gottes” (dzielnica Stary Zdrój). Po zakończeniu II wojny światowej kopalnia „Fuchs” przeszła pod polski zarząd, a jej nazwa została zmieniona na „Julia”. Krótko, bo od 1946 do 1949 r., nosiła nazwę „Biały Kamień”, następnie od 1950 do 1993 – „Thorez” (na cześć francuskiego komunisty Maurice’a Thoreza). W 1993 r. powrócono do nazwy „Julia”.
W kopalni eksploatowano pokłady węgla warstw wałbrzyskich, a roczne wydobycie wynosiło od 650 tys. do 800 tys. ton. Ze względu na nierentowność kopalnia została postawiona w stan likwidacji w 1990 r. Ostatni wózek z węglem wyjechał na powierzchnię 20 września 1996 r., a 17 września 1998 r. zakończono likwidację wyrobisk podziemnych.
Powstanie muzeum.
Rada Miasta Wałbrzycha 26 sierpnia 1999 r. podjęła uchwałę o utworzeniu oddziału wałbrzyskiego muzeum (przez zmianę statutu). 31 grudnia tego samego roku Zarząd Miasta Wałbrzycha przekazał nieodpłatnie Muzeum teren Zakładu Górniczego „Julia” przy ul. Wysockiego w celu zorganizowania na nim Oddziału Muzeum Przemysłu i Techniki. 6 kwietnia 2001 r. Wojewoda Dolnośląski przekazał nieodpłatnie Gminie Wałbrzych prawo własności Kopalni Węgla „Julia” (grunty i budynki z wyposażeniem) w celu prowadzenia Muzeum Przemysłu i Techniki.
17 września 2004 r. Wojewódzki Urząd Ochrony Zabytków we Wrocławiu wpisał do rejestru zabytków województwa dolnośląskiego zespół 14 obiektów kopalni.
Obiekty zabytkowe.
Do dziś przetrwały murowane basztowe wieże wyciągowe szybów „Julius” (teraz „Julia”) i „Ida” („Sobótka”), swoim wyglądem nawiązujące do dawnych wież obronnych. Ich wystrój architektoniczny wykonano w stylu klasyczno-renesansowym. Ten typ wież był od lat 50. XIX wieku powszechnie stosowany w kopalniach głębinowych ze względu na masywną konstrukcję wytrzymującą ciężar umieszczonych w niej urządzeń wyciągowych i wydobywanego urobku. Po wojnie krymskiej ten typ basztowych wież wyciągowych zyskał nazwę „Malakoff-Turm” (od fortu „Malakow”, zwanego także „Małachow”, w Sewastopolu). Pod koniec XIX wieku, zgodnie z panującymi wówczas trendami, wkomponowano w nie wieże stalowe („Julius” w 1893 r., „Ida” w 1903 r.).
W czasie pogłębiania obu szybów wybudowano pomiędzy nimi kotłownię nr 1 pod postacią wieży z otaczającymi je wieżyczkami. Ten trzypiętrowy budynek, o wysokości 15 metrów, został zbudowany na fundamencie murowanym. W 1885 r. kotłownia została zlikwidowana, a wnętrze budynku zaadaptowano na łaźnię i pralnię. Na trzecim piętrze znalazł się pomost obiegu wózków nadszybia. W 1915 r. wybudowano w sąsiedztwie nową łaźnię dla górników, a pomieszczenia przy szybach przeznaczono na łaźnię dla kobiet pracujących w sortowni węgla oraz na pralnię i magazyny szybowe.
Poza tymi obiektami na terenie byłej kopalni znajdują się również warsztaty mechaniczne z 1872 r., zachowane maszyny i urządzenia wyciągowe szybu „Sobótka” z 1912 r. wraz z oprzyrządowaniem oraz wchodzące w skład zakładu przeróbki mechanicznej węgla: sortownia z 1888 r., płuczka i flotacja węgla z lat 1902–1914.
Ekspozycja.
Trasa zwiedzania:
Lisia Sztolnia.
Jednym z najciekawszych obiektów należących do Muzeum jest sztolnia zwana „Lisią”. Jej niezwykłość polega na tym, że była ona wypełniona wodą do wysokości 1 m, a transport węgla odbywał się łodziami. Była to pierwsza na kontynencie europejskim podziemna sztolnia przystosowana do takiego transportu węgla, co w XVIII wieku było dużym osiągnięciem technicznym.
Lisią Sztolnię (położoną na Lisim Wzgórzu – stąd nazwa) zaczęto drążyć w 1791 r. na poziomie +410 m n.p.m. Gdy sztolnia sięgnęła 655 m długości wstrzymano na jakiś czas jej dalszą budowę i przystąpiono do drążenia chodników w pokładach węglowych. We wrześniu 1794 r. poprzez budowę odpowiedniej przytamki spiętrzono wodę w sztolni do wysokości 1 m. Pomysłodawcą drążenia sztolni, a zwłaszcza wprowadzenia transportu węgla łodziami, był Friedrich Wilhelm von Reden (ówczesny dyrektor Wyższego Urzędu Górniczego we Wrocławiu). Spotkał się on z taką metodą wydobycia urobku w górach Harzu, gdzie budowę podobnej sztolni w tamtejszych kopalniach kruszcowych rozpoczął w roku 1777 jego stryj, Claus Friedrich von Reden. Oficjalne otwarcie sztolni nastąpiło 18 września 1794 r. Upamiętniono to kamienną tablicą z wykutym na niej okolicznościowym napisem. W pierwszej łodzi do sztolni wpłynął sam Reden, natomiast pierwsza łódź wypływająca ze sztolni wyładowana była już węglem.
Sztolnię drążono do 1821 r. Przecinała ona skały należące do warstw żaclerskich (zlepieńce, piaskowce, łupki ilaste i piaszczyste), udostępniając górnikom 12 pokładów węgla o grubości 0,9–2,9 m. W zależności od sytuacji górniczo-geologicznej w sztolni stosowano obudowę murową kamienną (46%), drewnianą (17%), zaś w miejscach o zwięzłych, mocnych skałach w stropie i ociosach obudowy nie stosowano. W czasie drążenia sztolni co 100–200 m wykonywano szybiki („świetliki”) na powierzchnię, służące poprawieniu wentylacji (obecnie zamurowane i zasypane). Łączna długość sztolni wynosiła 1593 m, jej szerokość dochodziła do 2,7 m, a wysokość do 2,9 m. W odstępach co 300 m wyrobisko było poszerzone do 3,8 m w celu umożliwienia wymijania się łodzi płynących w przeciwnych kierunkach. W końcowym okresie (1854 r.) wyrobisko nawigacyjne (umożliwiające ruch łodzi) uzyskało długość 2100 m, a jeden cykl przepływu łodzi trwał ok. 3 godz. Wydajność dobowa sztolni przy takiej odstawie urobku wynosiła ok. 100 ton. W celu sprawnego rozładunku węgla, odbywającego się w znacznym stopniu ręcznie, przy wylocie sztolni zbudowano basen portowy o powierzchni ok. 650 m² z odpowiednio wyposażonymi nabrzeżami, mogący pomieścić do 50 łodzi. W 1854 r. duże zapotrzebowanie na węgiel wpłynęło na decyzję o usunięciu z niej wody, zbudowaniu torowiska i wprowadzeniu koni do ciągnięcia wózków. Dzięki temu jej wydajność wzrosła do 480 ton na dobę. W 1867 r. zgłębiono szyb „Julia” do poziomu sztolni, co umożliwiło ciągnięcie urobku szybem. Sztolnia przestała pełnić rolę drogi transportowej i w tym samym roku została otamowana.
Od początku istnienia sztolni udostępniano ją turystom. Zwiedzającymi byli m.in.: Fryderyk Wilhelm III z żoną Fryderyką Luizą (1801 r.), ambasador Stanów Zjednoczonych w Berlinie John Quincy Adams – późniejszy prezydent, małżonka cara Mikołaja I – Aleksandra Fiodorowna (1838 r.), a także księżna Izabela Czartoryska (1816), która opisała wygląd sztolni oraz sposób jej zwiedzania w pamiętnikach "Dyliżansem po Dolnym Śląsku".
W dniu 26.05.1961 r. Lisia Sztolnia jako wyjątkowy zabytek techniki, dokumentujący historię górnictwa wałbrzyskiego, została wpisana do rejestru zabytków.
 Po utworzeniu w 1995 r. Oddziału Muzeum Przemysłu i Techniki przy Muzeum Okręgowym w Wałbrzychu na terenie Zakładu Górniczego "Julia" dokonano penetracji Lisiej Sztolni w aspekcie jej adaptacji do celów turystycznych. Drożnych było wówczas jedynie 340 metrów sztolni. W latach 2000-2001 sztolnię udrożniono i wyremontowano na długości 1302 m. Planowano m.in. zabudowę w szybie "Sobótka" windy osobowej do zjazdu turystów z powierzchni na poziom Lisiej Sztolni oraz wykonanie długiego na około 300 m koryta wodnego do spławiania turystów łodziami. Jednocześnie stwierdzono jednak, że na skutek eksploatacji niżej położonych pokładów węgla poziom sztolni znacznie obniżył się, lokalnie nawet o 13,21 m. Gdy w 2001 r. Wałbrzyskie Kopalnie Węgla Kamiennego w Likwidacji z przyczyn oszczędnościowych zmieniły projekt zabezpieczający obiekty miasta przed zagrożeniem wodnym w następstwie zatapiania podziemnych kopalń węgla okazało się, że większa część planowanej trasy zostanie najprawdopodobniej zatopiona. W związku z tym Muzeum w Wałbrzychu z dniem 1 czerwca 2002 r. udostępniło do pieszego ruchu turystycznego jedynie długi na 201 m, wylotowy odcinek Lisiej Sztolni i 69 m odcinek pochylni wyjściowej przy ul. Reja.
Sztolnia została na skutek intensywnych opadów zalana już w sierpniu tego samego roku. Obiekt wyłączono z ruchu turystycznego. Jednocześnie pogorszyły się warunki wentylacji, nastąpiło gromadzenie się dwutlenku węgla i spadek zawartości tlenu. Miało to swe tragiczne skutki w 2014 r., kiedy w głębi sztolni, oficjalnie niedostępnej, zginęło w wyniku uduszenia dwóch mężczyzn kradnących złom. Projekt dalszej rewitalizacji sztolni został zawieszony. Aktualnie (2021 r.) wejście do Lisiej Sztolni jest zabezpieczone, a sztolnia niedostępna. Nad sztolnią budowana jest estakada zachodniej obwodnicy drogowej Wałbrzycha. Od 2019 r. na trasie zwiedzania obiektów Muzeum znajduje się bardzo szczegółowa makieta zabytkowej Lisiej Sztolni.

</doc>
<doc id="1419743" url="https://pl.wikipedia.org/wiki?curid=1419743" title="Stowarzyszenie Tłumaczy Polskich">
Stowarzyszenie Tłumaczy Polskich

Stowarzyszenie Tłumaczy Polskich (STP, "Association of Polish Translators and Interpreters – APTI") – najdłużej działająca organizacja tłumaczy w Polsce. Jako jedyna zrzesza tłumaczy wszystkich specjalności (pisemnych i konferencyjnych, przysięgłych, literackich, technicznych, publicystycznych i innych). Założone w 1981 r., na początku XXI wieku STP miało ok. 2500 członków zreszonch w sześciu sekcjach (tłumaczy literatury pięknej, tłumaczy literatury naukowo-technicznej, tłumaczy publicystycznych, tłumaczy konsekutywnych, tłumaczy symultanicznych oraz tłumaczy przysięgłych). 
Celem działania STP jest ochrona praw zawodowych tłumaczy oraz działanie na rzecz promowania wysokich standardów na rynku tłumaczeniowym, jakości tłumaczeń, godziwych zasad wynagradzania tłumaczy, przestrzegania zasad etyki zawodowej i ochrony własności intelektualnej. STP dba o wizerunek zawodu tłumacza, integrację środowiska i zapewnienie należytej reprezentacji jego interesów wobec instytucji i organów państwa, innych organizacji i stowarzyszeń, partnerów społecznych i opinii publicznej.
Przy STP działa Klub Młodego Tłumacza, zrzeszający osoby nie posiadające jeszcze wystarczająco dużego doświadczenia zawodowego, by zostać członkiem rzeczywistym STP lub dopiero zaczynające pracę w zawodzie tłumacza.

</doc>
<doc id="1419748" url="https://pl.wikipedia.org/wiki?curid=1419748" title="Przejście graniczne Piwniczna-Mníšek nad Popradom">
Przejście graniczne Piwniczna-Mníšek nad Popradom

Przejście graniczne Piwniczna-Mníšek nad Popradom – polsko-słowackie drogowe przejście graniczne położone w województwie małopolskim, w powiecie nowosądeckim, w gminie Piwniczna-Zdrój, w miejscowości Piwniczna-Zdrój, zlikwidowane w 2007 roku.
Opis.
Przejście graniczne Piwniczna-Mníšek nad Popradom, z miejscem odprawy granicznej po słowackiej w miejscowości Mníšek nad Popradom, Czynne przez całą dobę. Dopuszczony był ruch osobowy i mały ruch graniczny. Kontrolę graniczną osób, towarów oraz środków transportu wykonywała kolejno: Graniczna Placówka Kontrolna Straży Granicznej w Piwnicznej-Zdroju, Placówka Straży Granicznej w Piwnicznej-Zdroju. Do przejścia od strony polskiej prowadzi droga krajowa nr 87 zaś po stronie słowackiej jej przedłużeniem jest droga krajowa nr 68.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Czechosłowackiej Republiki Socjalistycznej funkcjonowały w tym miejscu polsko-czechosłowackie przejścia graniczne:
W II RP istniało polsko-czechosłowackie przejście graniczne Piwniczna-Mnísek nad Popradom (miejsce przejściowe po drogach ulicznych), na czechosłowackiej drodze celnej Piwniczna – Hanuszów – Mnísek nad Popradom. Był to punkt przejściowy z prawem dokonywania odpraw mieszkańców pogranicza, bez towarów w czasie i na zasadach obowiązujących urzędy celne, ustawione przy drogach kołowych. Dopuszczony był mały ruch graniczny. Przekraczanie granicy odbywało się na podstawie przepustek: jednorazowych, stałych i gospodarczych.

</doc>
<doc id="1419749" url="https://pl.wikipedia.org/wiki?curid=1419749" title="Hope &amp; Sorrow (album)">
Hope &amp; Sorrow (album)

Hope &amp; Sorrow – siódmy studyjny album zespołu Sevendust. Ostatni album nagrany z udziałem gitarzysty zespołu Sonnym Mayo.

</doc>
<doc id="1419752" url="https://pl.wikipedia.org/wiki?curid=1419752" title="Todor Todorow">
Todor Todorow

Todor Todorow, bułg. Тодор Тодоров (ur. 8 listopada 1974 w Warnie) – bułgarski szachista, arcymistrz od 2006 roku. Aktualnie reprezentuje Belgię.
Kariera szachowa.
Pierwszy sukces na arenie międzynarodowej odniósł w 1993, zajmując II m. (za Giorgim Kaczeiszwilim) w otwartym turnieju w Stockerau. W 1995 zadebiutował w finale indywidualnych mistrzostw Bułgarii. Największy sukces w tych rozgrywkach odniósł w 1998, zdobywając w Dupnicy tytuł wicemistrza kraju (za Borysem Czatałbaszewem). W 1997 podzielił I m. (wspólnie z Iwo Donewem i Nedeljko Kelečeviciem) w Götzis, a w 1998 zwyciężył w cyklicznym turnieju "First Saturday" (edycja FS03 IM) w Budapeszcie oraz uczestniczył w turnieju strefowym (eliminacji mistrzostw świata), rozegranym w Krynicy. W 2000 zwyciężył w Tuluzie, natomiast w 2001 podzielił II m. (za Pavlem Vavrą, wspólnie z m.in. Catalinem Navrotescu) w Saint Lorrain. W 2003 wypełnił w Borovie pierwszą normę na tytuł arcymistrza oraz podzielił II m. w Paryżu (za Alberto Davidem, wspólnie z Amirem Bagherim, Thalem Abergelem, Manuelem Apicellą, Andriejem Szczekaczewem, Stanisławem Sawczenko i Markiem Paraguą). W 2004 wypełnił drugą normę na tytuł arcymistrza, dzieląc I m. (wspólnie z Manuelem Apicellą) w Bois Colombes, a w 2005 trzecią – w Nowym Sadzie, gdzie zwyciężył. W 2007 odniósł kolejny sukces, dzieląc I m. (wspólnie z Igorem Jefimowem i Sinišą Dražiciem) w Senigalli.
Najwyższy ranking w dotychczasowej karierze osiągnął 1 kwietnia 2005, z wynikiem 2518 punktów zajmował wówczas 7. miejsce wśród bułgarskich szachistów.

</doc>
<doc id="1419755" url="https://pl.wikipedia.org/wiki?curid=1419755" title="Emydoidea blandingii">
Emydoidea blandingii

Emydoidea blandingii – gatunek żółwia z rodziny żółwi błotnych, jedyny przedstawiciel rodzaju "Emydoidea" .
Charakterystyka.
Karapaks czarny, o długości od 15 do 27 cm, głowa duża i czarna, wzdłuż szyi idzie do głowy żółty pas.
Występowanie.
Stany Zjednoczone.

</doc>
<doc id="1419758" url="https://pl.wikipedia.org/wiki?curid=1419758" title="Charles Lucien Bonaparte">
Charles Lucien Bonaparte



</doc>
<doc id="1419769" url="https://pl.wikipedia.org/wiki?curid=1419769" title="Rozdwojenie jaźni">
Rozdwojenie jaźni



</doc>
<doc id="1419770" url="https://pl.wikipedia.org/wiki?curid=1419770" title="Retrospective 2">
Retrospective 2

Retrospective 2 - dwupłytowa kompilacja nawiązująca do poprzednich dokonań zespołu Sevendust. Płyta zawiera covery i nagrania na żywo z płyt Next i Alpha (nie ma żadnych utworów z Animosity i Seasons) oraz dwóch nagrań DVD znajdujących się uprzednio na materiale DVD zespołu zatytułowanego Retrospect, wydanego w 2001 roku i dwóch filmów zarejestrowanych podczas nagrywania płyt Next i Alpha.
Lista utworów.
Dysk: 1
Dysk: 2 (DVD)

</doc>
<doc id="1419772" url="https://pl.wikipedia.org/wiki?curid=1419772" title="Clemmys muhlenbergii">
Clemmys muhlenbergii



</doc>
<doc id="1419773" url="https://pl.wikipedia.org/wiki?curid=1419773" title="Instytut Niskich Temperatur i Badań Strukturalnych im. Włodzimierza Trzebiatowskiego Polskiej Akademii Nauk">
Instytut Niskich Temperatur i Badań Strukturalnych im. Włodzimierza Trzebiatowskiego Polskiej Akademii Nauk

Instytut Niskich Temperatur i Badań Strukturalnych im. Włodzimierza Trzebiatowskiego PAN – instytut naukowy Polskiej Akademii Nauk z siedzibą we Wrocławiu, zajmujący się badaniem fizykochemicznych struktur ciała stałego oraz jej wpływu na własności fizyczne, chemiczne i spektroskopowe, ze szczególnym naciskiem położonym na badania w niskich temperaturach.
Historia.
Działalność instytutu została zapoczątkowana w roku 1966, kiedy to połączono ze sobą placówki PAN sięgających swymi korzeniami roku 1954, Zakład Fizyko-Chemiczny Badań Strukturalnych PAN i Zakład Niskich Temperatur Instytutu Fizyki PAN oraz Zakład Petrochemii Instytutu Chemii Organicznej PAN, który dołączył w roku 1984. Składa się z sześciu oddziałów naukowych (Niskich Temperatur i Nadprzewodnictwa, Teorii Materii Skondensowanej, Badań Magnetyków, Spektroskopii Optycznej, Badań Strukturalnych oraz Chemii Nanomateriałów i Katalizy) oraz dodatkowych jednostek organizacyjnych.
Działalność naukowa.
Instytut dzięki nowoczesnej aparaturze i wykwalifikowanej kadrze naukowej prowadzi badania zgodnie ze światowymi standardami oraz kształci młodych pracowników naukowych. W Instytucie istnieje studium doktoranckie, a także prowadzone są prace dyplomowe studentów uczelni polskich i zagranicznych. Główne kierunki badań obejmują strukturę krystaliczną i elektronową, przemiany fazowe, właściwości magnetyków i metali, układy metal-wodór i ferromagnetyki, zjawisko nadprzewodnictwa, osprzęt i materiały kriogeniczne, fizykę defektów sieciowych, strukturę katalizatorów metalicznych i ich aktywność, nowe materiały laserowe, strukturę i właściwości układów 5f- i 4f-elektronowych. Każdego roku Instytut jest organizatorem kilku spotkań i konferencji naukowych o charakterze krajowym lub międzynarodowym. Wydawana jest również "Fizyka i chemia ciała stałego" będąca serią monografii.
Lokalizacja.
Do roku 1993 siedziba instytutu znajdowała się w budynkach przy ul. Gajowickiej (d. Próchnika) i w Pałacu Arcybiskupim zarekwirowanym po II wojnie światowej przez władze PRL. Obecnie jednostki Instytutu są zlokalizowane przy ul. Okólnej na wrocławskim Rakowcu.

</doc>
<doc id="1419774" url="https://pl.wikipedia.org/wiki?curid=1419774" title="Fakhreddine II">
Fakhreddine II



</doc>
<doc id="1419776" url="https://pl.wikipedia.org/wiki?curid=1419776" title="Areca">
Areca



</doc>
<doc id="1419781" url="https://pl.wikipedia.org/wiki?curid=1419781" title="Glyptemys insculpta">
Glyptemys insculpta



</doc>
<doc id="1419782" url="https://pl.wikipedia.org/wiki?curid=1419782" title="Clemmys insculpta">
Clemmys insculpta



</doc>
<doc id="1419783" url="https://pl.wikipedia.org/wiki?curid=1419783" title="Krasanka natrawka">
Krasanka natrawka

Krasanka natrawka ("Cercopis vulnerata") – gatunek pluskwiaka z rodziny krasankowatych.
Pluskwiak o ciele długości od 9,5 do 10,5 mm. Błyszcząco czarne: twarz, ciemię, przedplecze i tarczkę ma delikatnie, jasno owłosione. Głowa o rudych, położonych blisko tylnej krawędzi ciemienia przyoczkach i silnie wypukłym "frontoclypeus". Na przedpleczu i przednich skrzydłach delikatne punktowanie. Skrzydła przednie z czarno-czerwonym wzorem, w którego skład wchodzi szeroka tylna przepaska o czerwonej barwie i kształcie tępo zakończonej litery V – silniej wygięta niż u krasanki przepaskówki. Tylne skrzydła brązowo przydymione, prześwitujące, delikatnie owłosione. Wierzch odwłoka czarny z wąskimi rudymi paskami na tylnych krańcach tergitów.
Larwy żyją pod ziemią.
Krasanka wykazana z Albanii, Austrii, Belgii, Bułgarii, Chorwacji, Czech, Francji, Grecji, Hiszpanii, Holandii, byłej Jugosławii, Mołdawii, Niemiec, Norwegii, Polski, Rumunii, Rosji, Słowacji, Słowenii, Szwajcarii, Węgier, Wielkiej Brytanii i Włoch.
W Europie Środkowej i Zachodniej zasiedla obszary górskie i podgórskie. Pojedyncze osobniki notowane z nizin prawdopodobnie zawlekane są tam z wiatrem. W Wielkiej Brytanii znana ze Szkocji i Anglii, gdzie występuje zwykle w zadrzewieniach lub ich pobliżu.

</doc>
<doc id="1419784" url="https://pl.wikipedia.org/wiki?curid=1419784" title="Glyptemys muhlenbergii">
Glyptemys muhlenbergii



</doc>
<doc id="1419786" url="https://pl.wikipedia.org/wiki?curid=1419786" title="Tabbouleh">
Tabbouleh

Tabbouleh (arab. تبولة, wymowa: "tabule"; ang. "tabbouleh" lub "tabouleh") – charakterystyczna dla kuchni libańskiej odmiana sałatki warzywnej z pomidorów i bulguru z dodatkiem cebuli, czosnku, ogórka i czerwonej papryki. Smak i aromat sałatki tabbouleh wzbogacony jest miętą, cytryną i natką pietruszki, ewentualnie także orzeszkami piniowymi. Zamiast kaszy bulgur można użyć tej samej ilości ziarna kuskus. Potrawa ta jest elementem kuchni arabskiej, nazywana bywa też "sałatką libańską".
Przygotowanie.
Kuskus należy wsypać do miski i po zalaniu wrzątkiem odstawić na kilka lub kilkanaście minut (uwaga: kuskus mocno pęcznieje i zwiększa objętość, miska musi być dostatecznie duża). Potem wodę należy odsączyć a samą kaszę umieścić w misce.
Natkę pietruszki, liście mięty i ewentualnie szczypiorek drobno posiekać (można też dodać teraz orzeszki piniowe i posiekaną świeżą kolendrę), wymieszać wszystko z kaszą i drobno pokrojonymi pomidorami, ogórkiem, cebulą i czerwoną papryką (teraz też można dodać ugotowane wcześniej i drobno pokrojone jajka). W osobnym naczyniu wymieszać ze sobą sok z cytryny, oliwę, sól i pieprz oraz rozgniecione ząbki czosnku, dodać do miski z kaszą i warzywami, dokładnie wymieszać.
Alternatywnym sposobem przygotowania jest wsypanie suchego kuskusu do miski z przygotowanymi warzywami i ziołami, a następnie odstawić całość przykrytą np. talerzem na min. 30 minut. Dzięki temu kuskus wchłonie soki z warzyw, przejdzie ich smakiem i stanie się aromatyczny.
Sałatka nadaje się do spożycia zaraz po przygotowaniu, może służyć jako dodatek do mięsa z grilla. Sałatkę tę podaje się w sposób klasyczny, m.in. w Libanie i Syrii, w miskach wyłożonych liśćmi sałaty rzymskiej, udekorowaną ćwiartkami limonki.

</doc>
<doc id="1419787" url="https://pl.wikipedia.org/wiki?curid=1419787" title="Tabouleh">
Tabouleh



</doc>
<doc id="1419788" url="https://pl.wikipedia.org/wiki?curid=1419788" title="Warszawskie dzieci">
Warszawskie dzieci

Warszawskie dzieci – polska piosenka skomponowana w 1944 do słów Stanisława Ryszarda Dobrowolskiego z muzyką Andrzeja Panufnika; jedna z popularnych piosenek powstania warszawskiego.
Geneza i znaczenie.
Piosenka została skomponowana 4 lipca 1944 i nagrana 1 sierpnia 1944 dla radiostacji Błyskawica i po raz pierwszy wyemitowana 8 sierpnia 1944; obok "Warszawianki" stała się jedną z najpopularniejszych piosenek powstańczych. Tytuł pieśni bezpośrednio nawiązuje do pierwszej jednostki Wojska Polskiego utworzonej w listopadzie 1918 r. w stolicy 21 Pułku Piechoty „Dzieci Warszawy”, zaś tekst do powstania warszawskiego.

</doc>
<doc id="1419792" url="https://pl.wikipedia.org/wiki?curid=1419792" title="Country Grammar">
Country Grammar

Country Grammar – debiutancki album amerykańskiego rapera Nelly'ego wydany 27 lipca 2000 roku. Album zadebiutował na billboardzie na #3 miejscu później wybił się na miejsce #1.

</doc>
<doc id="1419801" url="https://pl.wikipedia.org/wiki?curid=1419801" title="Newag 311D">
Newag 311D

Newag 311D (oznaczenie PKP ST40) – ciężka towarowa lokomotywa spalinowa produkowana w zakładach Newag w Nowym Sączu. Spalinowóz jest współczesną modernizacją lokomotyw M62.
Przez kolejarzy i miłośników kolei zwana "Robogagarinem", "Batmanem", "Transformersem" albo "Lordem Vaderem".
Charakterystyka.
Lokomotywa stanowi głęboką modernizację radzieckich lokomotyw M62 (ST44). Z pierwowzoru zachowano jedynie ostoję i wózki jezdne. Całkowicie zmieniono jednostkę napędową, montując bardziej ekonomiczny silnik firmy General Electric w jednej obudowie z prądnicą główną, sprężarką i wentylatorem. Najbardziej widoczną zmianą jest całkowita zmiana pudła – zamiast pudła typu wagonowego, z wewnętrznym przejściem między kabinami, zastosowano dwie kabiny maszynisty na obu końcach, z przejściami zewnętrznymi po pomostach. Dzięki zastosowaniu pomostów uzyskano też łatwiejszy dostęp do silnika. Zmieniono czoła pojazdu, nadając im nowy wygląd. Kabiny są ergonomiczne i zapewniają lepsze warunki pracy.
W porównaniu do ST44, 311D zużywa o 20% mniej paliwa w przeliczeniu na 1000 bruttotonokilometrów. Emisja spalin została dostosowana do norm UIC II. Lokomotywy są skomputeryzowane. Podczas gwałtownego spadku temperatury same się uruchamiają, ogrzewają, a podczas spadku ciśnienia w przewodzie głównym, uruchamiają się same w celu dopełnienia.
Eksploatacja.
Pierwsze lokomotywy wyprodukowano w 2007.

</doc>
<doc id="1419803" url="https://pl.wikipedia.org/wiki?curid=1419803" title="Rafał Kosznik">
Rafał Kosznik

Rafał Kosznik (ur. 17 grudnia 1983 w Kościerzynie) – polski piłkarz grający na pozycji obrońcy w Raduni Stężyca.
Kariera klubowa.
Swoją piłkarską karierę rozpoczynał w Kaszubii Kościerzyna, gdzie w 2001 został włączony do dorosłego składu. W grudniu 2005 trafił do drugoligowej wówczas Lechii Gdańsk. Wraz z tym zespołem wywalczył w sezonie 2007/2008 awans do Ekstraklasy i w następnych rozgrywkach wystąpił w czternastu meczach. W styczniu 2009 roku przeszedł do Omonii Nikozja, jednak nie zagrał tam w żadnym ligowym spotkaniu. W rundzie jesiennej sezonu 2009/2010 pozostawał bez klubu, gdy 19 stycznia 2010 roku powrócił do Lechii i związał się z nią 2,5 letnim kontraktem, jednak w następnym sezonie rozpoczął grę w Warcie Poznań, w której grał do końca rundy jesiennej 2012.
GKS Bełchatów.
11 stycznia 2013 wziął udział w testach w GKS-ie Bełchatów. 1 lutego był ponownie jego zawodnikiem. 31 maja klub przedłużył z nim kontrakt, który miał obowiązywać do 30 czerwca 2014, jednak 19 lipca klub za porozumieniem stron rozwiązał umowę.
Górnik Zabrze.
1 lipca 2013 rozpoczął testy w Górniku Zabrze, a 19 lipca podpisał z klubem trzyletni kontrakt. W ekstraklasie zadebiutował 19 lipca w pierwszej kolejce sezonu 2013/2014 w meczu wyjazdowym z Wisłą Kraków grając od pierwszej minuty, natomiast 17 września w ósmej kolejce strzelił pierwszą bramkę.

</doc>
<doc id="1419809" url="https://pl.wikipedia.org/wiki?curid=1419809" title="Białe kartki">
Białe kartki

Białe kartki (tyt. oryg. Fletë të bardha) – albański film fabularny z roku 1990 w reżyserii Mevlana Shanaja.
Opis fabuły.
Film telewizyjny. Bohaterem filmu jest starzejący się pisarz Ermir Gjika, który opowiada trzy historie. Jedna dotyczy jego twórczości, druga opowiada o jego żonie, z którą nie potrafił się porozumieć. Trzecia historia przedstawia problemy trójki młodych ludzi, którzy dopiero szukają w swoim życiu miłości.

</doc>
<doc id="1419810" url="https://pl.wikipedia.org/wiki?curid=1419810" title="Clemmys guttata">
Clemmys guttata



</doc>
<doc id="1419814" url="https://pl.wikipedia.org/wiki?curid=1419814" title="Bajkopisarz">
Bajkopisarz



</doc>
<doc id="1419821" url="https://pl.wikipedia.org/wiki?curid=1419821" title="Cercopis vulnerata">
Cercopis vulnerata



</doc>
<doc id="1419830" url="https://pl.wikipedia.org/wiki?curid=1419830" title="Roman Wasiliuk">
Roman Wasiliuk



</doc>
<doc id="1419831" url="https://pl.wikipedia.org/wiki?curid=1419831" title="Aliaksandr Hleb">
Aliaksandr Hleb



</doc>
<doc id="1419837" url="https://pl.wikipedia.org/wiki?curid=1419837" title="Anne Persin">
Anne Persin

Anne Persin – amerykańska kobieta rabin.
Urodziła się w Evanston w stanie Illinois. Uczęszczała do Solomon Schechter Day School w Skokie, po czym podjęła studia na Uniwersytecie Hebrajskim w Jerozolimie, a następnie na Uniwersytet Kolorado w Boulder. Oba ukończyła bez dyplomu.
31 maja 2003 roku ukończyła Hebrew Union College-Jewish Institute of Religion i została ordynowana na rabina przez prezydenta Światowej Unii dla Judaizmu Postępowego, rabina Uri Regeva. Jest drugą kobietą rabin w północnej Nevadzie. We wrześniu 2002 roku, jeszcze podczas studiów przyjechała do Polski, na zaproszenie Beit Warszawa. Wówczas poprowadziła liturgię świąt Rosz ha-Szana i Jom Kipur oraz przez kolejne trzy tygodnie prowadziła warsztaty edukacyjne oraz wykłady. Anne Persin przywiozła zwój Tory, który był prezentem od społeczności żydowskiej z Missisipi. Dzięki temu zwojowi były możliwe pierwsze regularne nabożeństwa szabatowe reformowanej społeczności żydowskiej z Warszawy. Jako studentka służyła także społecznościom żydowskim w Billings w stanie Montanie, Clarksdale w stanie Missisipi oraz w Littleton w stanie Kolorado.
Była rabinem od 2007 do 2011 r. w North Tahoe Hebrew Congregation w Tahoe Vista w Kalifornii.

</doc>
<doc id="1419844" url="https://pl.wikipedia.org/wiki?curid=1419844" title="Stymulacja odwiertu">
Stymulacja odwiertu

Stymulacja odwiertu to czynności prowadzące do zwiększenia przepływu ropy naftowej lub gazu ziemnego ze złoża do odwiertu.
Po wykonaniu odwiertu może się okazać, że ropa lub gaz napływają z wydajnością mniejszą niż możliwości odbioru instalacji na powierzchni. Może to być spowodowane strukturą warstwy w której znajduje się kopalina (jej małą przesączalnością) lub uszkodzeniem warstwy na skutek prac wiertniczych. W pewnych warunkach geologicznych można poprawić przesiąkalność skały w sąsiedztwie odwiertu.
W tym celu do odwiertu wtłacza się pod wysokim ciśnieniem specjalne ciecze, żele lub emulsje, które przez otwory w okładzinie odwiertu działają na skałę, powodując jej rozsadzanie. Szczeliny powstałe na skutek rozsadzania są następnie wypełniane piaskiem lub specjalnym granulatem.
W innych wypadkach do odwiertu wtłacza się ciecze działające chemicznie na skałę (np. kwas mrówkowy), które tworzą podobne kanaliki w skale.

</doc>
<doc id="1419854" url="https://pl.wikipedia.org/wiki?curid=1419854" title="Uładzimir Nawumau">
Uładzimir Nawumau

Uładzimir Uładzimirawicz Nawumau (biał. Уладзімір Уладзіміравіч Навумаў, ros. Влади́мир Влади́мирович Нау́мов; ur. 7 lutego 1956 w Smoleńsku) – białoruski polityk i działacz sportowy; oskarżany o udział w represjach wobec przeciwników władzy Alaksandra Łukaszenki.
Życiorys.
W latach 1974–1976 odbył służbę wojskową w Armii Radzieckiej. Po jej zakończeniu wstąpił do milicji. W 1986 roku ukończył prawo w wyższej szkole MSW w Mińsku. Od 25 września 2000 roku do 6 kwietnia 2009 roku sprawował funkcję Ministra Spraw Wewnętrznych Republiki Białorusi. W 2000 roku awansowano go do stopnia generał-majora milicji. Obecnie w stopniu generał-lejtnanta milicji.
Od 27 listopada 2001 roku sprawuje również funkcję Prezydenta Federacji Hokeja Republiki Białorusi.
Opinie na temat udziału w łamaniu praw człowieka.
Według raportu przygotowanego przez polską Fundację Wolność i Demokracja, Uładzimir Nawumau w czasie pełnienia funkcji ministra spraw wewnętrznych Białorusi odpowiedzialny był za "kierowanie licznymi przestępczymi działaniami przeciwko obywatelom własnego kraju, zlecanie pobić i brutalnego rozpędzania demonstracji", a także blokowanie śledztwa w sprawie zaginięć przeciwników politycznych Alaksandra Łukaszenki: Wiktara Hanczara, Anatola Krasouskiego, Juryja Zacharanki i Dzmitryja Zawadskiego. 2 lutego 2011 roku znalazł się na liście pracowników organów administracji Białorusi, którzy za udział w domniemanych fałszerstwach i łamaniu praw człowieka w czasie wyborów prezydenckich w 2010 roku otrzymali zakaz wjazdu na terytorium Unii Europejskiej.

</doc>
<doc id="1419857" url="https://pl.wikipedia.org/wiki?curid=1419857" title="Władimir Naumow">
Władimir Naumow

Władimir Naumowicz Naumow (ros. Влади́мир Нау́мович Нау́мов; ur. 6 grudnia 1927 w Leningradzie, zm. 29 listopada 2021 w Moskwie) – radziecki reżyser i scenarzysta filmowy. Ludowy Artysta ZSRR.
Życiorys.
Wspólnie z Aleksandrem Ałowem tworzyli reprezentacyjny duet reżyserski okresu „nowej fali radzieckiej” lat 60. Przez wiele lat pełnili funkcję kierowników artystycznych zespołu twórczego "Mosfilmu". Obaj ukończyli wydział reżyserski WGIKu oraz byli asystentami reżysera Igora Sawczenki. Po śmierci reżysera w 1950 dokończyli za niego film "Taras Szewczenko" (1951). Naumow zrealizował samodzielnie następujące filmy: "Zakon" (1989), "Biełyj prazdnik" (1994), "Tajna Marchello" (1997). Pochowany na Cmentarzu Nowodziewiczym w Moskwie.

</doc>
<doc id="1419859" url="https://pl.wikipedia.org/wiki?curid=1419859" title="Nelly Shulman">
Nelly Shulman

Nelly Shulman (ur. 1972 w Petersburgu) – pierwsza kobieta rabin pochodząca z Rosji, służąca społecznościom żydowskim z krajów byłego Związku Radzieckiego.
W 1999 roku ukończyła Leo Baeck College w Londynie, gdzie otrzymała ordynację rabinacką. Wcześniej przez trzy lata pracowała w Białoruskiej Unii dla Judaizmu Postępowego. Po studiach podjęła pracę jako pierwsza kobieta rabin na Białorusi w reformowanej społeczności żydowskiej w Mińsku. Obecnie pracuje w Moskwie. 
8 listopada 2002 roku Nelly Shulman poprowadziła nabożeństwo szabatowe w Beit Warszawa. 2 kwietnia 2006 roku udzieliła błogosławieństwa parze jednopłciowej, co wywołało liczne protesty i kontrowersje wśród ortodoksyjnych Żydów skupionych w Federacji Wspólnot Żydowskich Rosji.

</doc>
<doc id="1419865" url="https://pl.wikipedia.org/wiki?curid=1419865" title="Labradford">
Labradford

Labradford – grupa wykonująca awangardowego rocka, powstała w Richmond w Wirginii. Powstała w 1992 roku (chociaż niektóre źródła mówią o roku 1990) i pozostawała aktywna do roku 2001.
Historia.
Labradford powstał w 1992 roku, w skład zespołu wchodzili gitarzysta Mark Nelson, basista Robert Donne i Carter Brown - klawiszowiec. Ich muzyka wymyka się klasyfikacji, jednak można podpiąć ją pod awangardowego rocka, post rocka lub ambient. 
W 2001 roku zespół rozpadł się.

</doc>
<doc id="1419867" url="https://pl.wikipedia.org/wiki?curid=1419867" title="Rada Naczelna ZHR">
Rada Naczelna ZHR



</doc>
<doc id="1419869" url="https://pl.wikipedia.org/wiki?curid=1419869" title="Natja Brunckhorst">
Natja Brunckhorst

Natja Brunckhorst (ur. 26 września 1966 w Berlinie) – niemiecka aktorka, najlepiej znana z roli Christiane F. w filmie "Christiane F. – My, dzieci z dworca Zoo".
Zaczęła karierę w wieku 15 lat w filmie "My, dzieci z dworca ZOO" (1981). Po niespodziewanym sukcesie tego filmu wyjechała do Anglii. Później, po krótkim pobycie w Paryżu, wróciła do Niemiec w 1987 r. i studiowała w szkole aktorskiej/teatralnej w Bochum. Później pracowała dla filmu i telewizji, m.in. role takie jak w filmie "Księżniczka i wojownik" i w niemieckich serialach telewizyjnych, np. "Dr. Sommerfeld – Neues vom Bülowbogen".
W 2001 r. zdobyła nagrodę Der Deutscher Drehbuchpreis (German Screenplay Award) za scenariusz do filmu pt. "Jak ogień i płomienie" ("Wie Feuer und Flamme") (2001).
W 2002 r. wyreżyserowała film pt. "La mer".
Ma jedną córkę, Emmę (ur. 1991) ze związku (1988 do 1993) z niemieckim aktorem Dominikiem Raacke. Obecnie mieszka w Monachium w Niemczech.

</doc>
<doc id="1419870" url="https://pl.wikipedia.org/wiki?curid=1419870" title="Carlos Alberto Aguilera">
Carlos Alberto Aguilera

Carlos Alberto Aguilera Nova (ur. 21 września 1964) – urugwajski piłkarz, napastnik.
Aguilera rozpoczął karierę piłkarską w 1980, w klubie River Plate Montevideo. Od 1983 grał w klubie Club Nacional de Football, którego barwy reprezentował podczas turnieju Copa América 1983. Urugwaj zdobył tytuł mistrza Ameryki Południowej, a Aguilera zagrał we wszystkich 4 meczach grupowych z Chile i Wenezuelą, przy czym strzelił bramkę Wenezueli w meczu wyjazdowym. W półfinale zagrał w obu spotkaniach - w wyjazdowym meczu z Peru zdobył zwycięską bramkę, która ostatecznie dała awans do finału. Zagrał również w dwóch finałowych meczach z Brazylią i zdobył bramkę dającą remis w rewanżu. Wraz z Nacionalem dotarł do półfinału Copa Libertadores 1983 i Copa Libertadores 1984.
W 1985 przeniósł się na rok do kolumbijskiego klubu Independiente Medellín, po czym w 1986 znów wrócił do Nacionalu, którego barwy reprezentował podczas finałów mistrzostw świata w 1986 roku. Urugwaj dotarł do 1/8 finału, jednak Aguilera nie zagrał w żadnym meczu.
Po mistrzostwach znalazł się w Argentynie, w klubie Racing Club de Avellaneda, ale w 1987 kolejny raz wrócił do Nacionalu. I ten powrót był krótkotrwały, gdyż Aguilera wyjechał do Meksyku, by w sezonie 1987/88 grać w barwach klubu UAG Tecos. Od 1988 występował w barwach klubu CA Peñarol, z którym w 1989 zdobył mistrzostwo Urugwaju. Wziął także udział w turnieju Copa América 1989, gdzie Urugwaj zdobył tytuł wicemistrza Ameryki Południowej. Aguilera zagrał tylko w meczach fazy grupowej – z Ekwadorem, Boliwią, Chile i Argentyną.
W 1989 Aguilera przeniósł się do Europy, gdzie został piłkarzem włoskiego klubu Genoa CFC. Jako piłkarz genueńskiego klubu wziął udział w finałach mistrzostw świata w 1990 roku, gdzie Urugwaj dotarł do 1/8 finału. Aguilera wystąpił we wszystkich 4 meczach - z Hiszpanią, Belgią, Koreą Południową i Włochami.
W 1992 przeniósł się do AC Torino, z którym dotarł do finału Pucharu UEFA w sezonie 1991/92. W 1994 wrócił do Urugwaju, gdzie do końca kariery, czyli do 1999 roku, grał w klubie Peñarol. W ostatnich latach swej kariery pięciokrotnie zdobył tytuł mistrza Urugwaju – w 1994, 1995, 1996, 1997 i 1999.
Od 22 lutego 1982 do 16 listopada 1997 Aguilera rozegrał w reprezentacji Urugwaju 64 mecze i zdobył 22 bramki.
Aguilera miał znaczący udział w Pucharze Wyzwolicieli, w którym występował w barwach Nacionalu i Peñarolu. Łącznie od 1983 do 1998 rozegrał w ramach tego turnieju 45 meczów i zdobył 23 bramki.

</doc>
<doc id="1419871" url="https://pl.wikipedia.org/wiki?curid=1419871" title="Hisashi Aizawa">
Hisashi Aizawa

 – japoński siatkarz, reprezentant kraju. Występuje na pozycji środkowego blokującego w koszulce z numerem jeden.
Zadebiutował w klubie Kashimadai Sports Club. Aktualnie trenuje w Toray Arrows. Kiedyś był maratończykiem. W 2008 został powołany po raz pierwszy do reprezentacji kraju.

</doc>
<doc id="1419876" url="https://pl.wikipedia.org/wiki?curid=1419876" title="Konstrukcja Kochańskiego">
Konstrukcja Kochańskiego

Konstrukcja Kochańskiego – przybliżona metoda rektyfikacji okręgu, czyli wykreślenia odcinka o długości równej połowie obwodu danego okręgu zaproponowana w 1685 roku przez polskiego matematyka Adama Adamandego Kochańskiego. Pozwala na przybliżone wykreślenie odcinka formula_1 razy dłuższego niż dany odcinek.
Opis konstrukcji.
Odcinek formula_18 jest przedłużeniem wysokości trójkąta równobocznego formula_32 co oznacza, że tworzy on kąt 30° z odcinkiem formula_33.
Oszacowanie błędu względnego.
Zatem błąd pojawia się dopiero na piątym miejscu po przecinku. Takie przybliżenie zwykle w praktycznych zastosowaniach jest wystarczające.
Kwadratura koła oparta na konstrukcji Kochańskiego.
Na podstawie konstrukcji Kochańskiego możliwa jest również przybliżona kwadratura koła. Ilustruje to poniższy rysunek.

</doc>
<doc id="1419887" url="https://pl.wikipedia.org/wiki?curid=1419887" title="Ołeksij Polanśkij">
Ołeksij Polanśkij



</doc>
<doc id="1419888" url="https://pl.wikipedia.org/wiki?curid=1419888" title="Eldar Djangirov">
Eldar Djangirov

Eldar Djangirov (ros.: Эльдар Джангиров, "Eldar Dżangirow"; ur. 28 stycznia 1987 na terenie obecnego Kirgistanu, stanowiącego wówczas część Związku Radzieckiego), bardziej znany jako Eldar – pianista jazzowy, przedstawiciel najmłodszej generacji twórców jazzu amerykańskiego, jeden z najmłodszych artystów nominowanych do nagrody Grammy w kategorii najlepszy album jazzu współczesnego. Obecnie mieszka w Nowym Jorku.
Życiorys.
Eldar urodził się w bardzo muzykalnej rodzinie. Jego matka była nauczycielką gry na fortepianie, ojciec – z wykształcenia inżynier mechanik – był miłośnikiem jazzu i posiadał znaczącą kolekcję nagrań, pomimo zakazu rozpowszechniania muzyki jazzowej, jaki obowiązywał wówczas w Związku Radzieckim. Eldar rozpoczął grę na fortepianie w wieku 3 lat. Początkowo jego nauczycielką była matka, później pobierał także lekcje muzyki poważnej u innych nauczycieli. Został odkryty przez amerykańskiego wielbiciela jazzu podczas festiwalu na Syberii. Sprowadzony wraz z rodziną do Kansas City, jeszcze jako dziecko zyskał sobie uznanie krytyków i opinię geniusza fortepianu. W wieku 12 lat jako najmłodszy artysta wystąpił w prestiżowym programie "Piano Jazz" na antenie amerykańskiego National Public Radio. Nagrywał z takimi sławami jazzu jak Michael Brecker, John Patitucci, Chris Botti, czy Roy Hargrove.
Z Kansas City przeniósł się wraz z rodziną do San Diego, a następnie do Los Angeles. Obecnie mieszka w Nowym Jorku.
W Polsce zagrał koncert w lipcu 2008 podczas 13. Letniego Festiwalu Jazzowego w Piwnicy pod Baranami w Krakowie oraz wystąpił w Warszawie w listopadzie 2007 roku.
Styl.
Najwcześniejsze doświadczenia muzyczne Eldara były związane z jednej strony z nauczaniem gry na fortepianie przez matkę, z drugiej natomiast z nieustanną stycznością z muzyką jazzową, której wielbicielem był jego ojciec. Oba te doświadczenia w znaczącej mierze ukształtowały go jako muzyka, operującego biegle środkami właściwymi dla jazzu, przy zachowaniu struktury i dyscypliny właściwej dla muzyki poważnej.
W wielu utworach z albumu Re-imagination Eldar wspomina swoich rodziców, a także miasta, ulice i miejsca w których mieszkał. Krytycy najbardziej cenią go za technikę gry i muzykalność. Wielbiciele jazzu określają go jako połączenie Arta Tatuma i Oscara Petersona. Tego ostatniego sam Eldar często wymienia jako najwybitniejszego pianistę i swoją największą inspirację.
Dyskografia.
Eldar nagrał do tej pory trzy albumy - wszystkie wydane przez wytwórnię Sony Classical: debiutancki "Eldar" w marcu 2005, "Live at the Blue Note" w maju 2006 oraz "Re-imagination" w czerwcu 2007. Ten ostatni przyniósł mu nominację do nagrody Grammy.

</doc>
<doc id="1419890" url="https://pl.wikipedia.org/wiki?curid=1419890" title="Adrumetum">
Adrumetum



</doc>
<doc id="1419891" url="https://pl.wikipedia.org/wiki?curid=1419891" title="Pełczyska (powiat zgierski)">
Pełczyska (powiat zgierski)

Pełczyska – wieś w Polsce położona w województwie łódzkim, w powiecie zgierskim, w gminie Ozorków.
Wieś kustosza kapituły kolegiaty łęczyckiej w powiecie łęczyckim województwa łęczyckiego w końcu XVI wieku.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="1419895" url="https://pl.wikipedia.org/wiki?curid=1419895" title="Fourth Time Around">
Fourth Time Around



</doc>
<doc id="1419903" url="https://pl.wikipedia.org/wiki?curid=1419903" title="Kaplica bpa Jakuba Zadzika na Wawelu">
Kaplica bpa Jakuba Zadzika na Wawelu



</doc>
<doc id="1419913" url="https://pl.wikipedia.org/wiki?curid=1419913" title="Kang">
Kang

Kang (chiń: 炕; pinyin: "kàng"; mandż: "nahan") – rodzaj sypialnego pieca z cegieł lub gliny, popularnego na północy Chin, o wysokości krzesła, długości około 2 metrów i szerokości umożliwiającej pomieszczenie kilku osób. Podobnie jak europejskie piece kaflowe, kang jest w stanie magazynować ciepło za dnia i oddawać je w nocy, nawet jeśli nikt nie dokłada doń ognia. W ciągu dnia natomiast kang pełni rolę stołu lub miejsca do siedzenia.
Historia sypialnych pieców sięga w Chinach czasów neolitycznych. Na stanowisku w Banpo znaleziono 10-centymetrowe klepisko z gliny (zwane "huoqiang"), które było zapewne ogrzewane ogniskiem. Następnie żar i popiół usuwano, a na nagrzanym klepisku kładziono się do snu. O takim sposobie ogrzewania podłogi wspomina poeta z epoki Tang, Meng Jiao. 
Pierwszy znany piec typu kang, z jednym kanałem dymowym, pochodzi z I wieku n.e. z terenów prowincji Heilongjiang.

</doc>
<doc id="1419914" url="https://pl.wikipedia.org/wiki?curid=1419914" title="John Bozeman">
John Bozeman

John Merin Bozeman to amerykański pionier i odkrywca ur. w roku 1835, zm. przypuszczalnie 20 kwietnia 1867, znany głównie z wytyczenia szlaku jego imienia.
Bozeman przyszedł na świat w hrabstwie Pickens w Georgii. W roku In 1858 wyruszył na zachód zostawiając żonę i dzieci. W roku 1862 pojawił się w Deer Lodge w zachodniej Montanie uchodząc z Kolorado, gdzie nie powodziło mu się zbyt dobrze. W Montanie, gdzie było niewiele lepiej pojął, że są lepsze metody zarabiania pieniędzy niż szukanie złota. Postanowił zarabiać na wędrowcach trawionych „gorączką złota”.
Gdy w Stanach Zjednoczonych rozeszła się wieść, że w południowo-zachodniej Montanie znaleziono złoto, tysiące ludzi ruszyły na poszukiwania. W tamtych czasach, by dostać się do Montany od wschodu, biali musieli wędrować w górę Missouri do Fortu Benton, bądź też szlakiem oregońskim przez Przełęcz Południową i dalej szlakiem lądowym przez Idaho i Fort Hall. Obie te drogi były drogami okrężnymi i zmuszającymi wędrowców do dwukrotnego przekraczania Gór Skalistych. Droga z Kolorado wprost na północ wiodła przez góry środkowego Wyomingu, przez ziemie wojowniczych plemion indiańskich – Dakotów i Północnych Szejenów.
W zimie 1862/3 Bozeman, wraz z traperem Johnem Jacobsem i jego córką, wyruszył z Bannack kierując się na południowy wschód wzdłuż pasma górskiego Bighorn, a następnie na południe, wytyczając tym sposobem szlak Bozemana, skracający drogę przez dolinę rzeki Gallatin. W roku następnym, już samodzielnie, poprowadził tą trasą pierwszą kolumnę wozów. Osadnicy wkrótce natknęli się na Indian, którzy zażądali, by biali trzymali się z dala od ich świętych ziem. Podczas gdy większość osadników dostosowała się do tego i zawróciła na drogę okrężną, Bozeman na czele grupki konnych, wędrując nocami, dotarł do rzeki Yellowstone, przeprawił się przez Belt Mountains drogą, którą z czasem nazwano Przełęczą Bozemana i bardzo szybko dotarł do złotonośnych terenów w Montanie. Sukces wyprawy spowodował, że wiosną 1864 przeprowadził nową drogą drugą kolumnę wozów. Jej szlakiem ruszyły następne.
Wędrowcy na szlaku byli tak często atakowani przez Indian, że rząd, po zakończeniu wojny secesyjnej zlecił armii ochronę szlaku. W ten sposób doszło do budowy trzech fortów: Reno, Phil Kearny i C.F. Smith, które dotrwały do roku 1868, kiedy to zostały opuszczone, a następnie spalone przez Indian.
Bozeman, któremu nowe zajęcie zaczęło przynosić dochody, osiadł w Dolinie, gdzie wkrótce założył miasteczko Bozeman; stało się ono szczególnie ważnym miejscem dla teksańskich hodowców bydła, którzy byli zainteresowani o dostarczaniu zwierząt rzeźnych do południowo-zachodniej Montany jak najkrótszą drogą. Pierwsze stado popędzono szlakiem Bozemana w roku 1866.
Bozeman zginął podczas jednej z wędrówek nad rzeką Yellowstone w kwietniu 1867 roku. Jego towarzysz podróży Tom Cover zeznał, że zostali zaatakowani przez wojowników z plemienia Czarne Stopy. Pewne niekonsekwencje w jego relacji przywiodły historyków do przekonania, że to on sam zamordował Bozemana.

</doc>
<doc id="1419917" url="https://pl.wikipedia.org/wiki?curid=1419917" title="Hizashi Aizawa">
Hizashi Aizawa



</doc>
<doc id="1419920" url="https://pl.wikipedia.org/wiki?curid=1419920" title="4th Time Around">
4th Time Around

4th Time Around – piosenka skomponowana przez Boba Dylana, nagrana przez niego w lutym i wydana na albumie "Blonde on Blonde" w maju 1966 r. Znana jest także pod tytułem "Fourth Time Around".
Historia i charakter utworu.
Piosenka "4th Time Around" jest jedną z najbardziej kontrastowych piosenek albumu; jej fantazyjny i surrealistyczny tekst jest w sprzeczności z popowo-folkową melodią z wpływami stylu Tex-Mex i brzmiącą "pozytywkowo" z powodu repetytywnego motywu muzycznego.
Tekst opisuje końcowe momenty związku, być może nawet trójkąta miłosnego. Dylan śpiewa piosenkę jednej z kobiet o tej drugiej kobiecie, jednak z tekstu wynika, że obie się znają; w mieszkaniu pierwszej znajduje się fotografia drugiej.
Komponując tę piosenkę Dylan był zainspirowany romantycznym utworem "Norwegian Wood (This Bird Has Flow)" zespołu The Beatles. Jednak kompozycja Dylana jest zdecydowanie bardziej wyrazista, tajemnicza, o ciemniejszym wydźwięku, gdy traktuje o niewierności i pragnieniu wybaczenia. "4th Time Around" powstała zaledwie w dwa miesiące po "Norwegian Wood". John Lennon uważał kompozycję Dylana za "wspaniałą" jednak później dodał komentarz, iż był także wobec niej "paranoiczny", być może ze względu na szybkość i jakość odpowiedzi Dylana.

</doc>
<doc id="1419921" url="https://pl.wikipedia.org/wiki?curid=1419921" title="Szlak lądowy">
Szlak lądowy

Szlak lądowy () był transkontynentalną drogą amerykańskich osadników i pionierów rozpoczynającą się i kończącą w kilku różnych miejscach. Opierał się przeważnie na tradycyjnych szlakach północnoamerykańskich Indian i łączył się z tzw. wielkim szlakiem prowadzącym na Wschodnie Wybrzeże.
Poczynając od miasta Omaha szlak lądowy biegł wzdłuż rzek Platte i Sweetwater na Terytorium Nebraski, przez Wielkie Równiny i pogórze aż do Przełęczy Południowej w Górach Skalistych. Tu przekraczał kontynentalny dział wodny, rozdzielając się w pobliżu Fortu Hall. Pomiędzy rokiem 1840 a 1860 przemierzyło go ponad ćwierć miliona wędrowców używających najróżniejszych środków transportu od dyliżansów poczynając, a na ręcznych wózkach kończąc. Na znacznym odcinku (a czasem w całości) szlak ten biegł tą samą drogą co szlaki oregoński, mormoński, kalifornijski oraz droga jeźdźców Pony Express.
Podróż mającym ponad 3000 kilometrów długości szlakiem trwała około 7 miesięcy. Większość podróżnych poruszała się z prędkością 20-25 km dziennie. Niewielu przemierzało szlak samotnie. Większość osadników wędrowała całymi rodzinami. Większe grupy pionierów formowały kolumny wozów zwane "pociągami". Prowadzili je najczęściej przewodnicy rekrutujący się spośród znających teren traperów i myśliwych. Podróż rozpoczynano zazwyczaj wiosną, by uniknąć wędrówki w zimowych warunkach. Wielu ludzi - z powodu chorób lub w wyniku nieszczęśliwych wypadków - umierało na szlaku, natomiast ataki Indian należały tu do rzadkości. Wraz z ukończeniem budowy transkontynentalnej linii kolejowej w roku 1869, zakończyła się epoka wędrówek kolumn wozów, bowiem potencjalni osadnicy mogli podróżować na zachodnie wybrzeże szybciej i bezpieczniej.
W roku 1862, podczas wojny secesyjnej, zbudowano - dla ochrony połączenia Kalifornii ze stanami Unii - Fort Ruby (w pobliżu miejscowości Hobson (Nevada)).

</doc>
<doc id="1419923" url="https://pl.wikipedia.org/wiki?curid=1419923" title="VS-389/36">
VS-389/36



</doc>
<doc id="1419926" url="https://pl.wikipedia.org/wiki?curid=1419926" title="John Richard Dellenback">
John Richard Dellenback

John Richard Dellenback (ur. 6 listopada 1918 w Chicago, Illinois, zm. 7 grudnia 2002 w Medford, Oregon) – amerykański polityk związany z Partią Republikańską.
W latach 1967–1975 przez cztery dwuletnie kadencje Kongresu Stanów Zjednoczonych reprezentował czwarty okręg wyborczy w Oregonie w Izbie Reprezentantów Stanów Zjednoczonych.
Bibliografia.
 

</doc>
<doc id="1419927" url="https://pl.wikipedia.org/wiki?curid=1419927" title="James Howard Weaver">
James Howard Weaver

James Howard Weaver (ur. 8 sierpnia 1927 w Brookings, zm. 6 października 2020 w Eugene) – amerykański polityk związany z Partią Demokratyczną.
W latach 1975–1987 przez sześć dwuletnich kadencji Kongresu Stanów Zjednoczonych reprezentował czwarty okręg wyborczy w Oregonie w Izbie Reprezentantów Stanów Zjednoczonych.

</doc>
<doc id="1419928" url="https://pl.wikipedia.org/wiki?curid=1419928" title="Linia kolejowa nr 254">
Linia kolejowa nr 254

Kolej Nadzalewowa ( – HUB) – linia kolejowa, która w zamyśle niemieckich projektantów miała połączyć Elbląg z Królewcem. W latach 1897–1899 zbudowano odcinek łączący Elbląg z Braniewem, gdzie Kolej Nadzalewowa łączyła się z Koleją Wschodnią umożliwiając dalszą podróż aż do Królewca.
Historia.
Budowa (1897–1899).
24 grudnia 1897 uzyskano koncesję na budowę kolei, będącą prywatną inwestycją towarzystwa akcyjnego z Królewca. W maju 1899 roku ukończono budowę odcinka z Elbląga do Fromborka, a we wrześniu oddano do użytku odcinek łączący Frombork z Braniewem. Jednocześnie ukończono prace przy budowie dwóch nowych dworców w Elblągu – Elbląg Miasto oraz Elbląg Angielskie Źródło.
Dworzec Elbląg Miasto miał połączenie z dworcem Elbląg Dworzec Wschodni, co włączyło Kolej Nadzalewową do ogólnokrajowej sieci kolejowej, natomiast w Braniewie istniało połączenie między dworcem Braniewo Górna Brama a dworcem państwowej kolei wschodniej.
Lata 1899–1945.
Od momentu powstania Kolej Nadzalewowa stanowiła ważny fragment lokalnej sieci kolejowej w Prusach Wschodnich, łącząc dwa większe miasta (Elbląg i Braniewo). Do 1918 r. na odcinku Elbląg – Kadyny spotkać można było pociąg cesarza Niemiec, Wilhelma II, który w Kadynach miał swoją letnią rezydencję. Linia obsługiwała ruch osobowy oraz towarowy, przewożąc w latach 30. ponad 400 000 pasażerów oraz 250 000 ton towarów.
W okresie międzywojennym na trasie kursowały także pociągi turystyczne Niemieckich Kolei Państwowych. W Tolkmicku podróżni mieli możliwość przesiadki na statki „białej floty” do Krynicy Morskiej (budynek dworca położony jest około 200 m od portu).
Lata 1945–1989.
W wyniku działań wojennych zniszczeniu uległy niektóre obiekty jak most nad rzeką Pasłęka koło Braniewa. Odbudowa zniszczeń trwała do 1949 r., a linia przeszła pod zarząd PKP pozostając trasą o znaczeniu lokalnym. Wciąż jednak, ze względu na słabo rozwinięty transport samochodowy, stanowiła doskonały środek transportu dla mieszkańców nadzalewowych miejscowości po polskiej stronie, pracujących przede wszystkim w Elblągu. Dużą część pasażerów stanowili turyści tłumnie wypoczywający w okresie letnim nad Zalewem Wiślanym.
W latach 1975–1982 wybudowano kolejową obwodnicę Elbląga, przenosząc ruch pociągów poza miasto. Zlikwidowano jednocześnie dworzec Elbląg Miasto, a stacją początkową dla kolei stał się dawny Dworzec Wschodni.
Okres po 1989 roku.
Coraz mniejsze zainteresowanie podróżnych doprowadziło do znacznego ograniczenia ruchu pasażerskiego na trasie. W latach 90. znacznie zmalała również liczba turystów nad Zalewem, co także miało duży wpływ na rosnące problemy z utrzymaniem rentowności linii. Na początku 2006 r. trasę przemierzała tylko jedna para pociągów dziennie. W dniu 01.04.2006 r. ostatecznie zawieszono planowe połączenie Elbląg – Tolkmicko – Braniewo i od tego czasu na linii zdarza się jeszcze spotkać pociąg specjalny o charakterze turystycznym. Od 2007 r. miejscowe lobby stara się przejąć linię od PKP i uruchomić planowe pociągi turystyczne.
Latem 2010 r. i 2011 r. wznowiono, na czas wakacji i wyłącznie w soboty i niedziele, kursy ze stacji Grudziądz i Elbląg do Braniewa jako „pociąg turystyczny”. Połączenie zostało uruchomione dzięki dziewięciu partnerom: Urzędowi Marszałkowskiemu Województwa Warmińsko-Mazurskiego w Olsztynie i lokalnym samorządom obszarów leżących wzdłuż linii kolejowej. Operatorem połączenia jest Pomorskie Towarzystwo Miłośników Kolei Żelaznych. W 2012 i 2013 roku pociągi kursowały na trasie Elbląg-Frombork, ponieważ Braniewo nie chciało finansować reaktywacji Kolei Nadzalewowej.
W czerwcu 2015 r. PKP PLK S.A., działając na podstawie art. 9 ust. 2 ustawy z dnia 28 marca 2003 r. o transporcie kolejowym, zwróciła się do przewoźników i organów samorządu terytorialnego z informacją o zamiarze likwidacji linii nr 254 Tropy – Braniewo na odc. od km 6,486 do km 44,500 z uwagi na „brak pokrycia kosztów udostępnienia infrastruktury kolejowej wpływami za jej udostępnianie”.
Według informacji ministerstwa infrastruktury i budownictwa ruch pociągów odbywa się wyłącznie na odcinkach Tropy – Elbląg Zdrój (o długości 6,4 km) oraz Braniewo Brama – Braniewo (o długości 3,7 km). Na odcinku Elbląg Zdrój – Braniewo Brama (o długości 38 km) od kwietnia 2006 roku nie jest prowadzony ruch pociągów. Od tego czasu na przedmiotowym odcinku prowadzone były jedynie okazjonalne przejazdy komercyjne.
Na początku grudnia 2022 PKP PLK podpisała umowę z Nadzalewową Koleją Drezynową na nieodpłatne przejęcie linii kolejowej na odcinku Kamienica Elbląska – Frombork na 3 lata w celu jej eksploatacji drezynami kolejowymi.

</doc>
<doc id="1419929" url="https://pl.wikipedia.org/wiki?curid=1419929" title="Jim Weaver">
Jim Weaver



</doc>
<doc id="1419930" url="https://pl.wikipedia.org/wiki?curid=1419930" title="Czwarty okręg wyborczy w Oregonie">
Czwarty okręg wyborczy w Oregonie

Czwarty okręg wyborczy w Oregonie co dwa lata wybiera swojego przedstawiciela do Izby Reprezentantów Stanów Zjednoczonych. Okręg został utworzony po spisie ludności w 1940 roku, gdy stan Oregon zyskał czwartego przedstawiciela w Izbie Reprezentantów. Pierwsze wybory w okręgu przeprowadzono jesienią 1942 roku. Przedstawicielem okręgu w 110. Kongresie Stanów Zjednoczonych jest demokrata, Peter Anthony DeFazio.

</doc>
<doc id="1419932" url="https://pl.wikipedia.org/wiki?curid=1419932" title="León Febres Cordero Rivadeneira">
León Febres Cordero Rivadeneira



</doc>
<doc id="1419937" url="https://pl.wikipedia.org/wiki?curid=1419937" title="Mistrzostwa Polski Seniorów w Lekkoatletyce 1958">
Mistrzostwa Polski Seniorów w Lekkoatletyce 1958

34. Mistrzostwa Polski Seniorów w Lekkoatletyce – zawody, które rozgrywane były w Bydgoszczy na stadionie WKS Zawisza między 18 a 20 lipca 1958.
Biegi przełajowe i chód na przełaj.
30. mistrzostwa Polski w biegach przełajowych rozegrano 13 kwietnia w Skarżysku-Kamiennej. Kobiety rywalizowały na dystansie 1,2 kilometra, a mężczyźni na 3 km, na 6 km i na 12 km. Rozegrano wówczas również jedynie w historii mistrzostwa Polski w chodzie na przełaj (na dystansie 10 km).

</doc>
<doc id="1419945" url="https://pl.wikipedia.org/wiki?curid=1419945" title="Świeminko">
Świeminko

Świeminko – osada w Polsce położona w województwie zachodniopomorskim, w powiecie koszalińskim, w gminie Biesiekierz.
Według danych z 31 grudnia 2005 r. osada miała 31 mieszkańców.

</doc>
<doc id="1419949" url="https://pl.wikipedia.org/wiki?curid=1419949" title="Shibukawa">
Shibukawa

 – miasto w Japonii na Honsiu w prefekturze Gunma, 120 km na północ od Tokio.
Miasto nazwane pępkiem Japonii (日本のおへそ, Nihon-no o-heso). Ma powierzchnię 240,27 km2 . W 2020 r. mieszkało w nim 
74 614 osób, w 29 069 gospodarstwach domowych (w 2010 r. 83 344 osoby, w 29 251 gospodarstwach domowych).

</doc>
<doc id="1419950" url="https://pl.wikipedia.org/wiki?curid=1419950" title="Order Gwiazdy Białej">
Order Gwiazdy Białej

Order Gwiazdy Białej (est. "Valgetähe teenetemärk") – jedno z najwyższych estońskich odznaczeń państwowych ustanowione w 1936 ku pamięci walczących o wolność Estonii.
Zasady nadawania.
Order Gwiazdy Białej przyznawany jest obywatelom estońskim i obcokrajowcom za wybitne zasługi w służbie państwa lub samorządu terytorialnego Estonii. Dzieli się on na pięć klas oraz wersję z łańcuchem i medal.
Historia orderu.
Order Gwiazdy Białej został ustanowiony 7 listopada 1936 i był przyznawany do 1940. Po aneksji Estonii przez ZSRR w 1940 order został zniesiony. Przywrócono go w po odzyskaniu niepodległości przez Estonię w latach 90. XX w.
Opis odznaki.
Odznaką orderu jest emaliowany na biało złoty krzyż składający się z sześciu ramion rozdzielonych sześcioma pręcikami zakończonymi figurą przypominającą gwiazdę lub śnieżynkę. Na środku odznaki znajduje się biała, sześcioramienna gwiazda. Istnieje również gwiazda orderowa w kształcie białej sześcioramiennej gwiazdy ze srebrnymi promieniami pomiędzy ramionami gwiazdy. Na środku herb Estonii w złotym wieńcu. Przedwojenna wersja orderu zamiast herbu kraju miała białą, sześcioramienną gwiazdę, taką jak na odznace orderu. Wstążka koloru karmazynowego.

</doc>
<doc id="1419951" url="https://pl.wikipedia.org/wiki?curid=1419951" title="Ostra (Tatry Zachodnie)">
Ostra (Tatry Zachodnie)

Ostra (słow. "Ostrá", "Ostré", 1764 m n.p.m.) – szczyt w południowej grani Siwego Wierchu w słowackich Tatrach Zachodnich. Znajduje się pomiędzy Małą Ostrą (1710 m), od której oddzielony jest przełęczą Przysłop (1661 m), a Wielką Kopą (1653 m), od której oddziela go płytka i nienazwana przełączka (1640 m). Ostra wznosi się nad trzema dolinami, jest bowiem zwornikiem. W zachodnim kierunku odchodzi od niej długi grzbiet, ciągnący się poprzez przełęcz Suchą Przehybę i Suchy Wierch po grzbiet Suchego Gronia. Grzbiet ten oddziela główny ciąg Doliny Suchej Sielnickiej od jej odnogi – Doliny Guniowej. Wschodnie stoki Ostrej opadają do Doliny Bobrowieckiej Liptowskiej. Jest w nich grzęda oddzielająca Zabijaczny Żleb od Zapacznego Żlebu.
Mający kształt stożka wierzchołek Ostrej porośnięty jest niską kosodrzewiną. Zbudowany jest ze skał osadowych, głównie wapieni i dolomitów. Jest siedliskiem bardzo bogatej flory. Polskim turystom jest to szczyt mało znany. Stanowi dobry punkt widokowy na masyw Salatynów.
Na zboczach od strony Doliny Bobrowieckiej Liptowskiej dopuszczalne jest uprawianie narciarstwa pozatrasowego i skialpinizmu

</doc>
<doc id="1419953" url="https://pl.wikipedia.org/wiki?curid=1419953" title="Order Krzyża Wolności (Estonia)">
Order Krzyża Wolności (Estonia)

Order Krzyża Wolności (est. "Vabadusrist") – najwyższe estońskie odznaczenie wojskowe ustanowione w 1919.
Historia.
Order Krzyża Wolności został ustanowiony 24 lutego 1919 roku przez ówczesnego premiera Estonii Konstantina Pätsa w celu uhonorowania osób zasłużonych w wojnie o niepodległość Estonii i dzielił się na trzy kategorie:
Każda z kategorii dzieliła się na trzy klasy. Projektantem odznaczenia był artysta estoński Nikolai Triik. Pierwsze nadania miały miejsce 2 sierpnia 1919 kiedy 7 krzyży nadano zasłużonym brytyjskim marynarzom. W okresie międzywojennym Orderem Krzyża Wolności zostały odznaczone 3 224 osoby, m.in. wielu Polaków, Anglików, Duńczyków, Estończyków, Finów, Łotyszy, Niemców bałtyckich, Rosjan, Szwedów i innych. Odznaczonym Orderem Krzyża Wolności przysługiwało w okresie międzywojennym wiele przywilejów.
19 czerwca 1925 Parlament Estonii, "Riigikogu", zatwierdził ustawę kończącą nadawanie Orderu Krzyża Wolności, ponieważ uznano, iż wszystkie osoby, które zasłużyły się podczas wojny Estonii o niepodległość zostały już uhonorowane. Zachowano jednak możliwość dalszego wręczania Orderu Krzyża Wolności, ale wyłącznie jako odznaczenia wojennego. Możliwość taka została utrzymana do czasów obecnych. W okresie okupacji sowieckiej (1940-1991) odznaczenie nie było nadawane. Ostatnim żyjącym kawalerem orderu był Karl Jaanus zmarły 6 października 2000 roku w Estonii. W 1998 Poczta Estonii wydała znaczek pocztowy z wizerunkiem Krzyża Wolności, a na wiosnę 2005 Parlament Estoński postanowił, że zostanie wzniesiony pomnik ku czci poległych w wojnie Estonii o niepodległość. Pomnik ten powstał w 2009, a jego głównym elementem jest wyobrażenie Krzyża Wolności.
Opis odznaki.
Odznaką Orderu Krzyża Wolności jest krzyż łaciński, na końcach ramion laskowany (krukiewny), z umieszczonym pośrodku medalionem wyobrażającym zbrojne w miecz ramię i literę „E” (w wersji dla osób cywilnych tylko literę „E”). Kolor krzyża różni się w zależności od kategorii:
Każda z kategorii dzieliła się na trzy klasy:
Rewers krzyża był identyczny z awersem, tyle że w medalionie znajdowała się data ustanowienia odznaczenia (24/II/1919).
Odznaczeni.
Pomiędzy odznaczonymi Orderem Krzyża Wolności byli:
Odznaczono także miasto Verdun we Francji i groby nieznanego żołnierza we Francji, Wielkiej Brytanii i we Włoszech w uznaniu bohaterstwa żołnierzy alianckich podczas Wielkiej Wojny.

</doc>
<doc id="1419955" url="https://pl.wikipedia.org/wiki?curid=1419955" title="Voices (album Vangelisa)">
Voices (album Vangelisa)

Voices – wydany w 1995 roku album greckiego muzyka i kompozytora Vangelisa.

</doc>
<doc id="1419957" url="https://pl.wikipedia.org/wiki?curid=1419957" title="Taweirozaur">
Taweirozaur



</doc>
<doc id="1419958" url="https://pl.wikipedia.org/wiki?curid=1419958" title="Order Manuela Amadora Guerrero">
Order Manuela Amadora Guerrero

Order Manuela Amadora Guerrero (hiszp. "Orden de Manuel Amador Guerrero") – najwyższe odznaczenie panamskie, ustanowione 29 października 1953 „dla uczczenia pięćdziesięciolecia Republiki Panamy oraz w hołdzie jej obywateli dla pierwszego prezydenta państwa” – Manuela Amadora Guererro (1833–1909).
Klasy orderu.
Order dzieli się na cztery klasy:

</doc>
<doc id="1419961" url="https://pl.wikipedia.org/wiki?curid=1419961" title="Tawejrozaur">
Tawejrozaur

Tawejrozaur ("Taveirosaurus") – rodzaj dinozaura należącego do rzędu ptasiomiednicznych (Ornithischia). Znany jedynie ze skamieniałości zębów – na tej podstawie uznawany początkowo za przedstawiciela infrarzędu pachycefalozaurów, przypuszczalnie najbliżej spokrewnionego z homalocefalem, jednak w nie był klasyfikowany jako przedstawiciel tej grupy w późniejszych pracach. Żył na terenie dzisiejszej Portugalii (jego nazwa oznacza „jaszczur z Taveiro” – od miejsca znalezienia) w późnej kredzie, 73–69 milionów lat temu. Gatunek typowy rodzaju, "Taveirosaurus costai", został opisany w 1991 roku przez Tellesa Antunesa i Denise'a Sigogneau-Russella.

</doc>
<doc id="1419962" url="https://pl.wikipedia.org/wiki?curid=1419962" title="Kanał jonowy">
Kanał jonowy

Kanał jonowy – cylindryczne białko błonowe tworzące hydrofilowe pory, posiadające zdolność kontrolowanego przepuszczania jonów przez błony biologiczne wszystkich żywych komórek zgodnie z ich gradientem stężeń (w drodze dyfuzji). Kanały wykazują selektywność jonową, która zależy od wielkości i od ładunku elektrycznego cząsteczek. Umożliwiają 1000 razy szybszy transport niż przenośniki białkowe, ale w przeciwieństwie do nich pozwalają tylko na transport bierny. 
Kanały przechodzą w sposób przypadkowy ze stanu otwartego w zamknięty poprzez zmianę konformacji, jednak w zależności od warunków panujących w komórce lub na zewnątrz komórki (tzw. bramkowanie), zmienia się prawdopodobieństwo ich otwarcia. Możemy wyróżnić następujące typy bramkowania kanałów:

</doc>
<doc id="1419963" url="https://pl.wikipedia.org/wiki?curid=1419963" title="Al-Amn al-Chas">
Al-Amn al-Chas



</doc>
<doc id="1419969" url="https://pl.wikipedia.org/wiki?curid=1419969" title="Rhône-Poulenc">
Rhône-Poulenc

Rhône Poulenc S.A. (RP) – był francuskim konglomeratem chemiczno-farmaceutycznym, utworzonym 1928 przez fuzję Société chimique des usines du Rhône (utworzone w 1895) oraz przedsiębiorstwa Poulenc Frères (utworzone w 1900 przez ojca kompozytora Francisa Poulenca). W 1982 został znacjonalizowany, a w 1988 zreprywatyzowany. W 1999 nastąpił podział grupy i fuzja, natomiast w 2004 konglomerat zakończył działalność.
Przed fuzją działalność Rhône-Poulenc koncentrowały się w 4 głównych obszarach:
Przedostatni prezes grupy Jean-René Fourtou, który przygotował fuzję z Hoechst AG, przeorientował działalność konglomeratu na farmaceutyki kosztem chemii. Ostatni prezes Igor Landau uzyskał znaczące odszkodowanie wraz z zakończeniem działalności grupy.

</doc>
<doc id="1419971" url="https://pl.wikipedia.org/wiki?curid=1419971" title="Medal za Odwagę (Izrael)">
Medal za Odwagę (Izrael)

Medal za odwagę (hebr. עיטור העוז) – izraelskie odznaczenie wojskowe, ustanowione w 1970 przez Kneset. Jest nadawane za czyny bojowe dokonane z narażeniem życia. Dotychczas odznaczono nim 218 osób przy czym dwóch żołnierzy zostało odznaczonych dwukrotnie. 
Odznaka medalu została zaprojektowana przez Dana Reisingera i przedstawia sześć skrzyżowanych mieczy z umieszczoną na nich gałązką oliwną. Rewers medalu nie posiada żadnych zdobień. 

</doc>
<doc id="1419972" url="https://pl.wikipedia.org/wiki?curid=1419972" title="Ryby (astrologia)">
Ryby (astrologia)

Ryby () () – dwunasty (ostatni) astrologiczny znak zodiaku. Znak ten jest przypisywany osobom urodzonym w czasie obserwowania Słońca w tym znaku, to znaczy na odcinku ekliptyki pomiędzy 330° a 360° długości ekliptycznej. Wypada to między a 18/19 lutego a 20/21 marca – dokładne ramy czasowe zależą od rocznika. Czasem przyjmuje się umowne granice – według Evangeline Adams (1868–1932) był to okres między 20 lutego a 22 marca. Znak Ryb przypisuje się również osobom urodzonym w trakcie wschodzenia tego znaku.
Znak ryb wywodzi się z mezopotamskiej konstelacji zwanej "kun. mes" ("ogony") która była złożona z dwóch części: ryby (ryby północnej) i jaskółki (ryba południowa). Na znaku zawsze wyobrażane były w przeciwnych kierunkach i niekiedy związane były wstęgą. Najczęściej przedstawiano je w wyobrażeniach miesięcy i zawodów.
Znak Ryb w astrologii.
Ryby są ostatnim dwunastym znakiem zodiaku (ostatni odcinek ekliptyki), przez co symbolizował koniec drogi Słońca i miejsce gdzie rozpoczyna się nowy cykl wydarzeń. Kojarzone były więc ze zniszczeniem i narodzeniem a tym samym z wszelkimi formami mesjańskiego odrodzenia. W okresie wschodu heliakalnego gwiazdozbioru organizowano zabawy karnawałowe nawiązujące do śmierci i odrodzenia przyrody.
Ryby były znakiem trygonu wodnego i nocnym domem Jowisza.

</doc>
<doc id="1419974" url="https://pl.wikipedia.org/wiki?curid=1419974" title="Antoni Cichowski">
Antoni Cichowski



</doc>
<doc id="1419977" url="https://pl.wikipedia.org/wiki?curid=1419977" title="Medal za Wybitną Służbę (Izrael)">
Medal za Wybitną Służbę (Izrael)

Medal za Wybitną Służbę (hebr. עיטור המופת) – izraelskie odznaczenie wojskowe, przyznawane żołnierzom Sił Obronnych Izraela za wybitne zasługi bojowe.
Historia.
Odznaczenie zostało ustanowione przez Kneset w 1970, może być jednak przyznawane za wcześniejsze zasługi bojowe. Order jest przyznawany przez Szefa Sztabu Generalnego Sił Obronnych Izraela.
Do chwili obecnej odznaczono nim około sześciuset osób, w tym pięć osób dwukrotnie. Wśród osób odznaczonych znajdują się między innymi: Ester Arditi (jedyna kobieta), Ehud Barak (jeden z najbardziej utytułowanych izraelskich żołnierzy), Micha’el Barkaj (dowódca okrętu rakietowego podczas wojny Jom Kipur), Micha’el Burt (dwa razy odznaczony), Nechemja Kohen (jeden z najbardziej utytułowanych izraelskich żołnierzy), Efi Ejtam (za działania podczas wojny Jom Kipur), Szelomo Hagani (dwa razy odznaczony), Amram Micna (za działania podczas wojny sześciodniowej), Jonatan Netanjahu (za działania podczas wojny Jom Kipur), Zewulun Orlew (za działania podczas wojny Jom Kipur).
Opis odznaczenia.
Odznakę orderu zaprojektował Dan Reisinger.
Ma ona kształt koła z umieszczonym na nim wizerunkiem miecza i gałązki oliwnej co ma symbolizować kontrolowaną siłę. Waga kruszcu wynosi 25 gramy srebra o czystości 935. Klamrę wykonano z chromu. Wstążka orderu jest niebieska.

</doc>
<doc id="1419979" url="https://pl.wikipedia.org/wiki?curid=1419979" title="Rhodia">
Rhodia

Rhodia – francuskie przedsiębiorstwo z branży chemicznej, utworzone w 1998 w wyniku podziału konglomeratu Rhône-Poulenc. Zajmuje się wieloma obszarami chemii m.in. produkcją włókien i polimerów.
Rhodia w Polsce reprezentowana jest przez Rhodia Polyamide Polska sp. z o.o. w Gorzowie Wielkopolskim, gdzie zlokalizowany jest zakład produkcyjny Engineering Plastics (produkcja granulatów konstrukcyjnych), a także służby sprzedaży i marketingu tej jednostki biznesowej na teren Polski oraz Europy Centralnej i Wschodniej.

</doc>
<doc id="1419981" url="https://pl.wikipedia.org/wiki?curid=1419981" title="Medal za Dzielność (Izrael)">
Medal za Dzielność (Izrael)

Medal za Dzielność (hebr. עיטור הגבורה) – najwyższe izraelskie odznaczenie wojskowe. Zostało ustanowione przez Kneset w 1970. Odznaczeni medalem mają szereg przywilejów takich jak np. ulgi podatkowe i są zapraszani na oficjalne uroczystości państwowe. Do chwili obecnej medal nadano czterdzieści razy – dwanaście za wojnę o niepodległość, pięć za walki w czasie kryzysu sueskiego, dwanaście za udział w wojnie sześciodniowej, osiem za wojnę Jom Kipur i trzy za inne walki. 
Odznakę medalu zaprojektował Dan Reisinger – jest zawieszona na żółtej wstążce i ma kształt gwiazdy Dawida z umieszczonym na awersie wizerunkiem miecza i gałązki oliwnej.

</doc>
<doc id="1419985" url="https://pl.wikipedia.org/wiki?curid=1419985" title="Region Delty Rzeki Czerwonej">
Region Delty Rzeki Czerwonej

Region Delty Rzeki Czerwonej () – region Wietnamu, w północnej części kraju.
Obszar regionu jest równinny, uformowany przez Rzekę Czerwoną oraz jej odnogi, uchodzące do Zatoki Tonkińskiej, tworząc deltę. Region jest bardzo gęsto zaludniony, a jego powierzchnia wynosi około 15 tys. km². Znaczna część obszarów wykorzystywana jest pod uprawę ryżu.
W skład regionu wchodzi osiem prowincji i dwa miasta wydzielone – Hanoi (stolica kraju) oraz Hajfong.

</doc>
<doc id="1419986" url="https://pl.wikipedia.org/wiki?curid=1419986" title="Delta Rzeki Czerwonej">
Delta Rzeki Czerwonej



</doc>
<doc id="1419987" url="https://pl.wikipedia.org/wiki?curid=1419987" title="Order Tomáša Garrigue Masaryka">
Order Tomáša Garrigue Masaryka

Order Tomáša Garrigue Masaryka (cz. "Řád Tomáše Garrigua Masaryka") – drugie w kolejności (po Orderze Lwa Białego) odznaczenie państwowe Czech, kontynuujące tradycje ustanowionego w 1990 orderu czechosłowackiego o tej samej nazwie.
Historia.
Order Tomáša Garrigue Masaryka nadawany jest za zasługi w rozwoju demokracji i praw człowieka (do 1995 większość nadań było pośmiertnych).
Order Masaryka dzieli się na pięć klas i nadawany być może obywatelom czeskim oraz cudzoziemcom:
Na podstawie artykułu 3. statutów, każdy Prezydent Czech zostaje, na czas pełnienia tego urzędu, kawalerem Orderu I Klasy. Może go zachować po zakończeniu swojej kadencji jedynie za zgodą obu izb Parlamentu Czech.
W 2001 Václav Havel nadał pośmiertnie Order I Klasy Polakowi – Ryszardowi Siwcowi.
Insygnia.
CSRF (1990–1992).
Oznaka orderu przedstawiała ośmiopromienną gwiazdę ze złotym medalionem w środku (we wszystkich klasach). Promienie gwiazdy emaliowane na niebiesko. Na awersie w medalionie portet Tomáša Garrigue Masaryka, na rewersie czteropolowy herb Czechosłowacji (z czeskim lwem i słowackim krzyżem), w otoku napis "VĚRNI ZŮSTANEME" i lipowy listek.
Czechy (od 1994).
Oznaka orderu przedstawia pięciopromienną gwiazdę ze złotym medalionem w środku (w klasie V – srebrnym). Promienie gwiazdy emaliowane na niebiesko. Na awersie w medalionie portet Tomáša Garrigue Masaryka, na rewersie czteropolowy Wielki Herb Czech, w otoku napis "VĚRNI ZŮSTANEME" i lipowy listek.

</doc>
<doc id="1419992" url="https://pl.wikipedia.org/wiki?curid=1419992" title="Sierpień 2008">
Sierpień 2008

31 sierpnia 2008.
Na 36 godzin przed nadejściem huraganu Gustav zarządzono obowiązkową ewakuację Nowego Orelanu i okolic (2 mln osób). Od 04:00 czasu lokalnego wszystkie drogi i autostrady przestawiono na ruch wyłącznie w kierunku wyjazdowym. (Gazeta.pl)

</doc>
<doc id="1419993" url="https://pl.wikipedia.org/wiki?curid=1419993" title="Sanrio">
Sanrio

 (TYO: 8136) – japońskie przedsiębiorstwo, które tworzy projekty własnych bohaterów oraz sprzedaje i licencjonuje różne markowe produkty z nimi. Ich towary to m.in.: artykuły papiernicze i szkolne, upominki, akcesoria. 
Powstanie firmy.
Dążąc do stworzenia nowego rodzaju biznesu komunikacji społecznej, Shintarō Tsuji, założył w 1960 roku Yamanashi Silk Center Co., Ltd. w Tokio z kapitałem początkowym wynoszącym 1 milion jenów. Przedsiębiorstwo produkowało serię towarów, przedstawiających stworzone przez siebie postacie, na różne okazje. W roku 1973 przedsiębiorstwo zostało przemianowane na Sanrio Co., Ltd. 
Zakres działalności.
Najlepiej znaną postacią Sanrio jest Hello Kitty, biała kotka z czerwoną kokardką, nieposiadająca ust. Hello Kitty jest jedną z marek, które odniosły największy na świecie sukces.
Poza sprzedażą towarów z własnymi bohaterami, Sanrio bierze również udział w produkcji i dystrybucji filmów. Uczestniczy w przemyśle spożywczym, mając koncesję na KFC w Saitamie. Posiada prawa do postaci z Peanuts na terenie Japonii oraz przedsiębiorstwo zajmujące się animatroniką, o nazwie Kokoro Co., Ltd. ("kokoro" oznacza po japońsku „umysł”, „serce”, „duch”, „dusza”), najlepiej znanego z produkcji androidów Repliee Q1.
Sanrio jest największym producentem kartek okolicznościowych w Japonii. W roku 2002 wstąpiło w spółkę biznesową z Walt Disney Company w tym sektorze.
Hello Kitty została stworzona jako jedna z pierwszych postaci Sanrio w 1974 i wydana w 1975 roku. Popularna kotka bez ust przez lata znosiła wzloty i upadki w sprzedaży, jednak zawsze była najbardziej dochodową dla Sanrio marką. Inne zauważalne na przestrzeni lat postaci to: The Little Twin Stars (stworzone przez samego Tsuji), My Melody, Keroppi, Tuxedo Sam, Badtz-Maru, Tenorikuma, Usahana, Pochacco, Chococat i Cinnamoroll. Sanrio nieprzerwanie dodaje nowe postaci do swojej linii (do trzech rocznie), co wpływa na to, że niektórzy starsi bohaterowie są wycofywani ze sprzedaży. Jedne z nowszych zdobyczy Sanrio to: Charmmy Kitty (kot Hello Kitty), Kuromi (rywal My Melody) i Chi Chai Monchan (różowa małpka z bananami na głowie). Przez pewien czas stworzony przez Osamu Tezukę mały kucyk o imieniu Unico, który wziął udział w dwóch filmach anime na początku lat 90., również był częścią imperium Sanrio. Po śmierci Tezuki w 1989 roku prawa do niego zostały przekazane własnej firmie Tezuki.
W roku 2004 Sanrio otrzymało nagrodę „Top Brand with a Conscience” przyznaną przez szwedzką Medinge Group. Nagroda ta przyznawana jest firmom, które osiągają humanitarne, pro środowiskowe lub społeczne cele, odznaczając się przy tym sukcesami na polu komercyjnym. Przedsiębiorstwo partneruje UNICEF-owi od 1984 roku.
Sanrio posiada dwa parki rozrywki w Japonii, "Sanrio Puroland" w Tokio i "Harmonyland" w Ōita, Kiusiu.
Sanrio Inc., amerykańskie przedsiębiorstwo podległe Sanrio produkujące większość towarów, które można kupić w sklepach posiadających licencję firmy, jest zlokalizowane w południowym San Francisco, w stanie Kalifornia. Pierwszy sklep Sanrio na zachodniej półkuli został otwarty w Eastridge Mall, w San Francisco. Na terenie USA znajduje się osiemnaście punktów sprzedaży. W roku 2005 Sanrio otworzyło pierwszy ekskluzywny butik o nazwie Momoberry w Beverly Center, Los Angeles.
W 2006 roku Sanrio weszło w spółkę z Typhoon Games i utworzyło Sanrio Digital, aby rozpowszechniać swoje marki przez Internet, gry online i serwisy komórkowe, powiększając przy tym dochody.
"The Adventure of Hello Kitty &amp; Friends" jest pierwszym kiedykolwiek zrobionym serialem telewizyjnym z animacją 3D. Animacja jest licencjonowana przez Sanrio Digital i wyprodukowana przez Dream Cortex. Pierwszy sezon składający się z 26 odcinków miał premierę w wybranych stacjach telewizyjnych Europy i Azji od początku pierwszego kwartału 2008 roku.
Filmografia.
Od roku 1977 do 1985 roku Sanrio wyprodukowało dzięki swojej wytwórni Sanrio Films następujące filmy:
Literatura.
Sanrio wydaje wiele książek opowiadających o swoich bohaterach. Ponadto, wydają oni artbooki (jak na przykład autorstwa Keibun Ōta) oraz inne książki. Wydawane są one w wielu językach, włączając w to japoński i angielski.

</doc>
<doc id="1419994" url="https://pl.wikipedia.org/wiki?curid=1419994" title="Autożyro">
Autożyro



</doc>
<doc id="1419998" url="https://pl.wikipedia.org/wiki?curid=1419998" title="Kinaza ATM">
Kinaza ATM

Kinaza ATM (ataxia telangiectasia mutated) – kinaza białkowa serynowo-treoninowa (EC 2.7.1.11), aktywowana przez przerwania obu nici podwójnej helisy DNA. Białko enzymu kodowane jest przez gen "ATM" w locus 11q22.3. Kinaza ATM fosforyluje szereg białek, odgrywających rolę w zatrzymaniu cyklu komórkowego, apoptozie i naprawie DNA. Substratami tej kinazy są m.in. p53, CHK2, BRCA1, H2AX, RAD17, RAD9 i NBS1. Gen jest przepisywany na dwa różne transkrypty, dające dwie izoformy białka.
Nazwa genu pochodzi od jednostki chorobowej, w której ten gen jest uszkodzony, dziedziczonego w sposób autosomalny recesywny zespołu ataksja-teleangiektazja. Kinaza należy do rodziny kinaz PI3/PI4.

</doc>
<doc id="1420000" url="https://pl.wikipedia.org/wiki?curid=1420000" title="CHK2">
CHK2



</doc>
<doc id="1420003" url="https://pl.wikipedia.org/wiki?curid=1420003" title="Region Delty Mekongu">
Region Delty Mekongu

Region Delty Mekongu (wiet.: "Đồng Bằng Sông Cửu Long") – region Wietnamu, w południowo-zachodniej części kraju.
Region położony jest nad ujściem rzeki Mekong do Morza Południowochińskiego, która wraz ze swoimi odnogami tworzy rozległą deltę. Powierzchnia regionu wynosi około 39 000 km². Znaczna część obszaru wykorzystywana jest pod uprawę ryżu. Ważną gałęzią gospodarki w regionie jest rybołówstwo.
W skład regionu wchodzi dwanaście prowincji i jedno miasto wydzielone - Cần Thơ.

</doc>
<doc id="1420004" url="https://pl.wikipedia.org/wiki?curid=1420004" title="Delta Mekongu">
Delta Mekongu

Delta Mekongu – rejon ujścia Mekongu do Morza Południowochińskiego. Jest to druga pod względem wielkości delta Azji.
Przyjmuje się, że delta Mekongu zaczyna się w okolicy Phnom Penh w Kambodży podziałem Mekongu na dwie odnogi: Mekong i Tônlé Basăk. W dalszym biegu Mekong dzieli się na sześć odnóg, a Tônlé Basăk na trzy.
Obszar delty, w postaci trójkątnej równiny, liczy około 58,5 tys. km², z czego 23 346 leży w Kambodży, a 35 158 w Wietnamie, prawie w całości nie wyżej niż 5 m n.p.m. Długość delty liczy 270 km, a jej ujście obejmuje 600 km wybrzeża. Osady niesione przez rzekę odkładają się wzdłuż półwyspu Cà Mau, przesuwając linię brzegową do 150 m rocznie w głąb morza.
Żyzność ziem uprawnych spowodowała wzrost liczby ludności w delcie Mekongu w ciągu ostatnich 100 lat z 1,7 mln w 1880 r. do 13,5 mln w 1980 r. W tym czasie areał uprawny wzrósł o dwa miliony hektarów.
Historia.
Do XVII w. delta Mekongu należała w całości do Khmerów. W drugiej połowie XVII w. król Kambodży zezwolił na osiedlenie się w Hà Tiên uchodzącym z Chin zwolennikom upadłej dynastii Ming, którzy z czasem opanowali tereny południowe do rzeki Tônlé Basăk. Jednocześnie od północy deltę zaczęli zaludniać osadnicy wietnamscy. Pod koniec XVIII w. podporządkowana Wietnamczykom Kambodża bez walki zgodziła się na przejęcie terytorium przez Wietnam. Po koronacji cesarza Gia Longa wytyczono granice w obecnym kształcie. Ludność khmerska zamieszkująca wietnamską część delty, tzw. Khmerzy Krom stanowi obecnie mniejszość etniczną (zob. mniejszości narodowe Wietnamu).

</doc>
<doc id="1420005" url="https://pl.wikipedia.org/wiki?curid=1420005" title="Order Krzyża Południa">
Order Krzyża Południa

Order Narodowy Krzyża Południa (, skr. ONCS) – najwyższe odznaczenie państwowe Federacyjnej Republiki Brazylii przeznaczone wyłącznie dla obcokrajowców.
Historia.
Został ustanowiony jako Order Cesarski Krzyża ("Ordem Imperial do Cruzeiro") 1 grudnia 1822 roku przez cesarza Pedro I.
Zniesiono go po upadku cesarstwa i ogłoszeniu republiki, ale został przywrócony 5 grudnia 1932 roku przez prezydenta Getúlio Vargasa.
Klasy.
Order dzieli się na klasy, według tradycyjnego schematu Legii Honorowej, z dodaniem klasy specjalnej - łańcucha:
Insygnia.
Insygnia orderu stanowi złota, pięcioramienna gwiazda (na wzór Legii Honorowej), z ramionami krzyża maltańskiego jako promieniami, emaliowana obustronnie na biało. Pomiędzy ramionami znajduje się emaliowany na zielono wieniec z liści tytoniu (jasnozielonych) z jednej strony i kawowca (ciemnozielonych z ciemnoczerwonymi ziarnami) z drugiej. W centralnym medalionie awersu znajduje się konstelacja Krzyża Południa na błękitnym tle. Otoczony jest on złotym napisem: "BENEMERENTIUM PRÆMIUM" na granatowym tle. Centralny medalion rewersu jest złoty i przedstawia profil głowy kobiety (symbol republiki), otoczony złotym napisem na granatowym tle z nazwą państwa. W latach 1932–67 był to napis: "REPUBLICA DOS ESTADOS UNIDOS DO BRASIL", od 1967 jest to napis: "REPUBLICA FEDERATIVA DO BRASIL". Zawieszką jest wieniec z liści tytoniu i kawowca.
Order noszony jest na błękitnej wstędze.

</doc>
<doc id="1420006" url="https://pl.wikipedia.org/wiki?curid=1420006" title="Nigel Bruce">
Nigel Bruce

William Nigel Ernle Bruce (ur. 4 lutego 1895 w Ensenada, zm. 8 października 1953 w Santa Monica) − brytyjski aktor filmowy. Weteran I wojny światowej.

</doc>
<doc id="1420007" url="https://pl.wikipedia.org/wiki?curid=1420007" title="Wołodymyrko Wołodarowicz">
Wołodymyrko Wołodarowicz



</doc>
<doc id="1420015" url="https://pl.wikipedia.org/wiki?curid=1420015" title="Miroslav Dolezalik">
Miroslav Dolezalik



</doc>
<doc id="1420017" url="https://pl.wikipedia.org/wiki?curid=1420017" title="Leo G. Carroll">
Leo G. Carroll

Leo Gratten Carroll (ur. 25 października 1886 w Weedon Bec, zm. 16 października 1972 w Los Angeles) − angielski aktor filmowy, teatralny i telewizyjny, dwukrotnie nominowany do nagrody Emmy.
Wybrana filmografia.
Opracowano na podstawie materiału źródłowego:

</doc>
<doc id="1420019" url="https://pl.wikipedia.org/wiki?curid=1420019" title="Miroslav Doležalík">
Miroslav Doležalík

Miroslav Doležalík (ur. 28 października 1961 w Vsetínie) – czeski hokeista. Trener hokejowy.
Grał w klubach HC Karvina, HC Dukla Jihlava, EC Stuttgart i ponownie w Karwinie. Był reprezentantem młodzieżowej kadry Czechosłowacji.
Po zakończeniu kariery zawodniczej został trenerem. Prowadził zespoły EC Stuttgart, HC Karvina, HC Hawierzów, HC Orlova (z tym klubem dwa razy uzyskał awans do 1. ligi). W Polsce pracował w klubach TH Unia Oświęcim, Orlik Opole (do 2004), KH Sanok (od listopada 2004 do marca 2005), Stoczniowiec Gdańsk (do 2006) i TKH Toruń. Następnie pracował z młodzikami trenując drużynę Niedźwiadki Sanok. Od 2011 trener grup młodszych w czeskim klubie HC Hawierzów. Od sierpnia 2012 ponownie trener Orlika Opole (prowadził zespół w sezonie I ligi 2012/2013).

</doc>
<doc id="1420023" url="https://pl.wikipedia.org/wiki?curid=1420023" title="Sakuzaemon Kodama">
Sakuzaemon Kodama

 – japoński anatom i antropolog.
Kodama był studentem Kotondo Hasebe na Uniwersytecie Tohoku i anatomem na Cesarskim Uniwersytecie Hokkaidō po 1929 roku. Uczył się też u Gennosuke Fuse i Constantina von Monakowa w Zurychu, gdzie przebywał przez pięć lat. W latach 30. i po II wojnie światowej prowadził badania antropologiczne nad Ajnu. Zgromadził ogromną kolekcję szczątków Ajnów podczas ekspedycji do Hokkaido, na północny Sachalin i wyspy Kurylskie.

</doc>
<doc id="1420024" url="https://pl.wikipedia.org/wiki?curid=1420024" title="Wasyl Kwasznia">
Wasyl Kwasznia

Wasyl Kwasznia (ur. 1241, zm. 1277) – książę kostromski od 1246, wielki książę włodzimierski od 1273. Syn Jarosława II. Młodszy brat Aleksandra Newskiego.

</doc>
<doc id="1420025" url="https://pl.wikipedia.org/wiki?curid=1420025" title="PGO">
PGO

PGO – tajwański producent skuterów, motocykli i ATV.
Firma została założona w 1964 roku i rozpoczęła produkcję w 1972 roku, na licencji włoskiego Piaggio, stąd nazwa (PiagGiO). Od 1984 roku projektuje i produkuje własne skutery. Jakościowo, produkty te są z górnej półki. Silniki 50cm³, a także dwu- i czterosuwowe silniki są dostępne do 150cm³. Wśród najbardziej udanych jednośladów są BigMax, Star, PMX oraz T-Rex. Aktualne modele to G-Star i Ligero. W 1992/1993 PGO próbowało nawet produkcji motocykli i opracowało PGO 1600 V2. Motocykl, który jest dwucylindrowy, 4-suwowy silnik V i 1600 cm³ i miał napęd łańcuchowy. Model ten nie osiągnął sukcesu.
PGO jest jedną z niewielu firm, które produkują swoje własne silniki. Od 1996 roku należy do PGO Tajwan Tea Company, jednej z największych firm na Tajwanie.

</doc>
<doc id="1420028" url="https://pl.wikipedia.org/wiki?curid=1420028" title="Pociąg hotelowy">
Pociąg hotelowy

Pociąg hotelowy – nocny pociąg złożony w przeważającej części z wagonów sypialnych i wagonów z miejscami do leżenia, może także prowadzić wagon barowy lub restauracyjny.

</doc>
<doc id="1420029" url="https://pl.wikipedia.org/wiki?curid=1420029" title="Komoro">
Komoro

 – miasto w środkowej części wyspy Honsiu w Japonii w prefekturze Nagano.
Położenie.
Miasto położone we wschodniej części prefektury Nagano. Miasto graniczy z:

</doc>
<doc id="1420032" url="https://pl.wikipedia.org/wiki?curid=1420032" title="Eva Alikaj">
Eva Alikaj

Eva Alikaj (ur. 25 kwietnia 1961 w Tiranie) - albańska aktorka. 
Życiorys.
Po ukończeniu studiów na wydziale aktorskim Instytutu Sztuk w Tiranie, we wrześniu 1983 rozpoczęła pracę w Teatrze Ludowym w Tiranie, z którym była związana do końca lat 80. Debiutem teatralnym aktorki była główna rola w inscenizacji dramatu "Romeo i Julia". Swoją karierę filmową rozpoczęła od głównej roli Very w filmie "Njeriu i mire" w 1982. Film otrzymał główną nagrodę na V Festiwalu Filmów Albańskich, gdzie Alikaj otrzymała nagrodę dla najlepszej aktorki.
Do lat 90. wystąpiła jeszcze w 10 filmach fabularnych. Role w filmach: "Shirat e vjeshtës" oraz "Treni niset ne 7 pa pese" przyniosły jej kolejne nagrody aktorskie na Festiwalach Filmów Albańskich.
W roku 1991 wyemigrowała do Austrii, gdzie wyszła za mąż, przyjmując nazwisko Eva Lössl. Początkowo pracowała jako kelnerka, potem także grała niewielkie role w filmie. W 1995 po rozwodzie powróciła do Albanii, gdzie wystąpiła w jednym filmie fabularnym. W Austrii wystąpiła w jednym filmie telewizyjnym.
Ma syna o imieniu Gino.

</doc>
<doc id="1420033" url="https://pl.wikipedia.org/wiki?curid=1420033" title="Samuel Stritch">
Samuel Stritch

Samuel Alphonsius Stritch (ur. 17 sierpnia 1887 w Nashville, zm. 27 maja 1958 w Rzymie) – amerykański duchowny katolicki, arcybiskup Chicago w latach 1939-1958, kardynał, proprefekt Kongregacji Rozkrzewiania Wiary.
Życiorys.
Urodził się w rodzinie Garreta Stritcha i Katherine O’Malley. Miał siedmioro rodzeństwa. Ukończył Seminarium św. Grzegorza w Cincinnati, a następnie wyjechał na studia do Rzymu na Papieskie Ahteneum „De Propaganda Fide”. Święcenia kapłańskie otrzymał 21 maja 1910 w bazylice laterańskiej z rąk kardynała Pietra Respighi. Powrócił do rodzinnej diecezji Nashville i pracował duszpastersko w latach 1910–1916, a następnie jako sekretarz biskupa Thomasa Byrne 1916–1917 i kanclerz kurii 1917–1921.
10 sierpnia 1921 otrzymał nominację na biskupa Toledo. Konsekrowany 30 listopada tego samego roku w katedrze Matki Bożej Różańcowej w Toledo przez arcybiskupa Cincinnati Henry’ego Moellera. W momencie konsekracji był najmłodszym biskupem USA. 26 sierpnia 1930 został arcybiskupem Milwaukee. Funkcję tę pełnił do 27 grudnia 1939, kiedy to został przeniesiony na metropolię Chicago. Służył tam przez prawie 20 lat. W 1946 podniesiony do rangi kardynała prezbitera z tytułem Sant’Agnese fuori le mura.
W lipcu 1954 zakazał katolikom z Illinois brania udziału w spotkaniu Światowej Rady Kościołów w Evanston. 1 marca 1958 otrzymał nominację na proprefekta Kongregacji Rozkrzewiania Wiary, a tym samym stał się pierwszym Amerykaninem na czele watykańskiej kongregacji. Niedługo po objęciu nowego stanowiska, w wyniku zakrzepu krwi amputowano mu prawą rękę. Po operacji doznał udaru mózgu i zmarł po kilku dniach. Ciało sprowadzono do Chicago, gdzie został pochowany.

</doc>
<doc id="1420035" url="https://pl.wikipedia.org/wiki?curid=1420035" title="Miroslav Doleżalik">
Miroslav Doleżalik



</doc>
<doc id="1420036" url="https://pl.wikipedia.org/wiki?curid=1420036" title="Podokręg Rzeszów Armii Krajowej">
Podokręg Rzeszów Armii Krajowej

Podokręg Rzeszów AK – podokręg Armii Krajowej w Okręgu Kraków AK. 
Organizatorem Podokręgu Rzeszów AK był pułkownik Kazimierz Putek "Zworny”, w marcu 1943 został powołany na stanowisko komendanta podokręgu. W czasie „Burzy” dowodził całością działań zbrojnych na terenie Rzeszowszczyzny. Mieszkał w Rzeszowie u dyrektora gimnazjum Władysława Kruszyńskiego przy ul. Hetmańskiej. 
Podokręg Rzeszów AK podlegał pod jeden z 8 okręgów, Okręg Kraków AK i obszar Komendy Głównej AK
Podokręgowi Rzeszów AK, podlegały od 1943 Inspektoraty Rejonowe:
Okręg Rzeszowski AK wydawał: "Głos Jedności Polskiej". 
W ramach odtworzenia Sił Zbrojnych w czasie Akcji Burza: i w wyniku przeprowadzania akcji odtwarzania przedwojennych jednostek wojskowych w 1944 powstały w Podokręgu Rzeszów AK (Okręg Kraków): 
AK w czasie Akcji Burza.
W ramach Akcji "Kośba" 25 maja 1944 r. rzeszowska grupa dywersyjna AK dokonała udanego zamachu w Rzeszowie przy ul. Batorego na najgroźniejszych gestapowców Friedricha Pottebauma i Hansa Flaschke.
Przy pomocy tego Podokręgu AK, wkroczyły 2 sierpnia 1944 roku do zniszczonego Rzeszowa wojska radzieckie i rozpoczęły aresztowania oraz osadzanie na Zamku w Rzeszowie. Po zajęciu Rzeszowa przez Armię Czerwoną Komendant Rzeszowskiego Podokręgu AK płk dypl. Kazimierz Putek "Zworny" ujawnił się 5 sierpnia 1944 wobec dowództwa sowieckiego jako dowódca 24 DP AK. i rozpoczął rozmowy z sowieckimi władzami wojskowymi, ale nie dały one żadnych rezultatów, ponieważ dowództwo AK nie uznawało PKWN. Wobec braku porozumienia polecił podległym oddziałom zejść ponownie do podziemia i kontynuować działalność konspiracyjną. Wydał rozkaz wymarszu oddziałom AK na pomoc walczącej Warszawie. Na początku października 1944 wyraził zgodę na przeprowadzenie uderzenia na więzienie na Zamku w Rzeszowie i uwolnienie więźniów. W październiku 1944 r. na miejscowym Zamku NKWD przetrzymywało i torturowało 400 żołnierzy AK.
Ppłk Łukasz Ciepliński „Pług” (1913–1951) – od kwietnia 1941 r. Komendant Inspektoratu Rejonowego ZWZ–AK Rzeszów, w nocy z 7 na 8 października 1944 r. dowodził nieudaną akcją rozbicia więzienia na Zamku. Po aresztowaniu 28 listopada 1947 r. w Zabrzu został skazany „na pięciokrotną karę śmierci”. W dniu 1 marca 1951 r. wykonano wyrok na nim przez rozstrzelanie.
12 grudnia 1944 rozpoczęły się ponownie aresztowania żołnierzy AK w Rzeszowie przez NKWD. Został też uwięziony Komendant Rzeszowskiego Podokręgu AK płk Kazimierz Putek "Zworny" z częścią oficerów swego sztabu. NKWD w więzieniu przekonało go do konieczności ujawnienia oddziałów AK w Podokręgu.
Od chwili wkroczenia Sowietów rozpoczęły się represje względem opozycji i przetrzymywania żołnierzy AK w Obozach NKWD i wywózki w głąb ZSRR.
Upamiętnienie.
Tradycje podokręgu kultywuje 3 Podkarpacka Brygada Obrony Terytorialnej

</doc>
<doc id="1420038" url="https://pl.wikipedia.org/wiki?curid=1420038" title="Skauting (sport)">
Skauting (sport)

Skauting (ang. scouting – przeprowadzanie wywiadu/rekonesansu) – dziedzina z zakresu zarządzania sportem obejmująca obserwację rozgrywek i treningów drużyn z różnych klas rozgrywkowych z uwzględnieniem różnych kategorii obserwacji przez wyselekcjonowanych pracowników klubów sportowych lub innych organizacji zwanych skautami. 
Do standardowych zadań z zakresu skautingu należy między innymi:
W pierwszym i drugim przypadku raport z zakończonych działań skauta obejmuje przedstawienie taktyki wybranych drużyn, ich mocnych oraz słabych stron oraz umiejętności poszczególnych zawodników. W trzecim przypadku skaut przedstawia zleceniodawcy kartę informacyjną zawodnika, w której zawarte są informacje dotyczące jego umiejętności, potencjału, charakteru, mocnych i słabych stron oraz, w przypadku sportów zespołowych, pozycji na boisku. Skaut również może przedstawić rekomendacje dotyczące zatrudnienia zawodnika w klubie.

</doc>
<doc id="1420040" url="https://pl.wikipedia.org/wiki?curid=1420040" title="Barbara Koła">
Barbara Koła



</doc>
<doc id="1420042" url="https://pl.wikipedia.org/wiki?curid=1420042" title="Otsheria">
Otsheria

Otsheria ("Otsheria netzvetajevi") – rodzaj terapsyda z grupy anomodontów, z rodziny Venyukoviidae.
Żył w okresie środkowego permu na terenach obecnej Rosji. Opisano jeden gatunek tego zwierzęcia - "Otsheria netzvetajevi".

</doc>
<doc id="1420045" url="https://pl.wikipedia.org/wiki?curid=1420045" title="Waldemar Gniadek">
Waldemar Gniadek

Waldemar Gniadek (ur. 14 czerwca 1962 w Warszawie) – polski wydawca i działacz wolnomularski, od 2007 do 2010 roku wielki mistrz Wielkiego Wschodu Polski.
Studiował meliorację w Szkole Głównej Gospodarstwa Wiejskiego i prawo na Uniwersytecie Warszawskim, działał w opozycji demokratycznej (m.in. współtworzył Studenckie Grupy Oporu oraz Oficynę Wydawniczą „Pokolenie”, którą kierował w latach 1985–1991). W 2019 r. uzyskał stopień naukowy doktora nauk historycznych na podstawie rozprawy "Niemieckie loże wolnomularskie w II Rzeczypospolitej".
Inicjację masońską przeszedł 14 stycznia 1995 roku w loży „Puszkin” na Wschodzie Paryża należącej do Wielkiej Loży Francji. Od 2004 roku związany z lożą „Wolność Przywrócona” na Wschodzie Warszawy, gdzie zdobył stopień czeladnika i mistrza. W 2006 roku w warszawskiej loży doskonalenia Sokrates został podniesiony do stopnia mistrza wybranego, a następnie wielkiego wybranego (II wyższy porządek rytu francuskiego). W latach 2006–2007 zastępca wielkiego mistrza Wielkiego Wschodu Polski do spraw wewnętrznych, a 16 listopada 2007 roku został wybrany wielkim mistrzem Wielkiego Wschodu Polski. Od dnia 5 listopada 2010 r. do czerwca 2013 r. przewodniczył Radzie Najwyższej Polski 33 i Ostatniego Stopnia Rytu Szkockiego Dawnego i Uznanego, piastując stanowisko suwerennego wielkiego komandora. 25 lutego 2017 roku wybrany został Zastępcą Wielkiego Mistrza do Spraw Zagranicznych Wielkiego Wschodu Rzeczypospolitej Polskiej. Jest członkiem Komisji Rewizyjnej utworzonego w 2012 r. w Warszawie Instytutu „Sztuka Królewska w Polsce”, którego celem jest "inspirowanie, prowadzenie oraz koordynacja badań naukowych na temat przeszłości oraz teraźniejszości wolnomularstwa polskiego i światowego, przechowywanie oraz udostępnianie materialnych i niematerialnych świadectw dotyczących masonerii, wymiana informacji oraz wszechstronna popularyzacja wiedzy na temat wolnomularstwa i pokrewnych mu zjawisk".

</doc>
