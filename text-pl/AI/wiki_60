<doc id="1420047" url="https://pl.wikipedia.org/wiki?curid=1420047" title="Guillaume Durand I">
Guillaume Durand I

Guillaume Durand znany również pod nazwiskiem Durandus, Duranti oraz Durantis, natomiast u Niemców występuje pod imieniem Wilhelm (ur. ok. 1230 w Puimisson w diecezji Béziers, zm. 1 listopada 1296 w Rzymie) – Francuz, biskup w Mende, specjalista od prawa kanonicznego i cywilnego, liturgista, prozelita. Miał przydomek Speculator od swojej najbardziej znanej pracy prawniczej Speculum judiciale.
Pochodził ze szlacheckiej rodziny osiadłej w Langwedocji. Po początkowych naukach pobieranych w Béziers, przeniósł się do Lyonu, gdzie pod opieką Henriego de Suse ukończył gimnazjum. Już od 1251 roku był kanonikiem w Maguelone. Później, w okresie uniwersyteckim źródłem jego dochodu było uposażenie kanonika z Beauvais i z Narbonne.
Prawo studiował w Bolonii u Bernardusa (z) Parmy (zm. 1266) oraz u Henricusa de Segusio. Doktorat uzyskał około 1255 roku, po czym przeniósł się do Modeny. Na tamtejszej uczelni, wykładając prawo kanoniczne, zyskał duże uznanie. Został mianowany kapelanem apostolskim i spowiednikiem ("cappellanus et subdiaconus domini pape") Klemensa IV, w związku z tym przeniósł się do Rzymu.
Obok papieża Grzegorza X, jako sekretarz, zasiadał w 1274 r. podczas soboru w Lyonie, w efekcie powstało "Commentarius w concilium ..." i kilka innych, drobniejszych prac. Za lepszego sprawozdawcę z soboru uważa się jednak nie Durandusa, lecz Garsiasa Hispanusa.
Dla Grzegorza X i paru następnych papieży zarządzał patrymonium św. Piotra (był gubernatorem zarządcą państwa kościelnego). Z tej racji, w imieniu papieża Mikołaja III, w roku 1278 przyjmował hołd od Romanii. Od tegoż papieża dostał nominację na dziekana Chartres, jednak pod warunkiem, że przeniesie się tam i zostanie kapłanem. Miał tam być współpracownikiem papieskiego bratanka, kardynała Latinusa Malabranca. Z tą nominacją dostał pod zarząd jako legat Romanię i Toskanię, obie prowincje od 1274 roku były ogarnięte wojną domową.
W 1281 został zwolniony z obowiązku objęcia Chartres i mógł dalej pozostać we Włoszech. Papież Marcin IV mianował go w 1281 roku wikarym, a w 1283 tymczasowym gubernatorem Romanii i Toskanii (miasta Ankona, Bolonia, Urbino). Środkami dyplomatycznymi i orężem obronił papieskie tereny przed zakusami prowadzących między sobą wojnę stronnictwami gwelfów (częściowo propapiescy) i gibelinów. Papież Honoriusz IV docenił te dokonania i pozostawił Durandusa przy sobie, pomimo iż z Francji doszły wieści o jego szansach wyboru na biskupa Mende. Stanowisko biskupa w Mende nie było obsadzone od 1278 r. Do jego objęcia jednak Durand nie miał potrzebnych tytułów i święceń. Mimo to 24 kwietnia 1285 r. kapituła katedry w Mende mianowała go biskupem. W lecie 1286 r. we Włoszech uzyskał konsekrację na biskupa. Mimo że na swoje dotychczasowe stanowisko miał już następcę, nadal pozostawał na miejscu w Bolonii. Ingres w Mende nastąpił dopiero 14 lipca 1291 roku.
W 1295 r. papież Bonifacy VIII wezwał go na arcybiskupstwo do Rawenny. Durand odmówił, mimo to nie popadł w niełaskę. We wrześniu zgodził się w imieniu papieża wymusić posłuszeństwo we wcześniej zarządzanych przez siebie prowincjach (Romanii i Marchii Ankony). Jego wysiłki w tym względzie nie dały rezultatu. Prawdopodobnie zachorował, bowiem 6 października 1295 r. spisał swój testament. Wyjechał do Rzymu i nieco ponad rok później, 1 listopada 1296 r. zmarł. Został pochowany w Rzymie, w krypcie kościoła Sainte-Marie-de-la-Minerve. W treści inskrypcji na płycie nagrobnej jest przydomek comes belliger dla upamiętnienia jego udziału w wojnach o ziemie Państwa Kościelnego.
Na stanowisku biskupa w Mende zastąpił go bratanek, również Guillaume Durand. Założył on w Mende szkołę dla księży pod wezwaniem Wszystkich Świętych, upamiętniając w ten sposób wuja (od daty jego śmierci).
Dzieła.
Wśród jego prac największy rozgłos i uznanie zyskały:

</doc>
<doc id="1420049" url="https://pl.wikipedia.org/wiki?curid=1420049" title="Skauting (ujednoznacznienie)">
Skauting (ujednoznacznienie)



</doc>
<doc id="1420052" url="https://pl.wikipedia.org/wiki?curid=1420052" title="Kolegiata św. Bartłomieja w Opocznie">
Kolegiata św. Bartłomieja w Opocznie

Kolegiata św. Bartłomieja w Opocznie – rzymskokatolicki kościół parafialny należący do dekanatu opoczyńskiego diecezji radomskiej.
Historia.
Pierwszy kościół został zbudowany około 1365 roku z fundacji Kazimierza Wielkiego w stylu gotyckim. Kościół ten został zrujnowany w czasie Potopu szwedzkiego w 1655 roku. W 1812 roku podczas wojen napoleońskich pełnił rolę szpitala wojskowego. W 1826 r. geodeta rządowy W. Jarecki stwierdził, że kościół św. Bartłomieja jest w złym stanie i nie posiada już sklepienia. W 1850 r. rozpoczęto odbudowę świątyni według projektu Henryka Marconiego i wtedy też zbudowano m.in. gwiaździste sklepienie w obecnej kaplicy Matki Bożej (dawnym prezbiterium). W 1888 r. polichromia kościoła odnowiona została przez Stanisława Wyspiańskiego, który uczestniczył w wyjeździe krakowskich historyków sztuki pod nadzorem prof. Władysława Łuszczkiewicza (polichromia została zamalowana w 1954 roku). 
W związku z tym, że średniowieczny kościół był zbyt mały dla coraz liczniejszej parafii, w 1932 roku podjęto decyzję o jego rozbiórce i budowie nowej świątyni, przy czym postanowiono zachować zakrystię i gotyckie prezbiterium, które przeznaczono na kaplicę Matki Boskiej. Budowę nowego kościoła wg projektu arch. Jerzego Struszkiewicza z Krakowa rozpoczęto w 1934 roku, jednak przerwała ją II wojna światowa, w związku z czym kościół konsekrowano w 1949 roku. 
11 kwietnia 2011 na frontonie kolegiaty odsłonięto tablicę pamiątkową poświęconą ofiarom katastrofy polskiego Tu-154 w Smoleńsku. 
Siedziba Opoczyńskiej Kapituły Kolegiackiej.
Architektura.
Z kościoła zbudowanego w stylu gotyckim zachowało się dawne dwuprzęsłowe prezbiterium. Pełni ono obecnie rolę bocznej kaplicy Matki Bożej. Prezbiterium było zamknięte wielobocznie ze skarpami. Nakryte jest dachem dwuspadowym z barokową sygnaturką.
W 1934 roku rozpoczęto budować nowy kościół w stylu neobarokowym. Kościół posiada trzy nawy i jest licowany kamieniem, co jest nietypowe dla Polski. W 1960-1962 r. z okazji 1000-lecia państwa polskiego wewnętrzne ściany kościoła ozdobiły freski wykonane przez Stefana Macieja Makarewicza.
Wnętrze kościoła.
W świątyni znajdują się ikony pochodzące ze zburzonej w 1929 cerkwi św. Włodzimierza.
Plebania.
Pierwotny budynek plebanii wzniesiony został w 1622 r. przy murze cmentarza parafialnego i przypuszczalnie w 1655 r. przebywał w nim szwedzki feldmarszałek Arvid Wittenberg. Na parterze zachowały się pomieszczenia sklepione kolebkowo z lunetami. Nad wejściem do plebanii wmurowana jest kamienna płyta pochodząca z połowy XVII wieku ozdobiona kartuszami z herbami Dębno i Lewart, Królestwa Polskiego i rodu Wazów "snopek". Pośrodku znajduje się tablica żeliwna z napisem informującym o fundacji plebanii przez opoczyńskiego proboszcza Jana Alberta Liwskiego.
Dzwonnica.
Zbudowana w 1 połowie XIX w.na planie kwadratu.

</doc>
<doc id="1420053" url="https://pl.wikipedia.org/wiki?curid=1420053" title="Mała Ostra">
Mała Ostra

Mała Ostra (słow. "Malá Ostrá", 1703 m) – szczyt w południowej grani Siwego Wierchu w słowackich Tatrach Zachodnich. Znajduje się w tej grani pomiędzy Siwym Wierchem (1805 m) i Ostrą (1714 m). Od Siwego Wierchu oddziela go przełęcz Siwa Przehyba (1651 m), od Ostrej przełęcz Przysłop (1680 m). Zachodnie zbocza Małej Ostrej opadają do górnej części Doliny Suchej Sielnickiej, wschodnie do Doliny Bobrowieckiej Liptowskiej. Od szczytu Małej Ostrej odbiega do tej doliny ostroga oddzielająca Zabijaczny Żleb od żlebu Rokitowiec.
Jest to niewybitny szczyt, porośnięty niską kosodrzewiną. Od południowej strony znajdują się w nim partie skaliste. Zbudowany jest ze skał osadowych, głównie wapieni i dolomitów. Jest siedliskiem bardzo bogatej flory. Polskim turystom jest to szczyt mało znany. Stanowi dobry punkt widokowy na masyw Salatynów.

</doc>
<doc id="1420056" url="https://pl.wikipedia.org/wiki?curid=1420056" title="Kongres Celtycki">
Kongres Celtycki

Międzynarodowy Kongres Celtycki (ang. International Celtic Congress) – międzynarodowa celtycka organizacja kulturalna.
Do pierwszych obrad Kongresu Celtyckiego doszło w 1917 podczas National Eisteddfod w Birkenhead w Walii. Inicjatorem był prezydent National Eisteddfod E. T. John. Uczestniczyli w nim też przedstawiciele ze Szkocji, Irlandii, Bretanii i wyspy Man. Od 1927 swoich przedstawicieli na coroczne spotkania przysyła dodatkowo Kornwalia. W latach 30. patronem organizacji był prezydent Irlandii Éamon de Valera. Kongres zastąpił dotychczasowe organizacje celtyckie, jak Stowarzyszenie Celtyckie i Kongres Panceltycki. Jego zadaniem – w odróżnieniu od Ligi Celtyckiej, mającej polityczny charakter – jest promowanie kultury narodów celtyckich Irlandii, Szkocji, Walii, Bretanii, Kornwalii i wyspy Man. Dużą rolę odgrywają wysiłki dążące do odrodzenia języków celtyckich. W każdym kraju członkowskim działa komitet narodowy Kongresu.

</doc>
<doc id="1420058" url="https://pl.wikipedia.org/wiki?curid=1420058" title="Tomasz I">
Tomasz I



</doc>
<doc id="1420062" url="https://pl.wikipedia.org/wiki?curid=1420062" title="Kolegiata Niepokalanego Poczęcia Najświętszej Maryi Panny i św. Michała Archanioła w Łasku">
Kolegiata Niepokalanego Poczęcia Najświętszej Maryi Panny i św. Michała Archanioła w Łasku

Kolegiata Niepokalanego Poczęcia Najświętszej Maryi Panny i św. Michała Archanioła w Łasku – zabytkowy kościół z 1525 roku, późnogotycki, przebudowany po pożarze w 1749 r. Bogate wnętrze, obrazy, portrety, rzeźby, głównie XVI i XVIII wiek. W prawej kaplicy z początku XVIII wieku renesansowa alabastrowa płaskorzeźba Matki Bożej Łaskiej prawdopodobnie z końca XV wieku, dzieło przypisywane włoskiemu mistrzowi Andrei della Robbia. Siedziba Łaskiej Kapituły Kolegiackiej.

</doc>
<doc id="1420064" url="https://pl.wikipedia.org/wiki?curid=1420064" title="Ziębia Dolina">
Ziębia Dolina

Ziębia Dolina (zwana też "Dolina Marii") – dolina w Górach Opawskich, we wschodniej części Lasu Prudnickiego. Położona między wzniesieniami Sępik (356 m n.p.m.), a Ziębią Kopą (Vysoká, 451 m n.p.m.) po stronie czeskiej. Przez jej środek biegnie granica polsko-czeska i przepływa Graniczny Potok (dopływ Trzebinki). Dno doliny znajduje się średnio na wys. 290 m n.p.m.
W czasach niemieckich przez Ziębią Dolinę przebiegał czerwono-żółty szlak pieszy z Prudnika do schroniska na Vysokiej przez Lipno wytyczony przez Morawsko-Śląskie Sudeckie Towarzystwo Górskie. Obecnie biegnie nią żółty szlak z Prudnika do Trzebini (19,5 km).

</doc>
<doc id="1420069" url="https://pl.wikipedia.org/wiki?curid=1420069" title="Rand Brooks">
Rand Brooks

Rand Brooks (ur. 21 września 1918 w Los Angeles, zm. 1 września 2003 w Santa Ynez) − amerykański aktor, debiutował rolą Charlesa Hamiltona w filmie "Przeminęło z wiatrem".

</doc>
<doc id="1420070" url="https://pl.wikipedia.org/wiki?curid=1420070" title="Wysokość dźwięku">
Wysokość dźwięku

Wysokość dźwięku – w muzyce, częstotliwość tonu podstawowego. 
Instrumenty lub ich elementy (np. struny), podczas grania na nich, drgają z określoną częstotliwością zależną od rodzaju materiałów, z jakich zostały wykonane oraz od ich wymiarów fizycznych. Wysokość dźwięku zależna jest od ilości drgań wykonanych w jednostce czasu; im większa częstotliwość drgań, tym wyższy jest dźwięk
Częstotliwość drgań wszystkich dźwięków „a” na fortepianie, strojonych według obowiązującego obecnie stroju (a1=440 drgań na sekundę) jest następująca:
Różnice wysokości dwóch dźwięków określane są mianem interwału. Dany interwał odpowiada zawsze określonemu stosunkowi częstotliwości, np.:
W przeszłości obowiązywał tzw. strój paryski, w którym dźwięk a1 posiadał częstotliwość drgań 435 Hz, ale w 1939 r. na mocy międzynarodowego porozumienia przyjęto, jako ogólnie obowiązujący, strój a1=440 Hz.

</doc>
<doc id="1420072" url="https://pl.wikipedia.org/wiki?curid=1420072" title="Mr. Porter">
Mr. Porter



</doc>
<doc id="1420073" url="https://pl.wikipedia.org/wiki?curid=1420073" title="Drzewołaz żółtopasy">
Drzewołaz żółtopasy

Drzewołaz żółtopasy, drzewołaz żółtoczarny ("Dendrobates leucomelas") – gatunek płaza z rodziny drzewołazów.
Charakterystyka.
Brzuszek i grzbiet intensywnie czarny, całe ciało pokrywają symetrycznie rozłożone żółte kleksy. U młodych żab plam jest o wiele mniej. Są to drzewołazy bardzo ruchliwe. Jak każdy drzewołaz z rodzaju dendrobates jest trująca, a jej gruczoły produkują alkaloidy działające na układ nerwowy.
Drzewołaz żółtopasy jest aktywny w dzień. Jego pożywienie stanową małe owady. 
Występowanie.
Występuje w Brazylii, południowej Wenezueli i północnej Gujanie. Środowiskiem życia są lasy tropikalne do wysokości 800 m n.p.m. 
Rozmiary.
Dorasta do 4,5 cm.
Długość życia.
Żyje bardzo długo, bo aż 13 lat.
Dymorfizm płciowy.
Samce są mniejsze i smuklejsze niż samiczki.

</doc>
<doc id="1420075" url="https://pl.wikipedia.org/wiki?curid=1420075" title="Ex-Girlfriend">
Ex-Girlfriend

Ex-Girlfriend – singiel amerykańskiego zespołu No Doubt. Piosenkę napisali Tom Dumont, Tony Kanal i Gwen Stefani, a producentem jest Glen Ballard. Utwór pochodzi z albumu "Return of Saturn", wydanego w roku 2000. 
Teledysk.
Reżyserem teledysku do piosenki „Ex-Girlfriend” jest Hype Williams, został on oparty na kontrowersyjnym japońskim filmie Kite (z 1998 roku).
Teledysk otrzymał pozytywne recenzje.

</doc>
<doc id="1420077" url="https://pl.wikipedia.org/wiki?curid=1420077" title="Johannes Fatio">
Johannes Fatio

Johannes Fatio (ur. 1649 w Bazylei, zm. 28 września 1691 tamże) – szwajcarski lekarz, chirurg. Jako jeden z pierwszych badał i leczył chirurgiczne schorzenia u dzieci.
Urodził się w Bazylei, tam został ochrzczony (14 czerwca 1649). Syn kupca Johanna Antona i Christiny Henricpetri. W 1673 ożenił się z Margarethą Schönauer. Początkowo należał do cechu cyrulików, potem studiował medycynę na Uniwersytecie w Walencji i otrzymał tytuł doktora. Powrócił do Bazylei, gdzie praktykował jako chirurg i położnik. Napisał wiele książek, z których do dziś zachowała się jedynie jedna. Przeprowadzał operacje spodziectwa, atrezji odbytu i pochwy. Jako pierwszy chirurg z powodzeniem rozdzielił bliźnięta nierozdzielone. Zaangażował się też w działalność polityczną, co przypłacił życiem. Po rozwiązaniu parlamentu przez przeciwników politycznych został uwieziony, torturowany i zabity. Niemal wszystkie jego dzieła zostały zniszczone.

</doc>
<doc id="1420078" url="https://pl.wikipedia.org/wiki?curid=1420078" title="Anomocefal">
Anomocefal

Anomocefal ("Anomocephalus africanus") – rodzaj terapsyda z grupy anomodontów.
Żył w okresie późnego permu (ok. 268–265 mln lat temu) na terenach obecnej południowej Afryki. Charakteryzował się posiadaniem dwóch górnych kołkowatych zębów. Był bazalnym przedstawicielem anomodontów.
Jego szczątki znaleziono w okolicach miasta Williston w Prowincji Przylądkowej Północnej w Południowej Afryce. Opisano jeden gatunek tego zwierzęcia – "Anomocephalus africanus".

</doc>
<doc id="1420079" url="https://pl.wikipedia.org/wiki?curid=1420079" title="Pelecanus conspicillatus">
Pelecanus conspicillatus



</doc>
<doc id="1420082" url="https://pl.wikipedia.org/wiki?curid=1420082" title="Stary cmentarz żydowski w Mielcu">
Stary cmentarz żydowski w Mielcu

Stary cmentarz żydowski w Mielcu – został założony w XVII wieku i znajdował się przy obecnej ul. Jadernych. Uległ zniszczeniu podczas II wojny światowej, następnie na części terenu pocmentarnego wzniesiono budynek będący wówczas siedzibą poczty. W latach 90. XX wieku na jego pozostałą część przeniesiono odnalezione nagrobki i wzniesiono pomnik ku czci ofiar Holocaustu.

</doc>
<doc id="1420084" url="https://pl.wikipedia.org/wiki?curid=1420084" title="Fischer">
Fischer



</doc>
<doc id="1420086" url="https://pl.wikipedia.org/wiki?curid=1420086" title="Szyndzielowa Kopa">
Szyndzielowa Kopa

Szyndzielowa Kopa – szczyt w Górach Opawskich (), w Sudetach Wschodnich o wysokości 533 m n.p.m.
Nazwa szczytu pochodzi od szyndziołów, czyli drewnianych gontów. Wyraźne góruje nad leżącą o 200 m niżej Pokrzywną. Wiedzie przez nią czerwony szlak z Pokrzywnej na Biskupią Kopę. Należy do Korony Parku Krajobrazowego Góry Opawskie.
Przez wierzchołek przebiega Główny Szlak Sudecki.

</doc>
<doc id="1420088" url="https://pl.wikipedia.org/wiki?curid=1420088" title="Wilhelm Gerstenmeier">
Wilhelm Gerstenmeier

Wilhelm Gerstenmeier (ur. 17 stycznia 1908, zm. 3 grudnia 1944 w Lublinie) – zbrodniarz hitlerowski, urzędnik administracji obozu koncentracyjnego Majdanek i SS-Hauptsturmführer.
Był odpowiedzialny za dostarczanie cyklonu B do komór gazowych obozu. Skazany na karę śmierci przez powieszenie przez polski Specjalny Sąd Karny w Lublinie 2 grudnia 1944 w pierwszym procesie załogi Majdanka. Wyrok wykonano następnego dnia.

</doc>
<doc id="1420090" url="https://pl.wikipedia.org/wiki?curid=1420090" title="Kobylica (Góry Opawskie)">
Kobylica (Góry Opawskie)

Kobylica () – wzgórze w polskiej części Gór Opawskich, w Sudetach Wschodnich, o wysokości 395 m n.p.m. Położone w Dębowcu, na południe od Prudnika, w Lesie Prudnickim. Należy do Korony Parku Krajobrazowego Góry Opawskie.
Nazwa.
Nazwa wzgórza pochodzi od "kobylicy", czyli zapór granicznych, lub od słowa „kobyła”. Możliwe też, że nazwa odnosi się do nazwiska dawnego właściciela lub dzierżawcy ziem w tej okolicy. Niemiecką nazwą góry było "Kobelberg". Była nazywana również "Wzgórzem Henryka" – na cześć burmistrza Prudnika Henryka Metznera.
Geografia.
Wzgórze położone jest w północno-wschodniej części Gór Opawskich, na północnej ich krawędzi, na obszarze Parku Krajobrazowego Góry Opawskie, w Lesie Prudnickim, po północnej stronie wsi Dębowiec, w odległości ok. 4 km na południowy zachód od centrum Prudnika.
Wzniesienie porośnięte jest w większości grądem. Występuje tutaj drzewostan mieszany, m.in. świerk pospolity, sosna zwyczajna, modrzew, jodła, daglezja. Znajdują się tu zwierzęta takie jak żmija zygzakowata, salamandra plamista, kumaki, padalec, jaszczurka zwinka i żyworodna, zaskroniec pospolity i jelenie.
Na szczyt najłatwiej się dostać z drogi powiatowej Prudnik–Dębowiec, która wiedzie około 300 m od wierzchołka góry. Na północ od szczytu znajduje się kopalnia dolnokarbońskich szarogłazów „Dębowiec”. Stoki góry opadają w kierunku Złotego Potoku. Od Długoty oddziela ją przełęcz w Dębowcu, a od Zajęczej Kępy – kamieniołom.
Historia.
Kobylica w znacznej części znajdowała się na terenie miejskim Prudnika. Bezleśny pas ziemi o długości 1,6 km, który wybiegał na północ i wcinał się w obszar pól Łąki Prudnickiej, wchodził w skład miejskiego folwarku „Stadt Kotzem”, który jeszcze w XIX wieku znajdował się przy obecnej asfaltowej drodze między Dębowcem i Chocimiem.
Pierwszy niewielki kamieniołom na Kobylicy mógł powstać jeszcze w średniowieczu wraz z założeniem Dębowca. Wydobycie na większą skalę rozpoczęto w 1869, kiedy to powiatowy zarząd dróg w Prudniku budował drogę z Łąki Prudnickiej do Wierzbca i potrzebował na ten cel kamienia. Wówczas na stokach Kobylicy utworzono jeden z największych kamieniołomów w Górach Opawskich. Po zakończeniu wydobycia, wyrobisko kamieniołomu zostało zalane wodami opadowymi. Staw powstały w tym miejscu nosi nazwę „Żabie Oczko”.
W 1911 z inicjatywy nauczyciela religii w gimnazjum w Prudniku (obecnie I Liceum Ogólnokształcące im. Adama Mickiewicza) profesora na szczycie Kobylicy wzniesiony został granitowy pomnik poety Josepha von Eichendorffa. Jego poświęcenie nastąpiło 30 sierpnia 1911. W uroczystości uczestniczyli nauczyciele akademiccy, pedagodzy, żołnierze prudnickiego garnizonu, przemysłowcy, leśnicy, rolnicy, franciszkanie z klasztoru w Prudniku-Lesie, prudniccy bonifratrzy, rzemieślnicy, studenci, uczniowie szkół średnich i podstawowych oraz burmistrz Prudnika Paul Lange.
Po II wojnie światowej do Żabiego Oczka na Kobylicy wrzucano niepotrzebny poniemiecki sprzęt wojskowy. Według miejscowej legendy, w Żabim Oczku rzekomo miał zostać zatopiony czołg, jednakże gdy jeszcze w czasie PRL-u chwilowo wypompowano z wyrobiska wodę, na dnie znaleziono jedynie broń, amunicję i inny sprzęt wojskowy.
W latach powojennych, na północ od Kobylicy powstał nowy kamieniołom, na miejscu którego w przyszłości (po zakończeniu eksploatacji) ma powstać sztuczne jezioro dostępne dla wędkarzy i do celów rekreacyjnych.
Turystyka.
Kobylica jest jednym z najchętniej odwiedzanych szczytów w Górach Opawskich, głównie ze względu na znajdujący się na niej pomnik Josepha von Eichendorffa. Prudnickie koło mniejszości niemieckiej organizuje tu konkursy poezji Eichendorffa. Przy asfaltowej drodze pod wzniesieniem został utworzony parking samochodowy.
Szlaki turystyczne.
W rejonie Kobylicy przebiegają szlaki turystyczne:
Szlaki rowerowe.
W rejonie Kobylicy przebiegają szlaki rowerowe:

</doc>
<doc id="1420091" url="https://pl.wikipedia.org/wiki?curid=1420091" title="Jovan Andrejević">
Jovan Andrejević

Jovan Andrejević-Joles (srb. Јован Андрејевић-Јолес, ur. 6 listopada 1833 w Nowym Sadzie, zm. 21 stycznia 1864 tamże) – serbski lekarz, tłumacz, krytyk literacki i pisarz.
Urodził się 6 listopada 1833 roku w Nowym Sadzie jako syn duchownego. Uczęszczał do szkoły powszechnej w Nowym Sadzie, a następnie do szkoły w Temesvárze (dziś Timișoara), którą ukończył 30 lipca 1853 roku. Jako wyróżniający się uczeń był popularny wśród rówieśników, znany był pod przezwiskiem Joles. W październiku 1853 roku rozpoczął studia na Uniwersytecie w Peszcie, kontynuował je na Uniwersytecie w Wiedniu. Podczas pobytu w Wiedniu publikował pod pseudonimem „Serb z Wiednia”, ponieważ był pod nadzorem wiedeńskiej policji, interesującej się nim z powodu jego poparcia dla programu politycznego Svetozara Mileticia. Wyróżniał się również jako student medycyny, a jego talent został dostrzeżony przez Ernesta Brückego, który mianował go swoim asystentem. W tym czasie Andrejević opublikował pracę "Über den feineren Bau den Leber", w której szczegółowo opisał wewnątrzwątrobowe drogi żółciowe. Po ukończeniu studiów 16 maja 1861 roku Andrejević powrócił do Nowego Sadu.

</doc>
<doc id="1420095" url="https://pl.wikipedia.org/wiki?curid=1420095" title="Instytut Celtycki">
Instytut Celtycki

Instytut Celtycki Bretanii (fr. Institut celtique de Bretagne, br. Framm Keltiek Breizh) – naukowa jednostka badawcza kultury celtyckiej Bretanii podczas II wojny światowej.
Instytut powstał 20 października 1941 r. w Rennes pod patronatem niemieckim. Jednym z głównych inicjatorów był Roparz Hemon, który został jego dyrektorem. Ze strony niemieckiej współtwórcą był lingwista i zwolennik ideologii panceltyckiej prof. Leo Weisgerber, zaś nadzór sprawował dr Werner Best, szef Sipo-SD w okupowanej części Francji. Utworzenie Instytutu było jednym z elementów ustępstw Niemców na rzecz popierających ich bretońskich nacjonalistów. Członkami jego władz zostali m.in. Arzel Even, Yann Fouéré, Florian Le Roy, Bernard Roy, Gustave-Georges Toudouze, zaś działali w nim François Debauvais, Roger Hervé, René-Yves Creston, Jean Trécan, Morvan Marchal, Jean Poupinot, Youenn Drezen, Jean Merrien, François Eliès, Gwilherm Berthou, Yann Bricler, Adolphe Piriou, Raymond Tassel, Georges Arnoux, Louis Aubert, Jef Le Penven, André Vallé, Jean Langlet. Instytut prowadził badania naukowe nad kulturą celtycką Bretonii (szczególnie językiem bretońskim) i dążył do jej odrodzenia. Odgrywał jednak również rolę polityczną w walce nacjonalistów bretońskich o stworzenie niezawisłego państwa. Jego działalność zakończyła się w II poł. 1944 r., z chwilą wyzwolenia Bretanii przez wojska alianckie.

</doc>
<doc id="1420097" url="https://pl.wikipedia.org/wiki?curid=1420097" title="Aleksandr Czajka">
Aleksandr Czajka

Aleksandr Czajka (ros. Александр Чайка) (ur. 23 lipca 1974 w Sumach na Ukrainie) – rosyjski seryjny morderca. Między styczniem i lutym 1994 roku, zamordował w Moskwie 4 kobiety.
Karierę przestępczą Czajka rozpoczął w 1989 roku. Został wówczas aresztowany pod zarzutem brutalnego gwałtu i skazany na 14 lat więzienia. W 1993 roku został zwolniony z więzienia za dobre sprawowanie.
Morderstwa.
Czajka mordował w napadach furii. Wszystkie kobiety zginęły od licznych ciosów nożem. Po ataku, Czajka okradał ofiary z drobnych przedmiotów, najczęściej biżuterii.
Zatrzymanie.
Po czterech morderstwach milicja posiadała tylko jedną informację na temat zabójcy. Świadek twierdził, że odzież mordercy była cała czarna. Kilka dni później jeden z milicjantów zauważył w metrze mężczyznę, który był ubrany na czarno i bardzo nerwowo się zachowywał. Człowiek ten wzbudził podejrzenie u milicjanta – ten zaczął go śledzić. Godzinę później aresztowano podejrzanego, którym okazał się Czajka. Szybko przyznał się do morderstw. Czajka został skazany przez sąd na karę śmierci. Wyroku nie zrealizowano z powodu wprowadzonego w Rosji moratorium na wykonywanie kary śmierci.

</doc>
<doc id="1420098" url="https://pl.wikipedia.org/wiki?curid=1420098" title="Plac Grunwaldzki w Bytomiu">
Plac Grunwaldzki w Bytomiu

Plac Grunwaldzki (niem. "Friedrich-Wilhelm-Platz", nast. "Friedrich-Wilhelm-Ring") – plac w centrum Bytomia.
Historia.
Początki zagospodarowywania tego terenu datuje się na XI wiek. Przypuszcza się, iż w tym miejscu znajdował się zamek będący rezydencją Piastów bytomskich wybudowany w latach 1281–1282. W 1355, po śmierci ostatniego z rodu, właścicielami Bytomia stali się najbliżsi krewni: Piastowie oleśniccy i Piastowie cieszyńscy. Zamek, po długich sporach został podzielony w 1369 na dwie części, stopniowo niszczał i z czasem został rozebrany.
Na pierwszych planach miasta z 1750, na miejscu obecnego placu znajdował się teren do nauki jazdy konnej nazywany „Reitschule” zajmowany przez garnizon kawalerii pruskiej. Najpóźniej w 1870 plac otrzymał nazwę Friedrich-Wilhelm-Platz, zmieniony w następnym stuleciu na Friedrich-Wilhelm-Ring na cześć zmarłego w 1861 roku króla Prus Fryderyka Wilhelma IV.
W 1809 we wschodniej części placu wybudowana została synagoga, jednak już sześćdziesiąt lat później rozpoczęła się jej rozbiórka ze względu na zbyt małą pojemność. Na jej miejscu, po trzech latach od zburzenia poprzedniej, powstała, otwarta 2 grudnia 1869 roku, nowa synagoga wykonana przez miejscowego budowniczego Paula Jackischa. Oprócz niej przy placu znajdował się m.in. Instytut Medyczny Juliusza Hansela, browar Józefa Stunza (w obecnej kamienicy przy ul. Podgórnej 5) oraz hotel Hamburger Hof (Podgórna 6).
9 listopada 1938, podczas kryształowej nocy, synagoga wraz z zapleczem została spalona. Pozostałe zabudowania nie zostały zniszczone podczas II wojny światowej, jednak kilka kamienic zostało rozebranych ze względu na szkody górnicze.
W 1945 plac zmienił nazwę na Grunwaldzki. Do dziś z pierwotnej, przedwojennej, zabudowy pozostały trzy budynki z pierzei północnej i trzy z południowej. W pierzei wschodniej w latach 50. wybudowano czteropiętrowy dom, natomiast w zachodniej, znajdującej się obecnie na ul. Podgórnej, trzypiętrowy budynek. Środek placu zajmuje skwer z ławkami i zegarem słonecznym.
W 2007 na miejscu dawnej synagogi umieszczona została tablica pamiątkowa.

</doc>
<doc id="1420099" url="https://pl.wikipedia.org/wiki?curid=1420099" title="Cmentarz żydowski w Hamburgu-Altonie">
Cmentarz żydowski w Hamburgu-Altonie

Cmentarz żydowski w Hamburgu-Altonie (zwany też Cmentarzem portugalskim przy Königstrasse) – został założony w 1611 roku i był wykorzystywany do 1869 roku. Zajmuje powierzchnię 1,9 ha na której zachowało się ponad sześć tysięcy nagrobków. W 1960 roku cmentarz został uznany za zabytek. Leży w dzielnicy Altona-Altstadt w okręgu administracyjnym Altona.

</doc>
<doc id="1420105" url="https://pl.wikipedia.org/wiki?curid=1420105" title="Cmentarz żydowski w Hattingen">
Cmentarz żydowski w Hattingen

Cmentarz żydowski w Hattingen – znajduje się w południowej części zagłębia Ruhry. Do naszych czasów zachowały się na nim sześćdziesiąt dwa nagrobki wykonane pomiędzy 1894 a 1940 rokiem.
Linki zewnętrzne.
Zdjęcia nekropolii

</doc>
<doc id="1420106" url="https://pl.wikipedia.org/wiki?curid=1420106" title="Niko Selak">
Niko Selak

Niko Selak (ur. 26 grudnia 1862 w Dubrowniku, zm. 20 listopada 1891 w Zagrzebiu) – chorwacki lekarz, neurolog. Jeden z pionierów chorwackiej neurologii.
Był lekarzem w Jastrebarsku, lekarzem miejskim i dyrektorem szpitala w Koprivnicy, pionierem chorwackiej neurologii, okulistyki oraz fotografii medycznej. Badał zastosowanie hipnozy w medycynie i napisał pierwszy chorwacki podręcznik medycyny sądowej. Na polu neurologii zajmował się kiłą ośrodkowego układu nerwowego, dystrofią Duchenne’a, porażeniem opuszkowym.

</doc>
<doc id="1420107" url="https://pl.wikipedia.org/wiki?curid=1420107" title="Strofoida">
Strofoida



</doc>
<doc id="1420110" url="https://pl.wikipedia.org/wiki?curid=1420110" title="Port lotniczy Matsumoto">
Port lotniczy Matsumoto

 – międzynarodowy port lotniczy położony w Matsumoto, w Prefekturze Nagano na wyspie Honsiu, w Japonii. 
Dojazd.
Lotnisko ma połączenie autobusowe z Terminalem Autobusowym w centrum Matsumoto (przy dworcu kolejowym). Linię obsługuje Asahi koszt 540 yenów.

</doc>
<doc id="1420111" url="https://pl.wikipedia.org/wiki?curid=1420111" title="KIO">
KIO



</doc>
<doc id="1420116" url="https://pl.wikipedia.org/wiki?curid=1420116" title="Dzioborożec rdzawogłowy">
Dzioborożec rdzawogłowy

Dzioborożec rdzawogłowy, dzioborożec filipiński ("Buceros hydrocorax") – gatunek dużego ptaka z rodziny dzioborożców (Bucerotidae). Występuje wyłącznie na Filipinach. Jest narażony na wyginięcie.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1766 roku Karol Linneusz w 12. edycji "Systema Naturae". Autor nadał gatunkowi nazwę "Buceros hydrocorax", która obowiązuje do tej pory. Jako miejsce typowe błędnie wskazał Moluki, co później poprawiono na Filipiny.
Międzynarodowy Komitet Ornitologiczny (IOC) wyróżnia trzy podgatunki "B. hydrocorax":
Na liście ptaków świata opracowywanej we współpracy BirdLife International z autorami "Handbook of the Birds of the World" podgatunki "semigaleatus" i "mindanensis" wydzielane są do osobnego gatunku "Buceros mindanensis". Ujęcie systematyczne według tej listy jest stosowane przez Międzynarodową Unię Ochrony Przyrody (IUCN).
Opisano też podgatunek "basilanicus", ale jest on traktowany jako synonim "B. h. mindanensis".
Morfologia.
Długość ciała 60–65 cm. Masa ciała: samce 1185–1824 g, samice 1017–1662 g.
Podgatunek nominatywny ma cały czerwony dziób i narośl na nim, pozostałe podgatunki bliższą nasady połowę dzioba mają czerwoną, a połowę dalszą – żółtą. Obie płcie są do siebie podobne, choć samice są mniejsze i mają mniejszą narośl na dziobie.
Status.
IUCN klasyfikuje "Buceros hydrocorax" i "Buceros mindanensis" jako gatunki narażone na wyginięcie (VU – "Vulnerable"). Ich liczebność nie została oszacowana, ale ptaki te opisywane są jako lokalnie pospolite. Trend liczebności populacji obu tych taksonów oceniany jest jako spadkowy.

</doc>
<doc id="1420120" url="https://pl.wikipedia.org/wiki?curid=1420120" title="Buceros hydrocorax">
Buceros hydrocorax



</doc>
<doc id="1420122" url="https://pl.wikipedia.org/wiki?curid=1420122" title="Galechirus">
Galechirus

Galechirus ("Galechirus scholtzi") – rodzaj jaszczurkopodobnego terapsyda z grupy anomodontów.
Żył w okresie późnego permu na terenach obecnej południowej Afryki. Osiągał długość ciała ok. 30 cm.
Jego szczątki znaleziono w Południowej Afryce (Karru). Opisano jeden gatunek tego zwierzęcia - "Galechirus scholtzi" na podstawie twarzowej części czaszki, żuchwy oraz fragmentów szkieletu pozaczaszkowego. Przez niektórych paleontologów uważany za przedstawiciela dicynodontów, inni z kolei twierdzą, że opisane szczątki należą do młodocianego przedstawiciela większego gatunku. Na podstawie zębów można stwierdzić, że był owadożercą.

</doc>
<doc id="1420130" url="https://pl.wikipedia.org/wiki?curid=1420130" title="Mikkel Bischoff">
Mikkel Bischoff

Mikkel Rufus Mutahi Bischoff (ur. 3 lutego 1982 w Kopenhadze) – duński piłkarz o kenijskich korzeniach występujący na pozycji obrońcy.
Kariera klubowa.
Bischoff zawodową karierę rozpoczynał w klubie Akademisk BK. W pierwszej lidze duńskiej zadebiutował 14 marca 2002 w przegranym 0:1 meczu z FC Midtjylland. W sezonie 2001/2002 rozegrał tam 10 ligowych spotkań.
Latem 2002 roku podpisał kontrakt z angielskim Manchesterem City. Od przyjścia do klubu był tam graczem rezerwowym. W Premier League pierwszy mecz zaliczył 22 września 2002 przeciwko Blackburn Rovers (2:2). Było to jednak jedyne ligowe spotkanie rozegrane przez niego w barwach Manchesteru. W październiku 2004 został na miesiąc wypożyczony do Wolverhampton Wanderers, grającego w Championship. W kwietniu 2005 ponownie na miesiąc wypożyczono go do Wolverhampton. W marcu 2006 został wypożyczony do zespołu Championship - Sheffield Wednesday. Przez miesiąc zagrał tam w czterech ligowych meczach, a potem powrócił do Manchesteru.
W czerwcu 2006 roku podpisał kontrakt z Coventry City. W jego barwach zadebiutował 16 grudnia 2006 w przegranym 0:5 ligowym pojedynku z West Bromwich Albion. W Coventry przez pół roku rozegrał trzy spotkania.
W styczniu 2007 roku powrócił do Danii, gdzie został zawodnikiem Brøndby IF. Pierwszy ligowy występ zanotował tam 18 marca 2007 przeciwko Viborg FF (1:1). Od czasu debiutu Bischoff jest graczem rezerwowym w Brøndby. W 2008 roku zdobył z nim Puchar Danii.
Kariera reprezentacyjna.
W latach 2002-2003 Bischoff rozegrał cztery spotkania w reprezentacji Danii U-21.

</doc>
<doc id="1420138" url="https://pl.wikipedia.org/wiki?curid=1420138" title="Bazylika kolegiacka Świętej Trójcy w Janowie Podlaskim">
Bazylika kolegiacka Świętej Trójcy w Janowie Podlaskim

Bazylika Mniejsza Świętej Trójcy w Janowie Podlaskim – barokowy kościół w Janowie Podlaskim.
Historia.
Wzniesiony został wraz z dzwonnicą w latach 1714–1735. W latach 1818–1867 i 1918–1924 był kościołem katedralnym diecezji janowskiej czyli podlaskiej. W kościele tym znajduje się sarkofag i pomnik biskupa, poety i historyka Adama Naruszewicza (1733–1796), który w Janowie Podlaskim spędził ostatnie lata swego życia. Świątynia ma dwuwieżową fasadę i trójnawowe wnętrze. Jest siedzibą Janowskiej Kapituły Kolegiackiej.
7 czerwca 2018 roku Kolegiacie Świętej Trójcy w Janowie Podlaskim Dekretem Kongregacji ds. Kultu Bożego i Dyscypliny Sakramentów nadano tytuł Bazyliki Mniejszej. Dekret podpisał prefekt Kongregacji kardynał Robert Sarah.

</doc>
<doc id="1420140" url="https://pl.wikipedia.org/wiki?curid=1420140" title="Prezydenci Gagauzji">
Prezydenci Gagauzji



</doc>
<doc id="1420143" url="https://pl.wikipedia.org/wiki?curid=1420143" title="Djibril Konaté">
Djibril Konaté

Djibril Konate (ur. 2 września 1980 roku w Kayes) – malijski piłkarz grający na pozycji obrońcy. Zawodnik francuskiego klubu Chamois Niortais FC. 
Kariera klubowa.
W sierpniu 2008 roku przebywał na testach w Legii Warszawa. Zawodnik mierzy 193 cm i waży 82 kg. Od 2001 roku grał w FC Mantois 78, skąd w 2003 roku trafił do Vendée Fontenay Foot. Od 2005 roku był zawodnikiem Chamois Niortais FC, z którym w 2006 roku zwyciężył w rozgrywkach Championnat National. W sezonie 2006/2007 w drugiej lidze francuskiej zagrał w 26 meczach, a w kolejnych rozgrywkach zaliczył 25 występów. 

</doc>
<doc id="1420150" url="https://pl.wikipedia.org/wiki?curid=1420150" title="Rzędowe Skały">
Rzędowe Skały

Rzędowe Skały (słow. "Radové skaly") – zachodnia część grani Siwego Wierchu w słowackich Tatrach Zachodnich, ciągnąca się w grani głównej Tatr od przełęczy Siwy Przechód, od wysokości ok. 1600 m n.p.m. po szczyt Siwego Wierchu. Znajduje się na niej cały labirynt skał i turni tworzących dolomitowy „park skalny”. Skały wymodelowane zostały przez procesy krasowe i wietrzenie, mają różnorodne kształty i jamy w ścianach. Pomiędzy skałami tworzą się dolinki krasowe. Teren ten to równocześnie siedlisko bardzo bogatej flory ciepłolubnych roślin muraw naskalnych. Między innymi tylko w tym rejonie Tatr (masyw Siwego Wierchu) występuje bardzo rzadki goździk lśniący będący endemitem Karpat Zachodnich. Licznie zakwita tutaj także mokrzyca Kitaibela, dzwonek drobny, skalnica nakrapiana, niebielistka trwała. Teren ten od 1974 r. jest rezerwatem przyrody.
W szlaku prowadzącym to po jednej, to po drugiej stronie grani, lub jej wierzchołkiem, znajdują się 2 trudniejsze do przejścia miejsca ubezpieczone łańcuchami. Ze szlaku ładne widoki na masyw Ostrej i Małej Ostrej oraz Jezioro Liptowskie.

</doc>
<doc id="1420152" url="https://pl.wikipedia.org/wiki?curid=1420152" title="Kåre Ingebrigtsen">
Kåre Ingebrigtsen

Kåre Hedley Ingebrigtsen (ur. 11 listopada 1965 w Trondheim) – norweski piłkarz występujący na pozycji pomocnika.
Kariera klubowa.
Ingebrigtsen jako junior grał w amatorskich klubach Utleira oraz Malmvik. W 1985 roku trafił do Rosenborga Trondheim. Od czasu debiutu był tam zawodnikiem rezerwowym. W sezonie 1985 zdobył z klubem mistrzostwo Norwegii. Na sezon 1987 wypożyczono go do klubu Frigg. Po powrocie do Rosenborga stał się jego podstawowym graczem. W kolejnych latach wywalczył z klubem trzy mistrzostwa Norwegii (1988, 1990, 1992), trzy Puchary Norwegii (1988, 1990, 1992) oraz 2 wicemistrzostwa Norwegii (1989, 1991).
W 1993 roku Ingebrigtsen odszedł do angielskiego Manchesteru City. W Premier League zadebiutował 30 stycznia 1993 w wygranym 3:2 meczu z Blackburn Rovers. W Manchesterze pełnił rolę rezerwowego. Był stamtąd wypożyczany do Rosenborga Trondheim, Strømsgodset IF oraz Lillestrøm SK. W tym czasie zdobył z Rosenborgiem mistrzostwo Norwegii (1993), a z Lillestrøm wywalczył wicemistrzostwo Norwegii (1994).
W 1996 roku podpisał kontrakt z Lillestrøm SK. W tym samym roku został graczem Rosenborga Trondheim, z którym w ciągu dwóch lat zdobył dwa mistrzostwa Norwegii. Jego ostatnim klubem w karierze Byåsen IL Trondheim, gdzie grał do 1999 roku.
Kariera reprezentacyjna.
W reprezentacji Norwegii Ingebrigtsen zadebiutował 7 listopada 1990 w wygranym 3:1 towarzyskim meczu z Tunezją. W tamtym spotkaniu strzelił także gola. Był uczestnikiem eliminacji do Mistrzostw Europy 1992, Mistrzostw Świata 1994 oraz Mistrzostw Europy 1996. Jego reprezentacja awansowała tylko na Mistrzostwa Świata, jednak nie został powołany do kadry na ten turniej. W drużynie narodowej ostatni raz zagrał 22 lipca 1995 w towarzyskim meczu z Francją (0:0). W kadrze rozegrał w sumie 23 spotkania i zdobył jedną bramkę.
Kariera trenerska.
Po zakończeniu kariery Ingebrigtsen został trenerem. W 2007 roku został szkoleniowcem trzecioligowego Ranheim Fotball. W tym samym roku objął stanowisko trenera pierwszoligowego klubu Bodø/Glimt.

</doc>
<doc id="1420154" url="https://pl.wikipedia.org/wiki?curid=1420154" title="Pribałtyka">
Pribałtyka



</doc>
<doc id="1420156" url="https://pl.wikipedia.org/wiki?curid=1420156" title="Kolegiata św. Wojciecha i św. Katarzyny w Jaworznie">
Kolegiata św. Wojciecha i św. Katarzyny w Jaworznie

Kolegiata św. Wojciecha i św. Katarzyny w Jaworznie – murowana jaworznicka świątynia parafialna pochodzi z 1532 roku, ale była wielokrotnie przebudowywana: ostatni raz w latach 90. XX wieku według projektu profesora Wiktora Zina. Od 1997 siedziba Jaworznickiej Kapituły Kolegiackiej.
Patronami kolegiaty są Święty Wojciech i Święta Katarzyna Aleksandryjska.
Wyposażenie.
W świątyni znajduje się barokowy ołtarz główny wykonany z czarnego marmuru, datowany na XVII wiek. Został on sprowadzony w XIX wieku z kościoła św. Michała w Krakowie, który władze austriackie zamieniły na koszary. W ołtarzu umieszczono kopię obrazu św. Józefa namalowaną w drugiej połowie XVIII wieku.
W kościele na frontowej ścianie znajduje się największy w Europie trójkątny witraż o 177 m² powierzchni i 18,5 m wysokości, którego centralną postacią jest święty Wojciech, zaprojektował go Jerzy Skąpski, wykonano w pracowni Anny i Ireneusza Zarzyckich w Krakowie w 1997 roku z okazji tysiąclecia śmierci św. Wojciecha; w świątyni jest także wsławiony cudami obraz Matki Boskiej Jaworznickiej (Passawskiej) namalowany w 1666 roku w Neapolu.

</doc>
<doc id="1420159" url="https://pl.wikipedia.org/wiki?curid=1420159" title="Erika Araki">
Erika Araki

 – japońska siatkarka, reprezentantka kraju, grająca na pozycji środkowej. W 2010 r. zdobyła brązowy medal Mistrzostw Świata, rozgrywanych w Japonii.
W 2021 roku po Igrzyskach Olimpijskich w Tokio postanowiła zakończyć siatkarską karierę.
Sukcesy klubowe.
Mistrzostwo Japonii:
Klubowe Mistrzostwa Azji:
Liga Mistrzyń:
Sukcesy reprezentacyjne.
Mistrzostwa Azji:
Igrzyska Azjatyckie:
Puchar Piemontu:
Mistrzostwa Świata:
Volley Masters Montreux:
Igrzyska Olimpijskie:

</doc>
<doc id="1420163" url="https://pl.wikipedia.org/wiki?curid=1420163" title="Jan Tryba">
Jan Tryba

Jan Tryba (ur. 27 stycznia 1957 w Węsiorach, zm. 27 stycznia 1992 w Gdańsku) – polski matematyk.
Życiorys.
Maturę zdał w 1975 w liceum ogólnokształcącym w Kartuzach, a studia matematyczne ukończył z wyróżnieniem w 1980 na Uniwersytecie Gdańskim. Studiował w indywidualnym toku, w 1979 otrzymał nagrodę Polskiej Akademii Nauk. 
Podjął następnie pracę w Instytucie Matematyki UG w Zakładzie Teorii Mnogości. Prowadził zajęcia m.in. ze wstępu do matematyki, logiki i teorii mnogości, którą najbardziej się interesował. Rozwiązał pewien problem dotyczący liczb Rowbottoma i rozstrzygnął hipotezę Shelaha. Za oba te dowody otrzymał w 1985 nagrodę Polskiego Towarzystwa Matematycznego dla młodych matematyków. W tym samym roku rozwiązał zagadnienie Kanamoriego i na Uniwersytecie Warszawskim obronił pracę doktorską o problemie Jonssona. Badał szczegółowe zagadnienia teorii modeli i podstaw teorii mnogości.
Był mężem Katarzyny Hall, z którą miał syna. Zmarł w trakcie małżeństwa.
Pochowany został 31 stycznia 1992 w Sulęczynie. Jego imieniem nazwano salę w budynku Wydziału Matematyki i Fizyki Uniwersytetu Gdańskiego i nagrodę dla młodych matematyków. 
Od 11 października 2018 patron Szkoły Podstawowej w Węsiorach.

</doc>
<doc id="1420166" url="https://pl.wikipedia.org/wiki?curid=1420166" title="Abd ar-Rahman I">
Abd ar-Rahman I

Abd ar-Rahman I, Abd Ar-Rahman ibn Mu’awija ibn Hiszam ibn Abd al-Malik (, ur. 731 w Damaszku, zm. 788 w Kordobie) – emir al-Andalus w latach 756–788, założyciel dynastii Umajjadów kordobańskich
Był wnukiem kalifa damasceńskiego Hiszama. Jako jeden z nielicznych z rodu Umajjadów i jedyny jako męski członek rodu przeżył masakrę zgotowaną jego rodzinie przez dynastię Abbasydów w roku 750.
Uciekł do Maghrebu i w 755 roku osiadł w Ceucie, gdzie dzięki poparciu Berberów stanął na czele armii arabskiej stacjonującej w Elwirze i Jaen.
Wykorzystując niechęć Jemenitów do gubernatora Al-Andalus wywołał przeciwko niemu powstanie, które zakończyło się zwycięstwem Abd ar-Rahmana nad Gwadalkiwirem w 756 roku.
W 756 roku przyjął tytuł emira i opanował Kordobę. W 764 roku zdobył Toledo. Stłumił bunty i wymordował swoich przeciwników politycznych sympatyzujących z kalifatem Abbasydów. W 777 roku w bitwie pod Saragossą zwyciężył Karola Wielkiego i zmusił go do odwrotu z Hiszpanii.
Po umocnieniu swojej pozycji na Półwyspie Iberyjskim zrzucił zwierzchnictwo Al-Mansura. Wykonał wtedy symboliczny gest pogardy dla kalifa bagdadzkiego przysyłając mu w 763 roku głowę zabitego z jego rozkazu, lojalnego wobec Abbasydów, gubernatora al-Andalus, al-Ala ibn Mugita.
Zorganizował sprawną, dobrze zorganizowaną i wyćwiczoną armię, która miała pozwolić Umajjadom w przyszłości odzyskać tytuł kalifa. W Kordobie ufundował wiele budowli, które uczyniły to miasto największym w regionie. W jego czasach wzniesiono potężne mury miejskie, most na Gwadalkiwirze, pałac Munjat ar-Rusafa i Wielki Meczet zwany Mezquita.
W utworzonym przez siebie państwie był tolerancyjny wobec chrześcijan i Żydów. W początkowym okresie swoich rządów skonfiskował jednak wszystkie majątki należące do kościoła katolickiego.
Jego następcą został jego syn Hiszam I.

</doc>
<doc id="1420167" url="https://pl.wikipedia.org/wiki?curid=1420167" title="Taiwan Golden Bee">
Taiwan Golden Bee

Taiwan Golden Bee (TGB) – tajwański producent skuterów, motocykli, pojazdów ATV, lekkich pojazdów użytkowych i silników. Firma produkuje także części do zespołów napędowych takich firm jak: Piaggio, Peugeot (skutery), Minarelli, Morini, Polaris i SYM. TGB zostało założone przez Chi-Fu Changa, którego spółka niegdyś produkowała Vespy na licencji Piaggio, a potem części do nich. Fabryka powstała w 1978 roku.

</doc>
<doc id="1420173" url="https://pl.wikipedia.org/wiki?curid=1420173" title="Watch Over You">
Watch Over You

Watch Over You – ballada rockowa zespołu Alter Bridge pochodząca z płyty "Blackbird". Piosenka została wydana jako trzeci singiel z albumu. Utwór został ponownie nagrany z włoską wokalistką Cristiną Scabbią. W połowie września 2008 premierę miał wideoklip do „Watch Over You”.

</doc>
<doc id="1420179" url="https://pl.wikipedia.org/wiki?curid=1420179" title="1996 w grach komputerowych">
1996 w grach komputerowych



</doc>
<doc id="1420182" url="https://pl.wikipedia.org/wiki?curid=1420182" title="Siwy Przechód">
Siwy Przechód

Siwy Przechód (około 1600 m) – głębokie wcięcie w zachodniej grani Siwego Wierchu (1805 m) w Tatrach Zachodnich, znajdujące się tuż po wschodniej stronie Siwej Kopy (1627 m). Od Siwego Przechodu w kierunku szczytu Siwego Wierchu ciągnie się labirynt dolomitowych skał, zwanych Rzędowymi Skałami. Południowe zbocza spod Siwego Przechodu opadają do głębokiej Doliny Suchej Sielnickiej, zbocza północne do prawej, górnej odnogi Doliny Siwej.
Zbudowany z wapieni i dolomitów rejon przełęczy jest siedliskiem bogatej flory ciepłolubnych roślin muraw naskalnych (podobnie jak cała grań Siwego Wierchu). Od 1974 rejon ten jest rezerwatem przyrody. Występuje tytaj m.in. goździk lśniący – gatunek rośliny na Słowacji bardzo rzadki, w Polsce wymarły.

</doc>
<doc id="1420183" url="https://pl.wikipedia.org/wiki?curid=1420183" title="Drita Pelingu">
Drita Pelingu

Drita Pelingu, znana też jako Drita Pelinku (ur. 3 grudnia 1926 we Wlorze, zm. 2 października 2013 w Tiranie) – albańska aktorka i reżyserka.
Życiorys.
Pochodziła z zamożnej rodziny kupieckiej z Wlory. Ukończyła prestiżową szkołę dla dziewcząt "Nana Mbretneshe" w Tiranie, by w 1944 kontynuować naukę w szkole teatralnej (w której była jedyną kobietą). W 1946 rozpoczęła pracę w Teatrze Ludowym (alb. Teatri Popullor), jednocześnie ucząc się w szkole artystycznej Jordan Misja. Na scenie narodowej zagrała blisko 110 ról, m.in. w repertuarze szekspirowskim, molierowskim i w sztukach Brechta. W latach 70. uczyła sztuki aktorskiej studentów Uniwersytetu Tirańskiego, a potem została wykładowcą Akademii Sztuk. W roku 1982 zadebiutowała na scenie teatru we Wlorze, w roli reżysera, przygotowując dramat "Pavdekesia". Zajmowała się też krytyką teatralną, pisząc do pisma "Skena dhe ekrani" (Scena i ekran). Występy na scenie zakończyła w 2003, po 57 latach pracy. Mimo zaawansowanego wieku nadal udzielała lekcji gry aktorskiej.
Zagrała epizodyczną rolę w filmie Tana, w 1977 wystąpiła w roli Halli w filmie "Njeriu me top". Potem zagrała jeszcze w 8 filmach fabularnych. Jednym z nich był film grecki "Efimeri poli", w reżyserii Giorgiosa Zafirisa. Pracowała także jako asystent reżysera.
Za swoją działalność artystyczną została uhonorowana przez władze Albanii tytułem Zasłużonego Artysty (alb. Artist i Merituar), a także orderem im. Naima Frasheriego III kl. Otrzymała także honorowe obywatelstwo Wlory.
Jej mężem był Hysen Pelingu - wokalista i solista Teatru Opery i Baletu w Tiranie. Zmarła po długiej chorobie. Spoczywa na cmentarzu Sharre w Tiranie.

</doc>
<doc id="1420184" url="https://pl.wikipedia.org/wiki?curid=1420184" title="Blackbird (album)">
Blackbird (album)

Blackbird – drugi album studyjny amerykańskiej rockowej formacji Alter Bridge. Wydany 9 października 2007. Sprzedano 223 tysięcy kopii płyty.
Lista utworów.
Utwory bonusowe:

</doc>
<doc id="1420185" url="https://pl.wikipedia.org/wiki?curid=1420185" title="Vespa ducalis">
Vespa ducalis

Vespa ducalis – gatunek owada z rodziny osowatych (Vespidae). Jego robotnice osiągają 3,5 cm długości. Występuje w Azji Południowo-Wschodniej. Jest to największy gatunek na Tajwanie i w Hongkongu – niewiele mniejszy od szerszenia azjatyckiego ("Vespa mandarinia").
Ubarwienie czarne z dwoma pomarańczowymi pasami. Na obszarze Wietnamu występują dwie formy barwne.

</doc>
<doc id="1420189" url="https://pl.wikipedia.org/wiki?curid=1420189" title="Wiktor Bukato">
Wiktor Bukato

Wiktor Cezary Bukato (ur. 25 lutego 1949, zm. 26 lipca 2021) – polski tłumacz i wydawca szczególnie fantastyki, działacz fandomu, także tłumacz przysięgły języka angielskiego i rosyjskiego.
Życiorys.
Absolwent Wyższego Studium Języków Obcych przy Uniwersytecie Warszawskim oraz Instytutu Lingwistyki Stosowanej UW.
W połowie lat 70. nauczyciel języka angielskiego w XVII Liceum Ogólnokształcącym w Warszawie; równocześnie pracownik redakcji anglojęzycznej Polskiego Radia.
Od końca lat 70. działacz OKMFiSF, a następnie Klubu Fantastyki SFan. Współpracownik wydawnictwa Iskry (1982), gdzie stworzył tzw. „serię zeszytową Iskier”. W latach 1983–1990 redaktor w Wydawnictwie Alfa, twórca "Biblioteki Fantastyki", w tym, w latach 1989–1990, kierownik redakcji Beta Books, przybudówki Alfy, zajmującej się paperbackowymi wydawnictwami małoformatowymi. Następnie kierownik warszawskiego oddziału wydawnictwa Phantom Press (1991–1992) oraz redaktor naczelny wydawnictwa Alkazar (1992–1995).
Był przewodniczącym Europejskiego Stowarzyszenia Science Fiction i koordynatorem Euroconu 1991 w Krakowie. Do 1990 r. członek Science Fiction Writers of America.
Był autorem rubryki "Z ansibla" w miesięczniku Fenix oraz wspomnieniowego cyklu "Sceny z życia smoków" w "Miesięczniku" ŚKF.
Życie prywatne.
Mieszkał w Rybnie. Żonaty, miał dwoje dzieci.

</doc>
<doc id="1420190" url="https://pl.wikipedia.org/wiki?curid=1420190" title="Historia San Marino">
Historia San Marino

San Marino jest najstarszą nadal istniejącą republiką świata. W wyniku rzymskiego podboju Italii terytorium dzisiejszego państwa stało się na długi czas częścią starożytnego Imperium Rzymskiego. Około 301 roku n.e. święty Maryn wraz z grupą chrześcijan założył miniaturową górską republikę, prawdopodobnie aby uniknąć prześladowań ze strony feudałów. We wczesnym średniowieczu republika była w zależności lennej od książąt Spoleto, następnie w XII wieku się usamodzielniła, a w XIII wieku znów się uzależniła – od książąt Urbino.
W 1600 zostały wprowadzone rządy parlamentarne, co w konsekwencji w następnych wiekach doprowadziło do uznania niepodległości San Marino przez Napoleona Bonaparte w 1797. San Marino przetrwało okres napoleoński jako niezależne państwo, a jego suwerenność została potwierdzona na kongresie wiedeńskim w 1815. San Marino utrzymało swoją niezależność od Włoch również w okresie ich zjednoczenia. Ukrywali się tutaj bojownicy Garibaldiego.
W 1922 w San Marino powstała partia faszystowska, która w następstwie wyborów w następnym roku przejęła władzę w kraju. Mimo tego republika nie uczestniczyła w II wojnie światowej, a tylko przyjmowała uchodźców, m.in. Żydów. W 1943 upadły rządy faszystowskie i nastąpił okres rządów demokratycznych. Wielu mieszkańców republiki zasiliło szereg włoskiej partyzantki antyfaszystowskiej. W wyniku działań wojennych we Włoszech, miasto stało się ofiarą brytyjskich bombardowań które to przyniosły szkody oceniane na trzy miliardy lirów a także setkę ofiar. W kraju powszechny był głód a także choroby w tym gruźlica i gorączka tyfoidalna.
W 1945 w wyniku wyborów parlamentarnych władzę objęli komuniści sprzymierzeni z socjalistami, nowy rząd sprostał odbudowie kraju i wyciągnięcie go z nędzy. Koalicji udało się utworzyć system opieki socjalnej, zlikwidować epidemie chorób, uczynić San Marino krajem z najgęstszą na całym globie siecią dróg i założyć dwadzieścia kilometrów kanalizacji. Rząd znalazł nowe fundusze w m.in. turystyce (liczba turystów wizytujących małą republikę wzrosła z 200 tysięcy w 1949 do półtora miliona pod koniec lat 50.). W trakcie rządów koalicji odnotowano duży wzrost przemysłu, głównie zajmującego się ceramiką - od roku 1945 liczba warsztatów wzrosła z 68 do 537 w 1958, duży sukces odniesiono też we wzroście produkcji wina i zboża. Na skutek tego rząd zamykał budżet nadwyżką w wysokości aż czterystu milionów lirów. Dzięki nadwyżkom do wszystkich mieszkań w kraju doprowadzono wodę i elektryczność oraz wybudowano dziesiątki domostw. Lewicowy rząd na początku lat 50. wdał się w utarczki graniczne z Włochami które chciały w ten sposób zmniejszyć potencjał gospodarczy kraju płynący z turystyki.
Gdy 30 września 1957 roku na stronę opozycji antyrządowej przeszło pięciu deputowanych partii socjalistycznej co doprowadziło do zrównania w Wielkiej Radzie, sił opozycji i rządu do 30 na 30, w miejscowości Rovreta przy samej granicy z Włochami, chadecy powołali rząd rewolucyjny który zyskał uznanie konsula Stanów Zjednoczonych. Mimo braku poparcia międzynarodowego dla nowego rządu do San Marino wkroczyły wojska włoskie składające się z oddziałów regularnej armii i żandarmerii. Włosi w sile 12 000 żołnierzy a więc dywizji, wkraczając do San Marino zaopatrzeni byli w m.in. czołgi i transportery pancerne. Legalny rząd postawił w odpowiedzi w stan gotowości korpus żandarmerii i sformował uzbrojoną w dubeltówki, milicję ludową. Na skutek głodu który nastąpił w wyniku blokady kraju rząd San Marino ustąpił.
Na skutek interwencji włoskiego wojska w kraju z administracji zwolniono wszystkich zwolenników rządów a 29 deputowanych rządu utraciło mandaty, kilku z nich trafiło do więzienia. 27 działaczy (w tym kapitanowie regenci) trafiło pod sąd z zarzutami zdrady stanu. W wyniku serii bezpodstawnych oskarżeń, do dymisji poddał się sędzia najwyższy. Na więzienie a w praktyce roboty przymusowe skazani zostali dwaj regenci San Marino a także pięciu ich współpracowników.
Pucz doprowadził do kryzysu gospodarczego który w ciągu 23 miesięcy wyniósł dwa miliardy lirów. Przed wyborami tymczasowy rząd chadecki zakazał manifestacji i zebrań politycznych. Aby uniemożliwić lewicy wygranie w wyborach, rząd zreformował prawo wyborcze które dotychczas przysługiwało każdej osobie urodzonej na terenie państwa (w ten sposób 52% głosów pochodziło z zagranicy), na mocy reformy głos mogli oddać jedynie San Marińczycy mieszkający w USA. W rezultacie wybory w 1959 roku wygrali chadecy.
Od 1988 San Marino należy do Rady Europy, a od 1992 do ONZ . San Marino nie jest członkiem Wspólnoty Europejskiej, ale podlega części jej ustawodawstwa z powodu ścisłych związków politycznych i gospodarczych.

</doc>
<doc id="1420195" url="https://pl.wikipedia.org/wiki?curid=1420195" title="Ulica Dworcowa">
Ulica Dworcowa

Ulica Dworcowa – popularna nazwa ulic w Polsce.
Ulice:
Aleje:
Ulica Dworcowa w innych krajach:

</doc>
<doc id="1420197" url="https://pl.wikipedia.org/wiki?curid=1420197" title="Szpicbródka">
Szpicbródka



</doc>
<doc id="1420203" url="https://pl.wikipedia.org/wiki?curid=1420203" title="USS Independence (LCS-2)">
USS Independence (LCS-2)

USS Independence (LCS-2) – amerykański okręt do walki w strefie przybrzeżnej typu "Independence". Jako pierwszy okręt typu wszedł do służby w US Navy w 2010 roku. Ze względu na wysokie koszty niezbędnej przebudowy, w lipcu 2021 roku, wcześniej niż planowano, „Indepednence” został wycofany ze służby. 
Był to szósty okręt w historii United States Navy noszący imię "Independence".
Projekt i budowa.
Po zamachu na niszczyciel rakietowy USS "Cole" w październiku 2000, w którym zginęło 17 marynarzy, dowództwo US Navy dostrzegło potrzebę posiadania jednostek przystosowanych do działania na wodach przybrzeżnych. Po zamachach z 11 września 2001 i rozpoczęciu „wojny z terroryzmem”, podjęto decyzję o opracowaniu nowego typu okrętów, które byłyby szybsze, tańsze i łatwiejsze w budowie niż do tej pory używane w US Navy okręty. W wyniku prac koncepcyjnych rozpoczętych w październiku 2001 opracowano szczegółowe wymagania jakie powinny spełniać nowe okręty. Oprócz dużej prędkości i zwrotności, okręty miały być zbudowane w technologii modułowej, która miała umożliwiać szybkie dostosowanie okrętów do konkretnych misji. Prace nad nowymi prototypowymi okrętami zlecono koncernom zbrojeniowym General Dynamics i Lockheed Martin. Szybkie tempo opracowania całego projektu przy zachowaniu niewielkich kosztów miało być osiągnięte dzięki wykorzystaniu przy budowie okrętów technologii opracowanych na potrzeby rynku cywilnego. Jednostki prototypowe, opracowywane niezależnie, miały zostać poddane testom porównawczym, które miały zadecydować o złożeniu zamówień budowę jednostek seryjnych.
Zamówienie na jednostkę budowaną przez General Dynamics w stoczni Austal USA zostało złożone 15 października 2005. Rozpoczęcie budowy USS "Independence" (LCS-2) miało miejsce 19 stycznia 2006. Wodowanie nastąpiło 29 kwietnia 2008. 18 grudnia 2009 roku odbyła się uroczystość oficjalnego przekazania okrętu US Navy, a oficjalne przyjęcie okrętu do służby odbyło się w styczniu 2010 roku. Okręt zbudowany przez koncern General Dynamics był poddany testom porównawczym z konkurencyjnym projektem opracowanym przez Lockheed Martin USS "Freedom". W wyniku prób podjęto decyzję o wprowadzeniu do służby obu typów okrętów.
Dane taktyczno-techniczne.
Kadłub.
Konstrukcja kadłuba „Indepednence” została opracowana na podstawie doświadczeń, które australijska stocznia Austal zdobyła przy budowie licznych szybkich promów pasażerskich dla odbiorców cywilnych. Kadłub powstał w układzie trimarana, który ma zapewnić jednostce uzyskanie dużych prędkości (jednak mniejszych niż konkurencyjny Freedom z powodu większego oporu  hydrodynamicznego) oraz wysokiej manewrowości. Duża szerokość kadłuba w części rufowej okrętu pozwoliła na stworzenie stabilnego lądowiska dla śmigłowców pokładowych. Wykonany z aluminium kadłub, w części rufowej posiada obszerną ładownię, do której dostęp zapewnia rufowa rampa i boczne wrota na prawej burcie. Rampa rufowa pozwala na wodowanie małych jednostek pływających przy stanie morza do 4 stopni w skali Beauforta. Przyjęte założenia konstrukcyjne (kadłub z aluminium) sprawiają, że okręt nie jest odporny na pożar ani uszkodzenia w trakcie misji bojowej (nie posiada opancerzenia). Nie może pływać po zamarzniętym akwenie (zerowa klasa lodowa). Układ trimarana powoduje małą wyporność, a zatem spore ograniczenia co do zabieranego wyposażenia. Dużym problemem okazała się korozja elektrochemiczna kadłuba. USS „Indepednence” już po roku od wejścia do służby, musiał zostać umieszczony w suchym doku. Niezbędna była wymiana sporej części poszycia kadłuba.
Zastosowano kombinowaną siłownię w układzie CODAG składającą się z dwóch turbin gazowych i dwóch silników wysokoprężnych, które napędzają cztery pędniki strugowodne Rolls Royce KaMeWa.
Uzbrojenie.
Stałe uzbrojenie składa się z armaty uniwersalnej kalibru 57 mm, systemu samoobrony krótkiego SeaRAM z rakietami RIM-116 oraz 4 wkm kalibru 12,7 mm.
Z założenia główna część uzbrojenia miała składać się z wymiennych modułów, które były by dobierane w zależności od misji okrętu:
Służba.
Po wejściu do służby „Indepednence” udał się w swój pierwszy rejs 26 marca 2010 roku. Przez kolejne miesiące brał udział w testach wyposażenia i szkoleniu załogi. W tym czasie kilkukrotnie odwiedził m.in. Naval Station Norfolk. 15 lutego 2011 roku okręt opuścił stocznię BAE Systems Southeast Shipyards po miesięcznym remoncie. 2 września okręt wszedł do portu St. Petersburg na Florydzie, gdzie gościł jako największa do tej pory jednostka US Navy.
15 marca 2012 roku, okręt ukończył drugą fazę 10 tygodniowych testów systemów przeznaczonych do wykrywania i zwalczania min morskich. 5 września okręt wszedł do należącej do General Dynamics stoczni NASSCO w San Diego, na zaplanowany półroczny remont.
1 lipca 2014 roku USS „Indepednence” opuścił bazę w San Diego i udał się w rejon międzynarodowych manewrów morskich RIMPAC 2014. Przed wypłynięciem z portu brał udział w testach modułów systemów zwalczania min morskich. Po otrzymaniu decyzji o manewrach miał 96 godzin na przezbrojenie, wymianę modułów i przystosowanie do działań przeciwko okrętom nawodnym. Podczas tych ćwiczeń okręt wykonywał m.in. zadania związane z operacjami lotniczymi. Jedno z zadań obejmowało także 4 godzinny scenariusz konfrontacji z czterema innymi okrętami. Podczas tej misji „Indepednence”, zdołał przez dwie godziny unikać wykrycia przez "wrogie" okręty. 
Podczas regularnej eksploatacji problemem okazała się mała ilość stałej załogi. Zakładano, że przez automatyzację okrętu wystarczy 40 marynarzy, plus personel obsługujący określony moduł. W praktyce okazało się, że załoga jest przeciążona zadaniami, zmęczona i niewyspana. Kolejnym mankamentem konstrukcji jest niewielki praktyczny zasięg. Nie są też w stanie obronić się przed pociskami przeciwokrętowymi, atakującymi z różnych stron.
29 lipca 2021 roku odbyła się uroczystość wycofania okrętu ze służby. 20 czerwca 2020 US Navy poinformowała, że ze służby zostaną wycofane pierwsze cztery typu "Freedom" i dwa typu "Independence". Powodem wycofania stosunkowo nowej jednostki, będącej w służbie 11 lat, jest fakt, iż okręt był mocno zużyty oraz to, że pierwsze jednostki serii LCS, będące okrętami prototypowymi, posiadają zupełnie inny pakiet wyposażenia w odróżnieniu od seryjnych okrętów.

</doc>
<doc id="1420209" url="https://pl.wikipedia.org/wiki?curid=1420209" title="Księstwo Bułgarii">
Księstwo Bułgarii

Księstwo Bułgarii (bułg. "Княжество България") – dawne państwo autonomiczne na Bałkanach istniejące w latach 1878–1908. Powstanie państwa było rezultatem traktatu w San Stefano (1878), kończącego wojnę rosyjsko-turecką i traktatu berlińskiego (1878). Formalnie Księstwo Bułgarii było zależne od Imperium Osmańskiego do 1908, kiedy to ogłosiło niepodległość i przekształciło się w Carstwo Bułgarii, w skład którego weszła także była Rumelia Wschodnia.
Powstanie Księstwa Bułgarii.
Stosownie do postanowień traktatu w San Stefano z 3 marca 1878 roku, który zakończył wojnę rosyjsko-turecką, na Bałkanach miała powstać tzw. Wielka Bułgaria obejmująca tereny Mezji, Tracji i Macedonii, pozostająca pod całkowitym wpływem Rosji. Postanowienia te wywołały sprzeciw mocarstw europejskich, które obawiały się nadmiernego wzrostu znaczenia Imperium Rosyjskiego. W dniach 13 czerwca – 13 lipca 1878 zwołano kongres w Berlinie, podczas którego dokonano rewizji warunków pokoju w San Stefano. W rezultacie postanowień traktatu berlińskiego zamiast Wielkiej Bułgarii powstało Księstwo Bułgarii obejmujące obszar między Dunajem i Starą Płaniną, a także Rumelia Wschodnia ze stolicą w Płowdiwie. Oba państwa pozostawały zależne od Imperium Osmańskiego. Autonomii nie uzyskała natomiast Macedonia, którą ponownie włączono do Turcji.
Władcą nowo powstałego Księstwa Bułgarii został Aleksander I Battenberg, powinowaty rosyjskiego cesarza Aleksandra II Romanowa. Rolę tymczasowej stolicy państwa pełniło Wielkie Tyrnowo, w którym na początku 1879 zwołano założycielskie zebranie przyszłego parlamentu (nazwanego Zgromadzeniem Narodowym) oraz uchwalono Konstytucję Tyrnowską. Wkrótce potem, stosownie do propozycji wysuniętej przez Marina Drinowa, stolicę kraju przeniesiono do Sofii.
Aneksja Rumelii Wschodniej.
Ponieważ zarówno Księstwo Bułgarii, jak i Rumelia Wschodnia były zamieszkane w znacznej większości przez Bułgarów, wkrótce w obu krajach pojawiły się stronnictwa polityczne na rzecz zjednoczenia. W 1885 roku procesowi zjednoczeniowemu zaczął sprzyjać również konserwatywnie dotąd nastawiony książę Aleksander I. We wrześniu tego samego roku rumelijscy oficerowie wspierani przez działaczy Partii Liberalnej dokonali zamachu stanu w Płowdiwie i przejęli władzę w prowincji. Wkrótce potem Aleksander I ogłosił zjednoczenie Bułgarii. W listopadzie 1885 na Księstwo Bułgarii napadła Serbia, uznając aneksję Rumelii za zagrażającą jej interesom. Mimo posiadania militarnej przewagi po trzech dniach walk Serbowie zostali wyparci. Pozostałe państwa europejskie, w szczególności mocarstwa, również nie uznały zjednoczenia, w związku z czym status Rumelii pozostawał niejasny do 24 marca 1886 roku, kiedy to Imperium Osmańskie zgodziło się uznać zwierzchnictwo księcia bułgarskiego nad prowincją.
Aneksja Rumelii Wschodniej i wzrost znaczenia bułgarskich liberałów, którzy dążyli do ograniczenia wpływów rosyjskich w Bułgarii, doprowadziły do wzrostu niezadowolenia Rosji. W sierpniu 1886 roku prorosyjsko nastawieni oficerowie odsunęli od władzy Aleksandra I i na krótko przejęli rządy w państwie. Wkrótce potem opozycja pod wodzą Stefana Stambołowa zdołała odzyskać władzę, po czym sformowała tymczasową Radę Regentów. W 1887 roku Wielkie Zgromadzenie Narodowe wybrało, wbrew woli Rosji, Ferdynanda I Koburga nowym księciem, co doprowadziło do zerwania na kilka lat stosunków dyplomatycznych między oboma krajami.
Ogłoszenie niepodległości i powstanie Carstwa Bułgarii.
Zwieńczeniem bułgarskich dążeń do posiadania własnego państwa było ogłoszenie przez Księstwo Bułgarii, formalnie wciąż zależnego od Turcji, niepodległości. Sprzyjające ku temu okoliczności wystąpiły w 1908. Uwaga mocarstw europejskich była skupiona na niemiecko-francuskim sporze o Maroko i dążeniach Austro-Węgier do aneksji Bośni i Hercegowiny. Ponadto w Turcji rozpoczęła się rewolucja młodoturecka, zaś na ważnej linii kolejowej łączącej turecki Adrianopol z bułgarskim Bełowem wybuchł strajk. W tej sytuacji książę Ferdynand I, wspierany przez rząd Aleksandyra Malinowa, wydał 5 października (lub 22 września wg kalendarza juliańskiego, obowiązującego w Bułgarii do 1916 roku) manifest, w którym ogłosił niepodległość kraju. Księstwo Bułgarii stało się odtąd Carstwem Bułgarii, zaś Ferdynand I przyjął tytuł cara. W 1909 roku Carstwo Bułgarii, Rosja i Turcja zawarły trójstronne porozumienie, które ostatecznie usankcjonowało powstanie nowego, niezawisłego państwa na Bałkanach.
Data ogłoszenia manifestu, 22 września, jest obecnie Świętem Niepodległości w Bułgarii.

</doc>
<doc id="1420210" url="https://pl.wikipedia.org/wiki?curid=1420210" title="Ivan Matteoni">
Ivan Matteoni

Ivan Matteoni (ur. 21 sierpnia 1971 w San Marino) – sanmaryński piłkarz występujący na pozycji obrońcy lub pomocnika, reprezentant San Marino w latach 1990–2003.
Kariera klubowa.
Karierę piłkarską na poziomie seniorskim rozpoczął w SS Bagnese. Następnie występował w Calcio San Marino, SP Tre Fiori, SS Juvenes, AC Juvenes/Dogana i SS San Giovanni oraz SP Tre Penne.
Kariera reprezentacyjna.
14 listopada 1990 zadebiutował w reprezentacji San Marino w przegranym 0:4 spotkaniu ze Szwajcarią w eliminacjach Mistrzostw Europy 1992. Był to pierwszy w historii oficjalny mecz rozegrany przez San Marino. 10 marca 1993 wystąpił w zremisowanym 0:0 spotkaniu z Turcją w eliminacjach Mistrzostw Świata 1994, w którym San Marino zdobyło pierwszy w historii punkt w meczach kwalifikacyjnych. 25 kwietnia 2001 zagrał w zremisowanym 1:1 spotkaniu z Łotwą w Rydze, w którym San Marino zdobyło ogółem drugi punkt w eliminacjach mistrzostw świata i po raz pierwszy nie poniosło porażki na wyjeździe. Łącznie w latach 1990–2003 Matteoni wystąpił w drużynie narodowej 44 razy, nie zdobył żadnej bramki.

</doc>
<doc id="1420213" url="https://pl.wikipedia.org/wiki?curid=1420213" title="John Drinkwater">
John Drinkwater

John Drinkwater (ur. 1 czerwca 1882 w Leytonstone, ob. dz. Londynu, zm. 25 marca 1937 w Londynie) – angielski pisarz i poeta.
Autor delikatnych poezji opiewających piękno przyrody i utworów lirycznych o podkładzie religijno-etycznym.

</doc>
<doc id="1420214" url="https://pl.wikipedia.org/wiki?curid=1420214" title="Harkishan Singh Surjeet">
Harkishan Singh Surjeet

Harkishan Singh Surjeet (ur. 23 marca 1916, zm. 1 sierpnia 2008) – indyjski polityk, sekretarz generalny Komunistycznej Partii Indii (Marksistowskiej).
Urodził się w rodzinie Bassi Jat w Bandala, a karierę polityczną rozpoczął w narodowym ruchu wyzwolenia. W 1936 roku wstąpił do Komunistycznej Partii Indii. Był współzałożycielem firmy z Kisan Sabha w Delhi. Publikował swoje teksty w Dukhi Duniya i Chingari. Podczas wojny, Surjeet był więziony przez władze kolonialne, po wojnie przez cztery lata ukrywał się.
W latach późniejszych był członkiem Prezydium Politycznego partii komunistycznej i jej sekretarzem. 
Zmarł w wieku 92 lat.

</doc>
<doc id="1420229" url="https://pl.wikipedia.org/wiki?curid=1420229" title="Najszczęśliwsi geje pod słońcem">
Najszczęśliwsi geje pod słońcem

Najszczęśliwsi geje pod słońcem – serial animowany w reżyserii Q. Allana Brocki. Serial opowiada o przygodach pary gejów, która zmaga się z różnym problemami. Ricka i Steve'a czeka mnóstwo wrażeń i wyzwań.
Postacie.
Rick Brocka Jr. to 30-letni Amerykanin o filipińskich korzeniach, jest maniakiem czystości i wielkim fanem science fiction. Steve Ball to 33-letni agent nieruchomości, który ma obsesję na punkcie własnego wyglądu.

</doc>
<doc id="1420230" url="https://pl.wikipedia.org/wiki?curid=1420230" title="Hiszam I">
Hiszam I

Hiszam I, Abu al-Walid Hisham al-Rida (ur. 757, zm. 796) - emir Kordoby w latach 788-796
Był prawnukiem kalifa damasceńskiego Hiszama, synem emira Abd ar-Rahmana I. 
Był władcą pobożnym i gruntownie wykształconym. Nie dorównywał jednak talentom przywódczym swojego ojca. W okresie jego rządów doszło do zamieszek wśród neofitów muzułmańskich. Emir nie był też w stanie zapobiec ruchom separatystycznym w: Toledo, Méridzie i Saragossie, które spowodowały osłabienie państwa Umajjadów kordobańskich.

</doc>
<doc id="1420232" url="https://pl.wikipedia.org/wiki?curid=1420232" title="Carmel Agius">
Carmel Agius

Carmel Agius (ur. 18 sierpnia 1945) - maltański prawnik i dyplomata, obecnie sędzia Międzynarodowego Trybunału Karnego dla byłej Jugosławii (ICTY). 
Ukończył studia w zakresie italianistyki, anglistyki i ekonomii. W 1969 uzyskał tytuł doktora nauk prawnych. W 1977 podjął karierę sędziowską, a następnie przeszedł przez wszystkie jej szczeble: orzekał w sądach magistrackim, kryminalnym, apelacyjnym, najwyższym oraz konstytucyjnym. Był również przedstawicielem sędziów w Komisji Administracyjnej Wymiaru Sprawiedliwości (maltańskiej odpowiedniczce polskiej Krajowej Rady Sądownictwa). W 1999 pełnił krótko funkcję tymczasowego prezesa Sądu Najwyższego. Stał na czele maltańskiej delegacji na 9 corocznych konferencji ONZ w sprawie zapobiegania i ścigania przestępczości (1992-2001), był również głównym maltańskim negocjatorem podczas rozmów prowadzących do powołania Międzynarodowego Trybunału Karnego. Pracował także w Nepalu jako ekspert ONZ w zakresie wymiaru sprawiedliwości i praw człowieka.
W 1999 został jednym z arbitrów Stałego Trybunału Arbitrażowego. Dwa lata później wybrano go do ICTY, gdzie obecnie stoi na czele jednej z trzech izb orzekających. 

</doc>
<doc id="1420248" url="https://pl.wikipedia.org/wiki?curid=1420248" title="Jeney">
Jeney

Osoby noszące to nazwisko:

</doc>
<doc id="1420249" url="https://pl.wikipedia.org/wiki?curid=1420249" title="Fernand Pelloutier">
Fernand Pelloutier

Fernand Pelloutier (ur. 1 października 1867 w Paryżu, zm. 13 marca 1901 w Sèvres) – francuski działacz i teoretyk anarchosyndykalistyczny.
Życiorys.
Od 1895 aż do śmierci Pelloutier był sekretarzem Giełd Pracy (fr. Bourses du Travail), jednej z głównych francuskich organizacji zrzeszających pracowników. Zastąpił go na tym stanowisku Georges Yvetot. (W 1902 Giełdy Pracy weszły w skład Powszechnej Konfederacji Pracy.)
Początkowo marksista, zwolennik Jules'a Guesde; następnie anarchizmu. Rozwijał koncepcję bezpaństwowego "społeczeństwa producentów", opartego na zasadzie stowarzyszania się autonomicznych, lokalnych jednostek produkcyjnych w federacje. Przejście do nowego ustroju społecznego miało nastąpić dzięki strajkowi generalnemu – był przeciwnikiem działalności parlamentarnej i zwolennikiem akcji bezpośredniej.
Uważał, że ustrój polityczny jest odzwierciedleniem systemu ekonomicznego; państwo, jako aparat ucisku wobec klasy robotniczej, nie może więc zostać zachowane, ponieważ nie da się go przystosować do gospodarki socjalistycznej.
W piśmie "Les Temps Nouveaux" przedstawił swoje rozwiązania, którymi powinien kierować się syndykalizm: "Jako laboratorium walk ekonomicznych, oderwane od rywalizacji wyborczej, rządzące się anarchicznie, syndykat stanowi organizację zarazem rewolucyjną i liberalną, jedyną, która może przeciwstawić i doprowadzić do zniszczenia szkodliwych wpływów polityków kolektywistycznych". Tak więc nowy syndykalizm, to syndykalizm widzący przejaw wszelkiego zła nie w ludziach, a w instytucjach. Stawiał sobie za cel mający nadejść niebawem strajk generalny, który obok akcji sabotażowych, ma zniszczyć wraz z systemem kapitalistycznym znienawidzone państwo.
Anarchosyndykalistów od innych kierunków anarchistycznych odróżniała niechęć do inteligencji, jako tej klasy, która zawsze bogaciła się kosztem robotników. Dr Józef Zieliński, główny polski teoretyk tego nurtu, ostrzegał przed jakimikolwiek układami z tą warstwą. Jednocześnie anarchosyndykaliści nie byli tak bezkompromisowi w stosunku do państwa, jak inne kierunki anarchizmu.

</doc>
<doc id="1420253" url="https://pl.wikipedia.org/wiki?curid=1420253" title="Wyspy azorskie">
Wyspy azorskie



</doc>
<doc id="1420255" url="https://pl.wikipedia.org/wiki?curid=1420255" title="The Ocean Collective">
The Ocean Collective

The Ocean (znany również jako The Ocean Collective) – niemiecki zespół muzyczny grający muzykę z gatunku post-metal, zawierający jednocześnie w swoich utworach elementy metalu progresywnego, sludge metalu a także eksperymentu. Cechą charakterystyczną zespołu jest liczny, kilkunastoosobowy skład zawierający m.in. kilku wokalistów.
Zespół powstał w roku 2000 w Berlinie, a jego założycielem był gitarzysta i autor piosenek Robin Staps. Przez następne 2 lata ok. 40 członków dołączało i opuszczało grupę. W lipcu 2002 zespół zagrał swój pierwszy koncert w Berlinie, a niedługo potem wydał pierwszy album Islands/Tides.
Dyskografia.
Źródło:

</doc>
<doc id="1420264" url="https://pl.wikipedia.org/wiki?curid=1420264" title="Zaćmienie Słońca z 29 marca 2006">
Zaćmienie Słońca z 29 marca 2006

Całkowite zaćmienie słońca w dniu 29 marca 2006 roku - zaćmienie Słońca, które było widoczne jako całkowite (magnitudo 1,052) w wąskim pasie ciągnącym się od północno-wschodniej Brazylii przez środkowy Atlantyk, afrykańskie państwa Ghanę, Togo, Benin, Nigerię, Niger, Czad, Libię, Egipt (w północno-zachodniej części przy granicy z Libią), zachodnią część Morza Śródziemnego, grecką wysepkę Kastelorizo, Turcję, Morze Czarne, Gruzję, środkową część Rosji i północny Kazachstan, aż po zachodnią Mongolię. Zaćmienie było również widoczne jako częściowe na znacznie większym obszarze, w tym na dwóch trzecich terytorium Afryki, w całej Europie i w Azji Środkowej.
W pasie całkowitego zaćmienia znalazło się wiele gęsto zamieszkanych obszarów, w tym m.in. miasta Natal w Brazylii, Akra w Ghanie, Antalya i Konya w Turcji i Suchumi w Gruzji. Maksymalny czas trwania zaćmienia wyniósł 4 minuty i 7 sekund (współrzędne: 23°09'N, 16°46'E na terytorium Libii). 
W Polsce zaćmienie było widoczne jako częściowe, jednak na przeważającym obszarze kraju obserwację uniemożliwiło duże zachmurzenie.

</doc>
<doc id="1420266" url="https://pl.wikipedia.org/wiki?curid=1420266" title="Wolfgang Schomburg">
Wolfgang Schomburg

Wolfgang Schomburg (ur. 9 kwietnia 1948 w Berlinie) – niemiecki prawnik, obecnie sędzia Międzynarodowego Trybunału Karnego dla byłej Jugosławii (ICTY) i Międzynarodowego Trybunału Karnego dla Rwandy (ICTR). 
Ukończył prawo na berlińskim Wolnym Uniwersytecie. W latach 1974-1989 związany był z wymiarem sprawiedliwości Berlina Zachodniego, pracując zarówno jako prokurator, jak i sędzia (z przerwą w latach 1979-1984, kiedy to był oddelegowany do prokuratury federalnej RFN). Od 1989 do 1991 był podsekretarzem stanu w resorcie sprawiedliwości władz regionalnych Berlina. Następnie przez cztery lata prowadził prywatną praktykę adwokacką, wyspecjalizowaną w sprawach dotyczących przestępczości międzynarodowej. W 1995 został powołany do Federalnego Sądu Najwyższego w Karlsruhe. W 2001 trafił do ICTY, gdzie przez dwa lata zasiadał w jednej z izb orzekających. W 2003 został członkiem wspólnej dla obu doraźnych międzynarodowych trybunałów karnych Izby Apelacyjnej. 

</doc>
<doc id="1420268" url="https://pl.wikipedia.org/wiki?curid=1420268" title="Dekanat Luboń">
Dekanat Luboń



</doc>
<doc id="1420271" url="https://pl.wikipedia.org/wiki?curid=1420271" title="Front Wyzwolenia Bretanii">
Front Wyzwolenia Bretanii

Front Wyzwolenia Bretanii (fr. "Front de Liberation de la Bretagne", "FLB"; bret. "Talbenn Dieubiñ Breizh", "TDB") – bretońska paramilitarna organizacja terrorystyczna we francuskiej Bretanii w latach 60. i na pocz. 70. XX wieku.
Organizacja została założona w 1964 r. przez najbardziej skrajną część bretońskich nacjonalistów. Jej celem było "wyzwolenie Bretanii od Francji" za pomocą aktów terrorystycznych. Do pierwszego ataku doszło w czerwcu 1966 r., kiedy został wysadzony urząd podatkowy w St. Brieux. Członkowie FLB podrzucili też pismo informujące, że zamierzają prowadzić kampanię zbrojną przeciwko "okupacyjnym symbolom Bretanii". W następnych latach miały miejsce liczne ataki, głównie bombowe, przeciwko gmachom administracji rządowej, liniom przesyłowym i transformatorom prądu, koszarom policyjnym i pomnikom upamiętniającym francuską obecność w Bretanii. FLB nie stosowało natomiast przemocy fizycznej przeciwko funkcjonariuszom państwa francuskiego. W międzynarodowym środowisku terrorystycznym uzyskali miano "uśmiechniętych terrorystów". Szczyt kampanii przemocy przypadł na 1968 r. Rok później doszło do wielu aresztowań bojowników FLB. W 1971 r. reszta członków organizacji przemianowała się na Rewolucyjną Armię Bretońską.
Linki zewnętrzne.
Proklamacja Frontu Wyzwolenia Bretanii (jęz. francuski)

</doc>
<doc id="1420278" url="https://pl.wikipedia.org/wiki?curid=1420278" title="Króliczki Playboya">
Króliczki Playboya

Króliczki Playboya ("The Girls Next Door") – program typu "reality show" pokazujący życie wewnątrz Playboy Mansion Hugh Hefnera.

</doc>
<doc id="1420282" url="https://pl.wikipedia.org/wiki?curid=1420282" title="Marel Baldvinsson">
Marel Baldvinsson

Marel Jóhann Baldvinsson (ur. 18 grudnia 1980 w Kópavogur) – islandzki piłkarz występujący na pozycji napastnika. Obecnie jest wolnym zawodnikiem.
Kariera klubowa.
Baldvinsson zawodową karierę rozpoczynał w 1997 roku w klubie 1. deild karla - Breiðablik Kópavogur. W sezonie 1998 roku wywalczył z nim awans do ekstraklasy. W Breiðabliku występował przez cztery sezony. W tym czasie rozegrał tam 32 ligowe spotkania i zdobył w nich 7 bramek. W 2000 roku przeszedł do norweskiego Stabæk Fotball. W sezonie 2002 zajął z nim 3. miejsce w lidze. W Stabæk spędził trzy sezony. W sumie zagrał tam w 48 ligowych meczach i strzelił 10 goli.
W styczniu 2003 roku podpisał kontrakt z belgijskim KSC Lokeren. W pierwszej lidze belgijskiej zadebiutował 26 stycznia 2003 w wygranym 1:0 meczu z Germinalem Beerschot. Pierwszego gola w trakcie gry w lidze belgijskiej strzelił 15 marca 2003 w wygranym 5:1 spotkaniu z KAA Gent. W ciągu dwóch lat w Lokeren, rozegrał tam 56 ligowych spotkań i zdobył 6 bramek.
W 2006 roku powrócił do Islandii, gdzie został zawodnikiem Breiðablik Kópavogur, w którym grał już w latach 1997-2000. Tym razem spędził jeden sezon. W sierpniu 2006 przeszedł do norweskiego Molde FK. Występował tam przez kolejne półtora roku. Wystąpił tam w 24 ligowych pojedynkach i zdobył w nich 7 bramek. W 2008 roku po raz trzeci w karierze został graczem Breiðablik Kópavogur. W 2009 roku podpisał kontrakt z Valurem Reykjavík. Po sezonie 2009 zastanawiał się nad zakończeniem kariery
z powodu częstych urazów, ostatecznie jej nie zakończył.
Kariera reprezentacyjna.
W reprezentacji Islandii Baldvinsson zadebiutował w sierpniu 2001 w towarzyskim meczu z reprezentacją Polski. Był uczestnikiem eliminacji do Mistrzostw Europy 2004 oraz Mistrzostw Europy 2008, jednak jego reprezentacja na oba nie awansowała.

</doc>
<doc id="1420284" url="https://pl.wikipedia.org/wiki?curid=1420284" title="Historia Tajwanu">
Historia Tajwanu

Prehistoria.
Pierwsze ślady obecności człowieka na Tajwanie datowane są na około 30 tysięcy lat p.n.e.
Około 4000 roku p.n.e. Tajwan został zasiedlony przez ludność pochodzenia austronezyjskiego (Aborygeni tajwańscy).
Kolonizacja Tajwanu.
W 1517 r. Tajwan został odkryty przez Portugalczyków. Wyspa została dostrzeżona ze statku portugalskiego, który płynął w kierunku Japonii. W dzienniku kapitana zostały wtedy zawarte słowa: „Ilha Formosa” („piękna wyspa”)
Obecnie nazwa ta jest używana w promocji Tajwanu.
W 1624 r. w południowej części wyspy (dzisiejszy Tainan) Holendrzy założyli kolonię, którą zarządzała Kompania Wschodnioindyjska. Rozwinęli oni uprawę ryżu i trzciny cukrowej (ryż i cukier stały się głównymi towarami eksportowymi wyspy aż do XX w.). Na potrzeby uprawy sprowadzili kilkadziesiąt tysięcy chińskich osadników, co rozpoczęło zasiedlanie Tajwanu na wielką skalę przez ludność chińską. Za panowania holenderskiego wybuchło kilka powstań chińskich i aborygeńskich.
Oprócz działalności handlowej Holendrzy prowadzili też działalność misjonarską, wydając m.in. ewangelię w języku aborygeńskim (Siraya).
W 1661 r. Tajwan został zaatakowany przez mingowskiego lojalistę Zheng Chenggonga. Jego armii udało się wyprzeć Holendrów z wyspy i utworzyć niezależne Królestwo Dongning. Po śmierci Zhenga władzę na wyspie przejął jego syn, Zheng Jing, a następnie Zheng Keshuang. Podczas ich rządów, trwających 22 lata, na wyspie nastąpił rozwój produkcji cukru i soli.
W 1683 r. z rozkazu chińskiego cesarza Kangxi z dynastii Qing armia chińska zlikwidowała Królestwo Dongning i przyłączyła Tajwan do Chin.
Podczas 212-letniego panowania chińskiego Tajwan został zasiedlony przez imigrantów z Chin. Słaba struktura władzy i napięcia etniczne pomiędzy aborygenami i Chińczykami oraz pomiędzy grupami chińskimi, zwłaszcza Hakka i Hoklo, spowodowały wiele powstań, z których największe miały miejsce w 1721 (Zhu Yigui), 1786 (Lin Shuangwen) i 1862 (Dai Chaochun).
W 1706 r. emigranci z południowo-wschodnich Chin założyli dzisiejszą stolicę wyspy, Tajpej.
W 1858 r. na mocy traktatu kończącego II wojnę opiumową zostały otwarte porty dla kupców z Zachodu.
W 1874 r. Japonia wysłała na wyspę ekspedycję karną, po zamordowaniu przez aborygenów Paiwan rozbitków ze statku z Riukiu.
W 1884 r., podczas wojny chińsko-francuskiej (o Wietnam) na wyspę uderzyli Francuzi, ale nie odnieśli większych sukcesów.
W 1887 r. Tajwan został przekształcony w samodzielną prowincję. Energiczny pierwszy gubernator Liu Mingchuan rozpoczął reformy i modernizację wyspy, budując pierwsze koleje, łącząc wyspę z kontynentem kablem telegraficznym i zakładając pocztę.
Tajwan pod władzą Japonii.
W 1895 r., po wojnie japońsko-chińskiej, na mocy traktatu z Shimonoseki wyspa została przekazana Japonii. W ramach antyjapońskiego oporu utworzono 24 maja 1895 Republikę Tajwanu (Republikę Formozy). Pierwszym jej prezydentem został Tang Jingsong, który jednak 6 czerwca uciekł z wyspy po tym, jak 29 maja w Keelungu wylądowały wojska japońskie. Opór w południowej części stawiły im wojska lokalne i „Czarne Chorągwie” pod wodzą ministra obrony Republiki, a następnie jej drugiego prezydenta Liu Yongfu. 21 października kapitulacja Tainanu zakończyła zorganizowaną obronę.
Japończycy postanowili uczynić z wyspy modelową prowincję, przeznaczając na jej rozwój znaczną część kontrybucji otrzymanych od Chin. Ustanowili silną administrację z gubernatorem generalnym na czele. Połączyli północ z południem linią kolejową, rozbudowali sieć drogową i porty. Wprowadzili nowe odmiany ryżu, rozbudowali przemysł kamforowy, cukierniczy, drzewny i wydobywczy. Stworzyli sieć elektrowni (Tajpej było drugim po Tokio zelektryfikowanym miastem Azji Wschodniej). Kilkakrotnie dochodziło do zrywów Chińczyków przeciwko japońskiemu panowaniu, z których najbardziej znany jest incydent Tapani z 1915 roku. Z okupantem walczyli również aborygeni tajwańscy, m.in. w Busha w 1930 roku.
Największym osiągnięciem było stworzenie powszechnego systemu szkolnictwa, który pod koniec japońskiego panowania (1944 r.) obejmował ponad 90% dzieci; zostało też wówczas wprowadzone obowiązkowe nauczanie dziewięcioklasowe. W 1928 r. założono Cesarski Uniwersytet Taihoku, dzisiejszy Narodowy Uniwersytet Tajwański.
Tajwańczycy, choć korzystali z osiągnięć cywilizacyjnych, jakie przyniosła kolonia, podlegali surowym i niesprawiedliwym prawom, mającym utrzymać porządek na niespokojnej wyspie. Jednakże wykorzystując rozluźnienie polityczne ery Taishō rozwinęli działalność społeczną i polityczną, dążąc do poprawy swej sytuacji. Koniec tej działalności, rozpoczętej powołaniem w 1914 Tajwańskiego Stowarzyszenia na rzecz Asymilacji, nastąpił w 1937, gdy po rozpoczęciu II wojny chińsko-japońskiej na wyspie ponownie zaprowadzono rządy gubernatorów wojskowych i wprowadzono program intensywnej japonizacji. Podczas II wojny światowej około 30 tysięcy Tajwańczyków służyło we flocie i armii japońskiej, m.in. w ochotniczych oddziałach Takasago.
Republika Chińska.
W 1945 r. prowincja powróciła do Chin, na mocy porozumienia z Kairu z 1943. Słabe i skorumpowane rządy Kuomintangu spowodowały załamanie gospodarcze i wybuch rozruchów (Incydent 28 lutego), krwawo stłumionych. Zdarzenie to legło u podstaw podziału na Tajwańczyków: "benshengren" (ci, którzy przybyli z kontynentu w dawnych czasach) i "waishengren" (ci, którzy przybyli po 1945), do dziś widocznego w polityce.
W wyniku wojny domowej, wygranej przez Mao Zedonga w 1949, część stronników Czang Kaj-szeka związanych z Kuomintangiem uciekło na Tajwan, gdzie kontynuowali dalsze rządy. Po ewakuacji rządu Republiki Chińskiej na Tajwan władzę dyktatorską przejął Czang Kaj-szek. W polityce zagranicznej podkreślał, że reprezentuje całość Chin. Posługiwał się rządami silnej ręki, wprowadził trwający 38 lat stan wojenny. Wszelka działalność opozycyjna była tłumiona – uznawano ją za niezgodną z racją stanu, często oskarżano o komunizm, w pokazowych procesach wydawano wyroki śmierci. W polityce partyjnej stosowano czystkę. Wielu działaczy wyjechało do Stanów Zjednoczonych i Japonii.
W latach 50. XX wieku między Republiką Chińską na Tajwanie a ChRL trwała otwarta wojna. Po samoizolacji Chin w latach 60. Tajwan większą uwagę mógł skupić na gospodarce, w której przyjęto politykę liberalną. Dużą rolę, zwłaszcza w latach 50. XX w., odegrała pomoc Stanów Zjednoczonych.
Tajwan od 1949 r. posiadał własną reprezentację piłkarską, która w 1960 zajęła trzecie miejsce w Pucharze Azji. Większość zawodników tej reprezentacji pochodziła z Hongkongu.
Wykorzystując potencjał odziedziczony po Japończykach (przemysłowy i edukacyjny) Tajwańczycy rozwinęli gospodarkę i wkrótce weszli w skład tzw. 4 azjatyckich tygrysów. Rozbudowano przemysł lekki, stalowy i petrochemiczny. Od lat 80. XX w. zaczęto rozwijać przemysł komputerowy i zbrojeniowy. Dzięki pomocy gospodarczej Stanów Zjednoczonych i Japonii dochód narodowy brutto w 1988 był znacznie wyższy niż w kontynentalnych Chinach. Ścisłe związki ze Stanami Zjednoczonymi potwierdzał układ obronny z 1954 r.
Do 1971 r. Republika Chińska na Tajwanie, dzięki poparciu USA i ich sojuszników, była reprezentantem "całych" Chin w ONZ i posiadała miejsce w Radzie Bezpieczeństwa, mimo że realnie sprawowała władzę tylko nad Tajwanem i pobliskimi wyspami. Państwa bloku komunistycznego za jedynego reprezentanta Chin uznawały rząd w Pekinie i próbowały usunąć Republikę Chińską. Udało się to, dopiero gdy USA, dążąc do poprawy stosunków z Pekinem oświadczyły, że nie będą się sprzeciwiać przyjęciu ChRL do ONZ. Przyjęta na wniosek Albanii Rezolucja 2758 szła jednak dalej, usuwając Republikę Chińską i zastępując ją we wszystkich organach ONZ, przedstawicielami ChRL.
Tajwan po śmierci Czang Kaj-szeka.
W 1975 roku zmarł prezydent Czang Kaj-szek, którego na stanowisku zastąpił Yen Chia-kan. Jego dekretem zbudowano grobowiec Czang Kaj-szeka. Realną władzę przejął syn Czanga, premier Chiang Ching-kuo, który następnie objął urząd prezydenta w 1978 r. W 1979 roku Stany Zjednoczone zerwały stosunki dyplomatyczne z Tajwanem i wypowiedziały układ obronny, nawiązując równocześnie oficjalne stosunki dyplomatyczne z ChRL i uznając, że to rząd w Pekinie (a nie, jak było dotąd, ten w Tajpej) jest jedynym reprezentantem Chin na świecie. Za USA poszło większość państw, które dotąd uznawały Republikę Chińską, co spowodowało trwającą do dziś izolację polityczną państwa. W tym samym roku Kongres USA przyjął "Taiwan’s Relations Act" (TRA), dokument określający pozycję USA wobec wyspy, w tym możliwość sprzedaży broni. TRA pełni nieformalnie rolę układu między Tajwanem a USA. Na skutek tych niepowodzeń na arenie międzynarodowej, rząd Republiki musiał starać się o zwiększenie poparcia wewnątrz kraju. Dlatego w późnych latach 1970. zaczęto realizować program tajwanizacji Kuomintangu, czego najważniejszym przejawem było wypromowanie przez prezydenta Chiang Ching-kuo na swego następcę wywodzącego się z Tajwanu Lee Teng-hui’a. Rozpoczęto też proces liberalizacji politycznej, dopuszczając ograniczoną opozycję w postaci ruchu "dangwai". W 1986 roku, na bazie aktywistów "dangwai" powstała opozycyjna Demokratyczna Partia Postępowa; kilka miesięcy później zniesiono stan wojenny i stopniowo zmniejszano kontrolę prasy; zalegalizowano partie opozycyjne popierające niezależność od komunistycznych Chin. W przeprowadzonych w 1992 roku wyborach powszechnych zwyciężył Kuomintang. W lutym 1993 roku premierem został Lien Chan. W 1996 r. w pierwszych demokratycznych wyborach prezydentem Tajwanu został Lee Teng-hui. Cztery lata później zastąpił go Chen Shui-bian z Demokratycznej Partii Postępowej. Za jego kadencji w 2002 roku podjęto próbę wstąpienia do ONZ, która zakończyła się niepowodzeniem.
Republika Chińska w XXI wieku.
W 2002 roku Tajwan został przyjęty do WTO, jako „Oddzielny Obszar Celny Tajwanu, Penghu, Kinmen i Matsu”. W tym samym roku u wybrzeży Tajwanu doszło do katastrofy lotniczej. W wyborach do Zgromadzenia Narodowego (Guomin Dahu) 2005 roku zwyciężyła Demokratyczna Partia Postępowa, zyskując 127 mandatów. Drugą partia był Kuomintang, uzyskując 117 mandatów. W parlamencie znalazły się również mniejsze ugrupowania, uzyskując kilkanaście mandatów. W 2008 roku prezydentem kraju został Ma Ying-jeou, wiceprezydentem zaś Vincent Siew. Były pomysły przyłączenia Tajwanu do Chińskiej Republiki Ludowej w myśl projektu Jeden kraj, dwa systemy, na podstawie którego ChRL reprezentowałaby Tajwan w stosunkach międzynarodowych, ale wyspa miała zachować własne władze i siły zbrojne. Doktryna ta, wykorzystana w przypadku Hongkongu, została w 2005 r. zastąpiona przez tzw. ustawę antysecesyjną, uchwałę parlamentu ChRL nakazującą użycie siły w przypadku prób formalnego zadeklarowania niepodległości.
Od 23 lutego 2006 roku istnieje w Polsce Polsko-Tajwański Zespół Parlamentarny.
W wyborach 15 stycznia 2016 zwyciężyła kandydatka opozycji Tsai Ing-wen. Jej partia (Demokratyczna Partia Postępu) wygrała też wybory parlamentarne.

</doc>
<doc id="1420292" url="https://pl.wikipedia.org/wiki?curid=1420292" title="Astra 1E">
Astra 1E

Astra 1E – satelita telekomunikacyjny należący do operatora SES, mającego siedzibę w Luksemburgu, a wcześniej do jego oddziału SES ASTRA.
Satelitę Astra 1E wyniesiono na orbitę 19 października 1995. Został umieszczony na orbicie geostacjonarnej (nad równikiem). Pierwotnie znajdował się na pozycji 19,2 stopnia długości geograficznej wschodniej. W 2006 roku został tam zastąpiony przez satelitę Astra 1KR, a następnie przesunięty na pozycję 23,5°E, gdzie z kolei zastąpił satelitę Astra 1D. Równocześnie zostały przeniesione nań dostępne tu dotąd programy. Na tej samej pozycji orbitalnej znajdowały się również Astra 1G i Astra 3A (23,5°E), dlatego możliwy był łączny odbiór sygnału tych satelitów. W czerwcu 2010 zakończył nadawanie programów z tej pozycji, po czym został przesunięty na pozycję 4,8°E, gdzie stanowił rezerwę dla satelity Astra 4A.
Satelita ten nadawał sygnał stacji telewizyjnych, radiowych, przekazy telewizyjne oraz sygnał TV wysokiej rozdzielczości HDTV i dane (usługi dostępu do Internetu) do odbiorców głównie w Europie (oprócz części południowo wschodniej).

</doc>
<doc id="1420294" url="https://pl.wikipedia.org/wiki?curid=1420294" title="Chcę mieć znaną twarz">
Chcę mieć znaną twarz

Chcę mieć znaną twarz – amerykański program rozrywkowy typu reality show emitowany na kanale MTV.
W programie fani danego artysty upodobniają się do swoich idoli. Uczestnicy programu poddają się operacji plastycznej, dzięki której stają się podobni do sławnej osoby. Ich poczynania śledzi kamera, która pokazuje nam kulisy ich przygotowań i późniejszych zmian wyglądu.

</doc>
<doc id="1420296" url="https://pl.wikipedia.org/wiki?curid=1420296" title="Drohowyż">
Drohowyż

Drohowyż (ukr. Дроговиж, daw. Drohowyże) – wieś na Ukrainie. Należy do rejonu mikołajowskiego w obwodzie lwowskim i liczy 2103 mieszkańców.
Wieś prawa wołoskiego Dorohowyże, położona była w pierwszej połowie XV wieku w ziemi lwowskiej województwa ruskiego. Za II Rzeczypospolitej do 1934 roku wieś stanowiła samodzielną gminę jednostkową w powiecie żydaczowskim w woj. stanisławowskim. W związku z reformą scaleniową została 1 sierpnia 1934 roku włączona do nowo utworzonej wiejskiej gminy zbiorowej gminy Mikołajów n/Dn w tymże powiecie i województwie. 
Po wojnie wieś weszła w struktury administracyjne Ukraińskiej SRR.
Zakład dobroczynny.
W 1843 polski hrabia i mecenas sztuki Stanisław Skarbek powołał fundację, która założyła Zakład Sierot i Ubogich (powstał pod Drohowyżem ), otwarty ostatecznie w 1875 i dający dożywotnie schronienie 60 starcom, oraz wychowujący 400 osieroconych chłopców i dziewcząt. Zakład funkcjonował także w okresie II Rzeczypospolitej. Dom fundacji znajduje się na terenie dzisiejszej miejscowości Zakład, na północ od Drohowyża.

</doc>
<doc id="1420297" url="https://pl.wikipedia.org/wiki?curid=1420297" title="Shadow Hearts">
Shadow Hearts

Shadow Hearts – trzeci album studyjny niemieckiej grupy muzycznej Caliban wydany 31 stycznia 2003 nakładem Lifeforce Records. Nakładem wytwórni Lifeforce Records album ukazał się w reedycji w 2005. Na obszarze Stanów Zjednoczonych płyta była dystrybuowana przez Prosthetic Records.
Materiał na płytę został nagrany w Woodhouse Studio w Hagen. Okładkę wydawnictwa przygotował grecki artysta Seth Siro Anton, którego pomysł graficzny został wybrany w wyniku przeprowadzonego konkursu na projekt okładki albumu.
Płytę promował singiel "Shadow Hearts " oraz teledysk do utworu "Forsaken Horizon"
Lista utworów.
Utwory dodatkowe na reedycji:

</doc>
<doc id="1420299" url="https://pl.wikipedia.org/wiki?curid=1420299" title="Struzina">
Struzina



</doc>
<doc id="1420300" url="https://pl.wikipedia.org/wiki?curid=1420300" title="Droga krajowa B219 (Niemcy)">
Droga krajowa B219 (Niemcy)

Droga krajowa 219 () – niemiecka droga krajowa przebiegająca z południa na północ i łączy miejscowość Monastyr, gdzie rozpoczyna swój bieg jako przedłużenie autostrady A43, z autostradą A30 koło Ibbenbüren w Nadrenii Północnej-Westfalii.

</doc>
<doc id="1420301" url="https://pl.wikipedia.org/wiki?curid=1420301" title="Rapsod">
Rapsod



</doc>
<doc id="1420303" url="https://pl.wikipedia.org/wiki?curid=1420303" title="Racaille Sound System">
Racaille Sound System

Racaille Sound System – pierwsza płyta nagrana przez skład Soundkail. Album został wydany w 2000 roku nakładem EMI Music France. Niedługo po premierze wycofano płytę ze sklepów ze względu na rozstanie się grupy z poprzednim wydawcą. Gościnnie wystąpili: Lord Kossity, Big Red, Chamara, Taira, Dynam oraz 9M4. Wznowienie płyty ukazało się w 2004 roku nakładem wytwórni muzycznej Prosto.

</doc>
<doc id="1420304" url="https://pl.wikipedia.org/wiki?curid=1420304" title="Massimo Colomba">
Massimo Colomba

Massimo Colomba (ur. 24 sierpnia 1977) - szwajcarski piłkarz występujący na pozycji bramkarza. Obecnie zawodnik FC Basel. Wcześniej występował w Neuchâtel Xamax, Grasshopper Club i FC Aarau.

</doc>
<doc id="1420315" url="https://pl.wikipedia.org/wiki?curid=1420315" title="Demba Touré">
Demba Touré

Demba Touré (ur. 31 grudnia 1984 w Dakarze) - senegalski piłkarz grający na pozycji napastnika.
Kariera piłkarska.
Kariera klubowa.
W 2002 podpisał kontrakt z Olympique Lyon, ale zagrał tylko w 2 meczach. W 2004 został najpierw wypożyczony a rok później sprzedany do klubu Grasshoppers Zurych. Wiosną 2007 do końca sezonu był wypożyczony do Dynama Kijów, ale nie potrafił dostosować się do stylu drużyny i powrócił latem do Grasshopersu. W styczniu 2009 przeszedł do francuskiej drużyny Stade Reims grającej w Ligue 2. W sezonie 2011/2012 grał w rumuńskim klubie Astra Ploeszti. W 2012 wyjechał na Maltę i był zawodnikiem takich klubów jak: Valletta FC, Birkirkara FC, Tarxien Rainbows, Pembroke Athleta, Naxxar Lions i Għajnsielem FC. W 2017 przeszedł do Żebbuġ Rangers.
Kariera reprezentacyjna.
W 2007 występował w reprezentacji Senegalu.

</doc>
<doc id="1420316" url="https://pl.wikipedia.org/wiki?curid=1420316" title="Obert Mpofu">
Obert Mpofu

Obert Moses Mpofu (ur. 12 października 1951) - zimbabwejski polityk, minister przemysłu i handlu międzynarodowego.
Kariera polityczna.
Mpofu był wcześniej gubernatorem prowincji Matabeleland North. Mianowany na ministra przemysłu i handlu międzynarodowego został w środku kwietnia 2005 roku, w wyborach do parlamentu w marcu 2005.
Minister przemysłu i handlu międzynarodowego.
Mpofu odpowiadał za zastój podstawowych towarów w Zimbabwe w 2007 roku. Został wyznaczony przez Roberta Mugabe do przewodniczenia rządowi obserwacji cen, który powstał w związku z zamrożeniem cen. Odebrał licencje rzeźniom w całym państwie podczas zastoju cen, w związku z czym wołowina stała się słabo dostępna w sklepach w całym kraju.

</doc>
<doc id="1420317" url="https://pl.wikipedia.org/wiki?curid=1420317" title="Szyszak (ptak)">
Szyszak (ptak)

Szyszak, bananojad, chełmiak, turak, turako olbrzymi ("Corythaeola cristata") – gatunek dużego ptaka z rodziny turakowatych (Musophagidae), zamieszkujący Afrykę Subsaharyjską.

</doc>
<doc id="1420319" url="https://pl.wikipedia.org/wiki?curid=1420319" title="Droga krajowa B220 (Niemcy)">
Droga krajowa B220 (Niemcy)

Droga krajowa 220 () – niemiecka droga krajowa przebiegająca z południa na północny wschód i łączy drogę krajową B9 w Kleve z drogą krajową B8 w Emmerich i autostradą A3 na węźle "Emmerich" w Nadrenii Północnej-Westfalii i dalej z drogą N316 w Holandii

</doc>
<doc id="1420323" url="https://pl.wikipedia.org/wiki?curid=1420323" title="Marzal">
Marzal



</doc>
<doc id="1420325" url="https://pl.wikipedia.org/wiki?curid=1420325" title="Ukraiński Związek Siczowy">
Ukraiński Związek Siczowy

Ukraiński Związek Siczowy – centrala organizująca i koordynująca działania wszystkich Towarzystw "Sicz".
Historia.
19 kwietnia 1908 w Stanisławowie powołano przez siczowy zjazd krajowy Naczelny Komitet Siczowy. W grudniu 1912 powołał on organizację Ukraiński Związek Siczowy (USS).
USS wydawał własny organ „Siczowy Wisti”. Już w pierwszym numerze pisma wydrukowano apel, aby wszyscy siczowcy, w ramach armii austro-węgierskiej, przygotowywali się do walki z Moskalami o wyzwolenie braci znad Dniepru.
Zarząd USS zdecydował o przekształceniu "Siczy" w organizację paramilitarną. Do Wiednia pojechał generalny ataman Kyryło Trylowski i uzyskał poparcie dla sprawy ze strony Sztabu Generalnego. Jednak Ministerstwo Spraw Wewnętrznych zażądało aprobaty statutu organizacji ze strony namiestnika Galicji Michała Bobrzyńskiego. Jego opinia była negatywna, i MSW statutu nie zatwierdziło.
Dlatego też Trylowski udał się do namiestnika z przetłumaczonym na język ukraiński statutem polskiego zarejestrowanego Związku Strzeleckiego. Ten był zmuszony w związku z tym zatwierdzić statut nowej organizacji, jednak pod warunkiem, że ogniwa i organizacje terenowe nie będą łączyć się w strukturę ogólnokrajową.
W pierwszej połowie 1913 powstało nieoficjalne Towarzystwo Ukraińskie Strzelców. Po dwukrotnych nieudanych próbach rejestracji statutu, członkowie Towarzystwa weszli w skład Towarzystwa USS.
Organizacja we Lwowie działała do 1924, rozwiązana przez władze polskie.

</doc>
<doc id="1420326" url="https://pl.wikipedia.org/wiki?curid=1420326" title="Espada 400 GTE">
Espada 400 GTE



</doc>
<doc id="1420329" url="https://pl.wikipedia.org/wiki?curid=1420329" title="Andrzej Sajkowski">
Andrzej Sajkowski

Andrzej Sajkowski (ur. 21 maja 1952 w Warszawie) – polski lekkoatleta specjalizujący się biegach długich.
Reprezentował Polskę na igrzyskach olimpijskich w Moskwie (1980) – nie ukończył wówczas rywalizacji na trasie biegu maratońskiego. W 1981 i 1983 zajmował 32. lokatę w pucharze Europy w maratonie.
Zdobył siedem medali mistrzostw Polski seniorów: jedno srebro oraz sześć brązowych krążków.
Podczas kariery reprezentował barwy warszawskiej Legii (1973-1986).
Rekord życiowy w maratonie – 2:13:38 (1980).

</doc>
<doc id="1420330" url="https://pl.wikipedia.org/wiki?curid=1420330" title="Kazimierz Ostaszewski (ujednoznacznienie)">
Kazimierz Ostaszewski (ujednoznacznienie)



</doc>
<doc id="1420332" url="https://pl.wikipedia.org/wiki?curid=1420332" title="Altsteirer">
Altsteirer

Altsteirer – rasa kur wyhodowana w Austrii, na północ od Grazu w Styrii.
Pierwsze wzmianki o tych styryjskich kurach zwanych "backhendl" (kapłon) pochodzą z 1694 r.
Początkowo skrzyżowane z ciężkimi kurami padewskimi i hodowane jako mięsne. Z krzyżowania z kurami azjatyckimi powstał typ mocno zmieniony – protoplasta opisywanej rasy. Na przełomie XX i XXI wieku oddzieliła się do rasy sulmtalerskiej. Wysoka nieśność (rocznie 280 jaj) została wykazana podczas testów w Bawarii w latach 1925–1935.

</doc>
<doc id="1420334" url="https://pl.wikipedia.org/wiki?curid=1420334" title="Ellesmere Port">
Ellesmere Port

Ellesmere Port – miasto przemysłowe i portowe w Anglii, w hrabstwie ceremonialnym Cheshire, na terenie jednolitej jednostki administracyjnej ("unitary authority") Cheshire West and Chester (do 2009 roku w dystrykcie Ellesmere Port and Neston), w południowej części półwyspu Wirral. Ludność miasta w 2001 roku wynosiła 64 100 mieszkańców.
W Ellesmere Port znajduje się fabryka koncernu General Motors zatrudniająca 2200 osób, w której produkowane są samochody Opel/Vauxhall Astra.

</doc>
<doc id="1420339" url="https://pl.wikipedia.org/wiki?curid=1420339" title="3500 GTZ">
3500 GTZ



</doc>
<doc id="1420340" url="https://pl.wikipedia.org/wiki?curid=1420340" title="Mokrzyca Kitaibela">
Mokrzyca Kitaibela

Mokrzyca Kitaibela, mokrzyca modrzewiolistna ("Minuartia laricifolia" subsp."kitaibelii" (Nyman) Mattf.) – podgatunek mokrzycy "Minuartia laricifolia", w polskich opracowaniach traktowany jako odrębny gatunek – "Minuartia kitaibelii" (Nyman) Pawł.). Występuje w Karpatach oraz wschodniej części Alp. W Polsce występuje w Tatrach i Pieninach.

</doc>
<doc id="1420341" url="https://pl.wikipedia.org/wiki?curid=1420341" title="Mehmet Güney">
Mehmet Güney

Mehmet Güney (ur. 3 maja 1936 w Siircie) - turecki prawnik i dyplomata, obecnie sędzia Międzynarodowego Trybunału Karnego dla byłej Jugosławii (ICTY) i Międzynarodowego Trybunału Karnego dla Rwandy (ICTR).
Ukończył prawo i nauki polityczne na Uniwersytecie w Ankarze, po czym w 1965 uzyskał prawo wykonywania zawodu adwokata. W latach 1964-1989 pracował w służbach prawnych tureckiego resortu spraw zagranicznych. Równocześnie w latach 1984-1989 był sędzią Europejskiego Trybunału Energii Atomowej z siedzibą w Paryżu. 
W roku 1989 został mianowany ambasadorem Turcji na Kubie. Później kierował również placówkami w Singapurze i Indonezji. Jednocześnie od 1992 do 1997 zasiadał w Komisji Prawa Międzynarodowego ONZ. W 1999 został sędzia ICTR, dwa lata później wszedł w skład wspólnej dla obu międzynarodowych doraźnych trybunałów karnych Izby Apelacyjnej. 

</doc>
<doc id="1420343" url="https://pl.wikipedia.org/wiki?curid=1420343" title="Minuartia kitaibelii">
Minuartia kitaibelii



</doc>
<doc id="1420351" url="https://pl.wikipedia.org/wiki?curid=1420351" title="Pożar i zatonięcie tankowca Athenian Venture">
Pożar i zatonięcie tankowca Athenian Venture

Pożar i zatonięcie tankowca Athenian Venture – katastrofa morska cypryjskiego tankowca „Athenian Venture”, do której doszło 22 kwietnia 1988. Wszystkie osoby obecne na pokładzie były Polakami – 24 członków załogi i 5 towarzyszących im żon. Nikt nie ocalał.
Historia statku.
Statek został zbudowany w 1975 roku w Szwecji, w stoczni AB Oskarshamns Varv. Należał do Polskiej Żeglugi Morskiej (PŻM) pod nazwą „Karkonosze”. W 1983 r. został sprzedany przez PŻM greckiemu armatorowi Minosowi X. Kyriakou, właścicielowi firmy Athenian Tankers, i wówczas też zmieniono nazwę statku na „Athenian Venture”.
Przebieg wydarzeń.
Statek płynął z Amsterdamu do Nowego Jorku, wioząc 10,5 miliona galonów benzyny. Z nieustalonych przyczyn około 800 mil na wschód od wybrzeży Nowej Szkocji, podczas silnego sztormu doszło do eksplozji i pożaru. Statek przełamał się na dwie części, część dziobowa natychmiast zatonęła, część rufowa unosiła się jeszcze na powierzchni przez trzy tygodnie. 
Na miejsce wypadku jako pierwsza dotarła amerykańska eskadra ratunkowa, włączyły się nią także statki przebywające w okolicy, w tym dwa polskie: ms „Stefan Starzyński” oraz ms „Generał Jasiński”. Po czasie na miejsce zdarzenia dotarli także hiszpańscy rybacy, którzy wzięli wrak statku na hol. Oni też znaleźli na statku dwa dzienniki okrętowe. Z niewyjaśnionych przyczyn część rufowa zatonęła w pobliżu Vigo (Hiszpania). 
Przyczyny i przebieg katastrofy nie zostały ostatecznie ustalone, wiadomo jednak, że statek był w bardzo złym stanie technicznym. 
Polscy marynarze zostali zatrudnieni najprawdopodobniej dla oszczędności – płacono im mniej niż marynarzom z innych krajów. Wiadomo, że wielu z nich pisało do swych rodzin listy świadczące o złym stanie technicznym statku, o jego niezdatności do żeglugi i nieprofesjonalności zaleceń armatora w zakresie jego eksploatacji. Wiadomo też, że wielu z nich na skutek odniesionych obrażeń podczas wcześniejszych rejsów statku pozostawało bez wynagrodzenia długo lecząc się z odniesionych obrażeń.
Firma Athenian Tankers, do której należał statek w chwili katastrofy, istnieje do chwili obecnej pod nazwą Athenian Sea Carriers Ltd. W Polsce prowadzi działalność gospodarczą pod nazwą Intestra S.A. z siedzibą w Gdyni i w Warszawie.

</doc>
<doc id="1420353" url="https://pl.wikipedia.org/wiki?curid=1420353" title="Logion">
Logion



</doc>
<doc id="1420354" url="https://pl.wikipedia.org/wiki?curid=1420354" title="Melania Sinoracka">
Melania Sinoracka

Melania Maria Sinoracka (ur. 13 czerwca 1923 w Podgórzu (obecnie dzielnica Torunia), zm. 28 lutego 1975 w Toruniu) – polska lekkoatletka, specjalizująca się w rzucie oszczepem i pchnięciu kulą, a także siatkarka; zawodniczka Pomorzanina Toruń.
Życiorys.
Córka Ignacego Sinorackiego i Heleny - rodziny związanej z Podgórzem od ponad 140 lat. Ojciec był z zawodu listonoszem.
Od dziecka była niezwykle żywiołowa, czym zresztą różniła się od reszty rodzeństwa. Grała z kolegami w piłkę, latała po płotach i drzewach.
W 1937 ukończyła szkołę podstawową i rozpoczęła pracę jako ekspedientka w toruńskiej dyrekcji Kolei Państwowych, gdzie sprzedawała pączki.
W latach 1950–1952 pełniła funkcję referenta w Toruńskiej Fabryce Wodomierzy, a następnie, do 1957 pracowała w Toruńskich Zakładach Przemysłu Odzieżowego w dziale oceny jakości produkcji.
Zmarła na nowotwór w 1975 (w wieku 52 lat), została pochowana na nowym cmentarzu na Podgórzu w Toruniu.
Kariera sportowa.
W wieku 14 lat wstąpiła do Towarzystwa Gimnastycznego "Sokół", rok później rozpoczęła treningi lekkoatletyczne w Pomorzaninie Toruń.
Po wojnie wróciła do sportu i została dwukrotnie mistrzynią Polski w rzucie oszczepem (1947 i 1948). Dodatkowo w 1948 zdobyła także złoto halowych mistrzostw kraju w pchnięciu kulą.
Reprezentowała Polskę podczas Igrzysk Olimpijskich 1948 w Londynie – w konkursie rzutu oszczepem, z wynikiem 35,74 m, zajęła 11. miejsce. W latach 1947–1949 trzykrotnie reprezentowała Polskę w meczach międzypaństwowych odnosząc jedno zwycięstwo indywidualne.
Grała również w siatkówkę, 14 lutego 1948 wystąpiła w historycznym, pierwszym meczu reprezentacji Polski w siatkówce z reprezentacją Czechosłowacji.
Upamiętnienie.
Jej imieniem nazwana została uliczka na toruńskim osiedlu Podgórz.

</doc>
<doc id="1420358" url="https://pl.wikipedia.org/wiki?curid=1420358" title="Arma 2">
Arma 2

Arma 2 (nazwa stylizowana na ArmA II) – gra komputerowa z gatunku strzelanek pierwszoosobowych będąca kontynuacją wojskowego symulatora "", wyprodukowana przez czeskie studio Bohemia Interactive Studio i wydana w 2009 roku na platformę Microsoft Windows.
W "Arma 2" gracz wciela się w sierżanta marines Matta Coopera, który zostaje wysłany na misję ekspedycyjną do fikcyjnego państwa Czarnoruś, leżącego na Kaukazie. Czarnoruś jest ogranięta konfliktem zbrojnym między prozachodnim rządem a komunistycznym Czarnoruskim Ruchem Czerwonej Gwiazdy. Konflikt obu sił zbrojnych stanowi transpozycję wojny w Osetii Południowej z 2008 roku.
Rozgrywka w "Arma 2" opiera się na przemieszczaniu się po rozległych mapach ogarniętych konfliktem zbrojnym i uczestnictwie w walce, która odznacza się wysokim poziomem realizmu. Stąd gra Bohemii Interactive stanowi taktyczną odmianę shooterów. Rola gracza, dowodzącego wprawdzie niewielkim pododdziałem, jest marginalizowana w odwzorowanych na wielką skalę działaniach wojennych. Jednym z elementów gry wykraczających poza walkę jest możliwość rozmowy z postaciami niezależnymi, wzorowana na grach fabularnych.
"Arma 2" została pozytywnie przyjęta przez krytyków, którzy docenili wysokiej jakości oprawę audiowizualną oraz dobrze opowiedzianą historię. Przedmiotem krytyki z ich strony było jednak nieudolne zachowanie sztucznej inteligencji. Czeska produkcja doczekała się dodatku pod tytułem "", który przenosi akcję do Takistanu, fikcyjnego kraju na Bliskim Wschodzie oraz trzech mniejszych rozszerzeń: "British Armed Forces", "Private Military Company" oraz "Army of the Czech Republic", które wydane zostały w 2010 roku. W kwietniu 2012 roku Bohemia wydała modyfikację do "Arma II" pod tytułem "DayZ", będącą połączeniem strzelanki i survival horroru. W produkcji jest również jej pełna wersja pod tym samym tytułem.

</doc>
<doc id="1420359" url="https://pl.wikipedia.org/wiki?curid=1420359" title="Adam Ostaszewski (ujednoznacznienie)">
Adam Ostaszewski (ujednoznacznienie)



</doc>
<doc id="1420361" url="https://pl.wikipedia.org/wiki?curid=1420361" title="Kult Nerevaryjski">
Kult Nerevaryjski



</doc>
<doc id="1420363" url="https://pl.wikipedia.org/wiki?curid=1420363" title="William O’Connell">
William O’Connell

William Henry O’Connell (ur. 8 grudnia 1859 w Lowell, zm. 22 kwietnia 1944 w Brighton) – amerykański duchowny katolicki, arcybiskup Bostonu (1907–1944) i kardynał.
Życiorys.
Przyszedł na świat w rodzinie irlandzkich imigrantów. Był najmłodszym z jedenaściorga rodzeństwa. Po ukończeniu studiów w Bostonie został skierowany na dalszą naukę do Rzymu, gdzie otrzymał święcenia kapłańskie 7 czerwca 1884 z rąk kardynała Lucido Maria Parocchi. Po dziesięcioletniej służbie w rodzinnej archidiecezji został rektorem Amerykańskiego Kolegium w Rzymie (1895). Funkcję tę pełnił do 1901, kiedy to został powołany na biskupa Portland. Sakry w bazylice laterańskiej udzielił mu kardynał Francesco Satolli. W 1905 był specjalnym papieskim wysłannikiem do Japonii.
Ze względu na podupadające zdrowie arcybiskupa Bostonu Johna Josepha Williamsa 21 lutego 1906 mianowany został jego koadiutorem. Sukcesję przejął 31 sierpnia 1907 roku. W 1911 podniesiony do rangi kardynała prezbitera z tytułem San Clemente. Był pierwszym arcybiskupem Bostonu, który otrzymał tę godność. Zmarł w 1944 roku po 37 latach kierowania archidiecezją, będąc jednocześnie jednym z dwóch żyjących wtedy kardynałów z nominacji Piusa X. Pochowany w Bostonie.
Kardynał nie wziął udziału w konklawe 1914 i 1922 roku z powodu zbyt dużej odległości między Ameryką a Europą. Nie zdążył na czas. Z tego powodu Pius XI wydłużył okres przygotowawczy do konklawe i O’Connell za trzecim razem, w 1939 już zdążył.
Wyświęcił na kapłana i konsekrował swego następcę Richarda Cushinga.

</doc>
<doc id="1420365" url="https://pl.wikipedia.org/wiki?curid=1420365" title="Komórki sutkowe">
Komórki sutkowe

Komórki sutkowe (łac. "cellulae mastoideae") – liczne, drobne jamki kostne wysłane cienką błoną śluzową znajdujące się w wyrostku sutkowatym. Mają one połączenie z jamą sutkową.
Powstają podczas procesu pneumatyzacji kości skroniowej. 
Fizjologicznie są one wypełnione powietrzem. Komórki sutkowe charakteryzują się dużą zmiennością osobniczą pod względem liczby i wielkości. U podstawy wyrostka sutkowatego komórki są większe, zmniejszając się ku dołowi w kierunku szczytu wyrostka. Małe komórki sutkowe szczytu wyrostka mogą zawierać szpik.
Komórki sutkowe wchodzą w skład skomplikowanego układu pneumatycznego kości skroniowej.
Objęcie procesem zapalnym komórek wyrostka towarzyszy zapaleniu ucha środkowego, zarówno ostremu, jak i przewlekłemu. W przypadku nadmiernego obrzęku błony śluzowej komórek wyrostka drenaż (usunięcie) zapalnej wydzieliny staje się utrudnione i rozwija się zapalenie wyrostka sutkowatego.

</doc>
<doc id="1420372" url="https://pl.wikipedia.org/wiki?curid=1420372" title="Literatura polska - II wojna światowa">
Literatura polska - II wojna światowa



</doc>
<doc id="1420375" url="https://pl.wikipedia.org/wiki?curid=1420375" title="Marna Sapsowitz">
Marna Sapsowitz

Marna Sapsowitz – amerykańska kobieta rabin.
W 1980 roku ukończyła Brandeis University, a w 1988 roku Seattle University. Na rabina została ordynowana w 1989 roku w Reconstructionist Rabbinical College w Filadelfii. W latach 1990-2003 była rabinem Temple Beth Hatfiloh w Olympii w stanie Waszyngton. Od 2007 roku jest głównym rabinem Temple Beth Or's w Everett. Wcześniej służyła również społeczności żydowskiej skupionej w Congregation Dorshei Tzedek w West Newton w stanie Maryland oraz Temple Shalom w Yakima.
Działa na rzecz odnowy społeczności reformowanej w Europie Środkowej. W grudniu 2003 roku przybyła do Polski na zaproszenie Beit Warszawa, gdzie przez miesiąc prowadziła warsztaty dla dzieci, warsztaty budowania świeczników chanukowych, zajęcia z interpretacji opowiadań chanukowych, studiowanie Tory oraz obchody święta Chanuka. Odwiedziła także Pragę.

</doc>
<doc id="1420378" url="https://pl.wikipedia.org/wiki?curid=1420378" title="Literatura polska - literatura współczesna">
Literatura polska - literatura współczesna



</doc>
<doc id="1420383" url="https://pl.wikipedia.org/wiki?curid=1420383" title="Wojewódzki Szpital Rehabilitacyjny dla Dzieci w Jastrzębiu-Zdroju">
Wojewódzki Szpital Rehabilitacyjny dla Dzieci w Jastrzębiu-Zdroju

Wojewódzki Szpital Rehabilitacyjny dla Dzieci znajduje się przy ul. Kościuszki w dzielnicy Zdrój.
Szpital posiada poradnię oraz dwa oddziały rehabilitacyjne. Zakres usług medycznych obejmuje także tzw. wczesną interwencję (dzieci do 18 miesiąca życia).
Oprócz szpitala w budynku znajduje się także zespół szkół i przedszkole. Budynek powstał w 1928 roku jako sanatorium "Fundacji dla Inwalidów Wojennych i Powstańczych im. J. Piłsudskiego". Koszt budowy wyniósł 756 tys. zł łącznie z wyposażeniem. Teren pod budowę bezpłatnie przekazali bracia Witczakowie. Podczas okupacji budynek jak większość obiektów sanatoryjnych zamieniono na szpital wojskowy. W 1950 roku budynek sanatorium został przejęty przez Wojewódzki Zakład Rehabilitacji dla Dzieci Niepełnosprawnych. W roku 1952 poszerzono zakres leczenia dzieci po chorobie Heinego-Medina. W roku 2004 dobudowano windę.

</doc>
<doc id="1420387" url="https://pl.wikipedia.org/wiki?curid=1420387" title="Wielki Wschód Masonerii Chilijskiej">
Wielki Wschód Masonerii Chilijskiej

Wielki Wschód Masonerii Chilijskiej (hiszp. "Gran Oriente Masónico Chileno") - powstał 7 maja 1961 roku z połączenia Wielkiej Loży "Słońce Wschodu Chile", Wielkiej Loży Lautariańskiej Chile i Wielkiej Masonerii Uniwersalnej Rytu Dawnego i Pierwotnego Memfis - Misraim. Obecnie zrzesza następujące loże:
Linki zewnętrzne.
Oficjalna strona obediencji

</doc>
<doc id="1420391" url="https://pl.wikipedia.org/wiki?curid=1420391" title="Al-Hakam I">
Al-Hakam I

Al-Hakam I, Abû al-`Âs al-Hakam ibn Hisham (ur. 770 w Kordobie, zm. 21 maja 822 w Kordobie) - emir Kordoby w latach 796-822
Życiorys.
Był synem Hiszama I, wnukiem Abd ar-Rahmana I.
Al-Hakam I zapisał się w historii swoim postępowaniem, które budziło zgorszenie wśród ortodoksyjnych muzułmanów i islamskich duchownych. Był alkoholikiem rozmiłowanym w winie i zapalonym myśliwym. Na swoim dworze w Kordobie utrzymywał przyboczną, doborową gwardię, która składała się w większości z cudzoziemców nieznających języka arabskiego (głównie Murzynów).
W 805 roku jego przeciwnicy wywołali w stolicy kraju zamieszki, które emir surowo stłumił. Bunty wybuchały jeszcze kilkakrotnie. Największy z nich, zwany "Motín del Arrabal" ("Bunt w Arrabal" - od nazwy południowego przedmieścia Kordoby "ar-rabad"), miał miejsce w 814 roku i zakończył się: licznymi publicznymi ukrzyżowaniami, wygnaniem ludności i zrównaniem z ziemią przez armię władcy znacznej części Kordoby.
W 807 roku z inspiracji emira al-Hakama I w Toledo doszło do wystawnej uczty, podczas której wymordowano zaproszonych gości stanowiących elitę miasta. Zdarzenie to przeszło do historii jako "Jornada del Foso" ("Rzeź niedobitków").
Kolejnym emirem Kordoby został jego syn Abd ar-Rahman II

</doc>
<doc id="1420397" url="https://pl.wikipedia.org/wiki?curid=1420397" title="Charles Marion Russell">
Charles Marion Russell

Charles Marion Russell (ur. 19 marca 1864 w St. Louis, zm. 24 października 1926 w Great Falls) – amerykański malarz, rzeźbiarz, pisarz, filozof i ekolog. Obok Frederica Sackridera Remingtona był jednym z najbardziej popularnych malarzy amerykańskiego Dzikiego Zachodu.
Russell pracował w młodości jako kowboj i traper, w 1888 mieszkał z Indianami w Alberta w Kanadzie. Jego twórczość inspirowała dzika przyroda, zwierzęta, życie i praca kowboi, myśliwych i Indian. Używał techniki olejnej i akwareli, dużo szkicował. Miał opinię znakomitego gawędziarza, po śmierci wydano zbiór jego opowiadań "Trails Plowed Under" i wybór pism pt. "Good Medicine". Pozostawił blisko 4 tys. prac, jego twórczość ceniono za przedmiot narracji, niepowtarzalny styl i dynamikę przedstawianych scen. W Great Falls powstało muzeum jego imienia.

</doc>
<doc id="1420400" url="https://pl.wikipedia.org/wiki?curid=1420400" title="Baśń o Pączkowej">
Baśń o Pączkowej

Baśń o Pączkowej – polski film telewizyjny przeznaczony dla młodych widzów, baśń. Powstał w roku 1996, premierę miał w roku 2000. Jest to filmowa adaptacja opowiadania Zbigniewa Brzozowskiego pod tym samym tytułem, pochodzącego ze zbioru "Dycha z Kopernikiem" (1976). Reżyserem filmu i autorką scenariusza jest Grażyna Popowicz.
Jest to baśń o spotkaniu dzieci z domu dziecka z niezwykłą kobietę – Pączkową. Okazuje się, że potrafi posługiwać się ona magiczną mocą.

</doc>
<doc id="1420407" url="https://pl.wikipedia.org/wiki?curid=1420407" title="Wanda Bartówna">
Wanda Bartówna

Wanda Bartówna (Wanda Bart, ur. 21 czerwca 1917 w Warszawie, zm. 31 sierpnia 1980 tamże, zamężna Gebethner) – polska aktorka teatralna i filmowa, także radiowa.
Życiorys.
Absolwentka gimnazjum w Warszawie, gry aktorskiej uczyła się prywatnie. W roku 1937 zdała eksternistyczny egzamin aktorski i zadebiutowała na scenie Teatru Kameralnego w Warszawie w komedii "Mecenas Bolbec i jego mąż" L. Verneuila i G. Bera. Z tym teatrem związana była aż do wybuchu II wojny światowej. W jej trakcie była kelnerką w „Café Bodo”, a potem – w roku 1940 – krótko była aktorką Theater der Stadt Warschau. W roku 1942 wyszła za mąż i do końca wojny nie pracowała w ogóle. Po powstaniu warszawskim wyjechała do Łodzi, a następnie do Gdyni (występowała w tamtejszych teatrach).
Do stolicy powróciła w 1950, pracując kolejno w Teatrze Domu Wojska Polskiego, Teatrze Dramatycznym, Teatrze Sensacji oraz w Teatrze Lalek „Guliwer” (do 1960 r.). Po zakończeniu kariery aktorskiej została urzędniczką w Śródmiejskiej Spółdzielni Mieszkaniowej w Warszawie.
Została pochowana na cmentarzu Powązkowskim (kwatera 236-5-3).

</doc>
<doc id="1420410" url="https://pl.wikipedia.org/wiki?curid=1420410" title="Laughing Stock">
Laughing Stock

Laughing Stock – piąty i ostatni album brytyjskiej grupy Talk Talk. Kluczowy dla post rocka, jedno z pierwszych wydawnictw w tym gatunku. Zespół odchodzi w nim zupełnie od stylu new romantic obecnym na wcześniejszych płytach.
Album znalazł się na 11. miejscu wśród najlepszych płyt lat dziewięćdziesiątych według serwisu poświęconego muzyce niezależnej Pitchfork Media.

</doc>
<doc id="1420412" url="https://pl.wikipedia.org/wiki?curid=1420412" title="Sielke Gladisch-Möller">
Sielke Gladisch-Möller



</doc>
<doc id="1420416" url="https://pl.wikipedia.org/wiki?curid=1420416" title="Indriði Sigurðsson">
Indriði Sigurðsson

Indriði Sigurðsson (ur. 12 października 1981 w Reykjavíku) – islandzki piłkarz występujący na pozycji środkowego obrońcy. Obecnie jest zawodnikiem Viking FK.
Kariera klubowa.
Sigurðsson zawodową karierę rozpoczynał w sezonie 1998 w klubie Reykjavíkur. W debiutanckim sezonie zdobył z klubem Puchar Ligi Islandzkiej, a w następnym sezonie mistrzostwo Islandii oraz Puchar Islandii. W KR Reykjavík spędził w sumie dwa sezony. Rozegrał tam łącznie 25 ligowych spotkań.
W 2000 roku podpisał kontrakt z norweskim Lillestrøm SK. W pierwszej lidze norweskiej zadebiutował 30 lipca 2000 w przegranym 1:2 meczu z Rosenborgiem Trondheim. W sezonie 2001 wywalczył z klubem wicemistrzostwo Norwegii. W Lillestrøm pełnił głównie rolę rezerwowego. Przez cztery sezony rozegrał tam 58 ligowych spotkań.
Latem 2003 roku przeszedł do belgijskiego KRC Genk. W pierwszej lidze belgijskiej zadebiutował 27 września 2003 w wygranym 5:3 spotkaniu z Lierse SK. Pierwszego gola w trakcie gry w pierwszej lidze belgijskiej strzelił 22 listopada 2003 w wygranym 4:0 pojedynku z Sint-Truidense VV. W Genku Sigurðsson grał przez trzy lata. W sumie zagrał tam w 76 ligowych meczach i zdobył w nich 2 bramki.
W 2006 roku powrócił do Norwegii, gdzie został zawodnikiem Lyn Fotball. Pierwszy ligowy mecz zaliczył tam 13 sierpnia 2006 przeciwko Stabæk IF (2:3). 20 lipca 2008 w wygranym 3:2 spotkaniu z Strømsgodset IF zdobył pierwszą bramkę w lidze norweskiej.
Kariera reprezentacyjna.
W reprezentacji Islandii Sigurðsson zadebiutował w styczniu 2000 roku w meczu z reprezentacją Norwegii. Pierwszego gola w drużynie narodowej strzelił 8 września 2004 w przegranym 2:3 meczu eliminacji Mistrzostw Świata 2004 z reprezentacją Węgier. Ostatecznie reprezentacja Islandii nie awansowała na Mistrzostwa Świata. Obecnie powoływany jest do kadry na eliminacyjne mecze Mistrzostw Świata 2010.

</doc>
<doc id="1420418" url="https://pl.wikipedia.org/wiki?curid=1420418" title="José Mujica">
José Mujica

José Alberto Mujica Cordano, zw. el Pepe (ur. 20 maja 1935 w Montevideo) – urugwajski polityk, minister rolnictwa w latach 2005-2008. Senator i były deputowany. Zwycięzca wyborów prezydenckich w 2009. Prezydent Urugwaju od 1 marca 2010 do 1 marca 2015. Ma baskijsko-włoskie pochodzenie.
Młodość i działalność partyzancka.
José Mujica urodził się w 1935 w rodzinie rolników na obrzeżach Montevideo. Naukę przerwał jeszcze przed ukończeniem szkoły średniej. W młodości był aktywnym członkiem Partii Narodowej. Z jej szeregów wstąpił następnie do lewicowej organizacji Tupamaros, która w latach 60. i 70. XX w. prowadziła w Urugwaju walkę partyzancką z władzami. Po przewrocie wojskowym w Urugwaju w 1973, został aresztowany i osadzony w więzieniu wojskowym. W sumie w ciągu całego życia spędził w więzieniu ponad 14 lat.
W 1985, po przywróceniu w kraju rządów demokratycznych, został zwolniony z więzienia na mocy powszechnej amnestii dla więźniów politycznych.
Jego żoną od 2005 jest Lucía Topolansky, urugwajska senator i była deputowana, którą poznał w latach 70., będąc wraz z nią działaczem Tupamaros.
Działalność polityczna.
W drugiej połowie lat 80. XX w. został członkiem "Movimiento de Participación Popular" (MPP, Ruch Powszechnego Uczestnictwa), partii politycznej, która stała się największą frakcją lewicowej koalicji Szeroki Front (FA, "Frente Amplio").
W 1995 objął fotel deputowanego w Izbie Reprezentantów, a w 1999 został senatorem. W wyborach parlamentarnych z 31 października 2004 uzyskał reelekcję w Senacie. Nie objął jednak urzędu, gdyż 1 marca 2005 prezydent Tabare Vazquez mianował go ministrem hodowli zwierząt, rolnictwa i rybołówstwa w swoim gabinecie. 3 marca 2008 zrezygnował ze stanowiska ministra i objął w tym samym dniu mandat senatora.
14 grudnia 2008 Mujica został wybrany na jednego z pięciu kandydatów Szerokiego Frontu w prawyborach prezydenckich. W głosowaniu uzyskał największą liczbę głosów. W prawyborach 28 czerwca 2009 zdobył 54,1% głosów poparcia i pokonał swojego głównego rywala Danilo Astoriego, zostając tym samym oficjalnym kandydatem Szerokiego Frontu w wyborach prezydenckich w październiku 2009. 11 lipca 2009 wybrał Astoriego swoim kandydatem na stanowisko wiceprezydenta kraju. Mujica uważany był za faworyta w wyścigu wyborczym. W czasie kampanii zapowiadał kontynuowanie polityki lewicowego rządu prezydenta Vazqueza, który doprowadził do zmniejszenia bezrobocia w kraju o połowę oraz poszerzył prawa mniejszości.
W I turze wyborów prezydenckich 25 października 2009 odniósł zwycięstwo, zdobywając 48% głosów poparcia, przed Luisem Alberto Lacalle, który z wynikiem 29,1% głosów zajął drugie miejsce. Ponieważ nie udało się mu zdobyć ponad 50% głosów, 29 listopada 2009 zmierzył się z nim w II turze wyborów, którą wygrał stosunkiem głosów 52,6% do 43,3%. W czasie kampanii wyborczej porównywał się często z prezydentem Brazylii Luizem Inácio Lula da Silvą i deklarował prowadzenie podobnej centrolewicowej polityki. Zapowiedział również kontynuację polityki prezydenta Tabare Vazqueza, która doprowadziła do szybkiego wzrostu gospodarczego i znaczącej redukcji bezrobocia w kraju.
Urząd prezydenta Urugwaju objął 1 marca 2010. Został oficjalnie zaprzysiężony w "Palacio Legislativo", siedzibie parlamentu. W ceremonii wzięło udział wielu zagranicznych gości, w tym prezydenci Argentyny, Boliwii, Brazylii, Ekwadoru, Kolumbii, Paragwaju, Wenezueli oraz Sekretarz stanu Stanów Zjednoczonych i następca hiszpańskiego tronu. Przy tej okazji wezwał do jedności latynoamerykańskiej. W styczniu 2011 roku przekazał równowartość swojego rocznego wynagrodzenia na cele budownictwa socjalnego (2,5 miliona pesos), z kolei 90% swoich miesięcznych zarobków przeznaczał na cele dobroczynne.

</doc>
<doc id="1420422" url="https://pl.wikipedia.org/wiki?curid=1420422" title="Małgorzata Habsburg (1480–1530)">
Małgorzata Habsburg (1480–1530)

Małgorzata Austriaczka (ur. 10 stycznia 1480 w Brukseli, zm. 1 grudnia 1530 w Mechelen) – córka cesarza Maksymiliana I i Marii Burgundzkiej, namiestniczka Niderlandów od 1507 do stycznia 1515 i od 1517 do śmierci.
Młodość.
Na mocy postanowień pokoju w Arras z 1482 Małgorzata miała poślubić przyszłego króla Francji Karola VIII. Została wysłana na dwór francuski, gdzie miała się przygotowywać do swojej przyszłej roli. 22 lipca 1483 zawarto układ małżeński z 13-letnim delfinem Karolem, który w tym samym roku został królem. 6 grudnia 1491 Karol VIII poślubił jednak Annę Bretońską. Mimo to Małgorzata jeszcze 2 lata przebywała na dworze francuskim. Dopiero po podpisaniu traktatu w Senlis w czerwcu 1493 przybyła do należących do Habsburgów Niderlandów.
Małżeństwa.
20 stycznia 1495 w Antwerpii cesarz Maksymilian I zawarł z władcą Hiszpanii Ferdynandem Katolickim sojusz, który przewidywał także małżeństwa pomiędzy dziećmi obu monarchów. Syn Maksymiliana Filip Piękny miał poślubić Joannę Szaloną, a Małgorzata – następcę tronu hiszpańskiego Jana. 5 listopada 1495 w Mechelen układ małżeński został ratyfikowany i Małgorzata poślubiła per procuram Jana. Kolejne porozumienie pomiędzy monarchami w sprawie małżeństw ich dzieci zostało podpisane 3 stycznia 1496 równocześnie przez Maksymiliana w Nördlingen i Ferdynanda Katolickiego w Ulldecona. Ślub Małgorzaty i Jana nastąpił dopiero 3 kwietnia 1497 w Burgos. Małżeństwo trwało krótko, gdyż Jan zmarł 4 października 1497 w Salamance. Małgorzata była wówczas w ciąży. Dziecko urodziło się martwe. We wrześniu 1499 uzyskała zgodę na opuszczenie Hiszpanii i przez Francję udała się do Flandrii. Po przybyciu do Gandawy została 7 marca 1500 matką chrzestną swojego bratanka, późniejszego cesarza Karola V.
Już w styczniu 1498 cesarz Maksymilian zaczął planować małżeństwo Małgorzaty z księciem Sabaudii. Było ono elementem jego antyfrancuskiej polityki. 26 września 1501 Filip I Piękny podpisał w Brukseli kontrakt ślubny. 27 października 1501 Małgorzata odjechała do Sabaudii, gdzie 3 grudnia w klasztorze Romainmôtier poślubiła księcia Filiberta II. W Sabaudii Małgorzata wykazała się talentem politycznym, doprowadzając do pozbawienia wpływów i wygnania przyrodniego brata męża – René.
Książę Filibert zmarł w 1504 w wyniku wypadku na polowaniu. W 1506 Małgorzata założyła klasztor w Brou jako miejsce spoczynku męża. Sprzeciwiła się kolejnym planom matrymonialnym ojca wobec niej.
Namiestniczka Niderlandów.
Po śmierci brata Filipa Pięknego Małgorzata 18 marca 1507 została namiestniczką Niderlandów. Ponadto była opiekunką bratanka Karola i jego sióstr Eleonory, Izabeli i Marii. Rezydencją Małgorzaty stało się Mechelen, gdzie wybudowała pałac. Na jej dworze przebywał m.in. Erazm z Rotterdamu. Celem jej polityki było odzyskanie Burgundii.
Po uznaniu przez stany burgundzkie bratanka Karola za pełnoletniego 5 stycznia 1515 Małgorzata utraciła urząd namiestniczki. W 1516 Karol objął tron hiszpański i w następnym roku mianował Małgorzatę ponownie na urząd namiestniczki. W 1529 zawarła ona z Ludwiką Sabaudzką pokój w Cambrai kończący wojnę pomiędzy królem Niemiec i Hiszpanii Karolem V a królem Francji Franciszkiem I. Pokój zawarły kobiety (matka króla Francji i ciotka władcy Niemiec), gdyż obaj władcy nie chcieli ze sobą rozmawiać.
W ostatnich latach życia cierpiała na chorobę nóg, zapewne na żylaki. Według innego przekazu  miała ona nastąpić na odłamek szkła co spowodowało gangrenę (zgorzel) będącą przyczyną jej śmierci. Została pochowana początkowo w Brugii. W 1532 jej zwłoki przeniesiono do Brou i pochowano obok drugiego męża.

</doc>
<doc id="1420427" url="https://pl.wikipedia.org/wiki?curid=1420427" title="Rachela Hutner">
Rachela Hutner

Rachela Hutner (ur. 2 lipca 1909 w Warszawie, zm. 23 lipca 2008 w Warszawie) – polska pielęgniarka, nestorka polskiego pielęgniarstwa, prekursorka i organizatorka systemu doskonalenia i specjalizacji pielęgniarek.
Życiorys.
Urodziła się w Warszawie w żydowskiej rodzinie inteligencji pracującej, jako córka Chaima i Hanny Hutnerów. Po uzyskaniu matury w 1927 rozpoczęła studia fizyki na Wydziale Matematyczno-Przyrodniczym Uniwersytetu Warszawskiego. Po dwóch latach studiów zrezygnowała z dalszej nauki i w 1934 rozpoczęła kształcenie w Szkole pielęgniarstwa w Warszawie przy Szpitalu Starozakonnych. Dyplom uzyskała w 1937 i w tym samym roku rozpoczęła pracę jako instruktorka na oddziale chirurgicznym Szpitala Starozakonnych na Czystem.
W 1938 jako stypendystka z zakresu pielęgniarstwa wyjechała do Wielkiej Brytanii, z celem zapoznania się z teoretycznym i praktycznym zakresem pielęgniarstwa domowego. Pracowała i uczyła się w Willesden District Nursing oraz Association Quiens Institute of District Nursing. W 1939 ukończyła Królewski Instytut Pielęgniarstwa. Wybuch II wojny światowej spowodował, iż zdecydowała się pozostać czasowo w Wielkiej Brytanii i tam podjęła pracę w pielęgniarstwie. W czasie bombardowania Londynu w 1940 niosła pomoc rannym. W międzyczasie wstąpiła do Szkoły Pielęgniarstwa w Southend-on See General Hospital, gdzie w 1944 uzyskała pełne prawo pielęgniarki. W 1944 wyjechała do Stanów Zjednoczonych, gdzie w latach 1946–1947 studiowała na Wydziale Pedagogiki w Pielęgniarstwie Wayne University w Detroit.
W 1948 wróciła do Polski i osiadła w Warszawie. Podjęła pracę w Ministerstwie Zdrowia i Opieki Społecznej w Referacie Pielęgniarstwa. Uczestniczyła w pracach nad szybkim przygotowaniem brakujących kadr medycznych. Wobec braku pielęgniarek i nauczycielek pielęgniarstwa zorganizowała Ośrodek Kształcenia Instruktorek Pielęgniarstwa i rozpoczęła prowadzenie kilkumiesięcznych kursów dla instruktorek. Pracowała także nad powołaniem Ośrodka Doskonalenia Średnich Kadr Medycznych. Udało jej się to zrealizować dopiero w 1961. Tą samą uczelnią, wówczas zwaną Centralnym Ośrodkiem Doskonalenia Kadr Medycznych, kierowała już po przejściu na emeryturę. W 1960 uzyskała 3 miesięczne stypendium z Fundacji Rockefellera celem poznania nowych trendów kształcenia pielęgniarek w Europie.
W 1964 wyjechała do Danii na kurs z zakresu administracji pielęgniarstwa w placówkach Służby Zdrowia, zorganizowany przez Światową Organizację Zdrowia. Następnie uczestniczy w kilkumiesięcznym kursie z zakresu opieki pielęgniarskiej nad chorym w domu, zorganizowanym przez Polski i Szwajcarski Czerwony Krzyż. Była rzeczniczką utworzenia wyższych studiów dla pielęgniarek. Współdziałała z Polskim Towarzystwem Pielęgniarskim, którego była współzałożycielką, w pracach przygotowawczych do jego uruchomienia w Lublinie. Przez 7 lat była wykładowcą organizacji i zarządzania w pielęgniarstwie na Wydziale Pielęgniarstwa Akademii Medycznej w Lublinie. Wykładała również na międzynarodowych kursach dla lekarzy i pielęgniarek organizowanych przez Światową Organizację Zdrowia. Pod jej redakcją ukazały się dwa podręczniki szkolne na temat pielęgniarstwa: "Podręcznik dla Pielęgniarek" z 1996 oraz "Pielęgniarstwo Specjalistyczne" z 1962, które doczekało się 6 wydań.
W 1965 Zarząd Główny Polskiego Towarzystwa Pielęgniarskiego wytypował Rachelę Hutner jako członka Komisji Przyjęć do Międzynarodowej Rady Pielęgniarek, w której działała przez niecałe dwie kadencje - wycofała się z tej pracy ze względów osobistych. Była inicjatorką przeprowadzenia pierwszych badań w zakresie organizacji pracy pielęgniarek, a także była do 1968 ekspertem ds. pielęgniarstwa w Europejskim Biurze WHO. Współpracowała z Instytutem Czerwonego Krzyża w Genewie. W 1970 przeszła na emeryturę, jednak nadal udzielała się społecznie. Za wkład w rozwój wyższej uczelni dla pielęgniarek otrzymała w 1995 doctorat honoris causa Akademii Medycznej w Lublinie.
Rachela Hutner zmarła 23 lipca 2008. Została pochowana 30 lipca na cmentarzu żydowskim przy ulicy Okopowej w Warszawie (kwatera 2).

</doc>
<doc id="1420436" url="https://pl.wikipedia.org/wiki?curid=1420436" title="Diecezja Punta Arenas">
Diecezja Punta Arenas

Diecezja Punta Arenas – rzymskokatolicka diecezja w Chile, zajmująca cały region Magallanes.
Została ustanowiona 27 stycznia 1947 roku.

</doc>
<doc id="1420440" url="https://pl.wikipedia.org/wiki?curid=1420440" title="Plac Bohaterów (Budapeszt)">
Plac Bohaterów (Budapeszt)



</doc>
<doc id="1420442" url="https://pl.wikipedia.org/wiki?curid=1420442" title="Kierunki geograficzne">
Kierunki geograficzne



</doc>
<doc id="1420443" url="https://pl.wikipedia.org/wiki?curid=1420443" title="Diecezja Rancagua">
Diecezja Rancagua

Diecezja Rancaqua – rzymskokatolicka diecezja w Chile z siedzibą w Rancagua, obejmująca region Libertador.
Ustanowiona 18 października 1925 przez papieża Piusa XI bullą "Apostolis Muneris ratio".

</doc>
<doc id="1420444" url="https://pl.wikipedia.org/wiki?curid=1420444" title="Diecezja Roncagua">
Diecezja Roncagua



</doc>
<doc id="1420446" url="https://pl.wikipedia.org/wiki?curid=1420446" title="Ambient media">
Ambient media



</doc>
<doc id="1420460" url="https://pl.wikipedia.org/wiki?curid=1420460" title="Idealny facet dla mojej dziewczyny">
Idealny facet dla mojej dziewczyny

Idealny facet dla mojej dziewczyny – polski film komediowy z 2009 w reżyserii Tomasza Koneckiego, na podstawie scenariusza Andrzeja Saramonowicza. W głównych rolach wystąpili Marcin Dorociński i Magdalena Boczarska. Zdjęcia powstały w Warszawie i Częstochowie w okresie od 5 sierpnia do 4 października 2008.
Obsada.
i inni
Nagrody.
Film otrzymał następujące nagrody

</doc>
<doc id="1420461" url="https://pl.wikipedia.org/wiki?curid=1420461" title="Pokój w Cambrai">
Pokój w Cambrai

Pokój w Cambrai, Pokój Dam – pokój zawarty 5 sierpnia 1529 między Francją z jednej a Cesarstwem i Hiszpanią z drugiej strony. Podpisany przez Ludwikę Sabaudzką i Małgorzatę Habsburg kończył wojnę pomiędzy królem Niemiec i Hiszpanii Karolem V a królem Francji Franciszkiem I.
Karol V i Franciszek I nie chcieli ze sobą rozmawiać, dlatego układ zawarły matka króla Francji i ciotka władcy Niemiec. Na mocy pokoju Francja zrezygnowała z roszczeń do posiadłości we Włoszech (Genua, Mediolan i Neapol) oraz Flandrii, Artois i Tournai. Więzieni w Madrycie synowie króla Francji Franciszek i Henryk II mieli odzyskać wolność za 2 miliony solidów. Francja uzyskała potwierdzenie swoich praw do Burgundii, którą posiadała od 1477. Układ uważany za wyraz hegemonii hiszpańskiej w Europie był triumfem Karola V, który w następnym roku został przez papieża koronowany na cesarza rzymskiego.

</doc>
<doc id="1420479" url="https://pl.wikipedia.org/wiki?curid=1420479" title="Diosdado Macapagal">
Diosdado Macapagal

Diosdado Pangan Macapagal (ur. 28 września 1910 w Lubao, zm. 21 kwietnia 1997 w Manili) – filipiński polityk, prawnik, ekonomista.
W 1949 został deputowanym do Izby Reprezentantów z ramienia Partii Liberalnej. W 1953 uzyskał reelekcję. Trzykrotnie był reprezentantem Filipin do Zgromadzenia Ogólnego ONZ. W latach 1957-1961 zajmował stanowisko wiceprezydenta Filipin. W 1961 został wybrany na prezydenta Filipin pokonując w wyborach urzędującego prezydenta Carlosa P. Garcię. Urząd ten pełnił do wyborów w 1965, które przegrał z Ferdinandem Marcosem.
Był dwukrotnie żonaty. Jego córką z drugiego małżeństwa z Evangeliną Macaraeg jest była prezydent Filipin Gloria Macapagal-Arroyo.
Jego syn Arturo, był strzelcem sportowym oraz uczestnikiem letnich igrzysk olimpijskich.

</doc>
<doc id="1420481" url="https://pl.wikipedia.org/wiki?curid=1420481" title="Garðar Jóhannsson">
Garðar Jóhannsson

Garðar Jóhannsson (ur. 1 kwietnia 1980 w Garðabær) – islandzki piłkarz występujący na pozycji napastnika. Obecnie jest zawodnikiem Stjarnan Garðabær.
Kariera klubowa.
Jóhannsson zawodową karierę rozpoczynał w sezonie 1999 w klubie 1. deild karla – Stjarnan Garðabær. W debiutanckim sezonie awansował z nim do Landsbankadeild, jednak po roku powrócił z klubem do 1. deild karla. Spędził tam jeszcze dwa sezony. W 2003 roku został zawodnikiem Reykjavíkur, grającego w Landsbankadeild. W sezonie 2003 zdobył z nim mistrzostwo Islandii, a w sezonie 2005 Puchar Ligi Islandzkiej. W trakcie sezonu 2006 odszedł do innego zespołu Landsbankadeild – Valuru Reykjavík. Grał tam do końca sezonu 2006. W sumie zagrał tam w 6 ligowych meczach i zdobył w nich 4 bramki.
W 2007 roku podpisał kontrakt z norweskim Fredrikstadem. W pierwszej lidze norweskiej zadebiutował 26 maja 2007 w wygranym 1:0 spotkaniu z Vålerenga Fotball. W tamtym meczu strzelił także gola. W sezonie 2008 wywalczył z klubem wicemistrzostwo Norwegii. Następny sezon nie był już tak udany, Garðar był tylko rezerwowym, a jego klub spadł z ligi po nie udanych barażach. Po tym sezonie klub nie przedłużył z nim umowy, a on sam stał się wolnym zawodnikiem. Mimo iż zaliczył nieudany sezon, miał wiele ofert, zdecydował się jednak na klub z 2 bundesligi, Hansę Rostock. Podpisał kontrakt do 30 czerwca 2011 roku. Kiedy zespół spadł do trzecie ligi, Gardar za porozumieniem obu stron rozwiązał umowę. 29 lipca podpisał umowę ze swoim pierwszym klubem Stjarnan Garðabær. Po rozegraniu zaledwie trzech spotkań wyjechał do Norwegii, gdzie przez kilka miesięcy był graczem klubu Strømsgodset IF. Po zakończeniu sezonu powrócił do Stjarnan.
Kariera reprezentacyjna.
W reprezentacji Islandii zadebiutował 19 listopada 2008 w wygranym 1:0 towarzyskim meczu z Maltą.

</doc>
<doc id="1420484" url="https://pl.wikipedia.org/wiki?curid=1420484" title="Andrzej Kramarz">
Andrzej Kramarz

Andrzej Kramarz (ur. 27 lipca 1964 w Dębicy) – polski fotograf, dokumentalista.
Życiorys.
Absolwent Instytutu Fotografii Kreatywnej w Opawie oraz Akademii Sztuk Pięknych w Krakowie. Współzałożyciel grupy artystycznej „DRUT” (Dębicka Rzesza Uprawiaczy Tfurczości) oraz zespołu muzyki improwizowanej „Na Przykład”. W połowie lat 80. podejmuje pierwsze próby fotografowania, bardziej poważnie zajmuje się fotografią od wczesnych lat 90. W latach 1993–1996 pracuje w Gazecie Krakowskiej, później jako freelancer, publikuje w najbardziej znanych polskich tygodnikach. Obecnie mieszka w Krakowie. 
Działalność artystyczna.
Zajmuje się fotografią dokumentalną. Jego najważniejsze cykle fotograficzne to: „Morze Czarne”, „Klinika”, „Nieskończoność poznania”, „Dom” (wspólnie z Weroniką Łodzińską) oraz „Rzeczy”. Jest współtwórcą i prezesem Fundacji Imago Mundi, wicedyrektorem artystycznym festiwalu „Miesiąc Fotografii w Krakowie” oraz członkiem Kolektywu Visavis.pl.
Wystawy.
Indywidualne.
1,62 m2 domu – Transphotographiques Festival. Lille, Francja
Morze Czarne – Dom Umeni. Opava, Czechy; Atiso Galery. Brno, Czechy
coś, tam – pokaz multimedialny – Teatr Korez. Katowice; Cafe Antrakt, Warszawa; Centrum Kultury Żydowskiej, Kraków; III Międzynarodowy Festiwal Fotografii, Łódź
Morze Czarne – Dom Pracy Twórczej w Wigrach; Galeria im. A. Rząsy, Zakopane; Galeria Camelot. Kraków; Galeria Marchołt, Katowice
coś, tam – pokaz multimedialny – Goethe Institut, Kraków; Galeria im. Antoniego Rząsy, Zakopane.
Nieskończoność poznania – Galeria im. Wł. Hasiora. Zakopane; Galeria „Stotrzynaście”, Białystok
Udział w wystawie Łódzkiej PWSTiT, Wilno, Litwa

</doc>
<doc id="1420486" url="https://pl.wikipedia.org/wiki?curid=1420486" title="Synagoga w Mariborze">
Synagoga w Mariborze

Synagoga w Mariborze () – synagoga znajdująca się w Mariborze w Słowenii, przy ulicy Żydowskiej 4. Jest jedną z najstarszych zachowanych synagog w Europie. 
Pierwsza wzmianka o mariborskiej synagodze pochodzi z 1429 roku. Przez pewien czas była siedzibą naczelnego rabinatu Styrii. Po wypędzeniu Żydów z Mariboru w 1501 roku została przekształcona w rzymskokatolicki kościół Wszystkich Świętych. Obecnie pełni rolę muzeum.

</doc>
<doc id="1420488" url="https://pl.wikipedia.org/wiki?curid=1420488" title="Dyskografia Dody">
Dyskografia Dody

Dyskografia Dody, polskiej piosenkarki popowo-rockowej, składa się z czterech albumów studyjnych, dwóch albumów koncertowych, dwudziestu trzech singli i dwudziestu jeden teledysków. Przed rozpoczęciem kariery solowej (2000–2006) i ponownie w latach 2014 oraz 2016–2019 Doda była także wokalistką zespołu Virgin (zobacz dyskografię).
W 2007 wydała debiutancki, solowy album studyjny pt. "Diamond Bitch", który zadebiutował na pierwszym miejscu listy sprzedaży płyt w Polsce i przebywał tam przez pięć tygodni z rzędu. Ponadto notowany był na 66. miejscu listy najlepiej sprzedających się płyt w Europe publikowanej przez magazyn „Billboard”. Album osiągnął sprzedaż ponad 45 tys. egzemplarzy w Polsce, za co otrzymał status platynowej płyty. Rok później ukazała się reedycja albumu wzbogacona m.in. o singel „Nie daj się”, który wygrał konkurs na „polski hit lata 2008” podczas Sopot Hit Festiwalu.
W 2011 odbyła się premiera jej drugiego solowego albumu pt. "7 pokus głównych". Album zajął czwarte miejsce na polskiej liście sprzedaży i osiągnął status platynowej płyty. Z wydawnictwa pochodzą single: „Bad Girls”, „XXX”, „Fuck It” i „Electrode”.
W 2012 wydała utwór „Kac Wawa” na potrzeby promocji filmu o tym samym tytule oraz singel „Twa energia”, który nagrała ze swoim sobowtórem – Dżagą. Rok później wydała singel „Wkręceni (High Life)” nagrany na potrzeby komedii Piotra Wereśniaka "Wkręceni". W następnych latach wydała dwa single, „Riotka” (2014) i „Nie pytaj mnie” (2015), które zostały certyfikowane kolejno platyną i złotem, oraz dwa wydawnictwa koncertowe, "Fly High Tour – Doda Live" (2014) i "Riotka Tour" (2017).
W 2019 wydano trzeci długogrający album piosenkarki pt. "Dorota". Album zadebiutował na czwartym miejscu listy sprzedaży OLiS. W ramach promocji Doda wydała single „Nie wolno płakać” i „Nie mam dokąd wracać”.
Czwarty album studyjny wokalistki, "Aquaria", został wydany w 2022. Płyta zadebiutowała na 3. miejscu na liście OLiS i uzyskała status platynowej. Dwa single promujące wydawnictwo, „Fake Love” i „Melodia ta”, osiągnęły status platynowej płyty, a „Don’t Wanna Hide” i „Wodospady” – złotej.

</doc>
<doc id="1420490" url="https://pl.wikipedia.org/wiki?curid=1420490" title="Zofia Barwińska">
Zofia Barwińska

Zofia Barwińska właśc. Hertz, wyst. też jako Barwińska-Kicińska (ur. 31 grudnia 1904 w Częstochowie, zm. 29 kwietnia 1991 w Skolimowie) – polska aktorka głównie teatralna, także filmowa i telewizyjna. 
Życiorys.
Córka aktora i reżysera teatralnego Henryka Barwińskiego i aktorki Leonii z Urbanowiczów (1882–1964). Karierę teatralną zaczęła jeszcze przed II wojną światową. Występowała m.in. w Krakowie, Lwowie, Bydgoszczy, Poznaniu i Katowicach. Po wojnie była aktorką poznańskiego Teatru Polskiego (1945–1947), a następnie pracowała w Miejskich Teatrach Dramatycznych w Krakowie (1947–1949), w Teatrze Śląskim im. Wyspiańskiego w Katowicach (1950–1952). Od 1953 roku występowała w Warszawie: w Teatrze Ateneum (1953–1959) oraz w Teatrze Polskim (1959–1975). W latach 1977–1978 gościnnie pojawiała się w spektaklach realizowanych w Teatrze Kameralnym.
Została pochowana na cmentarzu Powązkowskim w Warszawie (kwatera 233-2-16).

</doc>
<doc id="1420491" url="https://pl.wikipedia.org/wiki?curid=1420491" title="Piłka ręczna na Letnich Igrzyskach Olimpijskich 2008 – składy mężczyzn">
Piłka ręczna na Letnich Igrzyskach Olimpijskich 2008 – składy mężczyzn

Składy drużyn w piłce ręcznej mężczyzn na turniej olimpijski - Pekin 2008, który odbędzie się w dniach 10-24 sierpnia 2008 roku.
Brazylia.
Kadra Brazylii na Igrzyska Olimpijskie, Pekin 2008 
Trener: Jordi Ribera
Chiny.
Kadra Chin na Igrzyska Olimpijskie, Pekin 2008 
Trener: Yan Weiming
Chorwacja.
Kadra Chorwacji na Igrzyska Olimpijskie, Pekin 2008 
Trener: Lino Červar
Dania.
Kadra Danii na Igrzyska Olimpijskie, Pekin 2008 
Trener: Ulrik Wilbek
Egipt.
Kadra Egiptu na Igrzyska Olimpijskie, Pekin 2008 
Trener: Irfan Smajlagić
Francja.
Kadra Francji na Igrzyska Olimpijskie, Pekin 2008 
Trener: Claude Onesta
Hiszpania.
Kadra Hiszpanii na Igrzyska Olimpijskie, Pekin 2008 
Trener: Juan Carlos Pastor
Islandia.
Kadra Islandii na Igrzyska Olimpijskie, Pekin 2008 
Trener: Guðmundur Guðmundsson
Korea Południowa.
Kadra Korei Południowej na Igrzyska Olimpijskie, Pekin 2008 
Trener: Chun Kim-tae
Niemcy.
Kadra Niemiec na Igrzyska Olimpijskie, Pekin 2008 
Trener: Heiner Brand
Polska.
Kadra Polska na Igrzyska Olimpijskie, Pekin 2008 
Trener: Bogdan Wenta
Rosja.
Kadra Rosji na Igrzyska Olimpijskie, Pekin 2008 
Trener: Wałdimir Maksimow

</doc>
<doc id="1420497" url="https://pl.wikipedia.org/wiki?curid=1420497" title="Apartament (film 2004)">
Apartament (film 2004)

Apartament (tytuł oryg. "Wicker Park") – thriller psychologiczny w reżyserii Paula McGuigana wyprodukowany w 2004 roku. Jest to remake francuskiego filmu o tym samym tytule z roku 1996. Film był nominowany do nagrody Grand Prix w Montrealu, gdzie częściowo były również robione zdjęcia (film był kręcony w Chicago, Nowym Jorku oraz w Montrealu (Kanada). Premiera w Polsce odbyła się 26 listopada 2004 roku.
Fabuła.
Lisa postanowiła wyjechać i zostawiła Matthew wiadomość, której on nie otrzymał. Matthew chce zacząć od nowa ułożyć sobie życie, jednak pewnego dnia będąc w barze, słyszy głos łudząco podobny do głosu Lisy. Mimo chęci dowiedzenia się prawdy nie udaje mu się dogonić dziewczyny. Ślad, na który trafia, doprowadził go do jednego z apartamentów. Jednak i tym razem trop okazał się fałszywy. Mimo to, na swojej drodze spotyka tajemniczą dziewczynę. 

</doc>
<doc id="1420499" url="https://pl.wikipedia.org/wiki?curid=1420499" title="Diecezja Talca">
Diecezja Talca

Diecezja Talca – rzymskokatolicka diecezja w Chile, obejmująca obszary prowincji Curicó i Talca (z wyjątkiem gmin Constitución i Empedrado).

</doc>
<doc id="1420502" url="https://pl.wikipedia.org/wiki?curid=1420502" title="Kąt zatokowo-oponowy">
Kąt zatokowo-oponowy

Kąt zatokowo-oponowy, (kąt Citelli'ego) – jeden z punktów topograficznych w chirurgii ucha i kości skroniowej wykorzystywany jako punkt orientacyjny przez laryngologów podczas operacji otochirurgicznych. Kąt ten staje się widoczny w trakcie frezowania kości skroniowej podczas np. antromastoidektomii. Zawarty jest on pomiędzy linią przechodzącą przez powierzchnie podstawy środkowego dołu czaszki, na którym spoczywa płat skroniowy oraz linią przechodzącą przez powierzchnię podstawy tylnego dołu czaszki nad zatoką esowatą. Kąt swoim wierzchołkiem zwrócony jest ku tyłowi i ku górze.

</doc>
<doc id="1420505" url="https://pl.wikipedia.org/wiki?curid=1420505" title="Singiel (muzyka)">
Singiel (muzyka)



</doc>
<doc id="1420506" url="https://pl.wikipedia.org/wiki?curid=1420506" title="The Opposite from Within">
The Opposite from Within

The Opposite from Within – czwarty album studyjny niemieckiej grupy muzycznej Caliban, wydany 20 września 2004 nakładem Roadrunner Records. 
Materiał na płytę został nagrany w studio „The Room” w Göteborgu (Szwecja). Miksowanie i mastering wykonano w Backstage Productions w Ripley (Wielka Brytania).
Płytę promował singel pt. "The Beloved And The Hatred", do którego nakręcono także teledysk.
Płyta w sposób dobitny zapoczątkowała styl grupy, łączący agresywny krzyk wokalisty Andreasa Dörnera oraz melodyjny śpiew refrenów, wykonywany przez gitarzystę Denisa Schmidta.
Lista utworów.
Utwór bonusowy na japońskiej wersji:

</doc>
<doc id="1420508" url="https://pl.wikipedia.org/wiki?curid=1420508" title="Richard Cushing">
Richard Cushing

Richard James Cushing (ur. 24 sierpnia 1895 w South Boston, zm. 2 listopada 1970 w Bostonie) – amerykański duchowny katolicki, arcybiskup Bostonu (1944-1970) i kardynał.
Życiorys.
Przyszedł na świat w rodzinie irlandzkich emigrantów. Jego ojciec był kowalem. Ukończył Boston College, a także seminarium Św. Jana w Brighton. Święcenia kapłańskie otrzymał 26 maja 1921 z rąk kardynała Williama O’Connella. W latach 1921-1939 pracował duszpastersko w rodzinnej archidiecezji. 10 czerwca 1939 nominowany biskupem pomocniczym Bostonu. Sakry udzielił kard. O’Connell. W 1944 został jego następcą na urzędzie metropolity. Kapelusz kardynalski otrzymał z rąk Jana XXIII w 1958. Funkcję tę pełnił do 1970, kiedy to złożył rezygnację. Zmarł na raka dwa miesiące później i pochowany został w Bostonie.
Cushing był bliskim przyjacielem rodziny Kennedych. Udzielił ślubu Johnowi Kennedy i Jacqueline Lee Bouvier w 1953. Podczas tej uroczystości odczytał specjalną modlitwę od Piusa XII. Ochrzcił też wiele dzieci należących do tej rodziny. Po śmierci prezydenta Kennedy’ego przewodził uroczystościom pogrzebowym w Waszyngtonie.
Podczas Soboru watykańskiego II odegrał znaczącą rolę przy redagowaniu dokumentu Nostra aetate. Był zwolennikiem zmian soborowych, popierał też ekumenizm.

</doc>
<doc id="1420512" url="https://pl.wikipedia.org/wiki?curid=1420512" title="Wilhelm Dörpfeld">
Wilhelm Dörpfeld

Dörpfeld Wilhelm (także spotyka się pisownię Doerpfeld; ur. 26 grudnia 1853 w Barmen w Niemczech, zm. 25 kwietnia 1940 w Leukas w Grecji) – archeolog niemiecki, znawca architektury starożytnej Grecji.
Był synem znanego niemieckiego pedagoga Friedricha Wilhelma Dörpfelda. W latach 1873–1876 studiował w Akademii Architektury w Berlinie pod kierunkiem Friedricha Adlera, którego córkę później poślubił. 
W 1877 roku został wysłany przez Adlera do Grecji w celu wzięcia udziału w wykopaliskach w Olimpii. Tam opracował metodę datowania starożytnych stanowisk archeologicznych, opartą na analizie warstw, w których obiekty zostały odnalezione, i na typie materiałów budowlanych użytych do ich wzniesienia. W latach 1878–1886 brał udział w wykopaliskach w Pergamonie, przyczyniając się do odsłonięcia ruin starożytnego miasta oraz odkrycia Wielkiego Ołtarza Zeusa (pergamońskiego ołtarza). 
Jedną z osób, które były pod wrażeniem jego metod pracy był Heinrich Schliemann, wówczas bardzo krytykowany przez środowisko naukowe za dyletantyzm metod swojej pracy. Schliemann zaprosił Dörpfelda do asystowania przy wykopaliskach w Troi. Dörpfeld rozpoczął tam pracę w 1882 roku, zajmując się identyfikacją warstw i ogólną organizacją wykopalisk. Skorygował jednocześnie wiele z wcześniejszych wniosków Schliemanna. Brał udział w wykopaliskach w Mykenach, a w 1884 roku wziął udział wykopaliskach Schliemanna w Tirynsie. 
Od 1886 roku uczestniczył w wykopaliskach na Akropolu ateńskim. W latach 1887–1912 był dyrektorem ateńskiego oddziału Niemieckiego Instytutu Archeologicznego. W 1896 roku wydał dzieło "Das griechische Theater", pierwszą pracę analizującą konstrukcję teatru greckiego. Pomimo przejścia na emeryturę poświęcał wiele czasu na polemiki i krytykę wizji innych archeologów. Jeszcze w połowie lat 30. XX wieku brał udział w debatach. Zmarł na wyspie Leukas, która stała się jego domem i która, jak wierzył, była legendarną Itaką Homera.

</doc>
<doc id="1420513" url="https://pl.wikipedia.org/wiki?curid=1420513" title="Reprezentacja Japonii w rugby union mężczyzn">
Reprezentacja Japonii w rugby union mężczyzn

Reprezentacja Japonii w rugby mężczyzn (jap. ラグビー日本代表) – zespół rugby, biorący udział w imieniu Japonii w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo japońskie. Za jego funkcjonowanie odpowiedzialny jest Japoński Związek Rugby.
Historia.
Pierwszy przypadek gry w rugby w Japonii został odnotowany w 1874, kiedy to angielscy marynarze zorganizowali spotkanie w Jokohamie. W 1899 prof. Edward Bramwell Clarke i Tanaka Ginnosuke wprowadzili dla studentów na Uniwersytecie Keiō grę w rugby. Pierwszy międzynarodowy mecz Japonia rozegrała 31 stycznia 1932 przeciwko Kanadzie, wygrywając 9:8.

</doc>
<doc id="1420514" url="https://pl.wikipedia.org/wiki?curid=1420514" title="Instrukcja (informatyka)">
Instrukcja (informatyka)

Instrukcja – najmniejszy samodzielny element imperatywnego języka programowania. Instrukcja może być niskiego poziomu napisana w asemblerze np. mov ax,bx, która po przetłumaczeniu na kod binarny (język maszynowy) nadaje się do uruchomienia przez procesor lub instrukcja wysokiego poziomu napisana np. w języku C: int a = 5;, która zostanie przetłumaczona na kilka instrukcji niskiego poziomu. Program komputerowy jest tworzony jako lista różnych instrukcji. Instrukcja może zawierać wewnętrzne komponenty (np. wyrażenia).
Wiele języków programowania (np. C) w swojej syntaktyce rozróżnia instrukcje i definicje – instrukcja zawiera kod wykonywalny, a definicja deklarację identyfikatora. Można również wprowadzić podział na instrukcje proste i złożone – złożone mogą zawierać dowolne inne instrukcje jako komponenty.
Typologia.
Główne rodzaje instrukcji z przykładami w typowych językach imperatywnych (w niektórych językach poniższe przykłady są uznawane za wyrażenia, nie instrukcje):
Wyrażenia.
W większości języków instrukcje różnią się od wyrażeń tym, że niekoniecznie zwracają wyniki i mogą być wykonywane dla osiągnięcia określonych skutków ubocznych, podczas gdy wyrażenia zawsze zwracają wynik i zwykle nie powodują żadnych efektów ubocznych. Spośród imperatywnych języków programowania, Algol 68 jest jednym z niewielu, w którym wyrażenie może zwrócić wynik. W językach, które łączą programowanie imperatywne z programowaniem funkcyjnym, takich jak dialekty Lispu, nie istnieje podział na wyrażenia i instrukcje: nawet wyrażenia wykonywane sekwencyjnie jedynie dla określonych skutków ubocznych, których zwracane wyniki nie są brane pod uwagę, wciąż są nazywane wyrażeniami. W językach czysto funkcyjnych nie ma instrukcji – wszystko jest wyrażeniem.
Języki programowania.
Składnia i semantyka instrukcji jest zdefiniowana przez specyfikację języka programowania. Większość języków nie zezwala na tworzenie nowych instrukcji podczas wykonywania programu (jednym z wyjątków jest np. Snobol 4) lub modyfikację już stworzonych wyrażeń (Lisp jest językiem znanym ze swojego wsparcia dla samomodyfikującego się kodu).

</doc>
<doc id="1420518" url="https://pl.wikipedia.org/wiki?curid=1420518" title="Kiła endemiczna">
Kiła endemiczna



</doc>
<doc id="1420519" url="https://pl.wikipedia.org/wiki?curid=1420519" title="Politiken Cup">
Politiken Cup

Politiken Cup – główny turniej szachowego festiwalu "Copenhagen Chess Festival", rozgrywanego od 1979 r. w Danii i sponsorowanego przez wydawany w Kopenhadze dziennik "Politiken". W dotychczasowej historii tylko raz, w 1983 r., turniej rozegrany został w formule kołowej (w tym również roku odbył się turniej "B"), w pozostałych stosowano system szwajcarski, w przeważającej liczbie na dystansie 10 rund. Liczba uczestników turnieju sukcesywnie rosła, od 22 w pierwszej edycji do ponad 200 w edycjach współczesnych. Wraz ze wzrostem liczebności, wzrastał również prestiż "Politiken Cup", aktualnie jest on uważany za jeden z najważniejszych otwartych turniejów w Europie.
Do 2005 r. "Politiken Cup" rozgrywany był w Kopenhadze, w 2006 r. odbył się w Taastrup, natomiast od 2007 r. organizowany jest w Helsingørze (w tym roku turniej był jednocześnie mistrzostwami krajów nordyckich).

</doc>
<doc id="1420520" url="https://pl.wikipedia.org/wiki?curid=1420520" title="Nikołaj Rumiancew">
Nikołaj Rumiancew

Nikołaj Piotrowicz Rumiancew (Николай Петрович Румянцев; ur. , zm. ) – hrabia, mąż stanu Imperium Rosyjskiego, mecenas, kolekcjoner. Syn wojskowego rosyjskiego Piotra Rumiancewa.
Życiorys.
W latach 1776–1795 na służbie na dworze cara i w pracy dyplomatycznej. Od 1801 członek Rady Państwa, senator. W latach 1807–1814 minister Spraw Zagranicznych. W latach 1810–1812 (inne źródła 1809–10) przewodniczący Rady Państwowej. Do rozpoczęcia I wojny ojczyźnianej był stronnikiem zbliżenia z Francją. Od 1814 w stanie spoczynku.
Rumiancew zebrał wielką bibliotekę, kolekcje rękopisów, materiałów etnograficznych i numizmatycznych, które później posłużyły za bazę powstania Muzeum im. Rumiancewa. Zbiory książek posłużyły do powstania późniejszej Biblioteki Centralnej im. W. Lenina. Rumiancew subsydiował działalność kół historyków i archeologów. Uczestniczył aktywnie w zebraniu dokumentów i materiałów związanych z historią Rosji, jej polityką wewnętrzną i zagraniczną (m.in. z archiwów Niemiec, Francji, Włoch i Szwecji). Za jego środki wydano „Starodawne wiersze rosyjskie, zebrane przez Kirszeja Daniłowa” – 2 wydanie w 1818, „Pamiętniki rosyjskiej piśmiennictwa XII wieku” w 1821, „Białoruskie archiwum starodawnego piśmiennictwa” w 1824.
Rumiancew był honorowym członkiem szeregu Akademii i kół naukowych. Imieniem Rumiancewa zostały nazwane motyl "Papilio rumanzovia" i palma Syagrus romanzoffiana, które odkryto podczas ekspedycji zorganizowanej przez znanego rosyjskiego podróżnika Ottona Kotzebuego.

</doc>
<doc id="1420521" url="https://pl.wikipedia.org/wiki?curid=1420521" title="Mikołaj Rumiancew">
Mikołaj Rumiancew



</doc>
<doc id="1420523" url="https://pl.wikipedia.org/wiki?curid=1420523" title="Czas trwania dźwięku">
Czas trwania dźwięku

Czas trwania dźwięku – zależy od czasu, w jakim ciało wykonuje drgania; z chwilą, gdy ciało przestaje drgać, gdy drgania zanikają, zanika również i dźwięk. Czas trwania dźwięku przedłuża się pozornie, gdy dźwięk zostaje wygenerowany w dużym pomieszczeniu o ścianach odbijających falę dźwiękową, np. w kościele. Fala akustyczna odbija się wówczas od ścian, tworząc zjawisko pogłosu.

</doc>
<doc id="1420528" url="https://pl.wikipedia.org/wiki?curid=1420528" title="Melodyka Kantylenowa">
Melodyka Kantylenowa



</doc>
<doc id="1420529" url="https://pl.wikipedia.org/wiki?curid=1420529" title="Super Mario RPG">
Super Mario RPG



</doc>
<doc id="1420530" url="https://pl.wikipedia.org/wiki?curid=1420530" title="Prudnik (rzeka)">
Prudnik (rzeka)

Prudnik (również "Wielka Prądna", historycznie "Prądnik", , ) – rzeka w woj. opolskim, lewy dopływ Osobłogi, jedna z czterech głównych rzek Gór Opawskich odwadniająca północne stoki pasma, długości 35 km.
Linią rzeki Prudnik do 1337 roku przebiegała granica Śląska i Moraw. Obecnie rzeka rozgranicza Nizinę Śląską od Gór Opawskich.
Etymologia.
Obecna nazwa jest zbohemizowaną postacią pierwotnej formy "Prądnik", która pochodzi od rzeczownika "prąd" (prąd rzeczny, strumień, przepływ, wartkość – cz. "proud", śl. "prund") i oznaczającej rzekę o wartkim nurcie. Nazwa rzeki stała się również nazwą miasta leżącego nad jej brzegami (zob. miasto Prudnik). Nazwa rzeki i miasta była od średniowiecza zapisywana z "u" będącym czeskim i morawskim odpowiednikiem "ą" (1262 "Pruthenos," 1331 "Prudnik"). W roku 1613 śląski regionalista i historyk Mikołaj Henel z Prudnika wymienił rzekę w swoim dziele o geografii Śląska pt. "Silesiographia" podając jej łacińską nazwę: "Prudnica fl.". W swoim górnym biegu zwana także "Wielką Prądną".
Przebieg.
Źródła rzeki Prudnik znajdują się na północnych zboczach góry Czapka w Górach Opawskich na wschód od wsi Konradów. Na początkowym odcinku stanowi granicę Parku Krajobrazowego Góry Opawskie. Przepływa przez wschodnią część Głuchołaz między Osiedlem Pionierów i Osiedlem Pasterówka. Następnie wpływa na obszar Obniżenia Prudnickiego i przepływa przez wsie Charbielin i Wierzbiec. Wpływa do miasta Prudnik, gdzie wpływa do niej jej największy dopływ Złoty Potok. W Prudniku przepływa w okolicy Jasionowego Wzgórza, Górki, Młyna Czyżyka i Lipna. W pobliżu ul. Bolesława Chrobrego nad rzeką zbudowany został jaz z przepławką. Następnie przebiega przez Jasionę, Skrzypiec i Dytmarów, po czym wpływa na teren Czech. Przepływa obok miejscowości Slezské Pavlovice i wpływa do rzeki Osobłogi pomiędzy Racławicami Śląskimi i Pomorzowicami, w pobliżu tak zwanej „czeskiej tamy”.
Przyroda.
Dolina Prudnika i stawy w okolicach Slezskich Pavlovic są obszarem lęgowym żurawi i innego ptactwa wodnego. Teren ten objęty jest ochroną rezerwatową.
Dno doliny rzeki to czwartorzędowe osady rzeczne tarasów holoceńskich w postaci namułów, iłów, mułków i madów. W strefach przykorytowych są to również piaski, żwiry i namuły den dolinnych najmłodsze wiekowo. W strefie górskiej dna dolin budują głównie gliny deluwialne. Na terenie miasta Prudnika dolina jest silnie przekształcona i uregulowana. W skali opracowania dolina tej rzeki ma znaczenie jako ponadlokalny korytarz ekologiczny. Jakość wód rzeki Prudnik w 2014 na przekroju pomiarowym w Dytmarowie pozwoliła zaliczyć rzekę do III klasy jakości.
Ochrona.
Dolina Prudnika przebiega przez wiele kompleksów leśnych (na przykład Las Niemysłowicki i Las Prudnicki). Rzeka przepływa przez różne obszary chronione.
Obejmujące Prudnik obszary chronione to między innymi:

</doc>
<doc id="1420531" url="https://pl.wikipedia.org/wiki?curid=1420531" title="Choroba ze Škrljeva">
Choroba ze Škrljeva

Choroba ze Škrljeva, znana pod wieloma innymi nazwami – jedna z krętkowic endemicznych (niewenerycznych), takich jak bejel, pinta czy malinica, wywoływana przez "Treponema pallidum endemicum". Objawiała się podobnie jak kiła. Pojawiła się w Chorwacji pod koniec XVIII w., a opisano ją po raz pierwszy w 1790 w wiosce Škrljevo, gdzie znana była jako "choroba z Rijeki", "choroba z Fiume", albo "choroba z Grobnika". Zanim poznano właściwą etiologię schorzenia, utożsamiano je z trądem, gnilcem, świerzbem i innymi chorobami. Endemia choroby w regionie Rijeki miała ścisły związek z warunkami socjoekonomicznymi tamtejszej ludności w tym czasie.
Historia.
Nazwę "morbus Škrljevo" nadał lekarz Giovanni Battista Cambieri (1754-1838) w 1809. Późniejsi autorzy używali nazwy Cambieriego w różnych transliteracjach ("morbus de Scharlievo", "Scarlievo", "Skriljevo"), a także innych określeń: "mal de Fiume", "morbus Fluminensis", choroba Rijeka, od pobliskiej miejscowości Rijeka (Flume), czy "morbus Grobnicensis" (od miejscowości Grobnik), a nawet "morbus Croaticum". Przypadki schorzenia w północnych Włoszech na terenie Istrii określano jako "falcadina", a w Słowenii i w Dalmacji "mal del Breno". W szerzeniu się choroby na sąsiednie regiony pośredniczyły prostytutki, marynarze, kupcy i żołnierze.
Po Cambierim kolejnym, który poczynił obserwacje nowej choroby był protomedyk z Rijeki Josip Leopold Mašić i chirurg Fentler. W lipcu 1800 opisali oni 2600 przypadków schorzenia, we wszystkich grupach wiekowych i u obu płci. Mašić uważał, że choroba jest niezwykłą postacią kiły skojarzonej ze świerzbem, i nazwał ją "morbus venereoscabiosus". Ponadto wysunął tezę, że chorobę przywlekł do Rijeki dezerter z Bośni albo czterech dunajskich marynarzy. Gminne przypuszczenie, że chorobę przyniosła prostytutka o imieniu Margarita znalazło odbicie w popularnej nazwie "Margaretica".
Przyczyny choroby upatrywano w skażonej wodzie lub zatrutym powietrzu (miazmatach). Dr Sax uważał, że jest to postać skrofulozy, dr Lipić, że trądu (napisał monografię „Leprasyphilis illirica”). Z czasem europejskie autorytety medyczne uznały, że choroba jest postacią kiły.
Objawy i przebieg.
Cambrieri opisując przebieg choroby wyróżnił cztery stadia:
Epidemiologia.
Choroba w samej Rijece była rzadka, szerząc się w okolicznych, wyżej położonych miejscowościach: Grobniku, Kukuljanovie, Krasicy, Praputnjaku, Jelenje i Dradze. W 1801 r. w obszarze zachorowań odnotowano około 4500 przypadków; szczyt zachorowań przypadł na połowę XIX w., kiedy w obszarze endemii chorowało około 13 000 ludzi, ponad 1/3 całej tamtejszej ludności.
Leczenie i kontrola zachorowań.
Chorobę leczono głównie preparatami rtęci, doustnie, jako maści i inhalacje. Z preparatów ziołowych przepisywano głównie gumę gwajakowca ("lignum vitae"), łopian, sarsaparillę, korę drzewa chinowego, a także specjalne diety i kąpiele w morzu. Z czasem do leczenia wprowadzono odkrytą przez Wallace’a w 1835 roku jodynę. Podejmowano administracyjne próby ograniczenia epidemii, takie jak zakaz małżeństwa osoby zdrowej z chorą, zakaz opuszczania miejsca zamieszkania bez poświadczenia zdrowia. W Kraljevicy i Bakarze poddawano chorych kwarantannie. Szpital w Kraljevicy działał przez czterdzieści lat, przewinęło się przez niego 14 381 pacjentów, z których zmarło 755 (5%).

</doc>
<doc id="1420534" url="https://pl.wikipedia.org/wiki?curid=1420534" title="Team Penske">
Team Penske



</doc>
<doc id="1420535" url="https://pl.wikipedia.org/wiki?curid=1420535" title="Divisione Nazionale (1927/1928)">
Divisione Nazionale (1927/1928)

Divisione Nazionale 1927/1928 (z wł. Dywizja Narodowa) – 28. edycja najwyższej w hierarchii klasy mistrzostw Włoch w piłce nożnej, organizowanych przez Direttorio Divisioni Superiori, które odbyły się od 25 września 1927 do 22 lipca 1928. Mistrzem został Torino, zdobywając swój pierwszy tytuł (mistrzostwo z poprzedniego sezonu zostało odwołane, ponieważ członek zarządu klubu został oskarżony o wykupienie zwycięstwa w derbach z Juventusem 5 czerwca 1927 roku (Torino wygrał 2:1).
Organizacja.
Były to drugie mistrzostwa Włoch organizowane na szczeblu krajowym, powierzone nowemu faszystowskiemu organowi zwanemu "Direttorio Divisioni Superiori" (pol. Dyrekcja Dywizji Najwyższych).
Liczba uczestników została zwiększona z 20 do 22 drużyn. , , i dołączyli z "Prima Divisione". Niektóre kluby w Rzymie i Genui połączyli się. Kluby "Divisione Nazionale" podzielono na dwie grupy po 11 drużyn. Następnie cztery najlepsze drużyny z każdej grupy awansują do turnieju finałowego, w którym rozgrywano tytuł mistrza Włoch. Dwie ostatnie drużyny z każdej grupy spadają do "Prima Divisione".

</doc>
<doc id="1420536" url="https://pl.wikipedia.org/wiki?curid=1420536" title="Serie A (1927/1928)">
Serie A (1927/1928)



</doc>
<doc id="1420540" url="https://pl.wikipedia.org/wiki?curid=1420540" title="The Frozen Throne">
The Frozen Throne



</doc>
<doc id="1420541" url="https://pl.wikipedia.org/wiki?curid=1420541" title="Renfe">
Renfe



</doc>
<doc id="1420543" url="https://pl.wikipedia.org/wiki?curid=1420543" title="Departure">
Departure

Departure - debiutancki album piosenkarza R&amp;B i producenta muzycznego Taio Cruza wydany 17 marca 2008 roku. Album zajął #17 miejsce w Wielkiej Brytanii i sprzedano 27,500 kopii jak dotąd.
Album wyprodukował sam wykonawca przez wytwórnię Island Records i Republic Records, wyprodukowany jest w stylach R&amp;B, pop, hip-hop i dance.
Single.
Singiel "I Just Wanna Know" został wydany 6 listopada 2006 roku. Drugim singlem jest utwór "Movin' On" wydany 10 września 2007 roku, zaś trzeci "Come On Girl" 3 marca 2008. Utwór ten zajmował najwyższe pozycje na listach ze wszystkich wydanych singli jak dotąd. "I Can Be" jest czwartym singlem wydanym 26 maja 2008, a piątym był "She's Like A Star", którego premiera odbyła się 11 sierpnia 2008 roku. 10 listopada został wydany po raz drugi singel "I Just Wanna Know".

</doc>
<doc id="1420552" url="https://pl.wikipedia.org/wiki?curid=1420552" title="Mistrzostwa Włoch w piłce nożnej (1902)">
Mistrzostwa Włoch w piłce nożnej (1902)

Mistrzostwa Włoch w piłce nożnej 1902 (wł. Campionato Italiano di Football) – były 5 edycją najwyższej klasy mistrzostw Włoch w piłce nożnej organizowanych przez FIF, które odbyły się od 2 marca 1902 do 13 kwietnia 1902. Mistrzem został Genoa CFC, zdobywając swój czwarty tytuł.
Organizacja.
Liczba uczestników została powiększona z 4 do 8 drużyn.
Eliminacje.
Grupa 1 (Piemont).
Wyniki.
FBC Torinese - Juventus F.C. 1:1
Audace Torino - Ginnastica Torino 5:2
Juventus F.C. - Audace Torino 6:0
FBC Torinese - Ginnastica Torino 1:0 (walkower)
FBC Torinese - Audace Torino 2:0
Juventus F.C. - Ginnastica Torino 1:0 (walkower)
Baraż.
FBC Torinese - Juventus F.C. 4:1
Awans: "FBC Torinese"
Grupa 2 (Liguria i Lombardia).
Genoa CFC - SG Andrea Doria 3:1
Genoa CFC - SEF Mediolanum 2:0
Awans: "Genoa CFC"
Półfinał.
FBC Torinese - Genoa CFC 3:4 (dogr.)
Finał.
Genoa CFC - AC Milan 2:0
Genoa CFC została mistrzem Włoch. Ostatni mecz rozegrała w składzie: Spensley, Rossi P., Ghigliotti, Pasteur I, Senft, Passadoro, Agar, Salvadč, Dapples, Cartier, Pasteur II.

</doc>
<doc id="1420553" url="https://pl.wikipedia.org/wiki?curid=1420553" title="Serie A (1902)">
Serie A (1902)



</doc>
<doc id="1420554" url="https://pl.wikipedia.org/wiki?curid=1420554" title="Strap-on dildo">
Strap-on dildo

Strap-on dildo – wibrator/sztuczny członek przypięty do pasa/majtek, dzięki któremu kobieta może zagrać role dominującą w stosunku heteroseksualnym (pegging) lub homoseksualnym. Wiele strap-on dildo posiada obustronne działanie; mężczyzna doświadcza je poprzez członek lub wibrator, a kobieta prócz przyjemności z dominacji często jest stymulowana przez mniejszy wibrator po jej stronie pasa.

</doc>
<doc id="1420555" url="https://pl.wikipedia.org/wiki?curid=1420555" title="Luksemburg na letnich igrzyskach olimpijskich">
Luksemburg na letnich igrzyskach olimpijskich

Reprezentanci Luksemburgu występują na letnich igrzyskach olimpijskich od 1900 roku. Od tego czasu tylko dwa razy nie startowali w tych zawodach. W 1904 roku z powodu odległego położenia Saint Louis od Europy oraz napięta sytuacja na Starym Kontynencie spowodowały, iż Luksemburczycy nie wystartowali w USA. Drugi raz Luksemburg nie wystawił swojej reprezentacji w 1908 roku.
Dotychczas Luksemburczycy trzy razy zdobyli medale dwa złote i jeden srebrny. Jednak jeden ze złotych medali zdobył Michel Théato, który reprezentował Francję podczas igrzysk w Paryżu w biegu maratońskim.
Organizacją udziału reprezentacji Luksemburgu w igrzyskach olimpijskich, a także upowszechnianiem idei olimpijskiej i promocją sportu zajmuje się Comité Olympique et Sportif Luxembourgeois.
Medaliści letnich igrzysk olimpijskich z Luksemburga.
Brązowe medale.
Brak

</doc>
<doc id="1420563" url="https://pl.wikipedia.org/wiki?curid=1420563" title="Męcina z Konina">
Męcina z Konina

Męcina z Konina – polski szlachcic herbu Rawicz. 
Prawnuk Prędoty z Michowa, kasztelana sandomierskiego i krakowskiego, wnuk chorążego sandomierskiego Krystyna z Ostrowa. Ojciec jego, Prędota z Konina, był pasowanym rycerzem ale funkcji państwowych nie sprawował. 
Męcina z Konina w latach 1394-1400 był burgrabią zamku niższego we Lwowie. Odziedziczył po ojcu kilkanaście wsi i części wsi, wśród nich Witowską Wolę. Był inicjatorem wystawienia w tej wsi kościoła i erygowania parafii.

</doc>
<doc id="1420571" url="https://pl.wikipedia.org/wiki?curid=1420571" title="Jean-Baptiste Siméon Chardin">
Jean-Baptiste Siméon Chardin



</doc>
<doc id="1420573" url="https://pl.wikipedia.org/wiki?curid=1420573" title="Luksemburg na Letnich Igrzyskach Olimpijskich 2008">
Luksemburg na Letnich Igrzyskach Olimpijskich 2008

Luksemburg na Letnich Igrzyskach Olimpijskich 2008 reprezentowało 12 zawodników – 8 mężczyzn i 4 kobiety. Wystartowali oni w ośmiu dyscyplinach: lekkoatletyce, kolarstwie, gimnastyce artystycznej, judo, żeglarstwie, pływaniu, tenisie stołowym oraz w triathlonie.

</doc>
<doc id="1420574" url="https://pl.wikipedia.org/wiki?curid=1420574" title="Marta Aluchna-Emelianow">
Marta Aluchna-Emelianow

Marta Aluchna-Emelianow (ur. 29 marca 1906 w Korolówce k. Włodawy, zm. 26 września 1991 w Słupsku) – polska poetka, pracownica oświaty, nauczycielka, bibliotekarka.
Życiorys.
W 1923 Marta Aluchna zdała maturę w gimnazjum im. Klaudyny Potockiej w Pułtusku. Z tego okresu pochodzą jej pierwsze wiersze. Swoje wykształcenie uzupełniła w Wilnie, gdzie ostatecznie złożyła egzamin przed Państwową Komisją Egzaminacyjną i uzyskała uprawnienia pedagogiczne. W 1924 r. rozpoczęła pracę jako nauczycielka w szkole powszechnej i podjęła studia na Wydziale Humanistycznym Uniwersytetu Stefana Batorego w Wilnie. Zetknęła się tam z grupą poetów awangardystów Żagary, pod wpływem której sama podjęła próbę pisania. Jako poetka debiutowała w 1929 na łamach wileńskiego almanachu cyklem wierszy "Spod Arkad", wydanym wspólnie z innymi poetami należącymi do wileńskiej awangardy.
W 1939 została pozbawiona przez władze litewskie pracy w szkole. Dwa lata później przeniosła się wraz z rodziną do Warszawy, gdzie sporadycznie udzielała korepetycji i żyła z handlu. Brała udział w pracy konspiracyjnej i w powstaniu warszawskim. Jeszcze w trakcie jego trwania została zatrzymana przez Niemców. 10 sierpnia 1944 wraz z innymi powstańcami została wywieziona na roboty przymusowe do Niemiec (do miejscowości Rangsdorf koło Berlina). Tam zastał ją koniec wojny.
Wróciła do Warszawy, skąd w 1946 przeniosła się do Olsztyna, a następnie do Słupska, z którym związała się do końca życia. Pod koniec 1946 podjęła pracę w słupskim szkolnictwie, początkowo w szkole podstawowej, później w Szkole Ćwiczeń i Liceum Pedagogicznym. Na emeryturę przeszła w 1962, nie zerwała jednak z pracą pedagogiczną, m.in. była kierowniczką czytelni dworcowej przeznaczonej głównie dla młodzieży szkolnej dojeżdżającej do słupskich szkół średnich.
Początkowo poetka nie publikowała swojej twórczości. Pierwsze wiersze po wojnie zaczęły ukazywać się w prasie literackiej dopiero od 1957. Pięć lat później wstąpiła do Związku Literatów Polskich. Publikowała w takich magazynach jak: „Tęcza”, „Twórczość”, „Życie Literackie”, „Nowa Kultura”, „Miesięcznik Literacki” czy „Poezja”, zdobywając liczne wyróżnienia w konkursach poetyckich. Popularność przyniosły jej też tomiki poezji. Za swoją twórczość i zasługi w dziedzinie kultury i oświaty była wielokrotnie nagradzana i odznaczana. Otrzymała m.in. Złoty Krzyż Zasługi (1968) i Krzyż Kawalerski Orderu Odrodzenia Polski (1976).
Upamiętnienie.
W 1997 na frontowej ścianie domu, w którym mieszkała przy ulicy Zamkowej 3 w Słupsku odsłonięto pamiątkową tablicę poświęconą jej pamięci. W 1998 Rada Miejska nadała jej imię jednej z ulic na słupskim Osiedlu Westerplatte. Ponadto w Słupsku od 1996 organizowany jest coroczny, ogólnopolski konkurs literacki jej imienia.
Życie osobiste.
Marta Aluchna dwukrotnie wychodziła za mąż. W 1925 wyszła za mąż za Alfreda Kolatora. Z tego związku przyszło na świat jej jedyne dziecko – córka Aldona. Po rozwodzie z pierwszym mężem w 1941 wstąpiła w związek małżeński z Sergiuszem Emelianowem, od tego momentu przyjmuje nazwisko dwuczłonowe Aluchna-Emelianow. Losy wojenne rozdzieliły ją jednak z mężem, z którym nigdy się już nie spotkała.

</doc>
<doc id="1420576" url="https://pl.wikipedia.org/wiki?curid=1420576" title="North Park (Góry Skaliste)">
North Park (Góry Skaliste)

North Park – obszerna, względnie płaska, wysoko położona (średnia wysokość 2680 m n.p.m.) kotlina w Górach Skalistych w północno-środkowym Kolorado w USA. Położoną w hrabstwie Jackson kotlinę otaczają łańcuchy górskie, z których wypływa rzeka Platte Północna i kilka mniejszych, jak Michigan River, Illinois River i Canadian River. Kotlina zawdzięcza swą nazwę położeniu, jako że jest najdalej na północ wysuniętą z trzech górskich kotlin (zwanych parkami) w Kolorado po zachodniej stronie łańcucha Front Range. Pozostałe dwie kotliny to kolejno Middle Park i South Park.
Kotlina otwiera się na północ, w kierunku Wyoming, doliną Platte Północnej. Od wschodu ogranicza ją pasmo Medicine Bow Mountains, a od południa i zachodu główna grań Kordylierów stanowiących kontynentalny dział wodny. Działalność gospodarcza ogranicza się do hodowli bydła i wyrębu lasów, przy czym to ostatnie zostało w ostatnich latach znacząco ograniczone. Największą miejscowością jest Walden, siedziba władz hrabstwa Jackson, leżąca pośrodku kotliny u zbiegu rzek Michigan i Illinois. Mniejsze miejscowości to nie posiadające praw miejskich osady Gould i Rand.
Kotlinę przecina ze wschodu na zachód droga stanowa nr. 14, wpadająca przez przełęcz Cameron z kanionu Poudre, u wylotu którego leży miasto Fort Collins i opuszczająca kotlinę przez przełęcz Muddy w kierunku miejscowości Steamboat Springs, kotliny Middle Park i doliny rzeki Kolorado. Z północy na południe przecina ją droga stanowa nr. 125, która biegnie wzdłuż Platte Północnej. Droga opuszcza kotlinę przez przełęcz Willow Creek, dając dostęp do górnej partii Middle Park w pobliżu miejscowości Granby. W dolinie Illinois River mieści się Arapaho National Wildlife Refuge.

</doc>
<doc id="1420578" url="https://pl.wikipedia.org/wiki?curid=1420578" title="Mark 50">
Mark 50



</doc>
<doc id="1420580" url="https://pl.wikipedia.org/wiki?curid=1420580" title="Scimitar syndrome">
Scimitar syndrome



</doc>
<doc id="1420585" url="https://pl.wikipedia.org/wiki?curid=1420585" title="The Daily Telegraph (Australia)">
The Daily Telegraph (Australia)

The Daily Telegraph – australijski dziennik publikowany w Sydney przez Nationwide News, należącą do News Corp.
"The Tele", bo tak pospolicie nazywana jest ta gazeta, zostało założone w 1879 i było ważnym ogniwem prasowym w Sydney, aż do 1990, kiedy to połączyło się z jego popołudniową gazetą siostrzaną Daily Mirror, w wyniku czego powstał Daily Telegraph-Mirror. Miał on początkowo poranne i popołudniowe wydanie, jednak z czasem tego drugiego zaniechano.
Nowa gazeta wychodziła pod tym tytułem do stycznia 1996 roku, kiedy to pod presją czytelników, którym zależało na krótszym tytule nazwano ją The Daily Telegraph.
Podobnie jak jej brytyjskie wydanie, dziennik ten jest gazetą o poglądach konserwatywnych i prawicowych. Ze względu na swoje publikacje dotyczące wojny w Iraku, wśród lewicowych intelektualistów przylgnęło do niej miano „The Daily Terror” lub „Terrorgraph”. Gazeta ta jest bardziej sensacyjna niż jej odpowiednik z Melbourne – Herald Sun.
W niedzielę wydawana jest jako The Sunday Telegraph.
W Wielkiej Brytanii także jest wydawany „The Daily Telegraph”, ale przez innego wydawcę – jest to odrębna gazeta.

</doc>
<doc id="1420588" url="https://pl.wikipedia.org/wiki?curid=1420588" title="Golßen">
Golßen

Golßen (dolnołuż. "Gólišyn", pol. hist. "Goliszyn") – miasto w Niemczech, w kraju związkowym Brandenburgia, w powiecie Dahme-Spreewald, siedziba urzędu Unterspreewald. Golßen leży nad rzeką Dahme, ok. 15 km na północ od Luckau. Do 31 grudnia 2012 siedziba urzędu Golßener Land.

</doc>
<doc id="1420589" url="https://pl.wikipedia.org/wiki?curid=1420589" title="Lockheed Martin LongShot Wing Adapter">
Lockheed Martin LongShot Wing Adapter

Lockheed Martin LongShot Wing Adapter – urządzenie w kształcie małego samolotu, opracowywane przez Lockheed Martin w ramach programu "High Altitude Anti-Submarine Warfare Weapons Concept" (HAAWC), przeznaczone do umożliwienia samolotom i helikopterom zrzucania torped Mark 50 oraz Mark 54 z bardzo dużych wysokości i odległości od atakowanego celu, czyniąc z nich broń typu "Standoff". Aparat ten, czasem nazywany jest od nazwy programu HAAWC lub po prostu LongShot. Po zakończeniu programu rozwoju tego systemu, US Navy planuje wyposażenie weń samolotów P-3C Orion.
Urządzenie to może być także wykorzystywane do przenoszenia bomb ogólnego przeznaczenia i kasetowych, bomb laserowo naprowadzanych oraz min morskich. Nie wymaga przystosowywania samolotów do ich przenoszenia – może też być przenoszone przez dowolnego typu samoloty. Informacje o celu wprowadzane są do systemu LongShot za pomocą standardowego komputera przenoścnego typu notebook, lub też za pomocą komputera pokładowego samolotu, w tym samolotów nie posiadających interfejsu 1769 SWI ("Smart Weapon Interface")
System LongShot jest całkowicie niezależny od przenoszącego go samolotu – dzięki zaopatrzeniu go w pokładowy komputer kontroli lotu, system nawigacji satelitarnej GPS oraz wewnętrzne źródło zasilania.
Zestawienie cech systemu:
Zastosowanie przeciwko:

</doc>
<doc id="1420590" url="https://pl.wikipedia.org/wiki?curid=1420590" title="Kolegiata Przemienienia Pańskiego w Radzyminie">
Kolegiata Przemienienia Pańskiego w Radzyminie

Kolegiata Przemienienia Pańskiego w Radzyminie – rzymskokatolicki kościół parafialny należący do dekanatu radzymińskiego diecezji warszawsko-praskiej.
Jest to klasycystyczny kościół wzniesiony w latach 1773–1780 wraz z wolno stojącą dzwonnicą, według projektu Jana Chrystiana Kamsetzera, przebudowany i powiększony w latach 1897–1919 według projektu Konstantego Wojciechowskiego.
Od 1992 r. kolegiata. Siedziba radzymińskiej kapituły kolegiackiej. W kościele zachowały się XVIII-wieczne obrazy i rzeźby. Obok świątyni znajduje się plebania z drugiej połowy XVIII wieku.

</doc>
<doc id="1420591" url="https://pl.wikipedia.org/wiki?curid=1420591" title="High Altitude Anti-Submarine Warfare Weapons Concept">
High Altitude Anti-Submarine Warfare Weapons Concept



</doc>
<doc id="1420592" url="https://pl.wikipedia.org/wiki?curid=1420592" title="LongShot">
LongShot



</doc>
<doc id="1420593" url="https://pl.wikipedia.org/wiki?curid=1420593" title="Long Shot">
Long Shot



</doc>
<doc id="1420594" url="https://pl.wikipedia.org/wiki?curid=1420594" title="HAAWC">
HAAWC



</doc>
<doc id="1420596" url="https://pl.wikipedia.org/wiki?curid=1420596" title="Lieberose">
Lieberose

Lieberose (dolnołuż. "Luboraz", pol. hist. "Luboradz") – miasto w Niemczech, w kraju związkowym Brandenburgia, w powiecie Dahme-Spreewald, wchodzi w skład urzędu Lieberose/Oberspreewald. Historycznie położone na Łużycach Dolnych.
Geografia.
Lieberose leży ok. 30 km na północ od Chociebuża, na trasie drogi krajowej B168.

</doc>
<doc id="1420598" url="https://pl.wikipedia.org/wiki?curid=1420598" title="Siergiej Makarow (oszczepnik)">
Siergiej Makarow (oszczepnik)

Siergiej Aleksandrowicz Makarow (ur. 19 marca 1973 w Podolsku) – rosyjski lekkoatleta specjalizujący się w rzucie oszczepem.
Czołowy oszczepnik świata początku XXI wieku. Dwukrotny brązowy medalista olimpijski (Sydney 2000 i Ateny 2004). Podczas igrzysk olimpijskich 1996 w Atlancie był szósty, a w Pekinie w 2008 nie zakwalifikował się do finału. Mistrz świata i medalista mistrzostw Europy. W latach 2002–2004 uzyskiwał najlepsze rezultaty sezonów zajmując pierwsze miejsce na światowych listach. Rekord życiowy 92,61 uzyskał w Sheffield w 2002 roku. Wynik ten jest aktualnym rekordem Rosji, a zarazem 7. rezultatem w historii światowej lekkoatletyki.
Syn radzieckiego oszczepnika, medalisty olimpijskiego, Aleksandra Makarowa. Jego żoną jest Oksana Makarow – wicemistrzyni świata juniorów z 1990. Od sezonu 2013 jest trenerem rekordzisty Turcji w rzucie oszczepem Fatiha Avana.

</doc>
<doc id="1420600" url="https://pl.wikipedia.org/wiki?curid=1420600" title="Sven Riemann">
Sven Riemann

Sven Riemann (ur. 18 kwietnia 1967 w Berlinie) – niemiecki aktor teatralny i telewizyjny.
Jego ojciec, Werner Riemann był aktorem, asystentem reżysera i członkiem Berliner Ensemble. Po ukończeniu nauki w Meklemburgii odbył obowiązkową służbę wojskową na okres 18 miesięcy. W 1990 roku w Rostocku rozpoczął studia dramatyczne w Wyższej Szkole Muzyki i Teatru (Hochschule für Musik und Theater), które ukończył w 1994.
W latach 1991-94 występował w teatrze miejskim (Volkstheater in Rostock) w musicalu "West Side Story". W 1993 roku wystąpił w spektaklu Goethego "Obywatel Generał" ("Der Bürgergeneral").
Zagrał m.in. w takich serialach jak "Rosamunde Pilcher" (1993), "Od przypadku do przypadku" ("Stubbe - Von Fall zu Fall", 1995), "Miejsce wilka" ("Wolffs Revier", 1995, 1996), "Kobra – oddział specjalny" ("Alarm für Cobra 11 - Die Autobahnpolizei", 1997), "Tatort" (1998), "Ulice Berlina" ("Straßen von Berlin"), "Hallo, doktorze wujku" ("Hallo, Onkel Doc!"), "Telefon 110" ("Polizeiruf 110", 2004), "SOKO Leipzig" (2005), "Praktyki Bülowbogen" ("Praxis Bülowbogen").
W 2003 roku występował w przedstawieniu Edwarda Albee "Zoologiczna opowieść" ("Die Zoogeschichte"), a także w komedii Heinricha von Kleista "Rozbity dzban" ("Der zerbrochene Krug") jako światły pisarz oraz spektaklu von Kleista "Wszyscy" ("Jedermann") jako śmierć i diabeł.
Z żoną Cathrin Sven związany był 12 lat, zanim w 2000 roku wzięli ślub na Jawort w kaplicy w Las Vegas. Para ma dwoje dzieci – Hannesa Jo i Johannę.

</doc>
<doc id="1420602" url="https://pl.wikipedia.org/wiki?curid=1420602" title="Azureus">
Azureus



</doc>
<doc id="1420604" url="https://pl.wikipedia.org/wiki?curid=1420604" title="Märkisch Buchholz">
Märkisch Buchholz

Märkisch Buchholz (do 1937 "Wendisch Buchholz") – miasto w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Schenkenländchen.
Geografia.
Märkisch Buchholz leży nad rzeką Dahme, na południe od Berlina, na trasie drogi krajowej B179.

</doc>
<doc id="1420605" url="https://pl.wikipedia.org/wiki?curid=1420605" title="Garden of Delight">
Garden of Delight

Garden of Delight - niemiecka grupa muzyczna wykonująca rock gotycki, powstała w 1990 roku. Nazwa grupy nawiązuje do obrazu autorstwa Hieronima Boscha "Ogród rozkoszy [ziemskich]" (ang. "Garden of [Earthly] Delights"). 1 listopada 2008 grupa wystąpiła ostatni raz podczas koncertu w Berlinie kończąc działalność. Po rozpadzie zespołu powstał nowy projekt Lutherion, który po pewnych perturbacjach prawnych z wydaniem własnej płyty nie rozpoczął ostatecznie dłuższej działalności. W tej sytuacji członkowie zespołu rozpoczęli działalność w nowo powstałym zespole Merciful Nuns. W roku 2015 członkowie zespołu uruchomili również swój projekt poboczny Near Earth Orbit, a w roku 2016 powrócili na kilka koncertów jako Garden of Delight występując między innymi 30 lipca w Polsce na festiwalu Castle Party w Bolkowie. Mimo pogłosek o zakończeniu działalności zespołu, grupa w dalszym ciągu koncertuje.

</doc>
<doc id="1420606" url="https://pl.wikipedia.org/wiki?curid=1420606" title="Gwiezdny pył (film 1982)">
Gwiezdny pył (film 1982)

Gwiezdny pył − polski film obyczajowy z 1982 roku w reżyserii Andrzeja Kondratiuka, nakręcony na podstawie autorskiego scenariusza.
Fabuła.
Historia małżeństwa żyjącego z dala od świata, w otoczeniu natury i w symbiozie z przyrodą w chacie nad rzeczką Pokrzywniczką. Stary (Krzysztof Chamiec) − dziwak, majsterkowicz i wynalazca − konstruuje na spiętrzeniu rzeczki małą elektrownię wodną (koło młyńskie z prądnicą), buduje także aparat elektryczny zasilany prądem z tej elektrowni, który przekształca fale mózgowe w fale radiowe, wzmacnia je i wysyła jako przesłanie dla świata. Wszystko to pośród prostych drobnych codziennych czynności. Film jest pochwałą podstawowych wartości: miłości, zaufania, wyrozumiałości i opartego na nich życia.
Obsada.
"Źródło: FilmPolski.pl"
Znaczenie.
"Gwiezdny pył" wskazywano jako jeden z pierwszych polskich filmów podejmujących temat energii odnawialnej.

</doc>
<doc id="1420608" url="https://pl.wikipedia.org/wiki?curid=1420608" title="Kazuhiro Mizoguchi">
Kazuhiro Mizoguchi

 – japoński lekkoatleta, który specjalizował się w rzucie oszczepem.
Dwa razy – w 1984 oraz 1988 roku – startował w igrzyskach olimpijskich kończąc swój udział na eliminacjach. Trzykrotny uczestnik mistrzostw świata (Rzym 1987, Tokio 1991 oraz Göteborg 1995). W 1989 roku zajął drugie miejsce w zawodach pucharu świata. Dwa razy stawał na podium igrzysk azjatyckich (złoto w 1986 i brąz w 1990). Ma w dorobku srebro (1983) oraz brąz (1985) mistrzostw Azji. Medalista mistrzostw Japonii cztery razy poprawiał rekord kraju w rzucie oszczepem. Najlepszy oszczepnik 1989 – prowadzenie w tabelach światowych dał mu wynik 87,60. Rekordy życiowe: stary model oszczepu – 85,56 (2 czerwca 1985, Tokio); nowy model – 87,60 (27 maja 1989, San Jose). Mizoguchi był do 2014 roku rekordzistą Azji w rzucie oszczepem, jest też aktualnym rekordzistą Japonii w tej konkurencji.

</doc>
<doc id="1420609" url="https://pl.wikipedia.org/wiki?curid=1420609" title="Gandia">
Gandia

Gandia () – miasto i gmina liczące ok. 82 tysiące we Wspólnocie Autonomicznej Walencji, na wschodnim wybrzeżu Hiszpanii, nad Morzem Śródziemnym. Znajduje się na odcinku wybrzeża zwanym Costa del Azahar, 65 km na południe od Walencji oraz 96 km na północ od Alicante.
Historia.
Gandia była istotnym centrum kulturalnym i handlowym w XV i XVI wieku, w XV wieku posiadała własny uniwersytet. Gandia była miastem rodzinnym kilku znanych twórców, m.in. Ausiàs March czy Joanot Martorell oraz katolickiego świętego Franciszka Borgiasza.
Współcześnie.
Obecnie Gandia jest jednym z największych miast wybrzeża w regionie, stanowi centrum handlu i turystyki. Podzielona jest na dwie zasadnicze części - Gandia Miasto, w której znajdują się wszystkie historyczne zabytki, jak również centra handlowe, oraz Gandia Plaża, gdzie znajdują się apartamenty i letnie rezydencje, jak również większość barów i klubów nocnych. Rejon plaży jest oddalony od centrum miasta o ok. 2 km.
Komunikacja.
W mieście znajduje się stacja kolejowa Gandia (połączenia do Madrytu i Walencji). Najbliższe lotnisko funkcjonuje w Walencji (75 km). Autostrada A7 (zjazdy 60 i 61). Dworzec autobusowy.

</doc>
<doc id="1420612" url="https://pl.wikipedia.org/wiki?curid=1420612" title="Gandía">
Gandía



</doc>
<doc id="1420613" url="https://pl.wikipedia.org/wiki?curid=1420613" title="Stadion Miejski w Kędzierzynie-Koźlu">
Stadion Miejski w Kędzierzynie-Koźlu

Stadion Miejski w Kędzierzynie-Koźlu – stadion w Kuźniczce, dzielnicy Kędzierzyna-Koźla. Stadion może pomieścić do około 3000 osób. Stadion posiada oświetloną murawę, cztery boiska do siatkówki plażowej, bieżnię lekkoatletyczną, boiska do koszykówki, saunę, studio fitness, siłownię, miejsca noclegowe dla małych grup. Obiekt jest monitorowany. 
Na stadionie rozgrywa swoje mecze Chemik Kędzierzyn-Koźle. Obecnie stadion należy do miasta i do MOSIRU.

</doc>
<doc id="1420614" url="https://pl.wikipedia.org/wiki?curid=1420614" title="Adam Kopciowski">
Adam Kopciowski

Adam Kopciowski (ur. 16 października 1974 w Lublinie) – polski historyk specjalizujący się w historii Żydów polskich w XX wieku. Kierownik Zakładu Kultury i Historii Żydów przy Instytucie Kulturoznawstwa Wydziału Humanistycznego Uniwersytetu Marii Curie-Sklodowskiej w Lublinie. Stypendysta United States Holocaust Memorial Museum w Waszyngtonie (2005). członek Komisji Kontrolującej Polskiego Towarzystwa Studiów Żydowskich oraz Rady Państwowego Muzeum na Majdanku. Jest członkiem lubelskiej filii Gminy Wyznaniowej Żydowskiej w Warszawie

</doc>
<doc id="1420615" url="https://pl.wikipedia.org/wiki?curid=1420615" title="Ida Mett">
Ida Mett

Ida Mett (właśc. Ida Gilman, ur. 20 lipca 1901 w Smorgoniach, zm. w Paryżu, 27 czerwca 1973) – działaczka i autorka anarchistyczna. 
Mett działała w rosyjskim ruchu anarchistycznym, w Moskwie; aresztowana przez władze radzieckie za działalność wywrotową, uciekła przez Polskę i Niemcy do Francji (1926), gdzie działała w grupie Dieło Truda. Była współautorką publikacji grupy pt. „Platforma organizacyjna wolnościowego komunizmu”, która w późniejszym czasie zapoczątkowała pewien nurt anarchokomunizmu – platformizm.
W 1948 r. napisała historię powstania kronsztadzkiego, "La Commune de Cronstadt" (Komuna kronsztadzka); współpracowała z różnymi czasopismami w kilku krajach.

</doc>
<doc id="1420617" url="https://pl.wikipedia.org/wiki?curid=1420617" title="Gamla stan">
Gamla stan

Gamla stan ("Stare Miasto") – historyczna dzielnica Sztokholmu położona na wyspach: Stadsholmen, Riddarholmen, Strömsborg i Helgeandsholmen, założona w XIII wieku przez jarla Birgera. Powierzchnia dzielnicy wynosi 0,36 km² a zamieszkuje ją ok. 3 000 mieszkańców.
Znajduje się tu rokokowo-gustawiański murowany Pałac Królewski ukończony w 1754 roku. Wybudowano go po wielkim pożarze, jaki strawił większą część miasta. Podczas pobytu króla w pałacu na maszt wciągana jest flaga Szwecji.
Gamla stan połączony jest z pętlą komunikacyjną Slussen, która również posiada bogatą historię. Na terenie Slussen znajduje się loża wolnomularska, odpływają stąd również statki do Finlandii i Djurgården. Dzielnica jest dobrze skomunikowana z resztą miasta m.in. dzięki liniom metra.

</doc>
<doc id="1420619" url="https://pl.wikipedia.org/wiki?curid=1420619" title="Georges Croegaert">
Georges Croegaert

Georges Croegaert (ur. 1848, zm. 1923) – belgijski malarz akademicki.
Urodził się w Antwerpii, w wieku dwudziestu ośmiu lat przeniósł się do Paryża, gdzie spędził resztę swego życia. Malował portrety i sceny rodzajowe. Jego prace odznaczały się bogatą kolorystyką i dbałością o szczegóły. Szczególnie znana jest jego seria portretów kardynałów o antyklerykalnej wymowie.

</doc>
<doc id="1420621" url="https://pl.wikipedia.org/wiki?curid=1420621" title="Schönefeld">
Schönefeld

Schönefeld – gmina w Niemczech w kraju związkowym Brandenburgia, w powiecie Dahme-Spreewald.
Geografia.
Schönefeld leży bezpośrednio przy aglomeracji Berlina, na trasie drogi krajowej B179.
Podział administracyjny.
W skład gminy wchodzą następujące jednostki administracyjne:
Transport.
W gminie znajduje się Port lotniczy Berlin-Brandenburg, stacja Flughafen BER – Terminal 1-2 obsługująca połączenia S-Bahn, Intercity, regionalne i lokalne oraz stacja Flughafen BER – Terminal 5 obsługująca połączenia S-Bahn.

</doc>
<doc id="1420622" url="https://pl.wikipedia.org/wiki?curid=1420622" title="Indianapolis 500 2006">
Indianapolis 500 2006

Indianapolis 500 2006 – 90. edycja wyścigu rozegranego na torze Indianapolis Motor Speedway odbyła się 28 maja 2006 roku w ramach serii IndyCar. Udział w nim wzięło 33 kierowców z 9 krajów.
Ustawienie na starcie.
Wszyscy kierowcy zgłoszeni do zawodów zakwalifikowali się do wyścigu.

</doc>
<doc id="1420623" url="https://pl.wikipedia.org/wiki?curid=1420623" title="Pokój w Saint-Germain (1570)">
Pokój w Saint-Germain (1570)

Pokój w Saint Germain – pokój zawarty 8 sierpnia 1570 w trakcie wojen religijnych we Francji.
Po obaleniu edyktu z Saint Germain we Francji wybuchły wojny religijne. Pierwsza z nich trwająca w latach 1562-1563 zakończyła się wydaniem w 1563 edyktu z Amboise, który przyznał hugenotom ograniczoną swobodę religijną. Jego postanowienia nie zadowoliły ani katolików, ani hugenotów. Prowadzona przez królową Katarzynę Medycejską polityka kompromisu po kilku latach załamała się. Książę Kondeusz usiłował porwać króla Karola IX. Zamach nie udał się, ale doprowadził do wybuchu drugiej wojny religijnej. Zakończył ją w marcu 1568 pokój w Longjumeau. I ten kompromis wkrótce załamał się. W 1568 Karol IX wydał edykt zakazujący kultu kalwińskiego pod karą śmierci, wygnał z kraju pastorów i zakazał hugenotom piastowania urzędów. Wybuchła trzecia wojna religijna. Hugenoci ponieśli klęski pod Jarnac i Moncontour, ale katolicy nie zdołali zdobyć protestanckich miast. Brak środków na dalsze prowadzenie wojny zmusił króla do zawarcia pokoju w Saint Germain, który dawał hugenotom amnestię, prawo piastowania urzędów, wolność kultu religijnego (z wyjątkiem Paryża) i cztery twierdze: La Rochelle, Cognac, Montauban i La Charité jako „miejsca bezpieczeństwa”. Parlament paryski zarejestrował pokój 11 sierpnia 1570.
Zawarcie pokoju umożliwiło hugenotom zwołanie synodu w La Rochelle, na którym dokonali reformy swojej organizacji kościelnej i zasad wyznaniowych. Pokój miał zostać umocniony poprzez małżeństwo kalwina króla Nawarry Henryka IV i katoliczki Małgorzaty de Valois, córki Katarzyny Medycejskiej. Ich wesele stało się okazją do pogromu protestantów czyli nocy św. Bartłomieja. We Francji rozpoczęły się kolejne wojny religijne zakończone dopiero w 1598 edyktem nantejskim.

</doc>
<doc id="1420630" url="https://pl.wikipedia.org/wiki?curid=1420630" title="Birger I Magnusson">
Birger I Magnusson

Birger I Magnusson (ur. 1280, zm. 31 maja 1321) – król Szwecji 1290-1318 pochodzący z dynastii Folkungów.
Ojcem Birgera był król Magnus I Ladulås, który panował w Szwecji w latach od 1275 do 1290, matką była księżniczka niemiecka Jadwiga, córka hrabiego Holsztynu Gerarda I.
Król Magnus I już w 1284 przeprowadził wybór kilkuletniego Birgera na swego następcę, co odbyło się za zgodą możnych. Po śmierci swego ojca w 1290 Birger wstąpił na tron, ale z uwagi na swój wiek nie mógł sprawować samodzielnych rządów – jego opiekunem został regent Torgils Knutsson. W tym czasie Szwedzi podjęli kolejne wyprawy ku ziemiom obecnej Finlandii oraz wyprawiali się ku ujściu rzeki Newy, chcąc opanować rzeczny szlak handlowy kupców nowogrodzkich. Wysiłki Szwedów przyniosły efekt w postaci lokacji miasta Viipuri (Wyborg) dokonanej przez Torgilsa Knutssona. Dalsze zdobycze uniemożliwił opór wojsk Nowogrodzian.
W 1302 Birger został koronowany na króla Swewów i Gotów, jednak Thorgils Knutsson nadal odgrywał czołową rolę w królestwie, co potwierdzało małżeństwo jego córki Krystyny z młodszym bratem Birgera – Waldemarem. Taka dwuwładza nie mogła trwać zbyt długo i Birger znalazł sojuszników w szwedzkim klerze, który poczuł się zagrożony poczynaniami Torgilsa, chcącego poważnie ograniczyć kościelne przywileje, zwłaszcza te finansowe.
Przeciwko Birgerowi stanęli z kolei jego młodsi bracia, książęta Eryk i Waldemar, w następstwie czego król w 1304 wygnał obu do Norwegii, gdzie wnet otrzymali dla swych roszczeń poparcie tamtejszego władcy Haakona V Długonogiego. Po dwóch latach bracia wrócili z wygnania i zaczęli spiskować przeciwko Thorgilsowi Knutssonowi, który będąc zwolennikiem silnej władzy zwierzchniej mediował między Birgerem a jego braćmi. W efekcie działań królewiczów król Birger oskarżył Thorgilsa o zdradę, następnie doprowadził do skazania go na śmierć i ścięcia (1306). Pozbywszy się groźnego przeciwnika Eryk i Waldemar znów stanęli do otwartego buntu i uwięzili króla podczas Świąt Bożego Narodzenia (tzw. zabawa w Håtuna), który dzięki pomocy swego szwagra króla Danii Eryka VI Menveda, został uwolniony. Po powrocie z niewoli Birger na powrót przejął królewskie obowiązki, ale musiał ulec żądaniom swoich braci, którzy wciąż byli popierani przez króla Norwegii Haakona V. W 1310 doszło między Birgerem a Erykiem i Waldemarem do ugody, na podstawie której król wydzielił braciom osobne dzielnice, w których władali niczym udzielni książęta.
Królewski brat Eryk Magnusson miał jednak większe ambicje. Eryk w 1312 poślubił córkę Haakona V norweskiego, która urodziła mu syna Magnusa, nadto otrzymał jako lenna ziemie od króla Norwegii i Danii, co wraz z terytoriami w południowej Szwecji czyniło go poważnym graczem międzynarodowej polityki w Skandynawii, tym bardziej że władca Norwegii nie miał męskiego potomka.
Ze wzrastającą potęgą Eryka nie mógł pogodzić się nieudolny Birger, który postanowił pozbyć się obu braci. W grudniu 1317 król Birger zaprosił Eryka i Waldemara na ucztę do zamku w Nyköping (tzw. gościna w Nyköping), wyprawioną z okazji świąt Bożego Narodzenia. Towarzysząca książętom świta pozostała w mieście i na zamku obaj byli bez swych straży. Gdy biesiada się skończyła, Eryk i Waldemar poszli do swych pokoi i tam zostali pojmani przez ludzi króla, a następnie uwięzieni w lochach zamku. Król całą akcję zachował w tajemnicy i wiele osób nie wiedziało co się stało z zaginionymi książętami. Tymczasem Birger nakazał zamorzyć głodem swych braci. Gdy królewska zbrodnia wyszła na jaw, w Szwecji powstało wielkie poruszenie, przeciwko Birgerowi stanęli nawet wierni dotychczas wielmoże świeccy i duchowni. W obliczu powszechnej rebelii, wspieranej przez Haakona norweskiego, Birger w 1318 salwował się ucieczką do Danii. Opór próbował stawiać syn Birgera – Magnus, ale został szybko pokonany i następnie skazany na śmierć, egzekucja miała miejsce 1 czerwca 1320 w Sztokholmie. Birger I został zdetronizowany przez swoich poddanych, a regentem został szlachcic Mats Kettilmundsson. Szwedzi w 1319 roku królem obwołali trzyletniego Magnusa, syna zmarłego Eryka.
Birgerowi nie udało się powrócić do ojczyzny, zmarł w Danii 31 maja 1321.
Rodzina.
Żoną króla Birgera I była poślubiona w 1298 księżniczka duńska Małgorzata, córka króla Danii Eryka V, zwana w Szwecji Martą. Między małżonkami istniało bliskie pokrewieństwo, więc do ślubu była potrzebna papieska dyspensa. Brat Marty, król Eryk VI Menved poślubił z kolei siostrę Birgera – Ingeborgę. Królowa Marta zmarła 2 marca 1341. Prócz wspomnianego syna Magnusa, urodzonego w 1300, Birger I miał jeszcze troje dzieci: Eryka, który został księdzem i zmarł w 1319, Agnieszkę zmarłą po 1344 oraz Katarzynę zmarłą po 1320.

</doc>
<doc id="1420635" url="https://pl.wikipedia.org/wiki?curid=1420635" title="Aleksandr Makarow">
Aleksandr Makarow

Aleksandr Makarow "Александр Макаров" (ur. 11 lutego 1951 w Kasimowie) – radziecki lekkoatleta, który specjalizował się w rzucie oszczepem.
Srebrny medalista olimpijski z Moskwy. W 1970 roku zdobył srebrny krążek mistrzostw Europy juniorów. Trzykrotny uczestnik seniorskich mistrzostw Europy. Rekord życiowy 89,64 (27 lipca 1980, Moskwa).
Ojciec oszczepnika Siergieja Makarowa.

</doc>
<doc id="1420636" url="https://pl.wikipedia.org/wiki?curid=1420636" title="Eichwalde">
Eichwalde

Eichwalde – gmina we wschodnich Niemczech w kraju związkowym Brandenburgia, w powiecie Dahme-Spreewald. Gmina leży w bezpośrednim sąsiedztwie Berlina nad rzeką Dahme.
Geografia.
Eichwalde graniczy od północy z berlińską dzielnicą Treptow-Köpenick. Od zachodu graniczy z Schulzendorf a od południa z Zeuthen. Wschodnią granicę stanowi rzeka Dahme, która tworzy w tym miejscu jezioro Zeuthener See. Centrum Berlina jest oddalone o 22 kilometrów. Najbliższe miasto w Brandenburgii Königs Wusterhausen jest oddalone o 9 kilometrów.
Historia.
Najstarsza znana wzmianka o osadzie pod nazwą "Rahdelandt" pochodzi z 1673, rozwój jako miejscowość Eichwalde zaczęła się w tym miejscu natomiast dopiero pod koniec XIX wieku.
W latach 1949–1990 część NRD.
Transport.
W Eichwalde znajduje się przystanek kolejowy, obsłużony przez linie S8 i S46 berlińskiej szybkiej kolei miejskiej. 
W pobliżu gminy znajduje się międzynarodowy port lotniczy Berlin-Brandenburgia.

</doc>
<doc id="1420639" url="https://pl.wikipedia.org/wiki?curid=1420639" title="EuskoTran (Bilbao)">
EuskoTran (Bilbao)

EuskoTren w Bilbao – system tramwajowy działający w Bilbao w Hiszpanii. Sieć ta ma obecnie 6,3 km. torów oraz 12 przystanków na całej trasie i zarządzana jest przez EuskoTren. Czas przejazdu na całej trasie wynosi obecnie 15 minut. Tramwaje obsługujące linie pochodzą z taboru dostarczonego przez CAF. Pod nazwą EuskoTran kursują również tramwaje w Vitorii.
Historia.
W swej historii tramwaju, Bilbao miało tramwaje konne w 1876, a następnie tramwaje elektryczne, które pojawiły się na ulicach miasta w 1896. Począwszy od 1940 wszystkie linie były sukcesywnie likwidowane (według planu do 1964) i zastępowane trolejbusami. Ostatecznie sieć została zlikwidowana w 1978 r.
Prace budowlane na linii A oficjalnie rozpoczęły się 27 maja 1999, a linia została otwarta w 18 grudnia 2002. Początkowo tramwaj kursował tylko pomiędzy "Atxuri" i "Uribitarte". 30 kwietnia 2003 nastąpiło otwarcie przedłużonej linii A do "Uribitarte Guggenheim". Po tym czasie linia była kolejno przedłużana a 24 lipca 2003 odbyło się jej otwarcie w kierunku "Guggenheim" w San Mamés, a 22 lipca 2004 do "San Mamés Basurto".
Tabor.
Każdy tramwaj ma 25 m długości i może jednorazowo przewozić 192 osoby, w tym 50 na miejscach siedzących. Wszystkie tramwaje są niskopodłogowe i wyposażone w wysuwaną platformę dla potrzeb osób niepełnosprawnych, poruszających się na wózkach inwalidzkich. Dostęp do tramwajów jest na poziomie platformy, co czyni ją łatwą dla osób niepełnosprawnych. Wszystkie tramwaje mają 4 pary drzwi po każdej stronie. Podczas jazdy wszystkie przystanki są zapowiadane głosowo, a pomiędzy zapowiedziami odtwarzana jest muzyka.

</doc>
<doc id="1420643" url="https://pl.wikipedia.org/wiki?curid=1420643" title="Demise">
Demise

Demise – polska grupa muzyczna wykonująca melodic death metal założona w 1995 w Elblągu. Założycielami zespołu byli perkusista Marek Matkiewicz, oraz gitarzysta Andrzej Brągiel. Po kilku miesiącach dołączyli Przemyslaw „Ozz” Ozga (gitara, wokal) oraz Arek „Kons” Jaworski (gitara basowa). W tym składzie zespół rozpoczął prace nad swoją muzyką.
Historia.
We wrześniu 1996 powstało pierwsze demo zatytułowane "Outcome Of...". W roku 1997 zespół, nakładem wydawnictwa Immortal Records, wydał kasetę, a latem tego samego roku został zarejestrowany materiał na debiutancki album "Like A Thorn". Płyta została wydana przez firmę Metal Mind Productions. Grupa Demise koncertowała i brała udział w festiwalach Thrash'em All, Vox Mortiis, Metal Monsters.
Z powodów osobistych z zespołu zmuszony był odejść basista Jaworski. Nowym członkiem zespołu został Łukasz „Wierzba” Wierzbiński.
W grudniu 1999 roku zespół nagrał w studiu Hertz drugi album "God Insect". Album ukazał się nakładem firmy Koch International.
W czerwcu 2002 roku Marek i Ozz nawiązali kontakt z amerykańskim insrumentalistą Jamesem Murphy (m.in. Death, Testament, Obituary, Disincarnate). To spotkanie zaowocowało pomysłem na wspólną płytę – "Torture Garden". Płyta została nagrana w Polsce latem 2003 roku i ukazała się nakładem Empire Records w kwietniu 2005 roku.
Od listopada 2005 roku brak jest doniesień o działalności zespołu.

</doc>
<doc id="1420646" url="https://pl.wikipedia.org/wiki?curid=1420646" title="Maurycy Mayzel">
Maurycy Mayzel

Maurycy Mayzel (ur. 12 kwietnia 1872 w Warszawie, zm. jesienią 1942 w Kowlu) – polski przemysłowiec, sędzia handlowy, działacz społeczny i samorządowy, w latach 1937–1939 komisaryczny prezes warszawskiej gminy żydowskiej.
Życiorys.
Urodził się 12 kwietnia 1872 w Warszawie w rodzinie Jakuba Mayzelsa i Lei Manierkow-Mayzels. W czasie rewolucji 1905 roku występował przeciw rusyfikacji Żydów w Kongresówce, brał udział w walce o polskość szkół. Podczas I wojny światowej działał w Komitecie Niesienia Pomocy Uchodźcom. Po odzyskaniu niepodległości od 1919 radny rady miasta Warszawy. W czasie wojny polsko-bolszewickiej w 1920 był jednym z komisarzy Rady Obrony Stolicy. Prezes oddziału Związku Strzeleckiego im. Berka Joselewicza. Członek Rady Komisji Taryf Celnych, ławnik Sądu Okręgowego w Warszawie (1919–1923), sędzia handlowy i radca Giełdy Warszawskiej. W latach 1927–1934 wiceprezes Rady Miejskiej w Warszawie i członek Komisji Rewizyjnej. Był wiceprezesem Centrali Związku Kupców, jednym z założycieli Instytutu Fryderyka Chopina oraz działaczem wielu żydowskich i polskich instytucji społecznych. 
Od stycznia 1937 komisaryczny prezes Zarządu Żydowskiej Gminy Wyznaniowej; funkcję sprawował do dnia opuszczenia Warszawy 6 września 1939.
Po agresji III Rzeszy na Polskę opuścił Warszawę 6 września 1939 roku wraz z grupą pracowników na apel pułkownika Romana Umiastowskiego. Jego następcą na stanowisku komisarycznego prezesa gminy został mianowany przez Stefana Starzyńskiego 23 września 1939 ówczesny zastępca Mayzela, Adam Czerniaków.
Po opuszczeniu Warszawy zatrzymał się w Kowlu, który po agresji ZSRR na Polskę znalazł się pod okupacją sowiecką. Po ataku Niemiec na ZSRR i rozpoczęciu okupacji niemieckiej trafił do utworzonego w maju 1942 w Kowlu getta, a podczas jego likwidacji, jesienią 1942, został zamordowany przez Niemców. 

</doc>
<doc id="1420647" url="https://pl.wikipedia.org/wiki?curid=1420647" title="Józef Rudnicki">
Józef Rudnicki

Józef Rudnicki (ur. 19 marca 1782, zm. 30 stycznia 1849 w Warszawie) – kapitan wojsk Księstwa Warszawskiego, autor pamiętników.
Dowódca kompanii woltyżerów 4 Pułku Piechoty Księstwa Warszawskiego, w Królestwie Polskim major w Korpusie Inwalidów i Weteranów. Walczył na wojnie w Hiszpanii w latach 1809–1811, uczestniczył w kampanii rosyjskiej 1812 roku, kampaniach 1813 i 1814 roku. Po klęsce Napoleona wrócił do Polski.

</doc>
<doc id="1420648" url="https://pl.wikipedia.org/wiki?curid=1420648" title="Paul Blackthorne">
Paul Blackthorne

Paul Blackthorne (ur. 5 marca 1969 w Wellington, w hrabstwie Shropshire) – brytyjski aktor telewizyjny i filmowy, a także reżyser, producent filmowy i fotograf. 
Aktorstwo zaczął w wieku jedenastu lat w National Youth Music Theatre. Najbardziej znany jest z tytułowej roli Harry’ego Dresdena w serialu Akta Dresdena, który powstał na podstawie cyklu książek Jima Butchera pod tym samym tytułem. Poza aktorstwem zajmuje się również fotografią.

</doc>
<doc id="1420649" url="https://pl.wikipedia.org/wiki?curid=1420649" title="Lazare Ponticelli">
Lazare Ponticelli

Lazare Ponticelii (ur. 7 grudnia 1897 w Bettoli, zm. 12 marca 2008 w Le Kremlin-Bicêtre) – francuski żołnierz, był ostatnim żyjącym weteranem pierwszej wojny światowej walczącym w mundurze francuskim.
Życiorys.
Był dzieckiem włoskich emigrantów, przybył do Francji w wieku dziewięciu lat. W 1914 roku zgłosił się do Legii Cudzoziemskiej, by bronić swej przybranej ojczyzny. Osiadł we Francji w 1921 roku. Drugi raz zgłosił się do wojska, gdy wybuchła II wojna światowa, został wówczas odesłany do domu z racji podeszłego wieku. Nie przeszkodziło mu to jednak zaangażować się w działalność podziemia. Lazare Ponticelli walczył za Francję nie mając jeszcze francuskiego obywatelstwa, które otrzymał w 1939 roku. 
Był odznaczony m.in. Legią Honorową V klasy i francuskim Krzyżem Wojennym ("Croix de Guerre").
Lazare Ponticelli nie chciał się długo zgodzić na zorganizowanie po jego śmierci uroczystego pogrzebu oficjalnego, ustąpił pod warunkiem, że ceremonia będzie skromna i dedykowana wszystkim uczestnikom pierwszej wojny światowej. Francuzi oddali hołd ostatniemu z francuskich weteranów pierwszej wojny światowej zmarłemu w wieku 110 lat. Ceremonia pogrzebowa odbyła się w Pałacu Inwalidów w Paryżu. Uroczystość rozpoczęła się mszą żałobną w kościele św. Ludwika, po której na dziedzińcu Pałacu Inwalidów – tradycyjnym miejscu pamięci francuskich weteranów – oddano zmarłemu honory wojskowe. W uroczystości wzięło udział ponad 500 osób, w tym Nicolas Sarkozy i jego poprzednik Jacques Chirac, premier François Fillon z ministrami swego rządu, członkowie rodziny zmarłego i kombatanci. W mowie wygłoszonej na dziedzińcu Pałacu prezydent Sarkozy przywołał 8,5 miliona francuskich żołnierzy pierwszej wojny światowej słowami: "Jest naszym obowiązkiem by na przekór historii zachować (o nich) żywą pamięć. Nie tworzy się swojej przyszłości zapominając przeszłość, lecz biorąc za nią odpowiedzialność i przekraczając ją. Ale wspomnienie jest kruche, gdy nadchodzi śmierć". Pisarz i członek Akademii Francuskiej, Max Gallo, określił zmarłego jako człowieka pokoju, skromnego i bohaterskiego, Włocha z urodzenia, Francuza z wyboru. Prezydent Sarkozy odsłonił w Pałacu Inwalidów tablicę pamiątkową ku czci kombatantów pierwszej wojny światowej. Na budynkach publicznych opuszczono flagi narodowe w poniedziałek do połowy masztu, a w urzędach uczczono pamięć ostatniego weterana minutą ciszy.

</doc>
<doc id="1420651" url="https://pl.wikipedia.org/wiki?curid=1420651" title="Heideblick">
Heideblick

Heideblick – gmina w Niemczech w kraju związkowym Brandenburgia, w powiecie Dahme-Spreewald.
Geografia.
Heideblick leży w krainie geograficznej Spreewald, w pobliżu miasta Luckau.
Dzielnice gminy.
W skład gminy wchodzi 14 dzielnic:

</doc>
<doc id="1420653" url="https://pl.wikipedia.org/wiki?curid=1420653" title="Abd ar-Rahman II">
Abd ar-Rahman II

Abd ar-Rahman II, Abū l-Mutarraf `Abd ar-Rahmān ibn al-Hakam (ur. 792 w Toledo, zm. 22 września 852 w Kordobie) - czwarty emir z dynastii Umajjadów w Hiszpanii, emir Kordoby w latach 822-852. Był synem al-Hakama I. 
Życiorys.
Abd ar-Rahman II był mecenasem kultury i sztuki. W okresie jego panowania na dworze kordobańskim działał Zirjaba, arabski muzyk, astronom i geograf mający duży wpływ na gust swojego opiekuna. 
W wyniku oddziaływania stolicy emiratu na kulturę hiszpańską na Półwyspie Iberyjskim wytworzył się nowy styl nazywany mozarabskim. Doszło również do arabizacji części autochtonicznego społeczeństwa al-Andalus (głównie elit chrześcijańskich), którą to grupę w późniejszych czasach nazywano Mozarabami.
Abd ar-Rahman II był opiekunem berberyjskiego teologa islamskiego Jahji Ibn Jahji. Pod jego wpływem emir przyjął doktrynę malikicką, która w późniejszym czasie rozprzestrzeniła się wśród muzułmanów w Andaluzji.
W sprawach wewnętrznych państwa zreformował administrację opierając się na wzorcach sasanidzkich. Toczył również spór z biskupem Kordoby, Eulogiuszem, który namawiał swoich wiernych do dobrowolnego męczeństwa za wiarę. Aby zapobiec temu zjawisku Abd ar-Rahman II zwołał sobór potępiający naukę Eulogiusza. 
W okresie jego panowania w 844 roku doszło do pierwszego najazdu Normanów na Półwysep Iberyjski (zaatakowane były m.in. Sewilla i Lizbona).

</doc>
<doc id="1420654" url="https://pl.wikipedia.org/wiki?curid=1420654" title="Barbara Baryżewska">
Barbara Baryżewska

Barbara Baryżewska (ur. 25 stycznia 1939 w Rudzie Pabianickiej, zm. 27 kwietnia 2019 w Warszawie) – polska aktorka teatralna, filmowa i telewizyjna. 
W 1960 ukończyła studia na Wydziale Aktorskim PWST w Warszawie. 
Urnę z prochami aktorki złożono 8 maja 2019 w grobie rodzinnym na cmentarzu Stare Powązki (IV brama).
Teatr.
Występowała na deskach różnych teatrów i podobnych instytucji:

</doc>
<doc id="1420660" url="https://pl.wikipedia.org/wiki?curid=1420660" title="Mark 54">
Mark 54



</doc>
<doc id="1420663" url="https://pl.wikipedia.org/wiki?curid=1420663" title="Kościół św. Marii Magdaleny w Czersku">
Kościół św. Marii Magdaleny w Czersku

Kościół św. Marii Magdaleny w Czersku – rzymskokatolicki kościół parafialny w Czersku (woj. pomorskie), zbudowany w 1913, w stylu neogotyckim.
Historia.
Parafia w Czersku powstała zapewne w XII wieku, a wzmiankowana jest po raz pierwszy w dokumencie lokacyjnym z 1382. Udokumentowane jest istnienie drewnianego kościoła z wieżą w 1565. W wyniku pożaru w 1756 kościół ten został zniszczony. W latach 1764-1842 nabożeństwa odprawiano w nowym kościele zbudowanym również z drewna. Kościół ten został rozebrany w 1842 i w 1844 położono kamień węgielny pod kościół murowany, który został ukończony w 1852. Kościół ten został następnie w 1909 rozebrany i w latach 1910-1913 wzniesiono obiekt obecnie używany.
Architektura.
Kościół zlokalizowany jest w centrum miasta. Jest to okazała budowla halowa, trójnawowa, z wielobocznie zamkniętym, krótkim prezbiterium skierowanym na zachód (świątynia jest orientowana odwrotnie). Budynek z czerwonej cegły na planie krzyża łacińskiego. Przy północnym ramieniu transeptu czworoboczna wieża (dzwonnica) o wysokości 40 metrów, zwieńczona dachem w kształcie ostrosłupa, krytym miedzianą blachą, z krzyżem na szczycie. Na wieży znajduje się zegar skierowany na cztery strony świata oraz cztery dzwony. Nawa główna i transept pokryty dwuspadowym dachem, nawy boczne dachami dwuspadowymi o kalenicach prostopadłych do osi nawy głównej. Dach prezbiterium jest nieco niższy od dachu nawy głównej, pokryty dachówką falistą rzymsko-kombinowaną i mniszką. Na skrzyżowaniu transeptu z nawą główną znajduje się sygnaturka. Budowla jest na zewnątrz pokryta dekoracją blendową, ze szczytami nad korpusem i ramionami transeptu. Do prezbiterium przylagają dwie zakrystie: północna i południowa. Kościół posiada 7 wejść do naw, trzy z nich obecnie zamurowane. Nad głównym wejściem (od wschodu) umieszczono figurę Marii Magdaleny o wysokości 1,9 m autorstwa rzeźbiarza Trillhase z Erfurtu.
Obejście kościoła wykonane jest z betonu i kostki brukowej. Dla osób niepełnosprawnych przygotowano podjazd.
Projektantem kościoła św. Marii Magdaleny jest wrocławski architekt Oskar Hossfeld.
Wnętrze.
Wnętrze nakryte jest stropami belkowymi, pokrytymi polichromią. Nawy boczne rozgraniczone są od nawy głównej sześcioma kwadratowymi kolumnami, pozbawionymi podstaw i kapiteli. We wnętrzu znajdują się dwa chóry: większy, z prospektem organowym, zamyka nawę główną od wschodu, mniejszy w nawie południowej, przy południowym ramieniu transeptu. Kościół ma dwie zakrystie, kruchty znajdują się pod chórem oraz w wieży. Posadzka kościoła pokryta jest płytami kamiennymi. Wnętrze jest oświetlone przez okna witrażowe i kryształowe żyrandole.
Wyposażenie wnętrza.
W kościele znajduje się 8 ołtarzy, 6 konfesjonałów, kazalnica, chrzcielnica, obrazy z drogą krzyżową. Dla uczestników nabożeństw w nawie głównej i nawach bocznych ustawione są ławy. Na emporze znajdują się organy. Przy wejściu głównym granitowe kropielnice. Sufit jest bogato zdobiony malowidłami, a kolumny pokryte są freskami.
Ołtarz główny.
Główny ołtarz w stylu manierystycznym znajduje się w prezbiterium. Ufundowany przez opata pelplińskiego Feliksa Kosa w 1611 dla tamtejszego kościoła cystersów. W 1845 ołtarz został ofiarowany przez kapitułę chełmińską do czerskiej parafii. Ołtarz wykonany z drewna ma wymiary 2,75 m szerokości i 6,50 m wysokości. W 1911 ołtarz powiększono poprzez dodanie po bokach rzeźbionego paludamentu z postaciami aniołów. Posiada bogatą dekorację okuciową i roślinną na kolumnach oraz naddatki. Na belkowaniu ołtarza znajdują się dwie rzeźby nierozpoznanych biskupów. Ponadto ołtarz udekorowany jest postaciami pięciu aniołów oraz płaskorzeźbą pokutującej św. Marii Magdaleny w zwieńczeniu. Nad belkowaniem herb rodowy Kosów. W centrum ołtarza umieszczony jest obraz przedstawiający Trójcę Świętą w otoczeniu aniołów, namalowany w 1611 przez Hermana Hana. Wymiary obrazu to 2,30 x 1,55 m. Pod obrazem znajduje się predella przedstawiająca koncert anielski. Jej wymiary: 0,40 x 1,35 m. Na jej odwrocie znajduje się napis: "Inceptum Anno 1611 Adj 20 Julij Perfectum Erdem Anno in festo Scti Mathei Hoc altare pictum ab Hermanno Gallo Oretur pro eo". Przed predellą umieszczane jest tabernakulum.
W 1958 przeprowadzono renowację ołtarza. Przywrócono pierwotny kolor drewna hebanu i odrestaurowano szatę złota dukatowego.
Ołtarze boczne.
Ołtarz św. Krzyża.
Ołtarz o wysokości 5 m i szerokości od 3 do 1,5 m umieszczony w południowej części transeptu. W starym kościele drewnianym spełniał funkcję ołtarza głównego. Został wykonany w 1766 w stylu rokokowym. Jest to ołtarz typu sarkofagowego, w kształcie ramy z wplecionymi w grzebykowe ornamenty narzędziami męki Chrystusa. Ufundowany przez kanonika kamieńskiego herbu Newlin, ks. Franciszka Łukowicza. W kartuszu herbowym znajdują się inicjały: "F, Ł, C, C – Franciscus Łukowicz Canonicus Caminensis".
Nastawa ołtarza ma formę płytkiej wnęki, zwieńczonej baldachimem z dwiema postaciami aniołów. Środkowa część ołtarza zawiera rzeźbę ukrzyżowanego Chrystusa i klęczącej św. Marii Magdaleny. Po bokach zaś znajduje się figura Matki Boskiej Bolesnej i św. Jana Ewangelisty. Mensa ołtarza jest wklęsło-wypukła, z herbem Newlin. Ołtarz nie ma portatylu.
W 1960 dokonano konserwacji i odnowienia ołtarza.
Ołtarz św. Michała.
Umieszczony w północnej części transeptu. Wykonany w połowie w połowie XVIII wieku, w stylu rokokowym, posiada wklęsło-wypukłe retabulum. Jest to ołtarz typu stołowego – jego mensa oparta jest na dwóch dekoracyjnych nogach. Wymiary ołtarza: 6 m wys., 2,30 m szer. Tylna ściana ołtarza stanowi przedłużenie nastawy. W środkowym polu ołtarza znajduje figura św. Michała zabijającego smoka. Na bokach ołtarza umieszczone są dwie postacie aniołów, a w górnej jego części dwa putta i trzy uskrzydlone główki. Ołtarz nie posiada portatylu.
W 1960 przeprowadzono jego konserwację i odnowienie.
Ołtarz św. Marii Magdaleny.
Umieszczony w północnej części transeptu. Wykonany około 1912 przez pracownię z Poznania w stylu barokowym.
W 1958 wstawiono doń nowy obraz św. Marii Magdaleny namalowany przez Władysława Drapiewskiego.
W 1962 dokonano jego odnowienia.
Ołtarz św. Najświętszej Marii Panny.
Umieszczony w południowej części transeptu. Ołtarz wykonała firma z Wrocławia około 1912 w stylu późnorenesansowym. W 1957 w ołtarz wstawiono obraz Matki Boskiej Nieustającej Pomocy namalowany przez Władysława Drapiewskiego.
W 1962 został odnowiony.
Ołtarz posoborowy z ambonką.
Ołtarz posoborowy i ambonka zostały wykonane z drewna przez czerskich artystów w 1980.
Ołtarzyk św. Judy Tadeusza.
Umiejscowiony w kruchcie po lewej stronie głównego wejścia do kościoła. Ufundowany przez parafian na pamiątkę II Soboru Watykańskiego. Ołtarzyk wykonał z piaskowca Antoni Łangowski z Czerska.
Ołtarzyk św. Antoniego.
Umiejscowiony w kruchcie po prawej stronie głównego wejścia do kościoła. Ołtarzyk wykonany z piaskowca przez Antoniego Łangowskiego z Czerska. Ołtarzyk został ufundowany przez czerskich parafian z okazji złotego jubileuszu kapłaństwa ks. kanonika Franciszka Drosta (1884-1972) – byłego proboszcza.
Kazalnica.
Kazalnica została wykonana w stylu barokowym. Sklepienie kazalnicy pochodzi z poprzedniego kościoła. Kazalnicę zdobią rzeźby czterech ewangelistów z ich symbolami: św. Mateusz z młodzieńcem, św. Marek z lwem, św. Łukasz z bykiem i św. Jan z orłem.
Konfesjonały.
Dwa konfesjonały i kratki znajdujące się przy ołtarzu główny wykonane zostały w 1912, w stylu barokowym. Pozostałe konfesjonały ustawiono w okresie późniejszym.
Chrzcielnica.
Wykonana z drewna w stylu rokokowym w 1766. W jej środkowej części usytuowana jest gołębica, symbolizująca Ducha Świętego. W górnej części znajdują się dwa aniołki z kartuszem.
W 1965 została poddana konserwacji i odnowieniu.
Stacje drogi krzyżowej.
Osiem stacji jest w stylu starochrześcijańskim. Namalowane są na płótnie o wymiarach 1,35 m. x 1,60 m.
Na I stacji widnieje napis: "Sprengel parochus erat, Guntermann pinxit MCMXVII"; na IV stacji – "30...5.1918"; na VIII stacji – "J. G. November 1918".
Dwie stacje pochodzą z 1930.
W 1954 zostały namalowane cztery ostatnie stacje.
Organy.
Organy pochodzą z 1913. Wykonane zostały przez firmę Pawła Voelknera z Bydgoszczy. Organy posiadają 28 rejestrów.
W 1958 organy zostały przebudowane i otrzymały nowy kontuar. Obecnie organy posiadają trakturę pneumatyczną, 2 manuały i pedał.
Prospekt organowy został wykonany w stylu baroku nadwiślańskiego.
Kropielnice.
Przy wejściu głównym, po obu stronach nawy głównej pod emporą znajdują się kropielnice granitowe. Jedna z nich, prawdopodobnie romańska z XIII wieku, z czarą zdobiona prymitywnymi pasami, druga – niezdobiona – zapewne z XV albo XVI wieku.
Malatura wnętrza.
Malaturę wykonał profesor Otto Linnemann z Frankfurtu nad Menem przy pomocy Kazimierza Jasnocha i Franciszka Konitzera w 1912. Malowidła przedstawiają obrazy z Pisma św. Starego Testamentu i alegorie do Nowego Testamentu. Malowidło sufitowe w prezbiterium przedstawia monstrancję z hostią w świetlistym obłoku. Obok monstrancji klęczy dwóch cherubinów, a z prawej i lewej strony umieszczono napisy: "Ecce, qui tollit peccata mundi" oraz "Ego sum resurectio et vita".
Malowidła sufitowe nawy poprzecznej przedstawiają sceny narodzenia, męki i zmartwychwstania Zbawiciela. Środkowy obraz męki Pańskiej jest otoczony wizerunkami Ojców Kościoła.
Obraz zmartwychwstania Pańskiego w północnej części nawy poprzecznej przedstawia Chrystusa rozmawiającego z pokutnicą Magdaleną, a otoczony jest wizerunkami św. Jana Nepomucena, św. Stanisława, św. Alojzego i św. Kazimierza.
Narodziny Chrystusa są zestawione z wyobrażeniami krzaku gorejącego, różdżki Aarona i "Hortus conclusus".
Malowidła sufitowe nawy głównej przedstawiają Wniebowstąpienie Pańskie i Zielone Świątki z figurami ze Starego Testamentu, wężem miedzianym, Eliaszem na wozie ognistym, ofiarą Eliasza i wizerunki Dawida, Izajasza, Mojżesza, Salomona, Joela i Ezechiela.
Dzwony.
W dzwonnicy znajdują się cztery dzwony. Przed I wojną światową wisiały trzy. Jeden dzwon pochodził z roku 1879, drugi z 1848, trzeci z 1736. Ostatni dzwon został zachowany i służy jako sygnaturka. Pozostałe dwa dzwony sprzedano, a na ich miejsce sprowadzono trzy nowe.
Dzwony zostały odlane w Lubece przez ludwisarnię M. u. O. Ohlsson. Nastrojono je na akord: "ais", "fis" i "dis". Największy dzwon waży 1 400 kg. Ufundował go Jan Ohnesorge.
Aktu poświęcenia dzwonów dokonał 14 lipca 1912 proboszcz Bukowski z Łęga.
Na dzwonach znajdują się następujące napisy:
Plebania.
Budynek wolnostojący, zbudowany w 1828, o skromnych cechach klasycystycznych, parterowy, murowany z cegły, usytuowany kalenicowo, prostokątny, dwutraktowy, z sienią w osi budynku – od frontu dach dwuspadowy z powieką, kryty dachówką.

</doc>
<doc id="1420675" url="https://pl.wikipedia.org/wiki?curid=1420675" title="Georges Minois">
Georges Minois

Georges Minois (ur. 1946) – historyk francuski.
Georges Minois jest autorem szeregu publikacji, ekspertem z zakresu historii religii i kultury, historii społecznej i historii mentalności. 
Jest absolwentem "École normale supérieure". Do 2006 roku wykładał historię i geografię w 
"Lycée Ernest Renan" w Saint-Brieuc.
Linki zewnętrzne.
Zdjęcie Georges'a Minois

</doc>
<doc id="1420677" url="https://pl.wikipedia.org/wiki?curid=1420677" title="Gwar">
Gwar

Gwar (zapis stylizowany: GWAR) – amerykańska heavy metalowa grupa muzyczna utworzona w 1985 roku. Zespół zyskał popularność dzięki swemu wyglądowi zaczerpniętemu z filmów grozy, a także z często niepoprawnych politycznie tekstów, poruszających tematy tabu.
Kostiumy wykonywane są z piany lateksowej, styropianu lub gumy i zazwyczaj są upodabniane do produktów spożywczych, takich jak surowe mięso, makaron, choć dodatkową dekoracją mogą być również wodorosty. Ponadto wizerunek wzbogacony jest o mocny makijaż. Dla zaakcentowania efektu ze strojów niejednokrotnie sączą się rozmaite substancje. Zespół stara się by występy miały charakter satyryczny. 3 listopada 2011 roku zmarł gitarzysta zespołu Cory Smoot (Flattus Maximus). Po śmierci frontmana i wokalisty Dave'a Brockiego w 2014 roku grupa działa bez żadnego z członków założycieli.

</doc>
<doc id="1420682" url="https://pl.wikipedia.org/wiki?curid=1420682" title="2006 Indianapolis 500">
2006 Indianapolis 500



</doc>
<doc id="1420695" url="https://pl.wikipedia.org/wiki?curid=1420695" title="Droga wojewódzka nr 513">
Droga wojewódzka nr 513

Droga wojewódzka nr 513 (DW513) – droga wojewódzka o długości 89 km łączącą Pasłęk DW505 z DK57 w m. Wozławki.
Droga w całości biegnie na terenie powiatów: elbląskiego, lidzbarskiego i bartoszyckiego.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 513 była objęta ograniczeniami dopuszczalnego nacisku pojedynczej osi:

</doc>
<doc id="1420701" url="https://pl.wikipedia.org/wiki?curid=1420701" title="Ts2 Technologie Satelitarne">
Ts2 Technologie Satelitarne

Ts2 – operator łączy satelitarnych z Warszawy. Firma specjalizuje się w systemach wojskowej łączności satelitarnej na Bliskim Wschodzie, prowadzi dystrybucję telefonów satelitarnych Thuraya, Iridium i Inmarsat oraz mobilnej łączności BGAN w Polsce.
Operator prowadzi dystrybucję wszystkich obecnie produkowanych podręcznych telefonów satelitarnych: Iridium 9555, Iridium 9505a, Thuraya SO 2510, Thuraya SG 2520 i IsatPhone PRO, bez oferty sieci Globalstar i starszych modeli telefonów jak np. Hughes 7100 / Hughes 7101, Ascom.
TS2 w Iraku i Afganistanie
TS2 jest jednym z operatorów łączy telekomunikacyjnych w technologii VSAT na terenie Iraku i Afganistanu, co owocuje współpracą z Armią Amerykańską. Komunikacja TS2 pomiędzy bazami jest możliwa dzięki równoczesnej dzierżawie pasm na satelitach Intelsat 10-02, Intelsat 901, Intelsat 15, Eutelsat EB4A, Eutelsat W6, NSS-6, NSS-12 oraz ArabSat Badr-4, których zasięg pozwala na zestawianie połączeń pomiędzy dowolnymi punktami na terenie Europy, Bliskiego Wschodu i południowo-zachodniej części Azji. Firma dodatkowo wyposaża klientów w telefony satelitarne sieci Thuraya, Inmarsat i Iridium, które często są jedynym środkiem komunikacji w tym rejonie świata.
Największe sieci wojskowe TS2 w Iraku znajdują się w następujących bazach: FOB Iskan / Iskandariyah, Orgun-E, Camp Taji / FOB Bennett, FOB Hammer / Butler Range Complex, Camp Stryker BIAP / Lotnisko w Bagdadzie, COB / FOB Speicher / Tikrit Airbase / FOB Summerall, Camp Habbaniyah, LSA Adder / Tallil Air Base, Camp Victory South, PRT Sharana, Lotnisko w Kandaharze / Tarin Kowt, Camp Ramadi / Camp Blue Diamond / Camp Junction City, Camp / FOB Warrior / Kirkuk, FOB Bagram / Baza lotnicza Bagram, FOB Normandy, Al Taquddam, Camp Echo / Ad Diwaniyah, Camp / FOB Bucca, FOB Marez / Mosul / LSA Diamondback, Camp Slayer / Lotnisko w Bagdadzie, International Zone / Zielona Strefa w Bagdadzie, Camp Liberty, FOB Sykes, LSA Anaconda, FOB Paliwoda, FOB Endurance, Q-West, Camp Fallujah, FOB Falcon, Bagdad, Baza lotnicza w Rasheed, Camp Al Asad, Camp Arifjan, Kuwait, CSC Scania, FOB Solerno, Al Kasik Military Base, Camp Duke / Najaf, FOB Salerno i FOB Prosperity.
TS2 dostarcza już usługi telekomunikacyjne dla Korpusu Piechoty Morskiej Stanów Zjednoczonych oraz placówek szkoleniowych policji irackiej w następujących lokalizacjach: West Ramadi, Warrar, Tal-Aswad, Saqlawiyah / Saqlawiah, Rutbah, Rumanah, Ramadi District HQ, Qatanna, Mulaab, Kubaisa, Khaladiah, Karmah, Jazeera, Al Hit, Haqlaniyah, Hamdiyah, Habbaniyah, Forsan, Ferris, East Ramadi, Barwannah, Anah, Ameriayah i Al Qaim.
Firma TS2 Technologie Satelitarne przygotowała projekt sieci satelitarnej w nowych bazach marines w Afganistanie. Rządowy kontrakt obejmuje uruchomienie i utrzymanie w okresie dwóch lat pełnej łączności w nowych lokalizacjach dla wszystkich stacjonujących tam żołnierzy. Stany Zjednoczone przeniosą 4,5 tysiąca marines z Iraku do Afganistanu już na początku 2009 roku.

</doc>
<doc id="1420702" url="https://pl.wikipedia.org/wiki?curid=1420702" title="Układ pneumatyczny kości skroniowej">
Układ pneumatyczny kości skroniowej

Układ pneumatyczny kości skroniowej – system komórek powietrznych wypełniający wnętrze kości skroniowej pochodzących z wpuklania się ścian jamy sutkowej oraz jamy bębenkowej. Rozwija się po urodzeniu i wykazuje dużą zmienność osobniczą. Komórki wzajemnie łączą się ze sobą i są podzielone na 5 stref, w których znajdują się odpowiednie grupy komórek (p. niżej)
Podział.
Zawiły system komórek powietrznych kości skroniowej został usystematyzowany i opisany przez otolaryngologów głównie dla potrzeb otochirurgii. Znajomość topografii poszczególnych komórek ma duże znaczenie w ocenie rozprzestrzeniania się procesów zapalnych ucha środkowego oraz chirurgii ucha i kości skroniowej. Pierwszy podział przestrzeni powietrznych kości skroniowej zaproponował w 1969 roku Allam. Anatomia topograficzna przestrzeni pneumatycznych kości skroniowej była też przedmiotem zainteresowań Schuknechta. Obecny podział wyróżnia 5 stref (obszarów) powietrznych kości skroniowej:
Dodatkowo poszczególne grupy komórek oprócz zgrupowania w 5 obszarów anatomicznych podzielone są na tzw. szlaki komórkowe. Podział na szlaki wiąże się z obserwacją, że poszczególne grupy komórek układają się w "łańcuchy", których przebieg można prześledzić podczas frezowania kości skroniowej. Najważniejszym szlakiem komórkowym jest główny szlak komórek sutkowych.
Rozwój.
Czynniki zapoczątkowujące proces pneumatyzacji nie został dokładnie poznany. Wiadomo, że o jego rozległości decydują czynniki dziedziczne. Duże znaczenie ma także rozmiar czaszki. Wpływ prawidłowej funkcji trąbki Eustachiusza na stopień upowietrznienia kości skroniowej pozostaje przedmiotem dyskusji.
Obszar ucha środkowego rozwija się już w trakcie ciąży. Komórki sutkowe rozwijają się po urodzeniu. Pierwszy etap pneumatyzacji następuje do 2 roku życia, a drugi kończy się w okresie dojrzewania płciowego.
Niekiedy proces pneumatyzacji może być bardzo rozległy, a komórki mogą wypełniać nie tylko wnętrze kości skroniowej, ale także okoliczne kości .
Znaczenie.
Znaczenie upowietrznienia kości skroniowej nie jest dokładnie ustalone. Jedna z teorii głosi iż system powietrzny kości skroniowej stanowi "zbiornik wyrównawczy", który zapobiega wahaniom ciśnienia w uchu środkowym. Układ ten tym samym zabezpiecza w pewnym stopniu błonę bębenkową i ucho środkowe przed urazem ciśnieniowym

</doc>
<doc id="1420703" url="https://pl.wikipedia.org/wiki?curid=1420703" title="Spotkanie (film 1945)">
Spotkanie (film 1945)

Spotkanie (ang. "Brief Encounter") – brytyjski melodramat filmowy z 1945 roku w reżyserii Davida Leana, zrealizowany na podstawie sztuki "Still Life" autorstwa Noëla Cowarda.
Zdjęcia kręcono w następujących lokalizacjach na terenie Anglii: dworzec kolejowy w Carnforth (hrabstwo Lancashire), Beaconsfield i Denham (Buckinghamshire) oraz Londyn (kino przy Victoria Street, Regent's Park).

</doc>
<doc id="1420708" url="https://pl.wikipedia.org/wiki?curid=1420708" title="Djibril Konate">
Djibril Konate



</doc>
<doc id="1420716" url="https://pl.wikipedia.org/wiki?curid=1420716" title="Condo">
Condo

Condo (od condominium – z „współ-”, „panowanie”) – system własności nieruchomości, w którym osoby prywatne są właścicielami poszczególnych lokali w budynku oraz udziału we własności części wspólnych, takich jak korytarze, windy czy przynależne tereny zielone.
W Polsce określenie to jest stosowane w odniesieniu do systemu condohotel, stanowiącego adaptację modelu condominium do rynku hotelowego.
Klasyczne condominium.
System condominium jako forma własności lokalu mieszkalnego był znany już w starożytnym Babilonie, Egipcie i Grecji, gdzie służył osobom, których nie było stać na kupno własnego domu. Ponownie zyskał popularność w Europie Zachodniej po II wojnie światowej jako odpowiedź na zwiększone zapotrzebowanie na mieszkania i konieczność poszukiwania bardziej ekonomicznych rozwiązań. Jednak najbardziej dynamiczny rozwój condo nastąpił w Stanach Zjednoczonych, gdzie stanowi alternatywę dla dominującego modelu, w którym cały budynek ma jednego właściciela, a poszczególne mieszkania są wynajmowane.
W modelu condominium właściciel mieszkania jest jednocześnie współwłaścicielem części wspólnych nieruchomości, ma prawo do współdecydowania o jej zarządzaniu i obowiązek uiszczania opłaty administracyjnej przeznaczonej m.in. na bieżącą konserwację i naprawy, wywóz śmieci, sprzątanie, itp.
W polskiej rzeczywistości odpowiednikiem condominium są wspólnoty mieszkaniowe.
Condo hotele.
Condo hotele stanowią przeniesienie modelu condo na rynek hotelowy i traktowane jako połączenie formy inwestycji w nieruchomości z posiadaniem „second home” (drugiego domu) w miejscowości o charakterze turystycznym.
"Condo hotel" działa w ten sam sposób co hotel, z tą różnicą, że właścicielami poszczególnych pokoi są osoby prywatne, które czerpią zyski z ich najmu. Właściciel lokalu może również w ograniczonym zakresie nieodpłatnie korzystać na własne potrzeby ze swojego pokoju/apartamentu, a czasem również z apartamentów w innych lokalizacjach zarządzanych przez tego samego operatora.
W Stanach Zjednoczonych model condo jest tak popularny, że obiekty tego typu są zarządzane przez renomowane marki hotelarskie m.in. Four Seasons, Ritz-Carlton, Starwood, Hilton, Le Meridien, Kempinski. Swoisty rekord na rynku condo hoteli ustanowił Donald Trump, w którego condohotelu Waikiki pierwszego dnia sprzedano wszystkie 500 pokoi o łącznej wartości 700 mln dolarów.
Rynek nieruchomości condohotelowych jest w Polsce stosunkowo młody. Największy jego rozwój odnotowano w latach 2010-2012, kiedy z jednej strony deweloperzy poszukiwali alternatywy dla znajdującego się w kryzysie klasycznego rynku mieszkaniowego, z drugiej strony istniało zapotrzebowanie na dodatkowe pokoje hotelowe w związku z organizacją w Polsce EURO 2012.
Z monitoringu rynku apart- i condohoteli w Polsce przeprowadzonego przez REAS w czerwcu 2015 roku wynika, iż najwięcej obiektów tego typu powstaje w pasie nadmorskim i w górach, nieliczne w rejonie jezior mazurskich. Najczęściej proponowanym przez operatora modelem jest uzależnienie wysokości przychodów nabywcy lokalu od przychodów generowanych z wynajmu danego lokalu. Często w pierwszych latach umowy, operator gwarantuje przychody zdefiniowane jako procent ceny lokalu - zwykle jest to nie mniej niż 5% ceny zakupu netto danego lokalu.
W Polsce pojęcie condo hotel nie zostało oficjalnie zdefiniowane ani w ustawodawstwie ani w kategoriach GUS. Przez deweloperów jest używane zamiennie z "apart hotel". W państwach anglosaskich rozróżnia się te pojęcia – "condo hotel" określa strukturę własności jednostek hotelowych (własność prywatna lokali mieszkalnych, zarządzana przez jednego operatora), a "apart hotel" określa typ jednostki hotelowej (niezależny lokal mieszkalny z aneksem kuchennym lub kuchnią). Obie formy inwestycji posiadają pełny serwis hotelowy.

</doc>
<doc id="1420717" url="https://pl.wikipedia.org/wiki?curid=1420717" title="Allan Lalin">
Allan Lalin



</doc>
<doc id="1420719" url="https://pl.wikipedia.org/wiki?curid=1420719" title="Chris Diamantopoulos">
Chris Diamantopoulos

Chris Diamantopoulos, właśc. Christopher Diamantopoulos (ur. 9 maja 1975 w Toronto) – kanadyjski aktor filmowy i telewizyjny, komik greckiego pochodzenia.

</doc>
<doc id="1420724" url="https://pl.wikipedia.org/wiki?curid=1420724" title="Metro w Barcelonie">
Metro w Barcelonie

Metro w Barcelonie (hiszp. "Metro de Barcelona") – jest systemem szybkiego transportu podziemnego w drugim co do wielkości mieście w Hiszpanii. System składa się z 12 linii o długości 170 km, na których znajdują się 193 stacje.
Budowa metra w Barcelonie rozpoczęła się w latach 20. XX wieku, kiedy to powstały dwie pierwsze linie.
W metrze są dwa rodzaje linii. Linie obsługiwanych przez Ferrocarriles de la Generalidad de Cataluña (FGC; metro, szybka i podmiejskie) oraz linie obsługiwane przez Transports Metropolitans de Barcelona (TMB; metro).

</doc>
<doc id="1420725" url="https://pl.wikipedia.org/wiki?curid=1420725" title="Chłodnica kominowa">
Chłodnica kominowa



</doc>
<doc id="1420728" url="https://pl.wikipedia.org/wiki?curid=1420728" title="Droga wojewódzka nr 509">
Droga wojewódzka nr 509

Droga wojewódzka nr 509 (DW509) – droga wojewódzka o długości 42 km, łączącą DW500 w Elblągu z DW513 w m. Drwęczno.
Droga biegnie na terenie powiatów: elbląskiego, braniewskiego i lidzbarskiego.

</doc>
<doc id="1420729" url="https://pl.wikipedia.org/wiki?curid=1420729" title="Jama sutkowa">
Jama sutkowa

Jama sutkowa (łac. "antrum mastoideum") – przestrzeń powietrzna kości skroniowej. Jest największą komórką sutkową. Ku przodowi i dołowi za pośrednictwem wejścia do jamy (łac. "aditus ad antrum") łączy się z zachyłkiem nadbębenkowym (attyką) jamy bębenkowej. Przy wejściu do jamy sutkowej przyśrodkowo znajduje się wyniosłość kanału półkolistego bocznego (łac. "prominentia canalis semicircularis lateralis") a poniżej wyniosłość nerwu twarzowego (łac. "prominentia canalis facialis"). Strop jamy sutkowej graniczy ze środkowym dołem czaszki. Boczną ścianę jamy sutkowej stanowi część sutkowa kości skroniowej a ku górze część łuskowa. Od strony przyśrodkowej jama sutkowa graniczy z piramidą (częścią skalistą) kości skroniowej. Ku tyłowi od jamy sutkowej znajduje się zatoka esowata. W ścianach jamy sutkowej znajdują się liczne małe otworki łączące ją z innymi komórkami sutkowymi. Jama sutkowa jest rozwinięta u noworodka. U dorosłego jest wielkości ziarna fasoli. Podczas procesów zapalnych ucha środkowego może w niej gromadzić się wydzielina ropna. Dalsze rozprzestrzenianie się zakażenia może doprowadzić do zapalenia wyrostka sutkowatego.

</doc>
<doc id="1420733" url="https://pl.wikipedia.org/wiki?curid=1420733" title="Kondo">
Kondo

Osoby o tym nazwisku:
Inne:

</doc>
<doc id="1420737" url="https://pl.wikipedia.org/wiki?curid=1420737" title="Kościół katolicki obrządku bizantyjsko-rusińskiego">
Kościół katolicki obrządku bizantyjsko-rusińskiego

Kościół katolicki obrządku bizantyjsko-rusińskiego, Rusiński Kościół Greckokatolicki – jeden z katolickich Kościołów wschodnich rytu bizantyjskiego, działający na terenie Ukrainy, Czech, Kanady oraz Stanów Zjednoczonych. W przeciwieństwie do większości Kościołów greckokatolickich nie posiada jednolitej struktury organizacyjnej. Eparchie amerykańskie tworzą metropolię "sui iuris" (metropolia pitsburska), natomiast jego jednostki na Ukrainie i w Czechach, gdzie mieszka większość jego członków, podlegają bezpośrednio Stolicy Apostolskiej.
Historia.
Wyznawcy prawosławia.
Pierwsi Rusini rytu słowiańskiego pochodzą z misji św. Cyryla i św. Metodego. Przyjmujący chrześcijaństwo Rusini schronili się w Karpatach, przez co uniknęli inwazji Węgrów w X wieku. Z czasem przyjęli oni prawosławie, podlegając diecezji mukaczewskiej, której jurysdykcję stopniowo rozciągnięto na wschodnie Węgry.
Po rozpadzie Królestwa Węgier na początku XVI wieku ziemie te na dwa stulecia znalazły się pod władzą siedmiogrodzkich książąt z rodów Batorych i Rakoczych, którzy prowadzili intensywną kalwinizację i sekularyzację tych terenów.
Unia użhorodzka.
W I połowie XVII wieku działania te przybrały na sile i zagroziły istnieniu prawosławnej cerkwi we wschodnich Węgrzech. Ówczesny prawosławny biskup Mukaczewa Bazyli Tarasowicz, nie mając oparcia w strukturach Cerkwi oraz za zachętą rodu Habsburgów, zwrócił się o pomoc do Kościoła katolickiego. W 1642, w Wiedniu biskup Tarasowicz przystąpił do unii z Rzymem, zastrzegając sobie utrzymanie obrządku greckiego. Jednak ówczesny książę siedmiogrodzki Jerzy II Rakoczy wygnał biskupa-unitę ze swego księstwa, wobec czego unia pozostała w próżni.
Dopiero 24 kwietnia 1646 na zamku w Użhorodzie, za sprawą kolejnego biskupa mukaczewskiego Piotra Rostoszyńskiego i biskupa Egeru Jerzego Jakusicia, 63 prawosławnych księży przyjęło unię, która od tej pory zaczęła funkcjonować w rzeczywistości. Jej terytorialny zasięg objął 420 parafii na terenach Rusi Zakarpackiej oraz dzisiejszej wschodniej Słowacji. Wiernymi nowego Kościoła byli w przeważającej większości Rusini zamieszkujący te tereny. Organizacja kościoła rusińskiego okrzepła za czasów następnego biskupa mukaczewskiego Piotra Petrovicia.
Kryzys kościelny.
Nowo powstały kościół unicki przez kilka dekad przeżywał kryzys. Popierani przez habsburskich cesarzy arcybiskupi Egeru walczyli o poddanie diecezji swojej zwierzchności jako sufraganii, z kolei książęta siedmiogrodzcy dążyli do utrzymania jej niezależności od habsburskiej części Węgier i uzależnienia od siebie, zaś papieże zajmowali raczej niezdecydowane stanowisko.
Wynikiem tego były długotrwałe spory o prawo obsadzania mukaczewskiej stolicy biskupiej. Piotr Petrović został wybrany na biskupa przez synod diecezjalny, jednak sprzeciwiający mu się książę nie wypuścił elekta z Siedmiogrodu. Święceń biskupich udzielił mu zatem prawosławny biskup Stefan z Alba Iulia. W roku 1664 podpisano unię mukaczewską, w wyniku której część prawosławnych Rusinów przeszła na katolicyzm. Po śmierci biskupa Petrovicia w 1665 roku, własnych kandydatów mianowali książę siedmiogrodzki i cesarz rzymski.
Odrodzenie Kościoła.
Konflikt zakończył się dopiero po objęciu rządów w diecezji przez charyzmatycznego biskupa Józefa de Camelis mianowanego przez papieża w 1689 roku. Jednakże już po najeździe Rakoczych na Zakarpacie w 1703 de Camelis został wygnany, a po jego śmierci w 1705 własnych nominatów obsadzili książę siedmiogrodzki Franciszek II Rakoczy, cesarz Józef I Habsburg i papież Klemens XI. Największe wpływy zdobył sobie nominat cesarski Józef Hodermarszky, jednak w 1715 roku został zmuszony do ustąpienia na korzyść papieskiego wikariusza generalnego Gennadego Bizancziego. W 1713 roku, na Maramureş podpisano kolejną unię prawosławnych Rusinów z Kościołem katolickim. 
W 1771 diecezja mukaczewska została formalnie erygowana jako katolicka, co położyło kres pretensjom arcybiskupów Egeru do zwierzchnictwa nad tą diecezją i zakończyło spory. Jednak oczywistym następstwem konfliktów była dezorganizacja diecezji mukaczewskiej, która rozpadła się na kilka grup parafii żyjących praktycznie niezależnie od siebie. Stanowi temu zaradzono dopiero pod koniec XVIII wieku. Żywa działalność Kościoła nastąpiła w XIX wieku w monarchii austro-węgierskiej.
Okres wojen.
Po I wojnie światowej Ruś Zakarpacka została przyłączona do Czechosłowacji. Spowodowało to konflikty między wiernymi posiadającymi już słowacką tożsamość narodową, a tymi, którzy nadal uznawali się za Rusinów. Podczas II wojny światowej nastąpiła radziecka aneksja Rusi Karpackiej, w wyniku której Rusiński Kościół Katolicki był prześladowany (w zamachu zginął jego zwierzchnik biskup Teodor Romża) i zmuszony do działania w podziemiu. W tym czasie wielu greckokatolickich Rusinów porzuciło własny obrządek na rzecz obrządku łacińskiego lub zostali zmuszenia do przejścia na prawosławie tradycji bizantyjskiej. Część wyznawców wyemigrowała do Stanów Zjednoczonych, Kanady, Europy Zachodniej, Czech bądź z powodów politycznych zostali rozsiani po Związku Radzieckim. Dopiero po upadku komunizmu w Europie Kościół rusiński odrodził się i zaczęła wzrastać liczba wiernych i kapłanów.
Współczesność.
Odpowiadając na emigrację rusińskich grekokatolików do Stanów Zjednoczonych, Kościół katolicki powołał dla nich odrębne struktury, początkowo wspólne z wiernymi cerkwi ukraińskiej. Powodowało to jednak zatargi na tle narodowościowo-etnicznym, dlatego w 1924 powołano osobny egzarchat apostolski dla Rusinów, podniesiony w 1963 do rangi eparchii Pittsburgha. W kolejnych latach powołano eparchie Passaic, Parmy i Van Nuys (przeniesioną następnie do Phoenix). W 1969 utworzono z nich metropolię "sui iuris".
Kościół nie uzyskał jednolitej struktury organizacyjnej. Większość jego wiernych mieszka na terenie eparchii mukaczewskiej, jednakże podlega ona bezpośrednio pod Stolicę Apostolską. Po odrodzeniu się Kościoła greckokatolickiego na Ukrainie, część hierarchii i wiernych z Zakarpacia pragnęła podporządkowania eparchii greckokatolickiej metropolii "sui iuris" we Lwowie (frakcja proukraińska), jednakże wierni i duchowieństwo nadal identyfikujące się jako potomkowie Rusinów i Węgrów było temu przeciwne, dlatego też Stolica Apostolska zdecydowała o zachowaniu "status quo" eparchii. W skład Kościoła wchodzi też greckokatolicki egzarchat Republiki Czeskiej, powołany w 1996.
W 2022 roku decyzją papieża Franciszka do Kościoła przyłączono eparchię, zdegradowaną do rangi egzarchatu apostolskiego św. Cyryla i Metodego w Toronto, która wcześniej przynależała do Kościoła katolickiego obrządku bizantyjsko-słowackiego.
Organizacja.
Kościół obrządku bizantyjsko-rusińskiego ma pięć diecezji w Stanach Zjednoczonych Ameryki i dwie w Europie. W 2017 liczył około 417 795 wiernych, 8 biskupów, 670 parafii, 516 kapłanów świeckich, 48 kapłanów zakonnych, 81 diakonów i 188 zakonników i zakonnic.
Metropolia pitsburska obrządku bizantyjsko-rusińskiego z siedzibą w Pittsburghu (jedna archieparchia, trzy eparchie sufraganie):
Bezpośrednio podlegają Stolicy Apostolskiej:

</doc>
<doc id="1420738" url="https://pl.wikipedia.org/wiki?curid=1420738" title="Rusińska Cerkiew greckokatolicka">
Rusińska Cerkiew greckokatolicka



</doc>
<doc id="1420739" url="https://pl.wikipedia.org/wiki?curid=1420739" title="Rusiński Kościół Katolicki">
Rusiński Kościół Katolicki



</doc>
<doc id="1420740" url="https://pl.wikipedia.org/wiki?curid=1420740" title="Jānis Intenbergs">
Jānis Intenbergs

Jānis Intenbergs (ur. 1 kwietnia 1959) - piłkarz łotewski. Obecnie asystent trenera reprezentacja Łotwy U-21.
Kariera piłkarska.
Jānis Intenbergs jest jednym z najwybitniejszych piłkarzy pochodzących z łotewskiej Lipawy. Bramkostrzelny napastnik przez większość kariery grał w klubach właśnie z tego miasta. W czasie występów w miejscowym Liepājas Metalurgs (obecnie Metalurgs) był jednym z najbardziej popularnych zawodników. W swoim najlepszym sezonie strzelił dla drużyny Zvejnieksu 28 bramek w 35 spotkaniach (1984). Został tym samym wicekrólem strzelców w lidze, a jego dorobek stanowił ponad połowę bramek strzelonych przez drużynę w rozgrywkach. Przez siedem sezonów był najlepszym strzelcem klubu. Po przejściu do stołecznego Daugava Ryga wygrał z klubem sowiecką I ligę i walczył w play-off o miejsce w najwyższej klasie rozgrywek w ZSRR. Mając w Rydze za konkurentów w ataku takich zawodników jak Aleksandrs Starkovs i Jevgeņijs Miļevskis, miał problemy z regularną grą w pierwszym składzie, w związku z czym w 1987 roku powrócił do Lipawy.
Po trzech latach występów w macierzystym klubie stał się pierwszym wychowankiem klubu, który wyjechał do zagranicznego klubu. W rundzie jesiennej sezonu 1991/92 występował na zapleczu polskiej ekstraklasy w zespole Olimpii Elbląg. Po pół roku gry odszedł z przeżywającej kłopoty finansowe Olimpii. Kolejnym i ostatnim klubem w jego karierze w Polsce stał się Stomil Olsztyn.
Po powrocie do rodzinnego kraju ponownie bronił barw klubu z Lipawy, który kilkukrotnie zmieniał w tamtym czasie nazwę. Karierę piłkarską zakończył w 1996 roku.
Kariera szkoleniowa.
Pierwszym zespołem, w którym Intenbergs rozpoczął pracę szkoleniowca był Metelurgs Lipawa gdzie zajął się szkoleniem drużyn młodzieżowych. Obecnie pracuje jako asystent trenera młodzieżowej reprezentacji Łotwy U-21

</doc>
<doc id="1420741" url="https://pl.wikipedia.org/wiki?curid=1420741" title="Kościół Azazela">
Kościół Azazela



</doc>
<doc id="1420743" url="https://pl.wikipedia.org/wiki?curid=1420743" title="Flaga gminy Aleksandrów Łódzki">
Flaga gminy Aleksandrów Łódzki



</doc>
<doc id="1420744" url="https://pl.wikipedia.org/wiki?curid=1420744" title="Herb gminy Aleksandrów Łódzki">
Herb gminy Aleksandrów Łódzki



</doc>
<doc id="1420748" url="https://pl.wikipedia.org/wiki?curid=1420748" title="Port lotniczy Kumamoto">
Port lotniczy Kumamoto

 – międzynarodowy port lotniczy położony w Mashiki, w prefekturze Kumamoto na wyspie Kiusiu, w Japonii. 
Dojazd.
Lotnisko ma wiele połączeń autobusowych z miastami w prefekturze Kumamoto.

</doc>
<doc id="1420749" url="https://pl.wikipedia.org/wiki?curid=1420749" title="Wahalowski Wierch">
Wahalowski Wierch

Wahalowski Wierch (666 m) – wzniesienie blisko wschodniej granicy Beskidu Niskiego. Znajduje się nad wsią Komańczą.
Szczyt głównie pokryty łąką; sporadyczne zarośla i samotne drzewa. Na szczycie znajduje się betonowy trójnóg niegdyś używany w triangulacji.
Szlaki turystyczne
 Główny Szlak Beskidzki na odcinku Tokarnia – Komańcza:

</doc>
<doc id="1420750" url="https://pl.wikipedia.org/wiki?curid=1420750" title="Obviously 5 Believers">
Obviously 5 Believers

Obviously 5 Believers – piosenka skomponowana przez Boba Dylana, nagrana przez niego w marcu i wydana na albumie "Blonde on Blonde" w maju 1966 r. Znana jest także w formie "Obviously Five Believers".
Historia i charakter utworu.
Piosenka "Obviously 5 Believers" chociaż jest jedną z pomniejszych kompozycji Dylana, to specyficzny tekst, przynajmniej częściowo oparty na tradycyjnych bluesach o tematyce miłosnej.
Na stronę muzyczną utworu wpłynęły przynajmniej dwie znane kompozycje. 
Pierwszą – jest przebój wielkiej piosenkarki i gitarzystki bluesowej Memphis Minnie "Me and My Chauffeur Blues", który powstał w 1933 r. i był jednym z elementów "bitwy wokalnej" między Memphis Minnie i Big Billem Broonzym. Minnie nagrała tego bluesa dopiero 21 maja 1941. 
Drugą – jest utwór Bo Diddleya "She's Fine, She's Mine" nagrany przez niego dla firmy Checker w Chicago 10 maja 1955.
Po raz pierwszy Dylan zaczął wykonywać "Obviously 5 Believers" na koncertach w 1995 r.

</doc>
<doc id="1420751" url="https://pl.wikipedia.org/wiki?curid=1420751" title="Obviously Five Believers">
Obviously Five Believers



</doc>
<doc id="1420754" url="https://pl.wikipedia.org/wiki?curid=1420754" title="Lucyna Krawcewicz">
Lucyna Krawcewicz

Lucyna Krawcewicz (ur. 14 marca 1938 w Michalinie, woj. poleskie) – polska lekkoatletka, oszczepniczka (olimpijka) oraz szachistka.
Życiorys.
Startowała w Igrzyskach Olimpijskich w Meksyku w 1968, gdzie zajęła w finale rzutu oszczepem 12. miejsce. Mistrzyni Polski z 1965 i wicemistrzyni z 1964, 1967 i 1968. 24 razy startowała w meczach reprezentacji Polski (4 zwycięstwa indywidualne). Rekord życiowy – 54,84 m (1968).
Jest także szachistką, mistrzynią Polski w szachach błyskawicznych z 1972 roku. W czasie swojej kariery ośmiokrotnie (w latach 1972–1982) brała udział w finałach indywidualnych mistrzostw Polski kobiet, najwyższe miejsce – piąte – osiągając w 1974 w Polanicy-Zdroju. Trzykrotnie startowała również w mistrzostwach świata seniorek: w 2000 r. w Rowach zajęła 15. miejsce, w 2002 w Naumburg (Saale) – 13. miejsce, natomiast w 2004 w Halle – 5. miejsce. W swojej karierze 7-krotnie zdobyła tytuł mistrzyni Polski seniorek (zawodniczek powyżej 50. roku życia).
W swojej karierze reprezentowała barwy następujących klubów: Zrywu Szczecin (1955-1957), MKS Kusy Szczecin (1958), AZS Szczecin (1959-1960), AZS Wrocław (1961-1965) i ŁKS Łódź (1966-1971).
W przeszłości uprawiała także piłkę ręczną i siatkówkę.
Jest nauczycielem wychowania fizycznego oraz specjalistką niekonwencjonalnych metod leczenia.

</doc>
<doc id="1420755" url="https://pl.wikipedia.org/wiki?curid=1420755" title="Pałac Letni (Pekin)">
Pałac Letni (Pekin)



</doc>
<doc id="1420756" url="https://pl.wikipedia.org/wiki?curid=1420756" title="Archidiecezja La Serena">
Archidiecezja La Serena

Archidiecezja La Serena – rzymskokatolicka archidiecezja w Chile, z siedzibą w La Serena.
Została powołana bullą papieża Grzegorza XVI "Ad apostolice Fastigium" 1 lipca 1840 roku. 20 maja 1939 roku została podniesiona do rangi archidiecezji.
Razem z diecezją Copiapó i prałaturą Illapel tworzy metropolię La Serena. Obecnie ordynariuszem archidiecezji jest René Rebolledo Salinas.

</doc>
<doc id="1420758" url="https://pl.wikipedia.org/wiki?curid=1420758" title="Diecezja Los Ángeles">
Diecezja Los Ángeles

Diecezja Los Ángeles – rzymskokatolicka diecezja w Chile, z siedzibą w Los Ángeles.
Obejmuje ona obszar prowincji Biobío (z wyjątkiem gmin Cabrero i Yumbel podporządkowanych archidiecezji Concepcion) w regionie Biobío.

</doc>
<doc id="1420761" url="https://pl.wikipedia.org/wiki?curid=1420761" title="Pałac Letni w Pekinie">
Pałac Letni w Pekinie

Pałac Letni (chin. trad. 頤和園, chin. upr. 颐和园, pinyin "Yíhéyuán") – kompleks parkowo-pałacowy stanowiący miejsce letniego odpoczynku cesarzy chińskich z dynastii Qing, położony w Pekinie. Centralnym punktem Yiheyuanu jest Wzgórze Długowieczności ("Wanshoushan", 60 m wysokości) oraz sztuczne jezioro Kunming, które zajmuje powierzchnię 2,2 km² (ok. 2/3 całego parku). Cały kompleks liczy 70 tys. m² zabudowanej przestrzeni z licznymi ogrodami, altankami, pawilonami, galeriami i klasycznymi rezydencjami (ponad 3 tys. obiektów). Nazwa Yiheyuan oznacza Ogród Pielęgnowania Harmonii.
Historia.
Początki rezydencji sięgają czasów dynastii Jin (1115-1234), kiedy to w 1153 roku cesarz Hailingwang wybudował swój letni pałac na górze Jinshan, około 10 kilometrów od dzisiejszego Pekinu. W czasach dynastii Yuan powiększono znajdujące się nieopodal pałacu jezioro (dzisiejsze jezioro Kunming) i połączono je kanałem z Pekinem.
Właściwe dzieje Yiheyuanu zaczynają się w 1750 roku, kiedy to dla uczczenia 70 rocznicy urodzin swojej matki cesarz Qianlong rozkazał utworzyć w tym miejscu rezydencję o nazwie Ogród Czystych Fal ("Qingyiyuan"). Pogłębiono i poszerzono wówczas jezioro, nadając mu nazwę Kunming. Ziemia wybrana do wykopania jeziora posłużyła do usypania Wzgórza Długowieczności. W następnych latach przeprowadzono rozbudowę założeń parkowych i budowli, jednak miejsce to nie stanowiło miejsca letniego wypoczynku cesarzy, preferujących Yuanmingyuan i rezydencję w Chengde. Qingyiyuan doznał poważnych zniszczeń podczas interwencji wojsk angielsko-francuskich w trakcie II wojny opiumowej w 1860 roku.
W 1885 cesarzowa Cixi, z uwagi na brak funduszy pozwalających na ewentualną odbudowę doszczętnie zniszczonego Yuanmingyuan, nakazała wybudować nową letnią rezydencję cesarską na gruzach Qingyiyuan. Budowa, zakończona w 1889 roku, sfinansowana była z funduszy mających służyć pierwotnie budowie floty oraz z handlu urzędami. Cała inwestycja pochłonęła 100 milionów taeli i zrujnowała chiński skarb. Od 1898 roku więziony był tu cesarz Guangxu.
Podczas interwencji wojsk cudzoziemskich podczas powstania bokserów w 1900 roku pałac został poważnie uszkodzony. Zdemolowano wiele pomieszczeń, zniszczono znajdujące się w nich wyposażenie, a ściany pokryto wulgarnymi napisami. Odrestaurowany, po śmierci Cixi w 1908 został z rozkazu cesarzowej-wdowy Longyu opuszczony. Przez następnie kilkadziesiąt lat pałac był systematycznie rozkradany i niszczony. Największych zniszczeń doznał z rąk klik militarystycznych, dowódców Kuomintangu i żołnierzy japońskich.
W latach 50. XX wieku kompleks został odrestaurowany i udostępniony zwiedzającym.
W grudniu 1998 UNESCO włączył Yiheyuan na Listę Światowego Dziedzictwa Kulturowego i Przyrodniczego Ludzkości.
Wygląd.
Głównym wejściem do Yiheyuanu jest brama wschodnia, za którą znajdują się dawne rezydencje Cixi. Największa z nich, Pałac Dobroczynności i Długowieczności ("Renshoudian"), służyła jako miejsce audiencji. Obok niego, nad brzegiem jeziora, wznosi się Pałac Nefrytowych Fal ("Yulantang"), w którym więziony był Guangxu. 
Następnie, kierując się wzdłuż brzegów jeziora, znajduje się kilometrowy, pokryty dachem ganek zwany Długim Korytarzem. Obiega on Górę Długowieczności, na której znajdują się najstarsze budowle kompleksu. Tam też, nad brzegiem jeziora, wznosi się składający się z kilku pawilonów Pałac Rozwianych Obłoków. U północnego stoku góry, przy bramie północnej, znajduje się kompleks jezior z zabudowaniami przypominającymi te z Suzhou.
Długi Korytarz prowadzi do Marmurowej Łodzi (wybudowanej ironicznie przez Cixi za pieniądze przeznaczone na rozbudowę floty) i niewielkiej wysepki, na której wznoszą się Pawilon Oczyszczenia Serca i Wieża Powitania Wschodzącego Słońca.
W granicach Yiheyuanu znalazła się także pochodząca z czasów dynastii Ming Świątynia Króla Smoka. W przeciwieństwie do reszty pałacu była ona ogólnodostępna. Położona jest na jeziorze i prowadzi do niej Most o Siedemnastu Przęsłach, którym w dni świąteczne podążali pielgrzymi, aby złożyć ofiary. 

</doc>
<doc id="1420763" url="https://pl.wikipedia.org/wiki?curid=1420763" title="Alexandre Duranton">
Alexandre Duranton

Alexandre Duranton (ur. 1783 w Cusset, zm. 1866) prawnik francuski.
Był profesorem paryskiej szkoły prawa. Opublikował między innymi "Traite des contrats et obligations" (1819)

</doc>
<doc id="1420765" url="https://pl.wikipedia.org/wiki?curid=1420765" title="Aston Villa Birmingham">
Aston Villa Birmingham



</doc>
<doc id="1420770" url="https://pl.wikipedia.org/wiki?curid=1420770" title="Albert Meyer (kardynał)">
Albert Meyer (kardynał)

Albert Gregory Meyer (ur. 9 marca 1903 w Milwaukee, zm. 9 kwietnia 1965 w Chicago) – amerykański duchowny katolicki, arcybiskup Chicago i kardynał.
Życiorys.
Pochodził z rodziny niemieckich imigrantów. Ojciec prowadził sklep spożywczy, a jedna z sióstr wstąpiła do zakonu. Ukończył studia w Milwaukee, a także w Rzymie w Kolegium Amerykańskim i Papieskim Instytucie Biblijnym. Święcenia kapłańskie otrzymał 11 lipca 1926 w Rzymie z rąk kardynała Basilio Pompilj. W kolejnych latach uzyskał doktorat z Pisma Świętego. Powrócił do rodzinnej archidiecezji i rozpoczął pracę duszpasterską, będąc jednocześnie wykładowcą w seminarium duchownym. W latach 1937–1946 pełnił tam funkcję rektora. 
18 lutego 1946 został mianowany biskupem Superior. Konsekrowany 11 kwietnia tego samego roku w katedrze w Milwaukee przez arcybiskupa Mosesa Kileya. W 1953 sam objął funkcję pasterza rodzinnej archidiecezji. 19 września 1958 przeniesiony na stanowisko arcybiskupa Chicago, już w następnym roku otrzymał kapelusz kardynalski z tytułem prezbitera Santa Cecilia. W czasie Soboru watykańskiego II zasiadał w Radzie prezydenckiej i dał się poznać jako liberał. Potępiał zdecydowanie rasizm. Zmarł na zawał serca po operacji usunięcia złośliwego guza mózgu w wieku zaledwie 62 lat. Pochowany w Mundelein.

</doc>
<doc id="1420771" url="https://pl.wikipedia.org/wiki?curid=1420771" title="Karakara jasnogłowa">
Karakara jasnogłowa

Karakara jasnogłowa, , trębacz jasnogłowy ("Milvago chimachima") – gatunek średniej wielkości ptaka z rodziny sokołowatych (Falconidae). Nie jest zagrożony wyginięciem.
Zasięg występowania.
Karakara jasnogłowa występuje w zależności od podgatunku:
Morfologia.
Długość ciała 40–45 cm, rozpiętość skrzydeł 74–95 cm; masa ciała samców 277–335 g, samic 307–364 g. Samice podobne do samców, ale nieco większe i cięższe.
Mały, jasny dziób. Tułów kremowy, tylko brew brązowoczarna. Skrzydła brązowe, z jasnymi plamami na zewnętrznych lotkach I rzędu. Kuper jasny; ogon prążkowany, z przepaską przy końcu. Młode kreskowane na głowie i spodzie ciała.
Ekologia i zachowanie.
Zwykle spotykany samotnie lub w parach; chodzi po ziemi albo przesiaduje na eksponowanych stanowiskach. Przeszukuje teren podczas wolnego, spokojnego lotu, chwilami szybuje. Pospolity na terenach otwartych i w pobliżu dużych rzek na nizinach i średnich wysokościach.
Status.
Międzynarodowa Unia Ochrony Przyrody (IUCN) uznaje karakarę jasnogłową za gatunek najmniejszej troski (LC – "least concern") nieprzerwanie od 1988 roku. W 2019 roku organizacja Partners in Flight szacowała, że liczebność światowej populacji mieści się w przedziale 5–50 milionów dorosłych osobników. Trend liczebności populacji uznaje się za wzrostowy.

</doc>
<doc id="1420773" url="https://pl.wikipedia.org/wiki?curid=1420773" title="Biskupi pińscy">
Biskupi pińscy

Biskupi pińscy – administratorzy apostolscy, biskupi diecezjalni i biskupi pomocniczy diecezji pińskiej.

</doc>
<doc id="1420776" url="https://pl.wikipedia.org/wiki?curid=1420776" title="Moses Kiley">
Moses Kiley

Moses Elias Kiley (ur. 13 listopada 1876 w Margaree, Kanada, zm. 15 kwietnia 1953 w Milwaukee) – amerykański duchowny katolicki pochodzenia kanadyjskiego, arcybiskup Milwaukee w latach 1940–1953.
Święcenia kapłańskie otrzymał w 1911 w Rzymie, pracował duszpastersko w archidiecezji Chicago. 10 lutego 1934 został mianowany biskupem Trenton. Konsekrował go kardynał Raffaele Carlo Rossi. 1 stycznia 1940 przeniesiony na urząd arcybiskupa Milwaukee, na którym pozostał do śmierci.

</doc>
<doc id="1420787" url="https://pl.wikipedia.org/wiki?curid=1420787" title="Herb gminy Stryków">
Herb gminy Stryków



</doc>
<doc id="1420793" url="https://pl.wikipedia.org/wiki?curid=1420793" title="Mixed-Mode">
Mixed-Mode

Mixed-Mode (z ang. tryb mieszany) – technologia zapisu cyfrowego dźwięku CD Audio i plików komputerowych na jednej płycie CD. Pierwsza ścieżka zawiera pliki, natomiast następne to utwory muzyczne. W przeciwieństwie do CD-Extra, to zastosowanie nie wymaga czytnika płyt wielosesyjnych.

</doc>
<doc id="1420797" url="https://pl.wikipedia.org/wiki?curid=1420797" title="Arlanda Express">
Arlanda Express

Arlanda Express jest to linia kolejowa łącząca lotnisko w Sztokholmie z centrum miasta. 
Średnia prędkość pociągów na trasie wynosi 125 km/h a maksymalna - 205 km/h. Podróż trwa 20 min. Trasę obsługują pociągi elektryczne typu X3.

</doc>
<doc id="1420799" url="https://pl.wikipedia.org/wiki?curid=1420799" title="Seegrotte">
Seegrotte

Seegrotte – największe w Austrii podziemne jezioro, położone na terenie dawnej kopalni gipsu w Hinterbrühl, 17 km od Wiednia.
Historia.
W kopalni Hinterbrühl wydobywano gips od 1848 roku. Kres pracom wydobywczym położył wybuch w 1912 roku, który spowodował oberwanie ściany, czego konsekwencją było zalanie najniższych poziomów przez 20 milionów litrów wody. Kopalnie zamknięto.
W 1932 roku władze miasta postanowiły wykorzystać potencjał turystyczny Seegrotte i w ten sposób narodziła się jedna z najbardziej znanych podziemnych tras turystycznych w Europie.
W drugiej połowie II wojny światowej jaskinię zajęli hitlerowcy, którzy wypompowali wodę i uruchomili tu produkcję jednego z pierwszych na świecie myśliwców odrzutowych Heinkel He 162. Nadali oni również ostateczny kształt jeziora, wyrównując jego dno poprzez ułożenie setek ton mieszanki betonowej.
Podziemna trasa turystyczna.
Po zakończeniu wojny jaskinia została znów zalana i jej jezioro ponownie zostało udostępnione dla turystów. Zwiedzanie to właściwie spokojny rejs po urokliwych wodach, podczas którego można podziwiać oświetlone korytarze i odbicia w wodzie.

</doc>
<doc id="1420800" url="https://pl.wikipedia.org/wiki?curid=1420800" title="Związek Artystów Wykonawców STOART">
Związek Artystów Wykonawców STOART

Związek Artystów Wykonawców STOART - organizacja zbiorowego zarządzania prawami autorskimi lub prawami pokrewnymi działająca na podstawie Ustawy o prawie autorskim i prawach pokrewnych.
STOART uzyskał zezwolenie Ministra Kultury na działanie jako organizacja zbiorowego zarządzania prawami pokrewnymi do praw autorskich i zarejestrowany został w Sądzie Wojewódzkim w Warszawie w 1995 roku.
Kompetencje.
Kompetencje STOART-u obejmują zarządzanie prawami pokrewnymi do artystycznych wykonań utworów muzycznych oraz słowno-muzycznych oraz pobór i podział tantiem wykonawczych na następujących polach eksploatacji:
Licencje Creative Commons.
Pracownicy STOART domagali się wykupienia licencji na publiczne odtwarzanie utworów objętych licencjami Creative Commons, także bez ograniczenia do użycia niekomercyjnego.
STOART ostatecznie wycofał się z pomysłu pobierania opłat w imieniu artystów, którzy zdecydowali się wydać swoją twórczość na wolnych licencjach.

</doc>
<doc id="1420801" url="https://pl.wikipedia.org/wiki?curid=1420801" title="Pępawa Jacquina">
Pępawa Jacquina

Pępawa Jacquina ("Crepis jacquinii" Tausch) – gatunek rośliny należący do rodziny astrowatych. Występuje w górach środkowej Europy. W Polsce jest dość częsta w Tatrach, poza nimi znana jest z jednego tylko stanowiska w Małych Pieninach (na Smolegowej Skale).
Nazewnictwo.
Nazwa rodzajowa pochodzi od greckiego słowa "krepis" oznaczającego podłoże, podstawę; niektóre gatunki pępaw posiadają bowiem przytulone do podłoża liście różyczkowe. Natomiast nazwę gatunkową nadano dla uczczenia znanego botanika Nikolausa von Jacquina.

</doc>
<doc id="1420803" url="https://pl.wikipedia.org/wiki?curid=1420803" title="Crepis jacquinii">
Crepis jacquinii



</doc>
<doc id="1420806" url="https://pl.wikipedia.org/wiki?curid=1420806" title="Marie Shllaku">
Marie Shllaku

Marie Shllaku (ur. 22 października 1922 w Szkodrze, zm. 25 listopada 1946 w Prizrenie) – albańska działaczka narodowa, filozof i polityk.
Życiorys.
Pochodziła z rodziny katolickiej z północy Albanii, była córką Marka Simona i Dile Shllaku. Ukończyła szkołę prowadzoną przez Siostry Stygmatyczki w Szkodrze. W czasie włoskiej okupacji Albanii studiowała filozofię na uniwersytecie Sapienza w Rzymie. W 1942 przerwała studia z powodów ekonomicznych i powróciła do Albanii. Znajomość sześciu języków zdecydowała o tym, że mimo młodego wieku otrzymała pracę w ministerstwie transportu, a następnie w resorcie finansów. W listopadzie 1942 została skierowana do Prizrenu, jako inspektor ministerialny. Po kapitulacji Włoch we wrześniu 1943, wspólnie z Bernardem Llupim i Ymerem Berishą utworzyła organizację Besa Kombētare, która miała działać na rzecz utrzymania jedności Albanii i Kosowa. Od listopada 1943 pracowała w Tiranie jako sekretarka ministra spraw wewnętrznych Xhafera Devy, w maju 1944 została zwolniona z powodów politycznych. W tym samym czasie związała się z Albańską Organizacją Narodowo-Demokratyczną (NDSh), w 1945 była przedstawicielką tej organizacji w Skenderaju.
W sierpniu 1945 wraz z Shabanem Polluzhą i Ymerem Berishą brała udział w tworzeniu struktury centralnej antyserbskiego ruchu oporu w Kosowie (Kuvendi i Doberdolit). Shllaku walczyła pod komendą Uke Sadiku w jednym z oddziałów stworzonych przez albańskich separatystów, biorąc udział w bitwie o Siçevo (wrzesień 1945), w której została ciężko ranna.
Pod koniec 1945 została aresztowana we wsi Açarevo przez jugosłowiańską służbę bezpieczeństwa, wraz z 27 członkami NDSh. Po kilku miesiącach przesłuchań 29 czerwca 1946 stanęła przed sądem wojskowym w Prizrenie, wraz z grupą współpracowników Ymera Berishy. 15 lipca została skazana na karę śmierci, a 25 listopada, mając zaledwie 23 lata stanęła przed plutonem egzekucyjnym. Miejsce jej pochówku nie jest znane.
Imię Marie Shllaku noszą ulice w Szkodrze i w Mitrowicy.

</doc>
<doc id="1420807" url="https://pl.wikipedia.org/wiki?curid=1420807" title="Politiken">
Politiken

Politiken (duń. "Dagbladet Politiken"; []) – duński dziennik, wydawany od 1 października 1884. Aktualnym wydawcą jest "JP/Politikens Hus", redakcja dziennika mieści się w Kopenhadze, a nakład wynosi około 130 tys. egzemplarzy.
Pierwotny format dziennika był nowatorskim rozwiązaniem na skalę światową. Gazeta miała wymiary 100x50 centymetrów, cztery strony i sześć kolumn. Format przystosowany był do drewnianych listew, do których przytwierdzano gazety i czytano je tylko w miejscach do tego przystosowanych: w kawiarniach i bibliotekach. Pierwszy numeru Politiken miał 2000 egzemplarzy nakładu i przeznaczony był głównie do takich punktów. Duże zainteresowanie nową pozycją doprowadziło do uruchomienia przez wydawcę prenumeraty i sprzedaży detalicznej. W ciągu pierwszych 4 lat nakład wzrósł do 10000 egzemplarzy.
Wydawca dziennika jest sponsorem największego w Danii szachowego turnieju otwartego, "Politiken Cup", który rozgrywany jest od 1979. Angażuje się w aktywne wspieranie ekologii. Redaktor naczelny Christian Jensen bierze udział w międzynarodowych kongresach i debatach na temat klimatu.

</doc>
<doc id="1420809" url="https://pl.wikipedia.org/wiki?curid=1420809" title="Zakawie">
Zakawie

Zakawie – dawna kolonia wchodząca w skład Strzemieszyc Małych, położona pomiędzy Strzemieszycami a Sławkowem, tworząca osadę złożoną z ulicy Zakawie w Dąbrowie Górniczej, na północ od drogi krajowej nr 94. Oddalone o 11,7 km od centrum miasta, 4,4 km od Sławkowa. Nazwa oznacza osadę położoną za miejscowością "Kawa". Zakawie jest osadą historyczną, przysiółkiem Strzemieszyc Małych, oddalonym o 3 km od centrum dzielnicy. Nie jest wyodrębnione w jej strukturze jako jednostka pomocnicza niższego rzędu. Tworzy jednak ciągle zwarty i odizolowany ciąg zabudowy obejmujący ulicę o tej samej nazwie. Powstało w latach 20. XIX wieku jako osada górnicza, w związku z rozwojem kopalni galmanu „Leonidas” (w bliskim sąsiedztwie działały również kopalnie galmanu „Anna” i „Kawia Góra”). Działalność górnicza na terenie obecnego Zakawia sięga jednak dużo odleglejszych czasów. Wydobywano tu kruszec przynajmniej w XVI wieku. Przy drodze między kopalniami „Kawia Góra” i „Leonidas” wybudowano w Zakawiu kapliczkę pod wezwaniem św. Antoniego (1851). W związku z likwidacją w drugiej połowie XIX w. miejscowych kopalń galmanu ludność znajdowała zatrudnienie w zakładach przemysłowych sąsiednich miejscowości oraz zajmowała się rolnictwem. Przynależność administracyjna i parafialna tożsama z przynależnością całych Strzemieszyc Małych (parafia Matki Boskiej Szkaplerznej w Strzemieszycach Małych). Od kilku lat przy kapliczce św. Antoniego odprawiane są przez proboszcza parafii w Strzemieszycach Małych msze święte. Wchodząc w skład gminy olkusko-siewierskiej osada znajdowała się w latach 1867–1914 bezpośrednio na granicy guberni piotrkowskiej i kieleckiej; w latach 1945–1975 na granicy między województwem śląskim (później katowickim) i krakowskim. Według Słownika geograficznego Królestwa Polskiego z 1895 (t. XIV) Zakawie liczyło 23 domostwa i 257 mieszkańców. W osadzie zachowało się do dzisiaj kilka drewnianych budynków, stanowiących typowy przykład przedwojennej zagłębiowskiej architektury wiejskiej.
Od strony północnej do osady przylega bezpośrednio terminal stacji kolejowej Dąbrowa Górnicza Towarowa. W latach 70. XX w. pomiędzy jej bocznicami a osadą istniały hotele robotnicze Przedsiębiorstwa Robót Kolejowych (PRK) nr 9 z Krakowa. Zabudowania te w latach osiemdziesiątych mieściły jednostkę wojskową. Obecnie po większości z nich pozostały jedynie fundamenty. Przez Zakawie przepływa rzeka Rakówka. Zaczęła ona tutaj płynąć w latach 70. XX wieku, w związku ze zmianą stosunków wodnych wywołaną budową Huty Katowice. Początkowo źródło rzeki znajdowało się na wschód od ulicy, w miejscu okresowo wysychającego źródełka i oczka wodnego, stanowiących pozostałość po płuczce galmanu pod nazwą „Bobrek”. Okolice tego źródła znajdują się obecnie pod ochroną jako użytek ekologiczny „Źródliska w Zakawiu”, obejmujący obszar 1,69 ha. Źródło znajduje się u podnóża wzgórza Gieraska (340 m n.p.m.), na wysokości 302 m n.p.m. Wypływa z niego woda wapniowo-magnezowa. Obok cennych biocenoz źródliskowych na terenie „Źródlisk w Zakawiu” zachowały się fragmenty muraw kserotermicznych i łąk trzęślicowych z udziałem rzadkich chronionych gatunków roślin. Spośród występujących gatunków kręgowców aż 31 znajduje się pod ochroną gatunkową. 
Komunikacja
Komunikacja autobusowa obsługiwana jest przez linię 984 Zarządu Transportu Metropolitalnego.
Ulica objęta II. standardem zimowego utrzymania dróg.
Najbliższa osobowa stacja kolejowa to oddalona o 2,7 km Dąbrowa Górnicza Wschodnia.
Galeria obrazów

</doc>
<doc id="1420813" url="https://pl.wikipedia.org/wiki?curid=1420813" title="Katedra św. Anny i Najświętszej Maryi Panny w Haarlemie">
Katedra św. Anny i Najświętszej Maryi Panny w Haarlemie

Katedra św. Anny i Najświętszej Maryi Panny w Haarlemie – katedra diecezji harlemskiej Kościoła Starokatolickiego w Holandii. Katedra znajduje się przy ul. Kinderhuissingel 76 w Haarlem, a jej proboszczem jest ks. Peter Feenstra. Wspólnota starokatolicka w Haarlemie liczy już ponad 300 lat. 
W końcu 1935 roku architekt H.T Zwierd stworzył projekt architektoniczny i plan budowy kościoła, który zakładał stworzenie świątyni wraz z zapleczem technicznym, pomieszczeniami administracyjnymi i mieszkaniami. Architekt stworzył kompleksowy budynek na małej powierzchniowo działce, ale przy tym gustowny i bogaty.

</doc>
<doc id="1420815" url="https://pl.wikipedia.org/wiki?curid=1420815" title="Ronald Neame">
Ronald Neame

Ronald Neame (ur. 23 kwietnia 1911 w Londynie, zm. 16 czerwca 2010 w Los Angeles) – brytyjski reżyser filmowy, operator, producent i scenarzysta.
Życiorys.
Był synem fotografa Elwina Neame’a i aktorki Ivy Close. Uczęszczał do "University College School" i "Hurstpierpoint College" w Londynie. W 1923, gdy miał 12 lat zmarł jego ojciec. Po jego śmierci podjął pracę jako goniec w przedsiębiorstwie naftowym. Później dzięki kontaktom matki w brytyjskim przemyśle filmowym został posłańcem w Elstree Studios. Po raz pierwszy na planie filmowym pracował jako pomocnik operatora przy produkcji filmu "Szantaż" (1929), w reżyserii Alfreda Hitchcocka. Jako samodzielny operator filmowy zadebiutował w 1933 roku.
Jako reżyser zadebiutował w latach 50, wcześniej był autorem zdjęć do około 40 filmów. W 1972 wraz z Irwinem Allenem wyreżyserował film katastroficzny "Tragedia „Posejdona”", z udziałem m.in.: Gene’a Hackmana, Ernesta Borgnine i Shelley Winters. W 1974 powstał film "Akta Odessy" z Jonem Voightem w roli głównej; a w 1979 kolejna udana pozycja kina katastroficznego "Meteor" z udziałem Seana Connery’ego, Karla Maldena, Natalie Wood i Henry’ego Fondy. Do innych znaczących pozycji w jego filmografii należą m.in.: dramat "Pełnia życia panny Brodie" z Maggie Smith, która za rolę w tym filmie otrzymała Oscara dla najlepszej aktorki; a także komedie "Milioner bez grosza" (1953) z Gregorym Peckiem w roli głównej i "Gambit" z udziałem Shirley MacLaine i Michaela Caine’a. Na początku lat 80. zrealizował dwie komedie z Walterem Matthau: "Gra w klasy" (1980) i "Pierwszy poniedziałek października" (1981). W kilku jego filmach z lat 50. zagrał Alec Guinness.
Po raz ostatni stanął za kamerą w 1986. W 1996 otrzymał Order Imperium Brytyjskiego za wkład w przemysł filmowy. W 2003 wydał autobiografię pt. "Straight from the Horse's Mouth".
Ronald Neame zmarł 19 czerwca w szpitalu w Los Angeles z powodu powikłań wynikających ze złamania nogi, po tym jak w maju przewrócił się w swoim domu. Miał 99 lat.
Neame twierdził, że swoją długowieczność zawdzięcza alkoholowi. W wywiadzie z 2006 roku powiedział: „Kiedy pytają mnie o długowieczność, to moja recepta jest taka: dwie duże wódki rano i trzy małe wódki wieczorem. Lekarz powiedział mi, że pijąc mniej alkoholu, można by żyć o wiele dłużej. Tylko że on już nie żyje, a ja mam 95 lat i nadal tu jestem”.
Życie prywatne.
Neame był dwukrotnie żonaty. Pierwszą żoną reżysera była Beryl Heanly (od 1932 do 1973; rozwód) z którą miał jednego syna Christophera (ur. 1942), pisarza i producenta filmowego. Od 1993 był związany z Donną Friedberg.
Wybrana filmografia.
Reżyseria:

</doc>
<doc id="1420817" url="https://pl.wikipedia.org/wiki?curid=1420817" title="Drzewołaz wytworny">
Drzewołaz wytworny

Drzewołaz wytworny ("Oophaga histrionica") – gatunek płaza z rodziny drzewołazowatych (Dendrobatidae).
Systematyka.
W 2018 roku takson ten poddano rewizji systematycznej i podzielono na 4 osobne gatunki: "Oophaga histrionica", "Oophaga anchicayensis", "Oophaga andresi" i "Oophaga solanensis".
Charakterystyka.
Kolor tego płaza zależy od miejsca. Spotyka się ubarwienie pomarańczowe, żółte, czerwone, białe i niebieskie.
Rozmiary.
Jest to bardzo małe zwierzę, osiąga od 2,5 cm do 5 cm.
Pokarm.
Żywi się mrówkami, termitami, małymi chrząszczami i stawonogami.
Występowanie.
Występuje w lasach deszczowych zachodniej Kolumbii (departament Risaralda) w przedziale wysokości 300–730 m n.p.m. Zasięg występowania obejmuje obszar o powierzchni zaledwie 98 km2.
Status.
Międzynarodowa Unia Ochrony Przyrody (IUCN) uznaje drzewołaza wytwornego za gatunek krytycznie zagrożony wyginięciem.

</doc>
<doc id="1420820" url="https://pl.wikipedia.org/wiki?curid=1420820" title="Regiony DVD">
Regiony DVD



</doc>
<doc id="1420821" url="https://pl.wikipedia.org/wiki?curid=1420821" title="Gustaw Cybulski">
Gustaw Cybulski

Gustaw Cybulski, właśc. Gustaw Grzegorz Cybulka, pseud. "Gustaw Jankowski" (ur. 22 stycznia 1895 w Stynawie Niżnej, pow. stryjski, zm. 18 stycznia 1931 w Warszawie) – polski aktor, reżyser, scenarzysta, poeta, producent filmowy, żołnierz Legionów Polskich.
Życiorys.
Debiutował w roku 1912 na scenie lwowskiej. W tym samym roku wstąpił do Związku Strzeleckiego we Lwowie. W roku 1914 wstąpił do I Brygady Legionów Piłsudskiego i jako żołnierz 5 pułku piechoty, pseudonim „Lirnik”, przeszedł całą kampanię wojenną. W Legionach brał również udział w organizowaniu teatru żołnierskiego. W związku z kryzysem przysięgowym internowany, a następnie po ucieczce z obozu działał w Polskiej Organizacji Wojskowej we Lwowie pod pseudonimem Gustaw Jankowski (pseudonimu tego używał również krótko po wojnie jako aktor). Za dzielną służbę żołnierską dosłużył się stopnia sierżanta zwiadu pułkowego. Jest autorem wspomnień legionowych oraz kilku tekstów pieśni legionowych m.in. „Marszu Zuchowatych”. Odznaczony czterokrotnie Krzyżem Walecznych, Krzyżem Niepodległości, Medalem Dziesięciolecia Odzyskanej Niepodległości oraz medalami pamiątkowymi za wojnę. W swojej pracy scenicznej niejednokrotnie powracał do żołnierskich motywów legionowych.
W roku 1918 w Warszawie wznowił przerwaną karierę, początkowo w Teatrze Praskim, gdzie dał się poznać jako zdolny amant i wodewilista, a następnie występował na deskach Teatru Miejskiego w Lublinie (1918, sezon 1919/20), w Warszawie w Teatrze Miraż (1921), od grudnia 1921 roku do 1924 roku w Qui Pro Quo. W roku 1921 zagrał w filmie Janko Zwycięzca, którego jednocześnie był reżyserem i scenarzystą. Od 1924 pracował na stałe w Warszawie występując w Perskim Oku (1924-26), Qui Pro Quo (1925 oraz sezon 1926-1927), w Teatrze Kazimiery Niewiarowskiej (1926, również reżyserował), w Nowościach i Wodewilu (1926), Mignon (1929). Występował również na deskach Kabaretu Gong w Łodzi, w Krakowie w latach 1928-1929 oraz w Lwowskim Gongu od listopada 1929 do kwietnia 1930 r. Przedwcześnie zmarły aktor, był miłym, powszechnie lubianym i obdarzonym wielkim talentem artystą. Kilkakrotnie wybierany do Zarządu Głównego ZASP. Pochowany na cmentarzu Powązkowskim w Warszawie kw. c-1-9.

</doc>
<doc id="1420823" url="https://pl.wikipedia.org/wiki?curid=1420823" title="Samiec (ujednoznacznienie)">
Samiec (ujednoznacznienie)

Zobacz też:

</doc>
<doc id="1420824" url="https://pl.wikipedia.org/wiki?curid=1420824" title="Dendrobates histrionicus">
Dendrobates histrionicus



</doc>
<doc id="1420831" url="https://pl.wikipedia.org/wiki?curid=1420831" title="Okopowa">
Okopowa

Okopowa – wzgórze w polskiej części Gór Opawskich, w Sudetach Wschodnich, o wysokości 388 m n.p.m. Położone na południu Prudnika, w Lesie Prudnickim. Należy do Korony Parku Krajobrazowego Góry Opawskie.
Historia.
W średniowieczu na szczycie Okopowej stał mały gród rycerski lub strażnica. W 1905 przeprowadzono w tym miejscu badania archeologiczne, w wyniku których znaleziono zwęglone pnie drzew, gliniane naczynia i spalone kości. Gród otoczony był częstokołem, a w środku znajdowały się drewniane chaty i masywna, kamienna budowla. Stojąc na szczycie wieży, strażnik mógł kontrolować rozległą dolinę Złotego Potoku, a także zakole rzeki Prudnik. U podnóża góry, w Dębnickiej Dolinie znajduje się kolejne grodzisko, zaznaczane na niemieckich mapach pod nazwą „Schlossplatz”, czyli „miejsce zamku”, „plac zamkowy”. Jest to typowe średniowieczne, dobrze zachowane grodzisko stożkowe. Na kwadratowej wyniosłości znajdowała prawdopodobnie znajdowała się drewniana wieża, a na otaczających ją z trzech stron wałach palisada. Od czwartej strony gród chronił strumień. W 1998 Andrzej Dereń zlokalizował trzecie grodzisko – ślady nowożytnego obronnego, oszańcowanego obozowiska z czasów wojny trzydziestoletniej lub wojen śląskich. Po jednej stronie grodziska, od strony szczytu Okopowej wykonany jest nieregularny i duży rów. Niemcy nazywali grodziska na Okopowej „Szwedzkimi Szańcami”.
W 1883 prudnicki oddział Morawsko-Śląskiego Sudeckiego Towarzystwa Górskiego wybudował na szczycie Okopowej drewnianą wieżę widokową, z której roztaczał się widok na Prudnik. Był to pierwszy tego typu obiekt wybudowany przez tę organizację w Sudetach. Na początku XX wieku planowano postawić tu pomnik Josepha von Eichendorffa, który ostatecznie w 1911 stanął na Kobylicy.
W 1903 na stokach Okopowej powstało schronisko turystyczne „Szwedzki Szaniec”. Stylowa restauracja i hotel w budynku z wieżą była określana jako sanatorium. Od lat 30. XX wieku mieścił się w nim dom rekolekcyjny i szkoła ewangelicka. Podczas II wojny światowej budynek pełnił rolę sanatorium dla rannych niemieckich żołnierzy. W 1945 budynek został uszkodzony w trakcie działań wojennych. W latach 1946–1947 pozostałości budynku zostały przejęte przez Stopczyńską z Prudnika, która zagospodarowała obiekt na potrzeby cywilne. Organizowano tu zabawy taneczne. Wkrótce jednak wprowadzono zakaz wstępu do Lasu Prudnickiego, a dawną restaurację przejęło wojsko, które w okresie między 1947 a 1952 dokonało przyspieszonej dewastacji budynku. Żołnierze mieli przeprowadzać detonacje ładunków wybuchowych na Okopowej oraz Kaplicznej Górze. Jeszcze w 1952 istniały zarysy budynku. W 1962 w miejscu dawnego schroniska oddano do użytku nowo wybudowane magazyny broni, otoczone podwójnym płotem z drutów kolczastych, które funkcjonowały do czasu likwidacji prudnickiej jednostki wojskowej. Pod koniec 1980 w magazynach znajdowało się około 400 ton amunicji artyleryjskiej i strzeleckiej oraz 40 ton materiałów wybuchowych i min.
Turystyka.
Atrakcją Okopowej są znajdujące się tu grodziska.
Szlaki turystyczne.
W rejonie Okopowej przebiega szlak turystyczny:

</doc>
<doc id="1420836" url="https://pl.wikipedia.org/wiki?curid=1420836" title="Anielka (postać literacka)">
Anielka (postać literacka)

Anielka – tytułowa bohaterka powieści Bolesława Prusa "Anielka".
Jest to trzynastoletnia dziewczynka, córka ziemianina stojącego na skraju bankructwa. W swoim krótkim życiu Anielka cierpi wiele udręk: ciężka choroba matki i jej śmierć, utrata domu rodzinnego, odkrycie obłudy ojca, śmierć ukochanego psa Karusia. Wszystko to składa się na tragedię młodej Anielki, która podupada na zdrowiu nie tylko emocjonalnym, lecz także fizycznym, na co wpływ ma również radykalne pogorszenie sytuacji bytowej.
Anielka zostaje przewieziona do domu pani Weiss, lecz nie ma sił do walki z chorobą. Nie może pogodzić się z utratą matki i postępowaniem ojca, po prostu nie chce już żyć. W końcu umiera.
W telewizyjnej adaptacji powieści B. Prusa w rolę Anielki wcieliła się Monika Iwanow (Teatr Telewizji, 1994, reż. Roland Rowiński).

</doc>
<doc id="1420838" url="https://pl.wikipedia.org/wiki?curid=1420838" title="Craigavon">
Craigavon

Craigavon (irl. "Creag Abhann") – miasto w Irlandii Północnej w hrabstwie Armagh powstałe w latach 60. XX wieku jako jedno z "nowych miast". Nazwa miasta pochodzi od Jamesa Craiga (1871-1940) – pierwszego premiera Irlandii Północnej. Craigavon położone jest niedaleko jeziora Lough Neagh.

</doc>
<doc id="1420840" url="https://pl.wikipedia.org/wiki?curid=1420840" title="Dendrobates leucomelas">
Dendrobates leucomelas



</doc>
<doc id="1420841" url="https://pl.wikipedia.org/wiki?curid=1420841" title="Anielka Kromicka">
Anielka Kromicka

Anielka P. Kromicka – bohaterka powieści Henryka Sienkiewicza "Bez dogmatu".
Anielka jest kuzynką Leona Płoszowskiego, którego darzy bezgraniczną miłością. Niestety Leon przefilozofował tę miłość i w przypływie emocji kobieta zostaje przez niego odtrącona. Wychodzi za mąż za innego mężczyznę - Karola Kromickiego, kupca, spekulanta. Leon nie może sobie darować swojej decyzji. Kocha Angielkę do szaleństwa, ale ona za wszelką cenę chce dotrzymać wierności małżeńskiej. Takie ma zasady, w przeciwieństwie do Leona, który żyje "bez dogmatu". Wkrótce zachodzi w ciążę, a komplikacje z nią związane powodują śmierć bohaterki. Nim umrze wyzna Leonowi wielka miłość, której się całe życie opierała. Wcześniej umrze Kromicki, popełniając samobójstwo z powodu złej sytuacji finansowej. 

</doc>
<doc id="1420842" url="https://pl.wikipedia.org/wiki?curid=1420842" title="Magnus II Haraldsson">
Magnus II Haraldsson

Magnus II Haraldsson, (ur. ok. 1045/1050, zm. 28 kwietnia 1069) - król Norwegii w latach 1067-1069 (wspólnie ze swym bratem Olafem III Pokojowym), pochodzący z dynastii Yngling.
Urodzony między 1045 a 1050 rokiem, pozamałżeński syn króla Norwegii Haralda III Hardrady, jego matką była Thora Thorbergsdotter, jedna z nałożnic króla Haralda. Jego rodzonym bratem był Olaf III zwany Pokojowym lub Spokojnym, współpanujący od 1066.
Magnus wspólnie z ojcem i bratem wziął udział w wyprawie na Anglię w 1066, która miała na celu podbój Anglii przez Haralda III, który zgłosił pretensje do tronu angielskiego po śmierci króla Edwarda Wyznawcy z dynastii anglosaskiej. Jednak w bitwie pod Stamford Bridge (25 września 1066) norwescy wikingowie ponieśli klęskę w walce Haroldem II, podczas bitwy zginął ojciec Olafa. Po bitwie Norwegowie zawarli pokój ze swymi zwycięzcami, albowiem Anglii groziła kolejna inwazja, tym razem ze strony Wilhelma księcia Normandii. Bracia odpłynęli do Norwegii zabierając ze sobą resztki wojska, jakie uratowały się z pogromu pod Stamford Bridge.
Po powrocie do Norwegii Olaf i Magnus zostali wybrani królami, przy czym starszy z braci Magnus zarządzał zachodnią częścią kraju, a Olaf wschodnią. Wspólne rządy w królestwie trwały do czasu śmierci Magnusa II w 1069 w Nidaros, gdzie też został pochowany. 
Magnus Haraldsson z nieznaną z imienia nałożnicą miał jednego syna – urodzonego około 1068/1069 Haakona zwanego Toresfostre, króla Norwegii w latach 1093-1094 (wspólnie z Magnusem III Bosym).

</doc>
<doc id="1420845" url="https://pl.wikipedia.org/wiki?curid=1420845" title="Austral">
Austral

Austral – jednostka monetarna Argentyny obowiązująca tam od 15 czerwca 1985 do końca 1991, kod ISO 4217 – ARA. Symbolem tej waluty była wielka litera „A” z podwójnym poziomym przekreśleniem.
Zastąpił dawne argentyńskie peso, przy czym 1 australa wydawano w zamian za 1000 peso. 1 austral dzielił się na 100 centavo, wydano monety o wartościach ½, 1, 5, 10 i 50 centavo. Monetę pół centavo emitowano tylko w ciągu roku 1985, później ze względu na niską jej wartość wyszła z obiegu.
W 1985 i 1986 wyemitowano banknoty o nominałach 1, 5, 10, 50 i 100 ARA, w 1988 - 500 i 1000 ARA. 
Wysoka inflacja w Argentynie zmusiła bank centralny tego kraju do emitowania kolejnych coraz wyższych nominałów australa (pojawiły się jeszcze banknoty o nominałach od pięciu tysięcy do pięciuset tysięcy australi), a już po sześciu latach od wprowadzenia tej waluty – do kolejnej wymiany pieniędzy. Od 1 stycznia 1992 austral zastąpiony został przez nowe argentyńskie peso, w proporcji 10000 australi za 1 peso.

</doc>
<doc id="1420846" url="https://pl.wikipedia.org/wiki?curid=1420846" title="STOART">
STOART



</doc>
<doc id="1420849" url="https://pl.wikipedia.org/wiki?curid=1420849" title="Ken Annakin">
Ken Annakin

Ken Annakin (ur. 10 sierpnia 1914 w Beverley, zm. 22 kwietnia 2009 w Los Angeles) – brytyjski reżyser filmowy.

</doc>
<doc id="1420850" url="https://pl.wikipedia.org/wiki?curid=1420850" title="MAPK">
MAPK



</doc>
<doc id="1420851" url="https://pl.wikipedia.org/wiki?curid=1420851" title="Region Północno-Wschodni (Wietnam)">
Region Północno-Wschodni (Wietnam)

Region Północno-Wschodni (wiet. "Đông Bắc") – region Wietnamu, w północno-wschodniej części kraju. Na północy region graniczy z Chinami.
W skład regionu wchodzi jedenaście prowincji.

</doc>
<doc id="1420852" url="https://pl.wikipedia.org/wiki?curid=1420852" title="Wolfgang Lüth">
Wolfgang Lüth

Wolfgang Lüth (ur. 15 października 1913 w Rydze, zm. 13 maja 1945 w Flensburg-Mürwik) – komandor (), dowódca niemieckich okrętów podwodnych U-13, U-9, U-138, U-43 oraz U-181 podczas II wojny światowej, 22. Flotylli U-Bootów, a następnie akademii morskiej Flensburg-Mürwik.
Był jednym z dwóch (obok Albrechta Brandiego) dowódców U-Bootów, którzy zostali odznaczeni Krzyż Rycerski Krzyża Żelaznego ze Złotymi Liśćmi Dębu, Mieczami i Brylantami.
Kariera wojskowa.
1 kwietnia 1933 roku wstąpił do Reichsmarine i po wstępnym szkoleniu na żaglowcu szkolnym marynarki „Gorch Fock”, odbył dziewięciomiesięczny rejs szkolny dookoła świata na pokładzie lekkiego krążownika „Karlsruhe”, po czym przez rok służył na krążowniku „Königsberg”. Od lutego 1937 do lipca 1938 roku przeszedł kilka szkoleń w zakresie techniki i pływania podwodnego, po ukończeniu których objął funkcję 2. oficera wachtowego na U-27 typu "VIIA". W październiku 1938 roku zszedł z pokładu tego okrętu podwodnego, aby objąć funkcję 1. oficera wachtowego na U-38, którą pełnił do października następnego roku.
Został wówczas przeniesiony do szkoły U-Bootów, którą ukończył z końcem listopada 1939 roku. Otrzymał wówczas przydział do 1. Flotylli U-Bootów, gdzie do czerwca 1940 roku, pełnił między innymi funkcję PO dowódcy U-13, aby następnie objąć swoje pierwsze pełnoprawne dowództwo.
Dowództwa.
30 grudnia 1939 roku "Oberleutnant zur See" (ObltzS) Wolfgang Lüth objął dowództwo okrętu podwodnego U-9 typu "IIB", zaś dwa tygodnie później okręt wyszedł na pierwszy patrol pod jego dowództwem, storpedował i zatopił szwedzki statek „Flandria” (1179 BRT), następnie SS „Patria” o pojemności 1188 BRT.
Postawił następnie miny w Moray Firth, miesiąc zaś później patrolował w Skagerraku, w poszukiwaniu brytyjskich okrętów podwodnych. W kwietniu 1940 roku wraz ze swoim okrętem Lüth wziął udział w operacji „Hartmud” – w ramach niemieckiej kampanii norweskiej – operacja ta nie zakończyła się jednak sukcesem, zaś sam Lüth na wschód od Szetlandów bez powodzenia zaatakował polski niszczyciel ORP „Błyskawica”. Po zakończeniu kampanii norweskiej, okręt Lütha jako zaledwie jedna z dwóch jednostek swojego typu, wziął udział w niemieckim ataku na Zachód.
Zatopił w tym czasie kilka statków, jednak swój największy dotąd sukces odniósł 9 maja 1940 roku, zatapiając francuski okręt podwodny „Doris” typu "Circé ". 23 maja dowodzony przez Lütha okręt został wykryty przez niszczyciele, które przeprowadziły trwający kilka godzin atak na niemieckiego U-Boota za pomocą bomb głębinowych. Po odniesieniu uszkodzeń spowodowanych eksplozjami podwodnymi, U-9 zakończył swój patrol 30 kwietnia w Kilonii. Podczas sześciu przeprowadzonych pod swoim dowództwem patroli bojowych na U-9, Wolfgang Lüth zatopił osiem jednostek przeciwnika i państw neutralnych, o łącznym tonażu 17 221 ton, w tym jeden okręt podwodny. 10 czerwca Lüth zszedł z okrętu, aby na Bałtyku przejść szkolenie techniczne "Baubelehrung", po czym objąć dowództwo U-138 – nowej jednostki typu "IID".
27 czerwca 1940 roku ObltzS Wolfgang Lüth zaokrętował się na U-138 w Kilonii, jednak na swój pierwszy patrol bojowy na nowym okręcie wyszedł dopiero 10 września. Szkolił się dotąd bowiem na swoim okręcie, który od 1 sierpnia 1940 roku rozpoczął służbę w Memel, jako jednostka treningowa dla nowych dowódców U-Bootów. Na tym okręcie Lüth odbył dwa patrole – z Kilonii oraz z Lorient – podczas których wziął udział w atakach na konwoje OB-216 oraz OB-228 zatapiając łącznie pięć jednostek o sumarycznej pojemności 39 971 BRT.
U-43.
21 października zostało mu powierzone dowództwo U-43 – dużego oceanicznego okrętu typu "IXA". Trzy dni później, 24 października 1940 roku – jako 42. w Kriegsmarine i 19. w "U-bootwaffe" – otrzymał "Ritterkreuz des Eisernen Kreuzes" (Krzyż Rycerski Krzyża Żelaznego). Był też jedynym dowódcą okrętów podwodnych III Rzeszy, który został wyróżniony tak wysokim odznaczeniem za działania operacyjne na małych przybrzeżnych jednostkach podwodnych. 10 listopada wyszedł na swój pierwszy patrol na dużym okręcie, wkrótce jednak został zmuszony do powrotu do Lorient, z powodu przecieku w zbiorniku paliwa. Po dokonaniu napraw, 17 listopada wyszedł ponownie w morze celem badań pogody w Kanale Północnym. 2 grudnia U-43 zaatakował Konwój OB251 na południowy zachód od wysepki Rockall, zatapiając dwa z jego statków, 6. zaś na zachód od Irlandii zatopił kolejny. 17 grudnia Wolfgang Lüth powrócił do Lorient.
1 stycznia 1941 roku otrzymał awans do stopnia "kapitänleutnanta" (pol. kapitan marynarki). Po trzymiesięcznym remoncie okrętu spowodowanym przypadkowym zatonięciem U-43 w porcie z powodu błędu dowodzonej przez Lütha załogi, 11 maja 1941 roku U-43 wyszedł na patrol atlantycki patrol. 24 maja – jako jeden z siedmiu U-Bootów – otrzymał rozkaz utworzenia linii dozoru na południe od Cape Farewell, przed ściganym przez brytyjskie okręty niemieckim pancernikiem „Bismarck”, w nadziei na przechwycenie jednostek Royal Navy, po przejściu niemieckiego okrętu liniowego. Jeszcze jednak tego samego dnia – wieczorem – rozkaz ten został anulowany, po podjęciu decyzji o zawinięciu pancernika do St. Nazaire. Od 1 czerwca dowodzony przez Lütha okręt działał w składzie grupy "West" na zachodnim północnym Atlantyku, zaś przed powrotem 1 lipca do bazy, zatopił dwie kolejne jednostki.
2 sierpnia Lüth wyszedł na kolejny – bezowocny jak się później okazało – patrol, z którego powrócił 23 września 1941 roku. W listopadzie Lüth wyszedł na patrol w rejon Nowej Fundlandii, został jednak później skierowany na wschód w kierunku Gibraltaru. W drodze, w okolicach Azorów zatopił statek amunicyjny SS „Thornliebank” (5569 BRT), którego eksplozja w odległości około 1200 metrów raniła jednego z członków załogi Wolfganga Lütha, oraz uszkodziła jego okręt przez trafienie U-43 wyrzuconym z eksplodującego brytyjskiego statku pociskiem kalibru 100 mm bez zapalnika. W rejonie Gibraltaru Lüth nie odniósł żadnych sukcesów, i powrócił do Lorient 16 grudnia 1941 roku po zatopieniu w trakcie patrolu trzech statków o łącznej pojemności 18 000 BRT.
20 grudnia "Kapitänleutnant" Wolfgang Lüth wyszedł z Lorient udając się do Kilonii na remont główny, w drodze zgubił jednak kurs i 11 stycznia 1942 roku wynurzył się wewnątrz zmierzającego na wschód konwoju HX-169, 500 mil na południowy zachód od Islandii. 14 stycznia zaatakował zmierzający na zachód konwój ON-55. 21 stycznia zawinął do Kilonii po zatopieniu w trakcie tego rejsu czterech statków o łącznej pojemności ponad 21 000 ton. 11 kwietnia 1942 roku Lüth zszedł z okrętu, by ponownie przejść szkolenie techniczne "Baubelehrung", które ukończył w następnym miesiącu.

</doc>
<doc id="1420853" url="https://pl.wikipedia.org/wiki?curid=1420853" title="Mistrzostwa Polski Seniorów w Lekkoatletyce 1959">
Mistrzostwa Polski Seniorów w Lekkoatletyce 1959

35. Mistrzostwa Polski Seniorów w Lekkoatletyce – zawody, które rozgrywane były w Gdańsku na stadionie BKS Lechia między 21 a 23 lipca 1959. W tym roku nie rozegrano mistrzostw Polski w wielobojach.
Biegi przełajowe.
31. mistrzostwa Polski w biegach przełajowych rozegrano 19 kwietnia w Skarżysku-Kamiennej. Kobiety rywalizowały na dystansie 1,2 kilometra, a mężczyźni na 3 km, na 6 km i na 12 km.

</doc>
<doc id="1420854" url="https://pl.wikipedia.org/wiki?curid=1420854" title="Cmentarz żydowski w Georgetown">
Cmentarz żydowski w Georgetown

Cmentarz żydowski w Georgetown – znajduje się na wyspie Penang i jest uważany za najstarszy cmentarz Malezji. Najstarszy zachowany nagrobek pochodzi z 1805 roku. Wśród pochowanych jest m.in. brytyjski oficer poległy podczas II wojny światowej.
Linki zewnętrzne.
Opis z ilustracjami

</doc>
<doc id="1420855" url="https://pl.wikipedia.org/wiki?curid=1420855" title="Ukraińscy Strzelcy Siczowi">
Ukraińscy Strzelcy Siczowi



</doc>
<doc id="1420863" url="https://pl.wikipedia.org/wiki?curid=1420863" title="Alfa (postać literacka)">
Alfa (postać literacka)

Alfa – jeden z bohaterów "Zniewolonego umysłu", paraboli literackiej Czesława Miłosza.
Jest to prozaik-moralista, który wsławił się świetnym debiutem (tom opowiadań) przed wojną. W czasie okupacji był kryształową postacią warszawskiego środowiska literackiego. Po wojnie natomiast zapragnął powszechnego uznania i bycia autorytetem moralnym, dlatego też aktywnie popiera nową władzę.
Miłosz opisał w ten sposób Jerzego Andrzejewskiego.

</doc>
<doc id="1420864" url="https://pl.wikipedia.org/wiki?curid=1420864" title="Rezerwat przyrody Cicha Dolina">
Rezerwat przyrody Cicha Dolina

Rezerwat przyrody „Cicha Dolina” – rezerwat leśny położony na terenie powiatu nyskiego, w gminie Głuchołazy (województwo opolskie). Obszar chroniony obejmuje środkową część doliny Bystrego Potoku w Górach Opawskich między Biskupią Kopą i Bukową Górą na zachodzie, a Zamkową Górą i Srebrną Kopą na wschodzie. Leży na wysokości od 400 do 650 m n.p.m. w granicach Parku Krajobrazowego Góry Opawskie oraz obszaru Natura 2000 „Góry Opawskie".
Rezerwat utworzony został w 1999 r. w celu zachowania ze względów naukowych i dydaktycznych fragmentu lasu mieszanego górskiego o zróżnicowanej strukturze wiekowej i gatunkowej oraz dobrze wykształconego drzewostanu bukowego. Na powierzchni 56,76 ha ochronie podlega drzewostan tworzący trzy siedliska przyrodnicze: kwaśną buczynę górską, las łęgowy i kwaśną dąbrowę.
Plan ochrony rezerwatu z 2010 zakładał ochronę czynną rezerwatu, w tym „usuwanie zasiedlonych przez szkodniki owadzie drzew (świerka)” i wystawianie pułapek feromonowych. Plan ten został zmieniony w 2016 r. tak, by spełniał wymogi ochrony siedlisk przyrodniczych na obszarze Natura 2000 oraz realizował zasadę „pierwszeństwa natury” w ochronie rezerwatowej ekosystemów leśnych. Od 2016 r. cały teren rezerwatu podlega ochronie ścisłej.
Spis flory rezerwatu liczy 158 gatunków roślin naczyniowych, w tym stanowiska szeregu roślin chronionych: paprotnika kolczystego, wawrzynka wilczełyko, lilii złotogłów, pióropusznika strusiego, podkolana białego, kukułki Fuchsa i czosnku niedźwiedziego. Fauna rezerwatu obejmuje m.in. salamandrę plamistą, pluszcza, pliszkę górską i popielicę.
Teren samego rezerwatu nie został udostępniony do zwiedzania, jednak wzdłuż jego granicy zachodniej biegnie ścieżka przyrodniczo-dydaktyczna „Skrajem rezerwatu Cicha Dolina” i zielony szlak turystyczny, a wzdłuż granicy wschodniej – szlak żółty.
W pobliżu znajduje się rezerwat „Olszak”.

</doc>
<doc id="1420865" url="https://pl.wikipedia.org/wiki?curid=1420865" title="Radwor">
Radwor



</doc>
<doc id="1420866" url="https://pl.wikipedia.org/wiki?curid=1420866" title="Chrósćicy">
Chrósćicy



</doc>
<doc id="1420868" url="https://pl.wikipedia.org/wiki?curid=1420868" title="Grand Prix Węgier 2008">
Grand Prix Węgier 2008

Grand Prix Węgier 2008, oficjalnie XXIV ING Magyar Nagydíj – jedenasta eliminacja Mistrzostw Świata Formuły 1 sezonu 2008, odbywająca się w dniach 1–3 sierpnia 2008 na torze Hungaroring w Mogyoród. Wyścig miał miejsce 3 sierpnia i składał się z 70 okrążeń. Zwyciężył Heikki Kovalainen w McLarenie po starcie z drugiej pozycji. Drugie miejsce zajął jadący Toyotą Timo Glock, natomiast na trzecim miejscu finiszował Kimi Räikkönen w Ferrari. Było to pierwsze zwycięstwo Kovalainena i pierwsze podium Glocka w ich startach w Formule 1. Wygrywając Grand Prix Węgier Kovalainen stał się również setnym kierowcą, który wygrał Grand Prix Mistrzostw Świata Formuły 1.
O zwycięstwo w wyścigu walczyli szczególnie Lewis Hamilton i Felipe Massa, ścigający się odpowiednio McLarenem i Ferrari. Hamilton startował z pole position, ale na pierwszym zakręcie został wyprzedzony po zewnętrznej przez Massę. Massa i Hamilton walczyli o prowadzenie do 41. okrążenia, kiedy to spłaszczyła się opona w samochodzie Hamiltona. To dało Massie ponad dwudziestosekundową przewagę nad Kovalainenem. Na trzy okrążenia przed metą zepsuł się silnik w pojeździe Massy, dzięki czemu wygrał Kovalainen. Najszybsze okrążenie ustanowił Räikkönen, ale Fin startował z szóstej pozycji i przez większość wyścigu podążał za Glockiem i Fernando Alonso w Renault.
Po wyścigu Hamilton powiększył przewagę do pięciu punktów nad Räikkönenem oraz ośmiu nad Massą. Trzynaście punktów do Hamiltona tracił Robert Kubica, za którym byli Nick Heidfeld i Kovalainen. W klasyfikacji konstruktorów prowadziło Ferrari przed McLarenem oraz BMW Sauber.
Przed Grand Prix.
W Grand Prix Węgier uczestniczyło dwudziestu kierowców w dziesięciu zespołach. Zespołami tymi, określanymi mianem konstruktorów, były: Ferrari, McLaren-Mercedes, Renault, Honda, Force India-Ferrari, BMW Sauber, Toyota, Red Bull-Renault, Williams-Toyota i Toro Rosso-Ferrari. Przed wyścigiem Ferrari prowadziło w klasyfikacji konstruktorów, mając 105 punktów, czyli o 16 więcej od BMW Sauber i o 19 więcej od McLarena. Następni trzej konstruktorzy: Toyota, Red Bull i Renault, tracili do McLarena ponad 60 punktów. Klasyfikacji kierowców przewodził Lewis Hamilton (McLaren), mający 58 punktów, przed kierowcami Ferrari – Felipe Massą i Kimim Räikkönenem, z odpowiednio 54 i 51 punktami. Czwarte i piąte miejsce w klasyfikacji zajmowali kierowcy BMW Sauber: Robert Kubica (48 punktów) i Nick Heidfeld (41 punktów). Szósty był Heikki Kovalainen, który przed Grand Prix Węgier miał 28 punktów.
Po Grand Prix Niemiec (20 lipca) zespoły w dniach 22–25 lipca odbyły testy na torze Jerez. Każdy zespół w roku 2008 mógł podczas testów pokonać 30 000 kilometrów, co było ilością ograniczoną w stosunku do wcześniejszych sezonów. Pierwszego i drugiego dnia testów najlepszy czas ustalił Sebastian Vettel (Toro Rosso). Trzeciego dnia najszybszy był Mark Webber (Red Bull), a czwartego – Heikki Kovalainen. Niektóre zespoły testowały opony Bridgestone typu slick, którymi od sezonu 2009 planowano zastąpić dotychczas używane opony rowkowe. Ponadto BMW Sauber testowało system KERS, również mający być w użyciu od 2009 roku. Ponadto kierowca testowy Force India, Vitantonio Liuzzi, testował nową skrzynię biegów typu „seamless”. W testach wziął udział Timo Glock, mimo faktu, iż Niemiec miał poważny wypadek podczas Grand Prix Niemiec.
W tygodniu poprzedzającym Grand Prix Węgier w siedzibie Ferrari w Maranello odbyło się spotkanie przedstawicieli zespołów, skutkujące powstaniem nowego ciała, Związku Zespołów Formuły 1 (Formula One Teams Association, w skrócie FOTA). Związkiem przewodził prezydent Ferrari, Luca di Montezemolo. Szef McLarena, Ron Dennis, stwierdził, że założenie FOTA miało na celu zwiększenie współpracy między zespołami, szczególnie w kwestii nowych przepisów, jak również miało być przeciwwagą dla ciała zarządzającego Formułą 1, Fédération Internationale de l’Automobile (FIA) oraz firmy odpowiedzialnej za komercyjny aspekt sportu, Formula One Management (FOM).
31 lipca McLaren poinformował o przedłużeniu kontraktu z Kovalainenem na sezon 2009. Natomiast organizatorzy Grand Prix Węgier podpisali z prezydentem FOM, Berniem Ecclestonem, umowę rozszerzającą prawa do organizacji Grand Prix do 2016 roku.
Kilka zespołów dokonało w swoich samochodach zmian technicznych. Ferrari zmodyfikowało w modelu F2008 układ chłodzenia oraz karoserię, co było pokłosiem wysokiego zużycia hamulców oraz zbyt wysokiej temperatury cieczy chłodzącej podczas Grand Prix Niemiec. McLaren i Force India wprowadzili poprawione pakiety aerodynamiczne do modeli MP4-23 i VJM01, co miało na celu zwiększenie docisku, a co za tym idzie – przyczepności pojazdów. Zespół Force India przywiózł ponadto na Grand Prix skrzynię biegów typu „seamless”. Ferrari, Honda i Toyota zadebiutowały z nowymi pokrywami silnika, z powodu wyglądu zwanymi „płetwą rekina”, Honda zastosowała ponadto nowe tylne zawieszenie.
Jedyny w 2008 roku dostawca opon w Formule 1, Bridgestone, zapewnił na wyścig dwa rodzaje rowkowych opon: miękką (określaną także jako „podstawową”) oraz supermiękką (określaną również jako „opcjonalną”). Aby odróżnić te rodzaje opon, mieszanka supermiękka w jednym rowku była pomalowana białą farbą. Przepisy na sezon 2008 stanowiły, że wszyscy kierowcy muszą w wyścigu użyć obu rodzajów opon, a każdy zawodnik przez cały weekend wyścigowy dysponuje siedmioma kompletami opon przeznaczonych na suchą nawierzchnię.
Treningi i kwalifikacje.
Przed niedzielnym wyścigiem odbyły się trzy sesje treningowe – dwie półtoragodzinne w piątek o godzinie dziesiątej oraz czternastej czasu lokalnego, a trzecia godzinna w sobotę o jedenastej. Pierwsza sesja odbywała się w suchych warunkach, z temperaturą powietrza na poziomie 27-28 °C i temperaturą toru 31-34 °C. Najszybszym w tej sesji był Massa z czasem 1:20,981, prawie 0,4 sekundy szybciej od drugiego Räikkönena. Trzecie i czwarte miejsce zajęli kierowcy McLarena, Kovalainen przed Hamiltonem. Zawodnicy Renault, Fernando Alonso i Nelson Piquet Jr., uzyskali odpowiednio piąty i ósmy czas, przedzieleni przez Glocka i Kubicę. W czołowej dziesiątce znaleźli się jeszcze Heidfeld i kierowca Toyoty, Jarno Trulli. W trakcie sesji w Toro Rosso Vettela doszło do usterki układu hydraulicznego, przez co Niemiec ukończył tylko cztery mierzone okrążenia i ustanowił najgorszy czas sesji.
Warunki pogodowe w drugiej sesji były podobne do tych z pierwszej, z tym że temperatura toru wynosiła 37 °C. Najszybsze okrążenie sesji, a zarazem najlepszy czas dnia, uzyskał Hamilton, ustanawiając 1:20,554; Kovalainen natomiast był trzeci. Piquet jr był drugi, a Alonso czwarty, chociaż dyrektor inżynierii Renault, Pat Symonds, przyznał, że obaj kierowcy zespołu jechali z mniejszą niż standardowo ilością paliwa, co poprawiło ich rezultaty. Räikkönen i Massa zajęli odpowiednio piąte i szóste miejsce, a za nimi sesję zakończyli Heidfeld, Kubica, Trulli i kierowca Williamsa, Nico Rosberg. W samochodzie Vettela nadal miała miejsce usterka układu hydraulicznego, co zaowocowało ukończeniem pięciu okrążeń i najwolniejszym czasem sesji.
Podczas sobotniej sesji treningowej ponownie było sucho, a temperatura powietrza wynosiła 27-29 °C; temperatura toru natomiast wahała się między 32 a 36 °C. Ponownie najszybsze okrążenie uzyskał Hamilton z czasem 1:20,228, a zatem lepszym od piątkowego rezultatu. Za nim znaleźli się Massa, Glock, Kovalainen i Piquet jr. Heidfeld, zadowolony z ustawienia samochodu, ustanowił szósty czas, natomiast Kubica z powodu problemów mechanicznych był osiemnasty. Vettel miał bezproblemową sesję i uzyskał ósmy rezultat, tuż za zespołowym partnerem Sébastienem Bourdais’em. W pierwszej dziesiątce byli jeszcze Räikkönen i Rosberg.
Sobotnia sesja kwalifikacyjna była podzielona na trzy części. W pierwszej, dwudziestominutowej (Q1) eliminowane były samochody od szesnastego miejsca w dół. W drugiej, piętnastominutowej (Q2) eliminowano dalsze pięć samochodów, a najszybsze dziesięć awansowało do ostatniej części (Q3), która decydowała o ustawieniu na starcie. Samochody, które nie dostały się do Q3, mogły mieć uzupełnione paliwo przed wyścigiem, ale uczestnicy ostatniej części kwalifikacji nie mogli uzupełnić paliwa zużytego podczas tej części. Kwalifikacje odbywały się przy suchej pogodzie i wyższej temperaturze, aniżeli w trakcie treningów: temperatura powietrza wynosiła 30-31 °C, a toru – 38-41 °C.
Hamilton uzyskał najlepszy czas w pierwszej i ostatniej części kwalifikacji, dzięki czemu zdobył pole position z czasem 1:20,899. Brytyjczyk stwierdził po sesji, że gdyby nie popełnił niewielkiego błędu w piątym zakręcie, uzyskałby lepszy rezultat. Drugie miejsce w kwalifikacjach zajął Kovalainen z czasem o 0,241 sekundy słabszym od wyniku Hamiltona, z tym że w samochodzie Fina znajdowało się więcej paliwa. W drugiej części kwalifikacji najlepszy czas uzyskał Massa (1:19,068), ale z powodu opóźniania przez inne samochody, opony w samochodzie Brazylijczyka nie zostały rozgrzane do optymalnych temperatur, przez co nie uzyskały maksimum przyczepności. Z tego powodu w Q3 Massa zajął trzecie miejsce. Räikkönen, mając zatankowaną większą ilość paliwa aniżeli zespołowy kolega, popełnił błąd na ostatnim okrążeniu kwalifikacyjnym i zakończył sesję z szóstym czasem. Kubica, pomimo problemów z prowadzeniem samochodu, uzyskał czwarty czas, co opisał jako najlepsze okrążenie w sezonie. Glock zajął najlepszą wówczas pozycję startową w swojej karierze – piątą. Alonso był siódmy, a Piquet jr – dziesiąty, z dużą ilością paliwa. Pomiędzy kierowcami Renault znajdowali się Webber i Trulli. W trakcie kwalifikacji kierowcy McLarena użyli o jedną mieszankę opon miękką mniej, aniżeli zawodnicy Ferrari. Ponieważ samochód wyposażony w miękką mieszankę teoretycznie powinien osiągać lepsze rezultaty na przestrzeni całego wyścigu – mimo przewagi mieszanki supermiękkiej na pojedynczym okrążeniu, kierowcy McLarena mogli w teorii dysponować w wyścigu przewagą opon.
Najszybszym kierowcą, który nie awansował do Q3, był Vettel z czasem 1:20,131, tj. ponad sekundę gorszym od pierwszego wówczas Massy. Zespołowy partner Vettela, Bourdais, uzyskał czternasty rezultat, ale został karnie przesunięty na starcie o pięć miejsc za przyblokowanie Heidfelda w pierwszej części kwalifikacji, co poskutkowało szesnastym czasem Niemca. Dwunasty i trzynasty czas uzyskali odpowiednio Jenson Button – którego zdaniem poprawione zawieszenie Hondy wpłynęło znacząco na prowadzenie samochodu – oraz David Coulthard, według którego charakterystyka toru nie sprzyjała Red Bullowi RB4. Rosberg, który awansował do drugiej części kwalifikacji, nie przejechał w niej ani jednego okrążenia z powodu usterki układu hydraulicznego w jego Williamsie. W Q1 odpadli Kazuki Nakajima (Williams), Rubens Barrichello (Honda) oraz kierowcy Force India: Giancarlo Fisichella and Adrian Sutil. W pierwszej części kwalifikacji całą stawkę oddzielały trzy sekundy.
Wyścig.
Wyścig rozpoczął się o czternastej czasu miejscowego przy suchej i słonecznej pogodzie. Temperatura powietrza wynosiła 30-31 °C, natomiast temperatura toru – 40-43 °C. Wyścig z trybun oglądało 84 000 osób. Każdy kierowca, z wyjątkiem Coultharda, rozpoczynał wyścig na miękkiej mieszance opon. Massa wystartował dobrze na jedynym dostępnym mu nowym komplecie miękkich opon, wyprzedzając Kovalainena i zbliżając się do Hamiltona przed pierwszym zakrętem. Hamilton pokonywał ten zakręt po wewnętrznej, ale Massa opóźnił hamowanie i wyprzedził Brytyjczyka po zewnętrznej. Za prowadzącą trójką Glock wyprzedził na starcie Kubicę, a Alonso – Räikkönena. Najlepszy start wykonał Barrichello, ponieważ w ciągu pierwszego okrążenia przesunął się z siedemnastej na trzynastą pozycję. Najgorzej natomiast w tej kwestii poszło Vettelowi, który na identycznym dystansie stracił cztery miejsca. Po pierwszym okrążeniu prowadził Massa, a za nim jechali: Hamilton, Kovalainen, Glock, Kubica, Alonso, Räikkönen, Webber, Trulli, Piquet, Coulthard, Heidfeld, Barrichello, Button, Vettel, Bourdais, Rosberg, Nakajima, Fisichella i Sutil.
Massa i Hamilton natychmiast zaczęli zwiększać przewagę nad Kovalainenem. Na trzecim okrążeniu Button wyprzedził Barrichello, awansując na trzynaste miejsce, jednak obaj kierowcy Hondy podążali za wolniejszym Heidfeldem, który jechał cięższym (bardziej zatankowanym) samochodem. W miarę rozwoju wyścigu Massa nieco zwiększył przewagę nad Hamiltonem, który zaczął oszczędzać paliwo, aby wyprzedzić Massę po swoim pit-stopie. Co więcej, wysoka temperatura toru była przewagą Ferrari, którego samochód był tak skonstruowany, że jego opony w takich warunkach mniej się zużywały od opon McLarena. Na osiemnastym okrążeniu Massa miał przewagę 3,5 sekund nad Hamiltonem, który z kolei wyprzedzał Kovalainena o osiem sekund. Glock tracił do Kovalainena trzy sekundy, ale jechał przed Kubicą, którego samochód podczas hamowania tracił przyczepność i stabilność, przez co tuż za Polakiem jechało kilku kierowców. Pierwszymi kierowcami, którzy zjechali na pit-stop, byli Massa, Kubica i Webber, a było to na osiemnastym okrążeniu. Po wyliczeniach mechaników McLarena dotyczących ilości zatankowanego Massie paliwa, Hamilton na pierwszym pit-stopie (19 okrążenie) otrzymał taką ilość paliwa, aby na drugi pit-stop zjechać trzy okrążenia później od kierowcy Ferrari. Przez dwa następne okrążenia prowadził Kovalainen, zanim na 21. okrążeniu nie zjechał na pit-stop, dzięki czemu prowadzenie odzyskał Massa. Ostatnim kierowcą z czołówki, który zjechał na pit-stop, był Piquet jr, który po wyjeździe znalazł się przed Kubicą, Trullim i Webberem. Na dwudziestym okrążeniu Vettel zjechał na nieplanowany pit-stop, a dwa okrążenia później wycofał się z powodu przegrzewającego się silnika. Pod koniec 26. okrążenia wszyscy kierowcy planujący dwa zjazdy byli już po pierwszym pit-stopie. Prowadził wówczas Massa, przed Hamiltonem, Kovalainenem, Glockiem, Coulthardem (który wówczas jeszcze nie zjechał do boksów), Alonso, Räikkönenem, Piquetem, Trullim, Kubicą, Webberem, Heidfeldem, Buttonem, Barrichello, Bourdais’em, Rosbergiem, Nakajimą, Fisichellą i Sutilem.
Po swoim pierwszym zjeździe Hamilton wrócił na tor ze stratą 2,6 sekundy do Massy. Aby po swoim drugim pit-stopie wrócić przed Massą, nie mógłby on tracić do Brazylijczyka więcej niż 3,5 sekundy. Tymczasem Massa zwiększał przewagę i na 32. okrążeniu wyprzedzał Hamiltona o cztery sekundy. Hamilton ponadto zablokował przednie lewe koło, spłaszczając w wyniku tego oponę. Kierowcy ci ustanawiali serię najszybszych okrążeń i oddalali się od reszty stawki. Na 29. okrążeniu pierwszy raz do boksów zjechał Coulthard, wracając do rywalizacji na dwunastym miejscu. W tym okresie wyścigu pit-stopy odbyli również Button, Barrichello, Bourdais, Rosberg, Nakajima, Fisichella i Sutil. Barrichello i Bourdais mieli w boksach niewielkie pożary, zaś we wlewie paliwa samochodu Rosberga utknął przewód paliwowy; wszyscy kierowcy powrócili jednak na tor.
Massa tymczasem zwiększył przewagę nad Hamiltonem do pięciu sekund po czterdziestym okrążeniu. Na następnym okrążeniu przednia lewa opona w samochodzie Hamiltona spłaszczyła się w zakręcie drugim, w efekcie czego Brytyjczyk musiał zjechać do boksów na wymianę opon i spadł na dziesiąte miejsce. Po tym wydarzeniu Massa miał 23 sekundy przewagi nad drugim Kovalainenem, przez co zmniejszył szybkość, aby nie narażać silnika na nadmierne obciążenia. Na swój drugi i ostatni pit-stop Massa zjechał na 44. okrążeniu, dzięki czemu Kovalainen objął prowadzenie na cztery okrążenia, po czym sam zjechał na pit-stop. Na 41. okrążeniu Heidfeld zjechał na swój jedyny pit-stop, przez co spadł z jedenastej na dwunastą pozycję. Na kolejnych okrążeniach do boksów zjechali kierowcy realizujący taktykę dwóch postojów, z wyjątkiem Nakajimy, który wbrew wcześniejszym założeniom postanowił po pierwszym pit-stopie już nie zjeżdżać. Za prowadzącą trójką (Massa, Kovalainen, Glock) jechał Räikkönen, który pomimo wyjechania z toru przed drugim pit-stopem podążał przed Alonso. Po pit-stopie Räikkönena Piquet jr zdołał odeprzeć atak Trullego. Po serii pit-stopów na szóstym miejscu jechał Hamilton. Na 45. okrążeniu przy samochodzie Bourdais'a ponownie doszło do pożaru, a okrążenie później kierowca ten ponownie zjechał, aby starto mu pianę gaśniczą z wizjera kasku. Ostatnim kierowcą, który odbył pit-stop, był Rosberg (58. okrążenie). Większość kierowców podczas pierwszego pit-stopu zmieniała opony na miękkie, a podczas drugiego – na supermiękkie.
Po 59. okrążeniu prowadził Massa, a za nim jechali: Kovalainen, Glock, Räikkönen, Alonso, Hamilton, Piquet, Trulli, Kubica, Webber, Heidfeld, Coulthard, Button, Nakajima, Rosberg, Fisichella, Sutil, Barrichello i Bourdais. Na 61. okrążeniu Räikkönen, po raz pierwszy w wyścigu jadący samotnie (bez samochodu tuż przed nim), ustanowił najszybszy czas wyścigu (1:21,195), po tym, gdy zredukował stratę do Glocka do dziewięciu sekund w tempie sekunda na okrążenie. Hamilton również szybko odrabiał stratę do Alonso, ale jego tylne supermiękkie opony zaczęły się przegrzewać i Brytyjczyk, mając stratę 1,5 sekundy do Hiszpana, zwolnił. Na 62. okrążeniu Sutil jako drugi odpadł z wyścigu po tym, gdy wskutek awarii układu hamulcowego w jego samochodzie przebiła się opona. Na końcowych okrążeniach Kovalainen zredukował stratę do Massy do piętnastu sekund. Gdy Massa rozpoczynał 68. okrążenie, silnik w jego pojeździe przestał pracować, co zmusiło Brazylijczyka do wycofania się na trzy okrążenia przed metą. Dzięki temu prowadzenie objął Kovalainen i odniósł pierwsze zwycięstwo w Formule 1, z czasem 1:37:27,067 i średnią szybkością 188,791 km/h. Kovalainen został setnym zwycięzcą wyścigu zaliczanego do mistrzostw świata Formuły 1. Glock zdobył najlepszy wynik w karierze oraz pierwsze podium, finiszując jako drugi. Trzeci był Räikkönen mimo faktu, że pod koniec wyścigu w jego samochodzie uszkodzeniu uległo tylne zawieszenie. Alonso i Piquet zajęli odpowiednio czwarte i szóste miejsce (przedzielił ich Hamilton), dzięki czemu po wyścigu Symonds określił Grand Prix Węgier jako najlepszy wyścig sezonu dla Renault. Trulli finiszował siódmy, natomiast ósmy był Kubica, niezadowolony z samochodu niekonkurencyjnego w wyścigu odbywającym się najbliżej Polski. Zespołowy partner Kubicy, Heidfeld, ukończył wyścig jako dziesiąty. Dziewiąte i jedenaste miejsce zajęli kierowcy Red Bulla, niezadowoleni z takiego wyniku. Kolejne pozycje zajęli Button, Nakajima, Rosberg i Fisichella, natomiast Barrichello był szesnasty z dwoma okrążeniami straty po opóźnieniu podczas pierwszego pit-stopu. Massa został sklasyfikowany na siedemnastej pozycji, przed ostatnim kierowcą, który ukończył zawody – Bourdais’em.
Po wyścigu.
Po wyścigu Kovalainen przyznał, że zwycięstwo zawdzięcza niepowodzeniu Hamiltona i Massy. Dodał, że kierowcy ci pojechali znakomity wyścig i wyraził żal z powodu usterek w ich samochodach. Zwycięstwo w Grand Prix Węgier było pierwszą i jedyną wygraną w karierze Kovalainena w Formule 1. Glock wyraził zadowolenie z drugiego miejsca i powiedział, że pod koniec wyścigu koncentrował się na tym, by nie popełnić błędu. Räikkönen natomiast stwierdził, że z powodu dużej liczby okrążeń spędzonych za wolniejszymi samochodami wyścig był „frustrujący i nudny”.
Media koncentrowały się jednak nie na zwycięzcach, a na Hamiltonie i Massie. Massa został pochwalony za występ. Szef Ferrari, Stefano Domenicali, powiedział, że był to najlepszy wyścig w karierze Massy. Dziennikarze: Mark Hughes i Simon Arron wyrazili podobną opinię. Zwrócili oni uwagę na manewr Massy w pierwszym zakręcie oraz bezbłędną jazdę. Arron zauważył, że wyprzedzenie w pierwszym zakręcie było podobne do ofensywnego stylu Hamiltona i stało się „decydującym momentem” w mistrzowskiej kampanii Massy. Hamilton wyraził zdziwienie takim manewrem Massy i zapewnił, że więcej się on nie powtórzy. Hughes porównał Grand Prix Węgier do starych wyścigów, ponieważ samochody liderów nie były niezawodne, a zwycięzca nie jechał samotnie na prowadzeniu.
Dyrektor ds. sportów samochodowych Brigestone, Hirohide Hamashima, powiedział, iż uszkodzenie opony Hamiltona nastąpiło prawdopodobnie przez najechanie na odłamki znajdujące się na torze, chociaż z powodu rodzaju uszkodzenia niepodobna określić dokładny jego typ. Dodał także, że opona w pojeździe Hamiltona ze względu na jej wcześniejsze spłaszczenie była bardziej podatna na uszkodzenia od opon Massy. Massa natomiast powiedział, że przed awarią silnika nic nie wskazywało na to, aby miało do niej dojść. Później Ferrari zbadało, że uszkodzeniu na skutek zanieczyszczenia materiału uległ korbowód. Identyczny problem zmusił Räikkönena do wycofania się podczas kolejnego wyścigu, Grand Prix Europy.
Po wyścigu Hamilton zwiększył przewagę w klasyfikacji kierowców do pięciu punktów nad Räikkönenem, który z kolei w zestawieniu tym wyprzedził Massę. Czwarte i piąte miejsce utrzymali Kubica i Heidfeld, przy czym dzięki zwycięstwu Kovalainen zbliżył się do Heidfelda na trzy punkty. W klasyfikacji konstruktorów wciąż prowadziło Ferrari, natomiast McLaren znalazł się przed BMW Sauber na drugim miejscu. Czwarta była Toyota, a piąte – Renault, które wyprzedziło Red Bulla. Mimo prowadzenia w klasyfikacji Hamilton przyznał, że kierowcy Ferrari będą w pozostałych siedmiu Grand Prix bardzo konkurencyjni. Ostatecznie Hamilton wygrał mistrzostwa świata przewagą jednego punktu nad Massą, dlatego też znawcy Formuły 1 (m.in. Alan Henry) uznali Grand Prix Węgier za jeden z wyścigów, przez które Massa stracił szansę na tytuł.
Lista startowa.
"Źródło: statsf1.com"
Wyniki.
Zwycięzcy sesji treningowych.
"Źródło: f1wm.pl"
Kwalifikacje.
"Źródło: f1wm.pl"
! P
! Nr
! Kierowca
! Konstruktor
! Q1
! Q2
! Q3
! Poz. s.
! bgcolor="#EFEFEF"|1
! bgcolor="#EFEFEF"|2
! bgcolor="#EFEFEF"|3
! bgcolor="#EFEFEF"|4
! bgcolor="#EFEFEF"|5
! bgcolor="#EFEFEF"|6
! bgcolor="#EFEFEF"|7
! bgcolor="#EFEFEF"|8
! bgcolor="#EFEFEF"|9
! bgcolor="#EFEFEF"|10
! bgcolor="#EFEFEF"|11
! bgcolor="#EFEFEF"|12
! bgcolor="#EFEFEF"|13
! bgcolor="#EFEFEF"|14
! bgcolor="#EFEFEF"|15
! bgcolor="#EFEFEF"|16
! bgcolor="#EFEFEF"|17
! bgcolor="#EFEFEF"|18
! bgcolor="#EFEFEF"|19
! bgcolor="#EFEFEF"|20
! P
! Nr
! Kierowca
! Konstruktor
! Q1
! Q2
! Q3
! Poz. s.
Wyścig.
"Źródło: f1wm.pl"
Najszybsze okrążenie.
"Źródło: f1wm.pl"
Prowadzenie w wyścigu.
"Źródło: statsf1.com"
!Nr
!Kierowca
!Okrążenia
!Suma
Klasyfikacja po wyścigu.
"Źródło: f1wm.pl"
Serie towarzyszące.
Na torze Hungaroring przy okazji organizacji Grand Prix Formuły 1 odbyły się również wyścigi serii towarzyszących, tj. GP2 oraz Porsche Supercup.
Najszybszy czas podczas kwalifikacji GP2 osiągnął Romain Grosjean (ART Grand Prix). Główny wyścig wygrał Lucas Di Grassi (Barwa International Campos GP) po tym, gdy w pierwszym zakręcie wyścigu objął prowadzenie po wyprzedzeniu Andreasa Zubera (Piquet Sports). Zuber spadł następnie za Witalija Pietrowa (Barwa International Campos GP), jednakże po błędzie Rosjanina odzyskał pozycję. Za di Grassim finiszował Zuber, a trzeci był Bruno Senna (iSport International). Zwycięzcą sprintu został Sébastien Buemi (Trust Team Arden) przed Andym Souckiem (Super Nova Racing) i Bruno Senną.
Wyścig Porsche Supercup po starcie z pierwszego pola wygrał Damien Faulkner (SAS Lechner Racing). Drugi był Jeroen Bleekemolen (Jetstream Motorsport), a trzecie miejsce zajął Patrick Huisman (IRWIN Racing).

</doc>
<doc id="1420869" url="https://pl.wikipedia.org/wiki?curid=1420869" title="Andrzej Friedman">
Andrzej Friedman

Andrzej Friedman (ur. 1951 w Łodzi) – polski lekarz-neurolog żydowskiego pochodzenia, w latach 2007-2009 prezydent B’nai B’rith Polska.
Życiorys.
Urodził się w Łodzi w rodzinie żydowskiej, jako syn Michała Friedmana (1913-2006) i Teresy z domu Lichota. W 1968 ukończył Liceum Ogólnokształcące im. Stefana Batorego w Warszawie. W tym samym roku rozpoczął studia na Wydziale Lekarskim Akademii Medycznej w Warszawie. W 1974 uzyskał dyplom lekarza "z wyróżnieniem". W latach 1974-1978 odbył studia doktoranckie. W 1977 uzyskał specjalizację I stopnia z neurologii, a w 1981 specjalizację II stopnia. W 1979 uzyskał stopień doktora nauk medycznych za pracę "Elektrofizjologiczny wzorzec snu w chorobie Parkinsona i jego zmiany w czasie leczenia". W 1995 uzyskał stopień doktora habilitowanego nauk medycznych za pracę habilitacyjną "Choroba Parkinsona – rola starzenia i współistnienie zespołu otępiennego". 8 czerwca 2006 uzyskał tytuł profesora z zakresu nauk medycznych.
Został nauczycielem akademickim Warszawskiego Uniwersytetu Medycznego. Od 2000 profesor nadzwyczajny tej uczelni. W latach 1978-1980 był asystentem, w latach 1980-1984 starszym asystentem, a w latach 1984-2000 adiunktem w Klinice Neurologii. Od 1975 jest Kierownikiem Poradni Schorzeń Pozapiramidowych przy Klinice Neurologii. W latach 2000-2006 był zastępcą kierownika Kliniki Neurologii I Wydziału Lekarskiego oraz ordynatorem Oddziału Neurologii Dorosłych w Klinice Neurologii. Od czerwca 2006 jest p.o. Kierownika Kliniki Wydziału Nauki o Zdrowiu.
Specjalizuje się w neurologii, przede wszystkim w chorobach układu pozapiramidowego, szczególnie chorobie Parkinsona. Jest członkiem zarządu Polskiego Towarzystwa Neurologicznego, a także twórcą i kierownikiem Kliniki Neurologicznej w Mazowieckim Szpitalu Bródnowskim w Warszawie.

</doc>
<doc id="1420870" url="https://pl.wikipedia.org/wiki?curid=1420870" title="Sobór św. Zofii w Harbinie">
Sobór św. Zofii w Harbinie

Sobór św. Zofii w Harbinie – prawosławny sobór w Harbinie, wzniesiony w latach 1923–1932.
Budowa soboru św. Zofii, jednej z siedemnastu cerkwi prawosławnych w Harbinie, rozpoczęła się w 1923. Jako miejsce pod budowę murowanego soboru wybrano teren, na którym w 1907 wzniesiono drewnianą cerkiew wojskową. Prace nad świątynią trwały do 1932. Obiekt został znacząco powiększony w porównaniu z pierwszą cerkwią, gdyż w międzyczasie liczba wyznawców prawosławia w mieście znacznie wzrosła.
Po wyjeździe większości prawosławnych Rosjan z Harbinu porzucona świątynia została zaadaptowana na magazyn. W 1997 sobór został wyremontowany, posiada status zabytku pierwszej klasy. Mieści od tej pory galerię architektury. Sam budynek reprezentuje styl rosyjsko-bizantyjski. Jego łączna powierzchnia wynosi 721 metrów kwadratowych, co czyni z niego największą prawosławną świątynię spośród wszystkich istniejących dawniej lub obecnie w mieście.
Przypisy.
 

</doc>
<doc id="1420871" url="https://pl.wikipedia.org/wiki?curid=1420871" title="Towarzystwo Ukraińskich Strzelców Siczowych">
Towarzystwo Ukraińskich Strzelców Siczowych

Towarzystwo Ukraińskich Strzelców Siczowych – ukraińska paramilitarna organizacja niepodległościowa.
W pierwszej połowie 1913 r. odbyło się zebranie ukraińskich niepodległościowych działaczy studenckich, na którym zdecydowano się założyć Towarzystwo Ukraińskich Strzelców Siczowych. Przewodniczącym Towarzystwa wybrano dr Wołodymyra Starosolskiego, na zastępcę Dmytra Katamaja.
W maju 1913 do Towarzystwa USS przystąpili (po dwóch nieudanych próbach rejestracji własnego stowarzyszenia) działacze studenccy z Towarzystwa Ukraińskiego Strzelców. Przystępując postawili warunek, aby Towarzystwo nie podlegało Ukraińskiemu Związkowi Siczowemu. Przeprowadzono ponownie wybory. Przewodniczącym został powtórnie Wołodymyr Starosolskyj, a zastępcą Iwan Czmoła. Później aktywność Towarzystwa osłabła, nasilając się powtórnie po rozpoczęciu nowego roku akademickiego.
Ponieważ Towarzystwo nadal nie uznawało zwierzchnictwa Ukraińskiego Związku Siczowego, z inicjatywy Kyryła Trylowskiego powołano nową organizację, nazwaną Towarzystwo Ukraińskich Strzelców Siczowych II (USS II), opierającą się na tym samym statucie. 25 stycznia 1914 dokonano wyboru władz Towarzystwa. Prezesem (atamanem koszowym) został Roman Daszkewycz, szefem sztabu Ilja Czajkiwśkyj, sekretarzem M. Nykorak, skarbnikiem Stepan Feniuk, kwatermistrzem Ołena Stepaniwna.
W związku z tym stara organizacja dla odróżnienia zaczęła się nazywać Towarzystwo Ukraińskich Strzelców Siczowych I (USS I).
Tradycyjnie do USS I należeli studenci, uważający się za przyszłych dowódców, a do USS II młodzież robotnicza, rzemieślnicza i chłopska, szkolona jako szeregowcy. Do USS II przyjmowano również dziewczęta. Na początku 1914 zakupiono pierwszą broń do szkoleń: 100 przestarzałych karabinów Werndla i kilka nowoczesnych karabinów Mannlichera.
Do wybuchu I wojny światowej powstało w sumie 96 organizacji USS. Do najlepiej wyszkolonych należały: USS I i USS II ze Lwowa, z Borysławia (dowódcy Kłym Hutkowskyj i Łew Łepkyj), z Jasienicy koło Drohobycza (dowódca Hryhorij Kossak), z Jaworowa (dowódca O. Demczuk), ze Skolego (dowódca Semeniuk). Demczuk i Semeniuk napisali zresztą na potrzeby USS pierwszy ukraiński podręcznik wojskowy – „Prawylnyk piechotynciw”.
Powstanie Legionu Ukraińskich Strzelców Siczowych.
27 lipca 1914 powstała we Lwowie Główna Rada Ukraińska (HUR). 6 sierpnia tego roku udało się jej nawiązać porozumienie pomiędzy Towarzystwami USS I i USS II, i powołać wspólne kierownictwo wojskowe – Ukraiński Zarząd Wojskowy (UBU), który zajął się organizacją Legionu Ukraińskich Strzelców Siczowych. Rada wezwała też wszystkich Ukraińców – obywateli austriackich, do wstępowania w szeregi Ukraińskich Strzelców Siczowych. Napływ ochotników był jednak słaby, wstrzymała go dodatkowo ofensywa rosyjska i zajęcie przez nich Galicji Wschodniej.
W połowie 1915 r. we Lwowie utworzono Ośrodek Zapasowy Legionu USS, i szpital dla rannych żołnierzy USS.

</doc>
<doc id="1420872" url="https://pl.wikipedia.org/wiki?curid=1420872" title="Alina (Kolumbowie)">
Alina (Kolumbowie)

Alina – jedna z postaci występujących w powieści Romana Bratnego "Kolumbowie. Rocznik 20".
Alina jest siostrą Kolumba. Chcąc zdobyć "lepsze" dokumenty, zawiera fikcyjny związek małżeński z Jerzym.
Ginie w niewyjaśnionych okolicznościach w powstaniu warszawskim w 1944 roku.

</doc>
<doc id="1420873" url="https://pl.wikipedia.org/wiki?curid=1420873" title="Wilmar Cabrera">
Wilmar Cabrera

Wilmar Rubens Cabrera Sappa (31 lipca 1959) - piłkarz urugwajski noszący przydomek "Toro", napastnik, pomocnik (rozgrywający). Wzrost 182 cm, waga 82 kg.
Cabrera od 1980 roku grał w klubie Club Nacional de Football, z którym dwukrotnie zdobył mistrzostwo Urugwaju - w 1980 i 1983. Zagrał także w półfinale Copa Libertadores 1981 i Copa Libertadores 1983. W 1983 przeniósł się do Kolumbii, do klubu Millonarios FC. W reprezentacji Urugwaju zadebiutował 2 czerwca 1983 w Asunción w bezbramkowym meczu z Paragwajem.
Wziął udział w turnieju Copa América 1983, gdzie Urugwaj zdobył mistrzostwo Ameryki Południowej. Cabrera zagrał we wszystkich 4 meczach grupowych z Chile i Wenezuelą (na Estadio Centenario strzelił Wenezueli bramkę). Wystąpił w półfinałowych spotkaniach z Peru, przy czym w Montevideo zdobył głową wyrównującą bramkę, która dała Urugwajowi awans do finału. Zagrał także w obu finałowych meczach z Brazylią.
W 1984 przeniósł się do Europy, by grać w hiszpańskim klubie Valencia CF. Jako piłkarz Valencii wziął udział w finałach mistrzostw świata w 1986 roku, gdzie Urugwaj dotarł do 1/8 finału. Cabrera wystąpił w dwóch ostatnich meczach - ze Szkocją i Argentyną. Po mistrzostwach na rok przeszedł do francuskiego klubu OGC Nice.
W 1987 na rok wrócił do Hiszpanii, gdzie grał w Sporting Gijón, następnie przeniósł się do Meksyku, do klubu Necaxa Aguascalientes. W 1990 znalazł się w opierającym się na graczach z Urugwaju argentyńskim klubie Deportivo Mandiyú. W 1991 wrócił do Urugwaju by przez rok znów grać w Nacionalu.
Karierę kończył w mniejszych klubach urugwajskich - Huracán Buceo Montevideo, Rampla Juniors i River Plate Montevideo.
W reprezentacji Urugwaju Cabrera od 1983 do 16 czerwca 1986 rozegrał 26 meczów i zdobył 6 bramek.

</doc>
<doc id="1420874" url="https://pl.wikipedia.org/wiki?curid=1420874" title="Siergiej Syrcow (sportowiec)">
Siergiej Syrcow (sportowiec)

Siergiej Aleksandrowicz Syrcow (ros. Сергей Александрович Сырцов; ur. 25 października 1966 w Taganrogu) – rosyjski sztangista, wcześniej reprezentujący ZSRR i Wspólnotę Niepodległych Państw.
Zdobył dwa srebrne medale olimpijskie w Barcelonie w 1992 oraz w 1996 w Atlancie. Do jego osiągnięć należy również pięć medali mistrzostw świata: dwa złote (1991, 1994) i trzy srebrne (1989, 1993, 1995). Dwukrotnie był mistrzem (1994,1995) i raz wicemistrzem Europy (1989). Ustanowił 7 rekordów świata.

</doc>
<doc id="1420875" url="https://pl.wikipedia.org/wiki?curid=1420875" title="József Török">
József Török

József Török (ur. 14 października 1813 w Alsóvárad, zm. 14 marca 1894 w Debreczynie) – węgierski lekarz, chirurg, wykładowca chemii, botaniki i mineralogii w Kolegium Kościoła Reformowanego w Debreczynie, jeden z twórców węgierskiej balneologii. Członek Węgierskiej Akademii Nauk (korespondent od 1843, od 1858).
Naukę rozpoczął w Debreczynie, następnie studiował na Uniwersytecie w Peszcie i przez dwa lata za granicą, w Paryżu, Berlinie i Wiedniu. W Paryżu uczęszczał na wykłady Éluarda Chassaignaca, w Berlinie uczył się u Schönleina i Dieffenbacha, w Wiedniu u Rokitansky'ego, Skody i Hebry. Po powrocie do kraju prowadził praktykę prywatną i wykładał dietetykę, jednak przypuszczalnie z powodu wyznawanej wiary nie otrzymał stanowiska na uniwersytecie. Przyjął zatem zaproszenie kolegium w Debreczynie. Uznanie zdobył pracą o właściwościach uzdrowisk na Węgrzech, ukończoną w 1847 roku.

</doc>
<doc id="1420879" url="https://pl.wikipedia.org/wiki?curid=1420879" title="Synagoga w Lounach">
Synagoga w Lounach

Synagoga w Lounach () – synagoga znajdująca się w Lounach w Czechach, przy ulicy Hilbertovej.
Synagoga została wzniesiona w 1871 według projektu architekta Stanka w stylu mauretańskim z elementami neorenesansowymi. Nabożeństwa odbywały się do wybuchu II wojny światowej. W latach 1946–1954 w synagodze mieściło się muzeum miejskie, a od 1967 archiwum powiatowe.

</doc>
<doc id="1420880" url="https://pl.wikipedia.org/wiki?curid=1420880" title="Ałła (Zosia)">
Ałła (Zosia)

Ałła (Zosia) – jedna z bohaterek powieści Romana Bratnego "Kolumbowie. Rocznik 20".
Zosia przybrała pseudonim Ałła ze względu na swą orientalną urodę. Przyjaźniła się z Malutkim. Była łączniczką w powstaniu warszawskim. Zginęła na ulicach Warszawy podczas walk.
Odtwórczynie postaci.
W serialu telewizyjnym "Kolumbowie" opartym na powieści Bratnego w postać Ałły wcieliła się Halina Golanko (1970, reż. Janusz Morgenstern). W teatrze Ałłę grały m.in. Iga Cembrzyńska (1965, reż. Adam Hanuszkiewicz) i Mirosława Marcheluk (1965, reż. A. Hanuszkiewicz i 1970, reż. Barbara Jaklicz).

</doc>
<doc id="1420881" url="https://pl.wikipedia.org/wiki?curid=1420881" title="Stopnie i rankingi w go">
Stopnie i rankingi w go

Siła gry w go w zależności od kraju opisywana jest za pomocą systemu stopni i rankingów. Tradycyjnie jest ona określana w stopniach dan i kyū.
System kyu/dan.
Tradycyjne stopnie w go dzielą się na mistrzowskie dan i uczniowskie kyū. Stopnie dan określają siłę zarówno profesjonalistów jak i amatorów, przy czym stopień amatorski nie oznacza tej samej siły co taki sam stopień profesjonalisty. Zazwyczaj przyjmuje się, że najniższy stopień profesjonalny oznacza siłę wyższą lub równą najwyższemu stopniowi amatorskiemu. Najsłabszy stopień mistrzowski to 1 dan, a najsilniejszy to 8 dan (stopnie amatorskie) lub 9 dan (stopnie profesjonalne). Istnieje stopień 10 dan (judan) będący tytułem japońskiego zawodowego go, zdobywanym w turnieju.
Najsilniejszym stopniem uczniowskim jest 1 kyu i im wyższe kyu tym niższa siła gracza. W Polsce najniższym uznawanym stopniem jest 30 kyu, w innych krajach — najczęściej 20 kyu.
Różnica w stopniach kyu lub dan wykorzystywana jest do ustalania handicapu
Ranking EGF.
Ranking Europejskiej Federacji Go (EGF) jest oparty na rankingu szachowym. W systemie tym przyjęto, że 1 kyu odpowiada 2000 punktów rankingu, 1 dan amatorski — 2100 pkt, natomiast 1 dan profesjonalny — 2700 pkt. Różnica 1 kyu/dan dla amatorów wynosi 100 punktów, natomiast różnica 1 dan profesjonalistów to 30 pkt.
Stopnie i rankingi w Polsce.
W Polsce siła gracza jest opisywana za pomocą powiązanych ze sobą systemu kyu/dan oraz rankingu EGF. Oprócz tego awans gracza na wyższy stopień jest uzależniony od jego ilości punktów rankingowych PSG.

</doc>
<doc id="1420883" url="https://pl.wikipedia.org/wiki?curid=1420883" title="Owca somalijska">
Owca somalijska

Owca somalijska – rasa owiec szerstnych wyhodowana w Somalii, na świecie znana pod nazwą "Blackheaded Somali", "Ogaden" lub "Berbera Blackhead". Charakteryzuje się brakiem rogów oraz białym umaszczeniem ciała i czarną głową. Jest użytkowana dla mięsa. Samice osiągają wysokość 62 cm przy średniej masie ciała ok. 30 kg. 
W wyniku krzyżowania tej rasy powstało wiele innych ras hodowlanych, m.in. dorper oraz bardzo podobna do owcy somalijskiej – i przez to często z nią mylona – czarnogłówka perska (owca perska czarnogłowa).

</doc>
<doc id="1420884" url="https://pl.wikipedia.org/wiki?curid=1420884" title="I Wanna Riot">
I Wanna Riot

I Wanna Riot – jest to piosenka punkowego zespołu Rancid. Powstała w 1994, ukazała się na składance Punk-O-Rama Vol.1 w 1995 roku, choć oficjalnie została opublikowana dopiero w 2007 roku, na specjalnym krążku B Sides And C Sides
Powstała też nieco inna i dłuższa wersja, grana przez zespół ska Stubborn All-Stars na instrumentach dętych i z dodatkowym wokalem. Powstała w 1996 roku jako soundtrack do filmu Beavis and Butt-Head Do America.
Piosenka jest też coverowana przez zespół Capdown z Wielkiej Brytanii na płycie New Revolutionaries.

</doc>
<doc id="1420887" url="https://pl.wikipedia.org/wiki?curid=1420887" title="Joaquín Albarrán">
Joaquín Albarrán

Joaquín Albarrán Maria y Dominguez (ur. 9 maja 1860 w Sagua la Grande, zm. 17 stycznia 1912 w Paryżu) – francuski lekarz urolog. 
Życiorys.
Urodził się w małej miejscowości Sagua La Grande na Kubie, w czasie gdy ta należała jeszcze do Hiszpanii. Uczęszczał do szkoły powszechnej w Hawanie prowadzonej przez jezuitów. Gdy miał 9 lat, on i czwórka rodzeństwa zostali osieroceni; adoptował go hiszpański chirurg, dr Fabregas. Albarrán studiował medycynę w Hawanie i Barcelonie, w 1877 roku w wieku zaledwie 17 lat został licencjatem. Studia ukończył z wyróżnieniem w Madrycie. Jego dysertacja doktorska dotyczyła gruźlicy wrodzonej. W 1878 roku przyjechał kontynuować edukację do Paryża. Pracował w "Laboratorie d’Histologie" u prof. Édouarda Brissauda, wówczas napisał pracę dotyczącą guzów jąder. Dalsze prace histologiczne prowadził u Louisa-Antoine'a Ranviera. Ranvier i Louis Pasteur przekonali Albarrána, by pozostał w Paryżu. Jego nauczycielami byli także Ulysse Trálat, Jacques-Joseph Grancher i Jean François Auguste Le Dentu. Pod wpływem Jeana Casmira Félixa Guyóna zdecydował się dalej specjalizować w urologii. W 1906 roku Albarrán zastąpił Guyóna na stanowisku dyrektora kliniki urologicznej Szpitala Necker ("Hôpital Necker"). Guyón opisał ucznia jako "w istocie doskonałego chirurga, wielkiego umysłu i wielkiego serca [...] wszystkie jego umiejętności osiągnęły ten sam stopień: najwyższy".
Dorobek naukowy.
Albarrán jako pierwszy francuski lekarz wykonał przezkroczową prostatektomię. Ulepszył wprowadzoną przez Leopolda Caspera i Maxa Nitzego technikę cystoskopii. Jako pierwszy wykonał planową nefrostomię i zauważył, że w bezmoczu spowodowanym kamicą drenaż przez nefrostomię ma decydujące znaczenie zanim podejmuje się leczenie kamicy. Zaprojektował siatkę katgutową do założenia na pękniętą torebkę nerki w tępych urazach tego narządu.
Trzykrotnie zdobył nagrodę Goddarda, otrzymał nagrodę Tremblaya, w 1912 roku był nominowany do Nagrody Nobla.
Nazwisko Albarrána upamiętnione jest w kilku eponimach medycznych:

</doc>
<doc id="1420893" url="https://pl.wikipedia.org/wiki?curid=1420893" title="Archeowenator">
Archeowenator

Archeowenator ("Archaeovenator") – rodzaj synapsyda z rodziny Varanopidae.
Żył w okresie późnego karbonu na terenach Ameryki Północnej. Jego szczątki znaleziono w okolicach miasta Hamilton w stanie Kansas (USA).
Jest najstarszym znanym przedstawicielem rodziny Varanopidae.

</doc>
<doc id="1420894" url="https://pl.wikipedia.org/wiki?curid=1420894" title="Minoru Kitani">
Minoru Kitani

 – japoński gracz go.
W 1933 r., wraz z Seigenem Go, Minoru Kitani opracował i spopularyzował nowy system fuseki – shinfuseki, będący jedną z podwalin nowoczesnego go.
Gra Minoru Kitani z Shūsaiem Hon’inbō, rozegrana w 1938 r., została opisana w powieści pt.: Meijin – mistrz go autorstwa noblisty Yasunariego Kawabaty.

</doc>
<doc id="1420897" url="https://pl.wikipedia.org/wiki?curid=1420897" title="Albrecht Brandi">
Albrecht Brandi

Albrecht Brandi (ur. 20 czerwca 1914 w Dortmundzie, zm. 6 stycznia 1966 w Kolonii) – dowódca okrętów podwodnych (U-Bootów) podczas II wojny światowej.
Komandor Albrecht Brandi był jednym z dwóch oficerów marynarki (drugim był Wolfgang Lüth) odznaczonym Krzyżem Rycerskim z Liśćmi Dębowymi, Mieczami i Diamentami. Dowodząc 3 okrętami (U-617, U-380, U-967), odbył 9 rejsów bojowych trwających łącznie 255 dni. Zatopił 8 statków o łącznym tonażu 25 879 BRT, 3 okręty (5000 ton: stawiacz min HMS "Welshman", niszczyciel HMS "Puckeridge", niszczyciel eskortowy USS "Fechteler") oraz okręt pomocniczy.
Kariera wojskowa.
Przed wojną.
W wieku 21 lat (1 kwietnia 1935) wstąpił do Kriegsmarine jako aspirant oficerski. Przez 2,5 miesiąca (do 17 czerwca) przeszedł standardowe szkolenie piechoty w II Oddziale Stałej Dywizji Okrętów Morza Bałtyckiego w Stralsund. Następnie odbył 14-tygodniowe szkolenie (18 czerwca – 25 września 1935) na żaglowcu szkolnym "Gorch Fock". Po zejściu z żaglowca rozpoczął kolejne, prawie 9-miesięczne (do 19 czerwca 1936), szkolenie pokładowe na lekkim krążowniku Karlsruhe. Wkrótce potem 22-letni Brandi przeszedł kolejne 9-miesięczne szkolenie (do 31 marca 1937). Tym razem był to kurs podstawowy dla chorążych w Szkole Marynarki (Flensburg-Mürwik). Kolejnym etapem służby było półroczne (do 1 października) szkolenie broni dla chorążych, w trakcie którego obejął stanowisko III oficera pokładowego na trałowcu min "M-125". 2 października 1937 otrzymał stanowisko oficera pokładowego na trałowcu "M-1" (1. Flotylla Trałowców Minowych) i funkcję tę pełnił aż do wybuchu wojny.
II wojna światowa.
Po wybuchu wojny kontynuował służbę na trałowcu M-1, a 25 maja 1940 jako Oberleutnant zur See objął jego dowództwo. Wiosną roku 1941 (kwiecień) przeszedł szereg szkoleń i kursów na okrętach podwodnych, w tym m.in. Kurs Strzelania dla Dowódców okrętów. Zimą 1941/1942 (do lutego) pływał przez 3 miesiące jako dowódca-praktykant na U-552, którym dowodził Kapitänleutnant Erich Topp (7. Flotylla Okrętów Podwodnych stacjonująca we francuskim Saint-Nazaire). 28-letni Brandi przeszedł 2-miesięczne (do 8 kwietnia 1942) przeszkolenie z zakresu budownictwa w 8. Oddziale Szkoleniowym Budowy Okrętów Wojennych w Hamburgu (w trakcie budowy U-617). W tym samym miesiącu obejął dowództwo nad swym pierwszym okrętem podwodnym. Do końca sierpnia 1942 pływał na U-617 stacjonując w Kilonii (5. Flotylla Okrętów Podwodnych). Przez kolejne 3 miesiące (do 30 listopada) jego U-boot operował z bazy w Saint-Nazaire (7. Flotylla Okrętów Podwodnych). Od grudnia 1942 przeszedł ze swym okrętem na Morze Śródziemne, gdzie jego bazą była włoska La Spezia (29. Flotylla Okrętów Podwodnych). Po utracie U-617 (12 września 1943) został internowany przez władze hiszpańskie w pobliżu Kadyksu. Po kilku tygodniach udało mu się, nie bez trudności, opuścić Hiszpanię i wrócić do kraju. Po krótkim urlopie objął (20 listopada) dowództwo nad swoim drugim U-bootem. Tym razem pod swymi rozkazami miał U-380 stacjonujący we francuskim Tulonie (pozostając nadal w 29. Flotylli Okrętów Podwodnych). Po zniszczeniu okrętu podczas bombardowania portu (11 marca 1944) przez lotnictwo amerykańskie, objął dowodzenie nad swoim trzecim i ostatnim U-bootem. Począwszy od 25 marca był nim U-967 (dowodził nim do 1 lipca 1944). Przez następne pół roku (do stycznia 1945) pełnił w Helsinkach funkcję oficera Sztabu Admiralicji, przy admirale dowodzącym na wschodnim Bałtyku. W tym okresie dowodził akcjami niemieckich okrętów podwodnych w Zatoce Fińskiej. W ostatnich miesiącach wojny (do 8 maja 1945) był szefem Małych Zespołów Bojowych Marynarki (Marinedivison Brandi) w holenderskim IJmuiden. Dzień później trafił do alianckiej niewoli, gdzie początkowo pełnił funkcję komendanta obozu w IJmuiden, a następnie kierował obozem jenieckim w holenderskim Emden. Zwolnienie z niewoli otrzymał we wrześniu 1945.

</doc>
<doc id="1420898" url="https://pl.wikipedia.org/wiki?curid=1420898" title="Janosik (film)">
Janosik (film)



</doc>
<doc id="1420899" url="https://pl.wikipedia.org/wiki?curid=1420899" title="Ataxia telangiectasia mutated">
Ataxia telangiectasia mutated



</doc>
<doc id="1420902" url="https://pl.wikipedia.org/wiki?curid=1420902" title="Éric-Sylvain Abidal">
Éric-Sylvain Abidal



</doc>
<doc id="1420903" url="https://pl.wikipedia.org/wiki?curid=1420903" title="Shūsai Hon’inbō">
Shūsai Hon’inbō

 – japoński gracz go, urodzony jako .
Ostatnia gra Shūsaia, którą rozegrał z Minoru Kitanim, została opisana w powieści pt.: Meijin – mistrz go autorstwa noblisty Yasunariego Kawabaty.

</doc>
<doc id="1420905" url="https://pl.wikipedia.org/wiki?curid=1420905" title="Honinbo Shusai">
Honinbo Shusai



</doc>
<doc id="1420908" url="https://pl.wikipedia.org/wiki?curid=1420908" title="Janosik (film 1974)">
Janosik (film 1974)

Janosik – polski film przygodowo-komediowy z 1974, w reżyserii Jerzego Passendorfera, będący kinową wersją popularnego serialu luźno nawiązującego do postaci słynnego karpackiego zbójnika Janosika, który żył na przełomie XVII i XVIII w. (w serialu pojawia się kwestia, z której wynika, że główny bohater nie jest legendarnym Janosikiem, a tylko nazywany jest jego imieniem).
Zdjęcia kręcono od maja 1972 do marca 1973 roku w rezerwacie przyrody Przełom Białki pod Krempachami koło Nowej Białej, w Dolinie Chochołowskiej, na zamku w Pieskowej Skale, w Zamku Ogrodzieniec, w zamku Orawskie Podzamcze (Słowacja), w podhalańskim Dębnie, w okolicach Ojcowa, na Podkarpaciu, a także w atelier w Warszawie i Pradze, gdzie czescy dekoratorzy urządzili, często pojawiającą się w serialu, grotę skalną.
Fabuła.
Przygodowo-komediowa opowieść o legendarnym zbójniku tatrzańskim łupiącym możnych i stającym w obronie biednych. Scenariusz filmu powstał na podstawie legend o tatrzańskim zbójniku. W filmie jest dużo humoru i zabawnych scen. Nie brak widowiskowych bójek i walk, oraz szaleńczych jazd na koniu.

</doc>
<doc id="1420913" url="https://pl.wikipedia.org/wiki?curid=1420913" title="Instytut Literacki">
Instytut Literacki

Instytut Literacki (, fr. "Institut Littéraire") – polskie emigracyjne wydawnictwo założone w 1946 w Rzymie, w 1947 przeniesione do Maisons-Laffitte; wydawca m.in. miesięcznika „Kultura” i kwartalnika „Zeszyty Historyczne”.
Historia.
Instytut Literacki został założony przez Jerzego Giedroycia, Zofię Hertz, Zygmunta Hertza, Gustawa Herlinga-Grudzińskiego i Józefa Czapskiego. Był jednym z najbardziej zasłużonych polskich wydawnictw emigracyjnych. Zasłynął jako wydawca miesięcznika „Kultura” (wychodzącego w latach 1947–2000) oraz serii „Biblioteka Kultury”, w której do 2000 ukazało się 512 tomów literatury polskiej i obcej. W 1962 Instytut Literacki w Paryżu rozpoczął wydawanie „Zeszytów Historycznych”, w których publikowano dokumenty, relacje, pamiętniki, wspomnienia i opracowania poświęcone najnowszej historii Polski. Ich wersję „podziemną” wydawało w Polsce Krakowskie Towarzystwo Wydawnicze. Ostatni numer pisma ukazał się w czerwcu 2010. W 2013 Instytut Literacki "Kultura" został wyróżniony Nagrodą Jana Nowaka-Jeziorańskiego.
Od 1946 wydawnictwem kierował Jerzy Giedroyc, zaś po jego śmierci (2000) Zofia Hertz. W latach 2003–2010 kierownikiem wydawnictwa był Henryk Giedroyc, jego następcą został Wojciech Sikora. W maju 2019 roku prezesem Stowarzyszenia Instytut Literacki Kultura, które kontynuuje działalność Instytutu Literackiego, została Anna Bernhardt .

</doc>
<doc id="1420914" url="https://pl.wikipedia.org/wiki?curid=1420914" title="Ctenospondylus">
Ctenospondylus

Ctenospondylus – rodzaj synapsyda z rodziny Sphenacodontidae
Żył w okresie późnego karbonu i wczesnego permu na terenach Ameryki Północnej. Jego szczątki znaleziono w USA (w stanach Ohio i Teksas).
Długość ciała ok. 3 m. Posiadał długi ogon. Jego czaszka była wąska; posiadała masywne szczęki. Był drapieżnikiem znajdującym się prawdopodobnie na szczycie łańcucha pokarmowego (z powodów swoich rozmiarów).
Był podobny do sfenakodona i dimetrodona, lecz różnił się od nich budową neuronowych kolców.
Gatunki rodzaju "Ctenospondylus":

</doc>
<doc id="1420916" url="https://pl.wikipedia.org/wiki?curid=1420916" title="Ignacy Bronisz">
Ignacy Bronisz

Ignacy Bronisz (ur. 1766 w Działyniu, zm. 1812 pod Czaśnikami) – kapitan wojsk polskich Księstwa Warszawskiego, szef batalionu 4 Pułk Piechoty.
Urodził się w Działyniu na Ziemi Dobrzyńskiej. Był synem Wojciecha Bronisza, cześnika żytomierskiego herbu Wieniawa i Magdaleny z Mazowieckich. W latach 1776–1780 uczył się w szkołach podwydziałowych w Toruniu i Płocku. W 1785 wstąpił do regimentu Gwardii Pieszej Litewskiej. W 1787 awansował na stopień chorążego, a w 1793 na porucznika. Brał udział w insurekcji kościuszkowskiej w 1794 i prawdopodobnie w jego okresie otrzymał awans na kapitana.
1 stycznia 1807 wstąpił do formującego się w Płocku 13 pułku piechoty, który następnie przemianowany został na 4 pułk piechoty. W okresie kampanii 1807 przebywał w Lipnie na ziemi dobrzyńskiej gdzie zajmował się werbunkiem rekrutów do pułku. Walczył na wojnie w Hiszpanii w latach 1809–1812. Wyróżnił się w bitwach pod Almonacid i Ocaną, w których dowodził 1 batalionem pułku. Wraz z kpt. Franciszkiem Młokosiewiczem i Eustachym Chełmickim 15 października 1810 był współtwórcą zwycięstwa w bitwie z angielsko-hiszpańskimi desantem pod Fuengirolą w Andaluzji. Za rolę jaką odegrał w tej bitwie otrzymał Legię Honorową (dekret z 18 grudnia 1810). 14 sierpnia 1811 mianowany szefem 1 batalionu 4 pp. Za udział w walkach w Hiszpanii podany do odznaczenia krzyżem kawalerskim Virtuti Militari. Uczestniczył w kampanii rosyjskiej 1812 roku, zginął 29 października 1812 w bitwie z rosyjskim korpusem Wittgensteina pod w obwodzie witebskim.
W 1801 ożenił się w Kłokocku z Marianną Sumińską córką Adama, podkomorzego dobrzyńskiego. Z małżeństwa tego przyszły na świat dzieci: synowie Franciszek Ksawery Ignacy ur. 1803, Konstanty Euzebiusz Tomasz ur. 1803, Roman Marek Nepomucen ur. 1805, Szymon Napoleon ur. 1806 i córka Józefa Marianna ur. 1813.

</doc>
<doc id="1420922" url="https://pl.wikipedia.org/wiki?curid=1420922" title="Trofeo Birra Moretti">
Trofeo Birra Moretti

Trofeum Birra Moretti – piłkarski, doroczny turniej towarzyski. Turniej organizowany jest przez włoski browar – który jest również sponsorem tytularnym – od roku 1997. Uczestnicy turnieju, to trzy włoskie drużyny zaproszone przez organizatora – warto wspomnieć, iż Inter Mediolan jest jedynym klubem, który uczestniczył we wszystkich edycjach turnieju od roku 1997 aż do 2007, natomiast największą liczbą zwycięstw (5) może pochwalić się Juventus F.C.
Birra Moretti 2008.
Turniej odbył się 8 sierpnia na stadionie drużyny Napoli. W tej edycji turnieju po raz pierwszy w historii zabrakło drużyny Interu Mediolan. Skład wyglądał następująco:
Terminarz:

</doc>
<doc id="1420927" url="https://pl.wikipedia.org/wiki?curid=1420927" title="Jastrun okrągłolistny">
Jastrun okrągłolistny

Jastrun okrągłolistny, j. Waldsteina, złocień okrągłolistny ("Leucanthemum rotundifolium" ) – gatunek rośliny należący do rodziny astrowatych. Występuje na obszarze Bośni oraz w Karpatach. Jest subendemitem ogólnokarpackim. W Polsce występuje we wszystkich pasmach Karpat, w Tatrach jest pospolity.
Biologia i ekologia.
Bylina, hemikryptofit. Kwitnie od lipca do sierpnia. Siedlisko: lasy i zarośla, brzegi potoków, ziołorośla, wolne miejsca wśród kosodrzewiny. Swoim zasięgiem pionowym sięga od regla dolnego po piętro halne, głównie jednak występuje w reglu górnym i piętrze kosodrzewiny. W klasyfikacji zbiorowisk roślinnych gatunek wyróżniający dla związku (All.) "Pinetum-mugo carpaticum".

</doc>
<doc id="1420928" url="https://pl.wikipedia.org/wiki?curid=1420928" title="Antônio Austregésilo">
Antônio Austregésilo

Antônio Austregésilo Rodrigues Lima (ur. 21 kwietnia 1876 w Recife, Pernambuco, zm. 23 grudnia 1960 w Rio de Janeiro) – brazylijski lekarz neurolog.
Życiorys.
Studiował na Uniwersytecie w Rio de Janeiro, tytuł doktora otrzymał po przedstawieniu w 1899 roku dysertacji "Estudo clínico do delírio". W 1912 roku otrzymał katedrę neurologii na macierzystej uczelni. Był jednym z pionierów neurologii w Brazylii, tworząc własną szkołę. Założył i redagował czasopisma naukowe: "Arquivos Brasileiros de Medicina" i "Arquivos Brasileiros de Neurologia e de Psiquiatria". Opisał dystonię pourazową i objaw, będący modyfikacją objawu Babińskiego, określany niekiedy jako objaw Austregésilo.

</doc>
<doc id="1420930" url="https://pl.wikipedia.org/wiki?curid=1420930" title="Jewgienij Pomazan">
Jewgienij Pomazan

Jewgienij Walerjewicz Pomazan (rus. "Евгений Валерьевич Помазан", ur. 31 stycznia 1989 w Angren) – rosyjski piłkarz grający na pozycji bramkarza. Od 2017 roku gra w klubie Bałtika Kaliningrad.
Kariera piłkarska.
Kariera klubowa.
Jest wychowankiem Kubania Krasnodar. W 2007 roku, w ostatnim dniu letniego okienka transferowego, Pomazan przeszedł na wypożyczenie do klubu CSKA Moskwa. 28 października 2007 roku zaliczył swój debiut w Priemjer-Lidze w wygranym 4-2 meczu przeciwko Krylji Sowietow.
Kariera reprezentacyjna.
Brał udział w Mistrzostwach Europy U-17 w Piłce Nożnej 2006, gdzie jego reprezentacja wygrała turniej. Został również powołany na turniej Meridian Cup 2007 do reprezentacji UEFA U-18. Europejska drużyna wygrała wtedy 10-1 w dwumeczu z afrykańskim zespołem CAF.

</doc>
<doc id="1420931" url="https://pl.wikipedia.org/wiki?curid=1420931" title="Leucanthemum waldsteinii">
Leucanthemum waldsteinii



</doc>
<doc id="1420932" url="https://pl.wikipedia.org/wiki?curid=1420932" title="Złocień okrągłolistny">
Złocień okrągłolistny



</doc>
<doc id="1420933" url="https://pl.wikipedia.org/wiki?curid=1420933" title="Jastrun Waldsteina">
Jastrun Waldsteina



</doc>
<doc id="1420939" url="https://pl.wikipedia.org/wiki?curid=1420939" title="Sus domestica">
Sus domestica



</doc>
<doc id="1420940" url="https://pl.wikipedia.org/wiki?curid=1420940" title="Podróż dwudziesta szósta i ostatnia">
Podróż dwudziesta szósta i ostatnia

Podróż dwudziesta szósta i ostatnia – opowiadanie Stanisława Lema z Ijonem Tichym w roli głównej. Utwór jest satyrą na zimną wojnę. Ukazał się jedynie w zbiorach: "Sezam i inne opowiadania" (1954) i "Dzienniki gwiazdowe" (1957, 1958) – brak go we wszystkich późniejszych wydaniach "Dzienników...".
We wstępie do kolejnych wydań "Dzienników..." jeden z ich bohaterów – profesor Tarantoga – wyjaśnia, że podróż ta „okazała się ostatecznie apokryfem...”, sugerując, że nie jest ona autorstwa Ijona Tichego. Podobny zabieg, to jest tworzenie fikcyjnych odniesień do swoich dzieł, Lem zastosował m.in. w zbiorze "Doskonała próżnia".
Opis fabuły.
Ijon Tichy, po piętnastu latach spędzonych w kosmosie, postanawia wrócić na Ziemię. Czekając na planecie Teropii w porcie rakietowym na odpowiedni statek poznaje profesora Tarantogę, od którego dowiaduje się o Meopserze, planecie zamieszkanej przez Muciochów. Podróżnik postanawia zmienić plany i wybrać się na Meopserę. Ponieważ mapy, jakimi dysponuje, nie są najwyższej jakości, postanawia zaufać swojemu instynktowi. Podróż wypełnia sobie pisaniem dzienników.
Po trwającym miesiąc locie ląduje wreszcie na planecie, o której sądzi, że jest Meopserą - wkrótce jednak, od pierwszego napotkanego tubylca, dowiaduje się, że trafił do Merki. Zdobywa zaufanie miejscowego "doka", który zabiera go do najbliższego miasta, Niuouku. Tam staje się świadkiem i uczestnikiem wydarzeń, które początkowo bierze za obrzędy związane z kultem Ejboma, a które okazują się być próbnym atakiem atomowym.
Szczegółowo wypytując napotkane osoby o powody takich prób, trafia przed oblicze urzędników, reprezentujących Komisję do Badania Działalności Antyamerykańskiej w Stanach Zjednoczonych, którzy oskarżają go o krytykę polityki zagranicznej. Dopiero wtedy Tichy rozumie, co się stało:

</doc>
<doc id="1420942" url="https://pl.wikipedia.org/wiki?curid=1420942" title="Test TRH">
Test TRH

Test tyreoliberynowy, test TRH wykonuje się w przypadku, gdy stężenie tyreotropiny (TSH) jest niewłaściwe. Przeprowadzając test TRH oznacza się stężenie TSH we krwi, a następnie dożylnie, donosowo lub doustnie podaje się TRH. Po 30 min na nowo oznacza się stężenie hormonu TSH. Jeżeli przyrost stężenia wynosi do 3 mj/l wskazuje to na nadczynność tarczycy, a przyrost większy od 30 mj/l niedoczynność.

</doc>
<doc id="1420945" url="https://pl.wikipedia.org/wiki?curid=1420945" title="Kościół karpatoruski">
Kościół karpatoruski



</doc>
<doc id="1420948" url="https://pl.wikipedia.org/wiki?curid=1420948" title="Mars Scout Program">
Mars Scout Program

Mars Scout Program – program NASA mający za zadanie wysyłanie serii małych i niedrogich misji na Marsa, konkurencyjnie wybieranych z innowacyjnych pomysłów składanych przez społeczeństwo naukowe. Według założeń koszt pojedynczej misji tego programu nie miał przekraczać 500 mln USD.
Misje.
Pierwszy statek bezzałogowy w tym programie nazywał się Phoenix, lądownik oryginalnie przeznaczony do anulowanej misji Mars Surveyor 2001. Phoenix wystartował 4 sierpnia 2007 roku i wylądował w północnym okołobiegunowym regionie Vastitas Borealis 25 maja 2008 roku.
Drugą sondą programu był satelita do badań ewolucji atmosfery marsjańskiej, MAVEN (Mars Atmosphere and Volatile Evolution). Mars Scout Program został oficjalnie zakończony w 2010 roku, ale przygotowania do misji były kontynuowane. Sonda wystartowała 18 listopada 2013 roku, a na orbitę Marsa weszła 22 września 2014.
Wobec zakończenia programu, propozycje misji na Marsa zostały włączone do Programu Discovery. Jedna z proponowanych misji zwiadowczych, GEMS ("Geophysical and Environmental Monitoring Station"), została wybrana do realizacji i przemianowana na InSight.

</doc>
<doc id="1420950" url="https://pl.wikipedia.org/wiki?curid=1420950" title="RPG Maker VX">
RPG Maker VX



</doc>
<doc id="1420953" url="https://pl.wikipedia.org/wiki?curid=1420953" title="Jaworzyńska Kopa">
Jaworzyńska Kopa

Jaworzyńska Kopa (słow. "Javorína", 1277 m n.p.m.) – szczyt w grani głównej słowackich Tatr Zachodnich, po wschodniej stronie Wyżniej Huciańskiej Przełęczy. Tuż za Jaworzyńską Kopą, we wschodnim kierunku znajduje się Mała Biała Skała. Zbocza południowe obydwu tych szczytów opadają do Doliny Suchej Sielnickiej. Jaworzyńska Kopa jest szczytem zwornikowym – w południowo-zachodnim kierunku odchodzi od niej długa boczna grań poprzez Jaworzyńską Przełęcz, Golicę Huciańską, Kwaczańską Przełęcz aż do Ostrego Wierchu Kwaczańskiego.
Jaworzyńska Kopa jest zalesiona, ale od południowo-wschodniej strony jej wierzchołek tworzy wysoką i bardzo stromą wapienną ścianę sterczącą ponad lasem. Po tej ścianie szczyt Jaworzyńskiej Kopy jest łatwo rozróżnialny.

</doc>
<doc id="1420954" url="https://pl.wikipedia.org/wiki?curid=1420954" title="Chińska Cerkiew Prawosławna">
Chińska Cerkiew Prawosławna



</doc>
<doc id="1420955" url="https://pl.wikipedia.org/wiki?curid=1420955" title="Autonomiczna Cerkiew Chińska">
Autonomiczna Cerkiew Chińska



</doc>
<doc id="1420958" url="https://pl.wikipedia.org/wiki?curid=1420958" title="Odys (imię)">
Odys (imię)



</doc>
<doc id="1420959" url="https://pl.wikipedia.org/wiki?curid=1420959" title="Włodzimierz Kwaśniewicz">
Włodzimierz Kwaśniewicz

Włodzimierz Janusz Kwaśniewicz (ur. 3 września 1947 r. w Zielonej Górze) – doktor nauk humanistycznych, historyk, znawca broni, muzealnik, wykładowca akademicki, publicysta, biegły sądowy z zakresu historii sztuki i pisarz.
Życiorys.
Studia ukończył w 1976 roku na Uniwersytecie im. Adama Mickiewicza w Poznaniu. Twórca i dyrektor Lubuskiego Muzeum Wojskowego w Zielonej Górze z siedzibą w Drzonowie. Autor wielu książek i artykułów o dawnej broni i uzbrojeniu ochronnym, z których większość została opublikowana przez wydawnictwo Bellona.

</doc>
<doc id="1420963" url="https://pl.wikipedia.org/wiki?curid=1420963" title="Upiór">
Upiór



</doc>
<doc id="1420964" url="https://pl.wikipedia.org/wiki?curid=1420964" title="Bitwa pod Cheat Mountain">
Bitwa pod Cheat Mountain

Bitwa pod Cheat Mountain – starcie zbrojne, które miało miejsce w dniach 12–15 września 1861 w trakcie operacji w zachodniej Wirginii przeprowadzonej podczas wojny secesyjnej. 
Po porażce poniesionej w bitwie pod Rich Mountain oddziały konfederackie przeorganizowały swoje siły w dolinach górnego Tygartu oraz Greenbrier. Obie doliny oddzielone były pasmem wzgórz Cheat Mountain. Wojska federalne dowodzone przez generała brygady Josepha E. Reynoldsa rozlokowane były tymczasem pomiędzy Huttonsville a Elkwater, w Forcie Cheat Mountain Summit. 
Po objęciu dowodzenia nad wojskami konfederackimi przez generała Lee, jego celem stało się połączenie wszystkich zgrupowań wojskowych południowców a następnie zdobycie przy pomocy tych sił Cheat Mountain. Siły Lee składały się z następujących zgrupowań:
Dowodzenie tymi oddziałami było utrudnione nie tylko ze względu na znaczne oddalenie, ale także na skutek nadmiaru indywidualności przejawianych przez poszczególnych dowódców Konfederacji. W ten sposób Lee sam zmuszony był do rozpoznania terenu i dróg prowadzących do Cheat Mountain. 
Według planu Lee, pułkownik Albert Rust na czele jednej brygady miał podążyć ścieżką prowadzącą z Camp Bartow przez las, natomiast generał Henry R. Jackson na czele innej brygady skierować się miał wzdłuż drogi Staunton-Parkesburg Turnpike na szczyt wzgórza. W tym samym czasie Samuel R. Anderson zaatakować miał fort na wzgórzu od zachodu. Po zdobyciu fortu wojska Jesse S. Burke’a oraz generała brygady Daniela S. Donelsona planowane były do ataku w kierunku północnym po obu stronach doliny rzeki Tygart. W razie zaskoczenia przeciwnika plan rokował nadzieje na sukces. Nie uwzględniał on jednak dwóch ważnych czynników: ukształtowania terenu i warunków pogodowych. 
Dnia 12 września 1861 oddziały Rusta rozpoczęły podejście przez gęsty las. Jackson tymczasem bez żadnych trudności zajął swoje pozycje wyjściowe na drodze w chwili, gdy oddziały Andersona zaskoczyły przeciwnika na zachodniej stronie Cheat Mountains. 
Rankiem dnia 13 września Jackson rozpoczął przygotowania do zajęcia fortu. Wraz z Andersonem oczekiwał na sygnał do ataku. Ten jednak się przeciągnął z powodu trudności podczas marszu wojsk Rusta. Po 30 km marszu przez trudny, gęsto zalesiony i bagnisty teren, brygada dotarła w końcu w rzęsistym deszczu na szczyt niezauważona przez obsadę fortu. Jednak Rust nie wykorzystał elementu zaskoczenia, atakując kolumnę zaopatrzeniową pół mili od fortu. Przypadkiem w tym miejscu znalazł się oddział w sile 300 ludzi pod wodzą Nathana Kimballa, który natychmiast uderzył na siły konfederatów. W gęstym lesie doszło do zażartej walki, która skończyła się w momencie gdy Rust nakazał swojej osłabionej brygadzie wycofanie się. Po bitwie dowódca tłumaczył swoją decyzję chęcią ratowania brygady przed przeważającymi siłami wroga. 
Błąd Rusta zdecydował o tym, że element zaskoczenia nie powiódł się, a skoordynowany atak sił konfederackich nie nastąpił. Wojska Unii skoncentrowały się na odpieraniu ataków przeciwnika. Po dwóch dniach manewrowania wojska Lee opuściły miejsce bitwy i wycofały się do Valley Head oraz Camp Bartow.
Bibliografia.
W myśl zasad weryfikowalności przyjętych na polskojęzycznej Wikipedii, nie jest to wystarczająco wiarygodne źródło informacji.

</doc>
<doc id="1420965" url="https://pl.wikipedia.org/wiki?curid=1420965" title="Mała Biała Skała">
Mała Biała Skała

Mała Biała Skała (1316 m n.p.m.) – turnia w grani głównej Tatr Zachodnich, pomiędzy Jaworzyńską Kopą a Białą Skałą, od której oddzielona jest przełęczą Białe Wrótka. Znajduje się w słowackiej części Tatr Zachodnich. Nazwa turni podana jest na polskiej mapie, jednak na mapie tej błędnie zaznaczona jest przełęcz Białe Wrótka (po zachodniej stronie Małej Białej Skały). Według "Wielkiej encyklopedii tatrzańskiej" przełęcz ta znajduje się po jej wschodniej stronie, pomiędzy Małą Białą Skałą a Białą Skałą. Potwierdza to również ukształtowanie terenu i przebieg szlaku turystycznego. Błędnie podawane jest to także w źródłach słowackich, które zwykle nazwę "Biała Skała" błędnie przenoszą na skały po zachodniej stronie Białych Wrótek. Tak jest np. na słowackiej mapie topograficznej i satelitarnej, na której Mała Biała Skała opisana jest jako Biała Skała, ta zaś jest bez nazwy.
Czasami w słowackiej literaturze Mała Biała Skała nazywana jest Janosikową Skałą, gdyż według ludowych podań Juraj Jánošík ukrył pod nią skarby.
Mała Biała Skała wznosi się od południa ponad Doliną Suchą Sielnicką, od północy ponad Doliną Spadowego Potoku. Odchodzący od niej na północ krótki grzbiet dzieli najwyższe partie tej doliny na dwie odnogi.
Mała Biała Skała zbudowana jest z wapieni i dolomitów i jest dobrze widoczna na tle zalesionego w tym miejscu odcinka grani głównej. Nie prowadzi obok niej żaden szlak turystyczny.

</doc>
<doc id="1420967" url="https://pl.wikipedia.org/wiki?curid=1420967" title="Jurij Dochojan">
Jurij Dochojan

Jurij Rafaełowicz Dochojan, ros. Юрий Рафаэлович Дохоян (ur. 26 października 1964, zm. 1 lipca 2021 w Moskwie) – rosyjski szachista i trener szachowy ("FIDE Senior Trainer" od 2007), arcymistrz od 1988 roku.
Kariera szachowa.
Pierwsze sukcesy zaczął odnosić pod koniec lat 80. XX wieku. W 1988 r. zajął III m. (za Symbatem Lyputianem i Lwem Psachisem) w memoriale Tigrana Petrosjana w Erywaniu, a w 1989 r. zwyciężył (wspólnie z Friso Nijboerem) w turnieju B festiwalu "Hoogovens" w Wijk aan Zee. W kolejnych latach odniósł następujące sukcesy:
Najwyższy ranking w karierze osiągnął 1 lipca 1994 r., z wynikiem 2580 punktów dzielił wówczas 83. miejsce na światowej liście FIDE.
W 1995 r. zakończył czynną karierę szachową i przystąpił do zespołu mistrza świata Garriego Kasparowa, do którego należał przez następnych 10 lat, aż do zakończenia kariery przez Kasparowa.

</doc>
<doc id="1420968" url="https://pl.wikipedia.org/wiki?curid=1420968" title="Walentin Sokołow">
Walentin Sokołow

Walentin Sokołow pseudonim literacki Walentin Zeka (ur. 27 kwietnia 1927 w Lichosławlu w obowodzie twerskim; zm. 7 listopada 1982 w Nowoszachtyńsku w szpitalu psychiatrycznym) – rosyjski poeta, więzień polityczny, obrońca praw człowieka.

</doc>
<doc id="1420970" url="https://pl.wikipedia.org/wiki?curid=1420970" title="Reuniony">
Reuniony

Reuniony (fr. "réunion" - „ponowne zjednoczenie”) – polityka realizowana przez króla Francji Ludwika XIV, polegająca na bezkrwawym przyłączaniu do Francji przygranicznych terenów prowincji i miast Rzeszy Niemieckiej, Niderlandów i Sabaudii, na podstawie francuskich orzeczeń sądowych.
Inicjatorem polityki reunionów był intendent Alzacji, Charles Colbert de Croissy, który w latach 70. XVII w. korzystnie interpretując postanowienia pokoju westfalskiego, zdołał oderwać od Rzeszy kilka miast w Alzacji. W 1679 Colbert de Croissy został sekretarzem stanu do spraw zagranicznych. Wkrótce zostały powołane trybunały królewskie w Metzu, Brisach i Besançon, których zadaniem było orzekanie o konieczności przyłączenia do Francji kolejnych terenów. Opierano się przy tym na zawieranych w przeszłości układach, z których wyciągano korzystne dla Francji wnioski. W 1679 i 1680 hrabstwo Montbéliard, własność księcia Wirtembergii, przyłączono do Franche-Comté. Zabór nie spotkał się ze sprzeciwem.
Zachęcony brakiem oporu król Francji przystąpił do dalszych działań. 9 sierpnia 1680 trybunał w Brisach przyznał Ludwikowi XIV prawo do części Alzacji, którą zajęto bez oporu. 30 września 1681 Louvois na czele 3000 żołnierzy zajął Strasburg, którego przynależności do Rzeszy nikt wcześniej nie kwestionował. Ofiarą francuskich aneksji padła także piemoncka twierdza Casale, część Luksemburga, Saarbrucken i Niderlandów Hiszpańskich oraz Księstwo Dwóch Mostów (Zweibrücken), należące do sojusznika Francji, króla Szwecji Karola XI.
Cesarz Leopold I nie zareagował na francuskie aneksje z powodu zagrożenia tureckiego. 15 sierpnia 1684 dzięki mediacji holenderskiej podpisano rozejm w Ratyzbonie pomiędzy Rzeszą a Francją, która zatrzymała zagarnięte tereny na okres 20 lat.
W 1689 wybuchła wojna Francji z Ligą Augsburską, zakończona w 1697 pokojem w Rijswijk. Na jego mocy Francja utraciła większość reunionów, zachowując jedynie Strasburg oraz Saarlouis.

</doc>
<doc id="1420971" url="https://pl.wikipedia.org/wiki?curid=1420971" title="Sokołow">
Sokołow

Sokołow (ros., bułg. "Соколов") – jedno z najpopularniejszych nazwisk rosyjskich i bułgarskich. Pochodzi od rzeczownika pospolitego "сокол" (sokół). Forma żeńska Sokołowa.
Osoby o tym nazwisku.
Zobacz też:

</doc>
<doc id="1420977" url="https://pl.wikipedia.org/wiki?curid=1420977" title="Stelio Savante">
Stelio Savante

Stelio Savante (ur. 24 kwietnia 1970 w Kapsztadzie) – południowoafrykański aktor filmowy i telewizyjny.
Życiorys.
Stelio Savante urodził się i dorastał w Kapsztadzie w Republice Południowej Afryki. Jego ojciec jest z pochodzenia Grekiem, matka zaś Brytyjką. W trakcie studiów przeniósł się do Stanów Zjednoczonych, aby uczyć się w Uniwersytecie West Alabama, a wszystko to dzięki międzynarodowemu stypendium, które otrzymał za sukcesy w tenisie. Grał w uniwersyteckich zespołach tenisa i futbolu amerykańskiego, poza tym interesował się również aktorstwem. Po licznych sukcesach zamieszkał w Nowym Jorku, gdzie oprócz grania w filmach występuje w teatrze.

</doc>
<doc id="1420987" url="https://pl.wikipedia.org/wiki?curid=1420987" title="Bitwa pod Fornuovo">
Bitwa pod Fornuovo



</doc>
<doc id="1420991" url="https://pl.wikipedia.org/wiki?curid=1420991" title="Milvago chimachima">
Milvago chimachima



</doc>
<doc id="1420998" url="https://pl.wikipedia.org/wiki?curid=1420998" title="CCASA">
CCASA



</doc>
<doc id="1421001" url="https://pl.wikipedia.org/wiki?curid=1421001" title="Muhammad I (Umajjadzi)">
Muhammad I (Umajjadzi)

Muhammad I (ur. 826, zm. 886) - emir Kordoby w latach 852-886
Był synem Abd ar-Rahmana II.
Podobnie jak ojciec prowadził spór z biskupem Kordoby, Eulogiuszem, przywódcą katolików, którzy dobrowolnie udawali się na męczeńską śmierć za wiarę. W odróżnieniu jednak od swojego poprzednika odszedł od pokojowego rozstrzygnięcia konfliktu i rozpętał prześladowania religijne chrześcijan. Wydarzenia w al-Andalus spowodowały wmieszanie się w sprawę króla Asturii Alfonsa III Wielkiego i w konsekwencji wojnę przegraną przez emira w 878 roku.
Emirat nawiedziły również lokalne powstania muzułmańskie. Zbuntowało się kilku wodzów, którzy odmówili posłuszeństwa swojemu władcy i utworzyli własne niewielkie państewka na Półwyspie Iberyjskim.

</doc>
<doc id="1421003" url="https://pl.wikipedia.org/wiki?curid=1421003" title="Historia Tunezji">
Historia Tunezji

Historia Tunezji – Tunezja jest najmniejszym państwem Maghrebu i jedną z najstarszych republik na świecie.
Na przełomie III i II tysiąclecia p.n.e. na obszar obecnej Tunezji nastąpił napływ ludów koczowniczych ze wschodu i południa Afryki. W II tysiącleciu p.n.e. rozpoczęła się kolonializacja fenicka, najważniejszą kolonię stanowiła Kartagina. W wyniku wojen punickiej obszar Kartaginy został włączony w skład Imperium Rzymskiego. W V wieku n.e. Rzymianie zostali wyparci przez germańskich Wandalów, którzy z kolei zostali pokonani w połowie VI wieku przez Bizancjum. W drugiej połowie VII w. Tunezję podbili Arabowie, którzy zislamizowali kraj. W 1574 roku kraj włączono do Imperium Osmańskiego. Od 1590 roku realna władza należała do bejów, którzy jedynie formalnie uznawali zwierzchnictwo osmańskie. Wybrzeże stało się bazą wypadową piratów.
W XIX wieku coraz bardziej intensywna penetracja mocarstw europejskich zakończona w 1881 roku ustanowieniem w Tunezji protektoratu francuskiego. Od początku okupacji francuskiej rozwijał się ruch antykolonialny. W latach 20. narodziły się partię polityczne, w tym partia Dustur. W trakcie II wojny światowej Tunezja dostała się pod okupację włosko-niemiecką i stała się obszarem walk. Od 1943 roku ponownie w rękach Francji. Po zakończeniu wojny na sile przybrała walka o niepodległość. Toczyła się ona głównie za pomocą metod politycznych, nie obeszło się jednak także bez niepodległościowej działalności partyzanckiej. W 1951 roku podpisano porozumienie z Francją, które regulowało zarządzanie krajem. W 1954 roku Tunezja uzyskała autonomię wewnętrzną a w 1956 roku niepodległość. W 1957 roku ustanowiono republikę. Ostatni żołnierze francuscy wycofali się z Tunezji w 1963 roku.
Rządy w niepodległej Tunezji objęła Neo-Dustur i prezydent Habib Burgiba. Rządy Neo-Dustur wiązały się z polityką niezaangażowania, współpracą z państwami Zachodu oraz umacnianiem więzi gospodarczych i politycznych z Francją. W latach 70. wystąpiły wewnętrzne problemy natury gospodarczej i politycznej. W 1974 roku parlament zapewnił Burgibie dożywotnią prezydenturę. W 1979 roku do Tunisu przeniesiono siedzibę Ligi Państw Arabskich. Po zamieszkach z przełomu lat 70. i 80. władze dopuściły do działalności inne partie. W 1987 roku Burgiba został odsunięty od władzy przez generała Zajna al-Abidina ibn Aliego ogłoszonego następnie prezydentem. W 1996 roku Tunezja nawiązała relacje dyplomatyczne z Izraelem na najniższym szczeblu (jako czwarte państwo arabskie). 
14 stycznia 2011 roku ibn Ali uciekł z kraju pod wpływem rozpoczętych 17 grudnia 2010 masowych protestów społecznych. Po wydarzeniach arabskiej wiosny, 23 października 2011 odbyły się wybory do Zgromadzenia Konstytucyjnego, które miało pełnić rolę tymczasowego parlamentu. Zwyciężyła w nich konserwatywna Partia Odrodzenia (Hizb an-Nahda) zdobywając 41,47% głosów. 13 grudnia 2011 na nowego prezydenta kraju został zaprzysiężony Al-Munsif al-Marzuki, przywódca partii Kongres Republiki.
Na podstawie uchwalonej 27 stycznia 2014 nowej konstytucji, 26 października 2014 odbyły się wybory parlamentarne do Zgromadzenia Przedstawicieli Ludowych, w których zwyciężyła laicka partia Wezwanie Tunezji (wywodząca się ze środowiska dawnych współpracowników ibn Alego). W wyborach prezydenckich, które odbyły się 23 listopada i 21 grudnia 2014 były premier Al-Badżi Ka’id as-Sibsi zdobył 55,68% głosów w drugiej turze i pokonał urzędującego prezydenta Al-Munsifa al-Marzukiego, który otrzymał 44,32% głosów. 31 grudnia 2014 as-Sibsi został oficjalnie zaprzysiężony na stanowisku głowy państwa.
18 marca 2015 doszło w Tunisie do zamachu terrorystycznego przeprowadzonego przez bojowników Państwa Islamskiego na turystów zwiedzających Muzeum Bardo. Śmierć poniosły 23 osoby, obywatele wielu państw świata.
We wrześniu 2021 r. Kaïs Saïed ogłosił nadchodzącą reformę konstytucji z 2014 r. i utworzenie nowego rządu..

</doc>
<doc id="1421005" url="https://pl.wikipedia.org/wiki?curid=1421005" title="Tramwaje na Teneryfie">
Tramwaje na Teneryfie

Tramwaje na Teneryfie "(Tranvía de Tenerife)" – system komunikacji tramwajowej działający na hiszpańskiej wyspie Teneryfie wchodzącej w skład Wysp Kanaryjskich. Obecnie tramwaje są jedynym środkiem transportu szynowego na wyspach Kanaryjskich.
Historia.
Na Teneryfie pierwsza inauguracja tramwaju miała miejsce w I połowie XX wieku, 7 kwietnia 1901. Początkowo tramwaj kursował na trasie "Plaza de España de Santa Cruz de Tenerife" – "Plaza de la Concepción de La Laguna". 27 lipca 1904 linia została przedłużona do "Tacoronte". W 1927 Cabildo na Teneryfie z powodu problemów gospodarczych ograniczyła kursowanie tramwaju, a w 1951 pojazd ten znikł z ulic Teneryfy z powodu niskiej rentowności, braku konkurencyjności w stosunku do zwiększającej się liczby samochodów, taksówek i autobusów. Pod koniec XX wieku powstały plany budowy nowej linii tramwajowej, pomiędzy dwoma ośrodkami miejskimi obszaru metropolitarnego Santa Cruz La Laguna. Koszt wyniósł około 306 milionów €.
Prace rozpoczęły się w 2004, a pod koniec grudnia 2005 przeprowadzone zostały pierwsze próby testowe nowego tramwaju. Pierwsze testy zostały przeprowadzone w takcie 600 metrów od zajezdni (Taco) oraz Hospital Universitario de Canarias (La Cuesta). Firma Alstom dostarczyła tabor tramwajowy do obsługi nowej trasy. Stopniowo dostarczane były nowe jednostki, teraz jest ich w sumie 20. Prace budowlane zakończyły się oficjalnie 2 czerwca 2007, wraz z wejściem do eksploatacji linii 1. W dniu inauguracji, a następnie w weekend, przejazdy tramwajem były bezpłatne.
Budowa linii tramwajowej nr 2 rozpoczęła się 15 lutego 2008, a zakończyła się 30 maja 2009.
Linie tramwajowe.
Linia nr 1..
Linia składa się z 21 przystanków wzdłuż 12,5 km. trasy i dziennie przewozi około 46.000 ludzi w całym obszarze metropolitalnym. Każda jednostka z 20 tramwajów jest zdolna do transportowania 200 pasażerów (w tym 60 miejsc siedzących) przy maksymalnej prędkości 70 km/h. Przystanki na trasie:
Czas przejazdu pomiędzy przystankami końcowymi wynosi 37-39 minut. 
W projekcie jest także dalsza rozbudowa linii o 4 kolejne przystanki: "San Antonio", "San Lázaro", "Park and Ride" oraz "Los Rodeos-TFN". 
Linia nr 2..
Trasa linii ma długość około 3,6 km z 6 przystankami na trasie:

</doc>
<doc id="1421007" url="https://pl.wikipedia.org/wiki?curid=1421007" title="Oophaga">
Oophaga

Oophaga – rodzaj płaza bezogonowego z podrodziny Dendrobatinae w rodzinie drzewołazowatych (Dendrobatidae). 
Zasięg występowania.
Rodzaj obejmuje gatunki występujące od karaibskich regionów Nikaragui przez Kostarykę i Panamę do departamentu Chocó i zachodnich stoków Andów w Kolumbii i Ekwadorze.
Systematyka.
Etymologia.
"Oophaga": "ōon" „jajo”; -φαγος "-phagos" „-jedzący”, od φαγειν "phagein" „jeść”. 
Podział systematyczny.
Do rodzaju należą następujące gatunki:

</doc>
<doc id="1421017" url="https://pl.wikipedia.org/wiki?curid=1421017" title="Edyta Ropek">
Edyta Ropek

Edyta Ropek (ur. 18 listopada 1979 w Tarnowie) – polska wspinaczka specjalizująca się we wspinaczce na szybkość. Trzykrotna zdobywczyni Pucharu Świata, wicemistrzyni świata we wspinaczce na szybkość z 2007. Dwukrotna Mistrzyni Europy w 2008 i 2010.
Kariera sportowa.
Zaczęła uprawiać wspinaczkę w Tarnovii Tarnów w 1995.
W 2005 na mistrzostwach świata w niemieckim Monachium zdobyła brązowy medal, który na następnych mistrzostwach w 2007 w hiszpańskim Avilés „zamieniła” na medal srebrny. W finale przegrała z Rosjanką Tatjaną Rujgą.
W Paryżu na mistrzostwach Europy w 2008 zdobyła złoty medal we wspinaczce sportowej na szybkość, który obroniła w 2010 w austriackim Imst.
Wielokrotna uczestniczka, medalistka prestiżowych, elitarnych zawodów wspinaczkowych Rock Master we włoskim Arco, które wygrała w 2009 roku. Uczestniczka World Games w Cali w 2013, zajęła 12. miejsce na szybkość.
Wielokrotna mistrzyni Polski we wspinaczce na szybkość.
Osiągnięcia.
Najlepsze wyniki.
B – bouldering, P – prowadzenie, S – na szybkość oraz Ł – wspinaczka łączna.
Nagrody.
W 2008 została laureatem Nagrody Środowisk Wspinaczkowych „Jedynka”, za "zdobycie Mistrzostwa Europy i Pucharu Świata we wspinaczce na czas". Uroczyste wręczenie nagrody odbyło się 7 grudnia 2005 r. podczas VI Krakowskiego Festiwalu Górskiego.
Trzykrotnie dostała się do finału nagrody „Jedynka”, w 2007 r. za "Srebrny medal mistrzostw świata we wspinaczce na czas w Aviles", w 2009 za "Puchar Świata 2009, 1. miejsce w zawodach na czas Arco Rock Master, Kolejny wspaniały sezon królowej speed-climbingu" i w 2010 r. za "Mistrzostwo Europy we wspinaczce na czas i rekord Europy na dystansie 15 metrów".
14 marca 2012 r. została, obok m.in. Jerzego Dudka i Michała Wieczorka, wyróżniona nagrodą „Solidarni w sporcie”.
Życie prywatne.
Absolwentka III Liceum Ogólnokształcące w Tarnowie. Z wykształcenia magister ochrony środowiska (Uniwersytet Jagielloński).

</doc>
<doc id="1421019" url="https://pl.wikipedia.org/wiki?curid=1421019" title="Bhagawad Gita">
Bhagawad Gita



</doc>
<doc id="1421024" url="https://pl.wikipedia.org/wiki?curid=1421024" title="Al-Munzir">
Al-Munzir

Al-Munzir, "Al-Mundhir" (zm. 888) - emir Kordoby w latach 886-888.
Życiorys.
Był synem Muhammada I.
Kontynuował politykę represji i prześladowań chrześcijan zapoczątkowaną przez jego ojca. Zginął dwa lata po wstąpieniu na tron w wyniku zamachu zorganizowanego przez jego brata Abd Allaha.

</doc>
<doc id="1421032" url="https://pl.wikipedia.org/wiki?curid=1421032" title="Hrabstwo Sedgwick (Kansas)">
Hrabstwo Sedgwick (Kansas)

Hrabstwo Sedgwick (ang. "Sedgwick County") – hrabstwo położone w USA w stanie Kansas z siedzibą w mieście Wichita. Założone 26 lutego 1867 roku. Według danych z 2010 r. hrabstwo miało 498 365 mieszkańców.

</doc>
<doc id="1421038" url="https://pl.wikipedia.org/wiki?curid=1421038" title="Okupacja niemiecka">
Okupacja niemiecka



</doc>
<doc id="1421040" url="https://pl.wikipedia.org/wiki?curid=1421040" title="MZT Warszawa">
MZT Warszawa



</doc>
<doc id="1421046" url="https://pl.wikipedia.org/wiki?curid=1421046" title="Międzynarodowa Federacja Wspinaczki Sportowej">
Międzynarodowa Federacja Wspinaczki Sportowej

Międzynarodowa Federacja Wspinaczki Sportowej, () – federacja krajowych związków wspinaczki sportowej, polskim członkiem IFCS jest Polski Związek Alpinizmu.
Organizacja została utworzona 27 stycznia 2007 roku we Frankfurcie na Walnym Zjeździe Delegatów z 48 organizacji wspinaczkowych przejmując od UIAA organizację zawodów we wspinaczce sportowej rangi międzynarodowej. Polski Związek Alpinizmu na walnym zgromadzeniu założycielskim reprezentowali delegaci; Adam Pustelnik, Jakub Ziółkowski i Tomasz Kugler.
Prezesem nowej powołanej federacji został Włoch Marco Maria Scolaris.

</doc>
<doc id="1421049" url="https://pl.wikipedia.org/wiki?curid=1421049" title="Polityka reunionów">
Polityka reunionów



</doc>
<doc id="1421052" url="https://pl.wikipedia.org/wiki?curid=1421052" title="Mieczysław Starzyński">
Mieczysław Starzyński

Mieczysław Starzyński (ur. 22 lipca 1891 w Warszawie, zm. 5 grudnia 1942 w KL Sachsenhausen) – podpułkownik dyplomowany piechoty Wojska Polskiego, kawaler Orderu Virtuti Militari.
Życiorys.
Urodził się w rodzinie Alfonsa Karola (1860–1917) i Jadwigi z Lipskich (1860–1932). Był bratem Romana i Stefana. W 1896 wraz z rodziną przeniósł się do Łowicza i zamieszkał w kamienicy przy ul. Zduńskiej 34. Razem z braćmi uczęszczał do tamtejszej szkoły realnej i w 1905 roku wziął udział w strajku szkolnym za co został relegowany. Naukę kontynuował w Szkole Polskiej, a następnie w Polskiej Szkole Handlowej. W 1907 roku z bratem Stefanem przeniósł się do Warszawy i podjął naukę w gimnazjum Emiliana Konopczyńskiego. Studiował na Politechnice Lwowskiej. 
W 1914 razem z braćmi zgłosił się na ochotnika do I Brygady Legionów Polskich. Został oficerem 5 pułku piechoty. W 1917 roku, po kryzysie przysięgowym, internowany został w Beniaminowie. U kresu wojny przybył do Lwowa i w listopadzie 1918 po wybuchu wojny polsko-ukraińskiej brał udział w obronie tego miasta walcząc na odcinku Domu Techników.
W 1919 roku zawarł związek małżeński z Marią z Falkowskich, z którą miał troje dzieci: Krystynę (ur. 1920), Leszka (1922–1990), cichociemnego, i Barbarę (ur. 1932).
W 1919 roku pełnił służbę w Sztabie Dowództwa Okręgu Generalnego „Kielce” na stanowisku szefa Oddziału II Informacyjnego. W związku z zakwalifikowaniem na II Kurs Wojennej Szkoły Sztabu Generalnego dowódca okręgu udzielił mu pochwały „za bardzo gorliwą, sumienną, staranną i wydatną, pełną inicjatywy, pracę”. 2 stycznia 1920 roku razem z Romanem rozpoczął studia w Wojennej Szkole Sztabu Generalnego. W połowie kwietnia 1920 roku skierowany został na front celem odbycia praktyki sztabowej. W okresie od stycznia do września 1921 roku kontynuował naukę w WSWoj. Po ukończeniu nauki otrzymał tytuł oficera Sztabu Generalnego i przydział do Dowództwa Okręgu Korpusu Nr V w Krakowie. W 1924 roku pełnił służbę w Inspektoracie Armii Nr IV w Krakowie na stanowisku II referenta. Równolegle ukończył Szkołę Nauk Politycznych przy Uniwersytecie Jagiellońskim.
Z dniem 1 kwietnia 1925 roku przeniesiony został z Inspektoratu Armii Nr IV do 12 pułku piechoty w Wadowicach na stanowisko dowódcy II batalionu. W czerwcu 1926 roku przydzielony został do Oddziału IIIa Biura Ścisłej Rady Wojennej po czym przeniesiony służbowo do Sztabu Dowództwa Okręgu Korpusu Nr V w Krakowie. W 1928 roku pełnił służbę w Oddziale III Sztabu Generalnego.
Na początku 1929 został attaché wojskowym w Belgradzie. Z tego stanowiska z dniem 16 września 1933 roku przeniesiony został do dyspozycji dowódcy Okręgu Korpusu Nr VI we Lwowie, z zachowaniem dodatku służbowego według kategorii VI, i z równoczesnym przydziałem do dyspozycji ministra spraw wewnętrznych na okres sześciu miesięcy.
Rozpoczął służbę w administracji państwowej, w 1933 roku został naczelnikiem wydziału bezpieczeństwa w urzędzie wojewódzkim lwowskim, od 1934 roku pełnił stanowisko wicewojewody pomorskiego. Od 11 lutego do 22 czerwca 1936 roku pełnił obowiązki wojewody stanisławowskiego. Pod koniec czerwca 1936 roku decyzją Premiera Felicjana Sławoja Składkowskiego został przeniesiony w stan nieczynny.
W latach 1936–1939 był zastępcą i redaktorem naczelnym „Gazety Polskiej”.
W czasie kampanii 1939 (około 11 września) przydzielony został do sztabu Obrony Warszawy i wyznaczony na stanowisko szefa Oddziału II. Na jego wniosek z członków Polskiej Partii Socjalistycznej zorganizowany został oddział dywersyjny pod dowództwem majora Ostoji-Święcickiego. Po kapitulacji ukrywał się. Był żołnierzem ZWZ i AK.
Zamordowany przez Niemców 5 grudnia 1942 roku w obozie koncentracyjnym Sachsenhausen. Grób symboliczny znajduje się na cmentarzu Powązkowskim w Warszawie (kwatera 151-4-16).

</doc>
<doc id="1421053" url="https://pl.wikipedia.org/wiki?curid=1421053" title="Joaquin Albarrán Maria y Dominguez">
Joaquin Albarrán Maria y Dominguez



</doc>
<doc id="1421054" url="https://pl.wikipedia.org/wiki?curid=1421054" title="Abd Allah">
Abd Allah

Abd Allah (Abu Muhammad Abd Allah ibn Muhammad, ) (ur. 11 stycznia 842 w Kordobie, zm. 15 października 912 tamże) – emir Kordoby w latach 888-912.
Życiorys.
Był synem Muhammada I.
Doszedł do władzy w drodze zamachu stanu. Zlecił zabójstwo swojego brata Al-Mundhira. 
W 888 roku zbuntowali się przeciwko jego władzy Muwalladzi i Mozarabowie. W siłę wzrosły lokalne księstewka muzułmańskie powstałe za rządów jego ojca. W emiracie wybuchły kolejne rewolty wodzów, którzy postanowili zerwać z uznawaniem zwierzchności Umajjadów i dążyli do niezależności.
Z powodu konfliktów wewnętrznych w państwie oraz ekspansjonistycznej polityki rekonkwistadora i króla Asturii Alfonsa III Wielkiego Abd Allah jako pierwszy z Umajjadów rozpoczął poszukiwanie sprzymierzeńca w kalifacie bagdadzkim i nawiązał kontakty z Abbasydami. 
Przed śmiercią utracił faktycznie kontrolę nad Al-Andalus. Rządzone przez niego państwo skurczyło się do Kordoby i jej okolic.

</doc>
<doc id="1421055" url="https://pl.wikipedia.org/wiki?curid=1421055" title="Kapnikbánya">
Kapnikbánya



</doc>
<doc id="1421056" url="https://pl.wikipedia.org/wiki?curid=1421056" title="Manuel Alejandro Neira">
Manuel Alejandro Neira



</doc>
<doc id="1421062" url="https://pl.wikipedia.org/wiki?curid=1421062" title="Helgi Daníelsson">
Helgi Daníelsson

Helgi Valur Daníelsson (ur. 13 lipca 1981 w Uppsali) – islandzki piłkarz występujący na pozycji pomocnika. Od 2013 jest zawodnikiem klubu CF Os Belenenses.
Kariera klubowa.
Daníelsson zawodową karierę rozpoczynał w klubie Fylkir. W 2000 roku przeszedł do angielskiego Peterborough United, grającego w Division Two. W Peterborough zadebiutował 24 października 2000 w przegranym 1:2 ligowym meczu z Bristol City. W Peterborough spędził trzy sezony. W tym czasie rozegrał tam 55 ligowych spotkań i zdobył w nich 2 bramki.
W 2003 roku powrócił do Islandii, gdzie podpisał kontrakt ze swoim byłym klubem – Fylkirem Reykjavík. Tym razem był tam podstawowym graczem. W Fylkirze grał przez trzy sezony. W sumie zagrał tam w 52 ligowych meczach i strzelił w nich 4 gole, a najwyższą pozycją wywalczoną w lidze z klubem była czwarta w sezonach 2004 oraz 2005.
W 2006 roku przeszedł do szwedzkiego Östers IF. W pierwszej lidze szwedzkiej zadebiutował 3 kwietnia 2006 w bezbramkowo zremisowanym pojedynku z IFK Göteborg. Pierwszego gola w trakcie gry w lidze szwedzkiej strzelił 14 kwietnia 2006 w przegranym 3:4 pojedynku z IF Elfsborg. W sezonie 2006 zajął z klubem 13. miejsce w lidze i spadł z nim do drugiej ligi. W Östers spędził jeszcze sezon.
W 2008 roku podpisał kontrakt z pierwszoligowym IF Elfsborg. Pierwszy ligowy występ w jego barwach zanotował 30 marca 2008 przeciwko GAIS (1:1). W sezonie 2008 wywalczył z klubem wicemistrzostwo Szwecji. W sezonie 2009 zajął z zespołem 3. miejsce w lidze.
W styczniu 2010 roku przeszedł do niemieckiej Hansy Rostock. W pół sezonu zagrał 12 meczów w lidze, nie strzelając gola. Jego dobra postawa nie uchroniła klubu przed spadkiem do trzeciej ligi niemieckiej. Jak wielu zawodników postanowił odejść z klubu. Bardzo szybko znalazł nowy klub, którym był mistrz Szwecji z sezonu 2009, AIK Fotboll, jednak znajdujący się na 14. miejscu po 14 meczach. Zawodnik zadebiutował w tym klubie 17 lipca 2010 roku w wygranym meczu u siebie 2:0 z Malmö FF.
W 2013 roku przeszedł do CF Os Belenenses.
Kariera reprezentacyjna.
W reprezentacji Islandii Daníelsson zadebiutował w 2001 roku. Był uczestnikiem eliminacji do Mistrzostw Świata 2006 oraz Mistrzostw Europy 2008, jednak na żadne z nich jego reprezentacja nie awansowała. Obecnie powoływany jest do kadry na eliminacyjne mecze Mistrzostw Świata 2010.

</doc>
<doc id="1421067" url="https://pl.wikipedia.org/wiki?curid=1421067" title="Szerszeń wschodni">
Szerszeń wschodni

Szerszeń wschodni ("Vespa orientalis") – gatunek owada z rodziny osowatych (Vespidae), występujący w południowo-wschodniej Europie (Włochy, Albania, Bułgaria, Rumunia, Grecja), na Bliskim Wschodzie, w północno-wschodniej Afryce i w Azji.
Poluje na pszczołę miodną, powoduje to konflikt z pszczelarzami. Buduje papierowe gniazda. Jego odwłok pochłania energię słoneczną, która jest następnie pozyskiwana przez specjalny pigment.

</doc>
<doc id="1421073" url="https://pl.wikipedia.org/wiki?curid=1421073" title="Con-Funk-Shun">
Con-Funk-Shun

Con Funk Shun – album grupy Con Funk Shun. Został wydany w roku 1976.

</doc>
<doc id="1421076" url="https://pl.wikipedia.org/wiki?curid=1421076" title="Lessons in Love">
Lessons in Love

Lessons in Love – trzeci studyjny album amerykańskiego piosenkarza R&amp;B Lloyda. Album został wydany 4 sierpnia 2008 roku w Wielkiej Brytanii oraz 5 sierpnia w Stanach Zjednoczonych, początkowo album miał nosić tytuł "Sexual Education", lecz ostatecznie zmieniono go na "Lessons in Love".
Single.
Pierwszym singlem promującym album był "How We Do It (Around My Way)" z udziałem Ludacrisa, drugim natomiast "Girls Around the World" z udziałem Lil' Wayne'a. Trzecim singlem promującym płytę był "Year of the Lover" oraz jego remix z udziałem rapera Pliesa.

</doc>
<doc id="1421077" url="https://pl.wikipedia.org/wiki?curid=1421077" title="Siergiej Smagin">
Siergiej Smagin

Siergiej Smagin, ros. Сергей Борисович Смагин (ur. 8 września 1958 w Norylsku) – rosyjski szachista, arcymistrz od 1987 roku.
Kariera szachowa.
Pierwsze sukcesy zaczął odnosić w połowie lat 80. XX wieku. W 1985 r. zadebiutował w finale indywidualnych mistrzostw Związku Radzieckiego, zajmując w Rydze w stawce 20 uczestników (spośród których miał najniższy ranking) wysokie, VI miejsce. W tym samym roku zwyciężył w międzynarodowych turniejach w Nałęczowie oraz w Dreźnie (wspólnie z Walerijem Czechowem). W kolejnych latach odniósł szereg sukcesów indywidualnych, m.in.:
Najwyższy ranking w karierze osiągnął 1 października 2000 r., z wynikiem 2613 punktów zajmował wówczas 67. miejsce na światowej liście FIDE.

</doc>
<doc id="1421078" url="https://pl.wikipedia.org/wiki?curid=1421078" title="Rozwiązanie akcji">
Rozwiązanie akcji

Rozwiązanie akcji - w literaturze - końcowy etap rozwoju fabuły przynoszący rozstrzygnięcie (finał, konsekwencja przebiegu akcji). Następujące zaraz po punkcie kulminacyjnym i zwykle stanowi rozstrzygnięcie wszystkich wątków - np. ostateczne rozwiązanie konfliktu, osiągnięcie celu lub klęska bohatera.

</doc>
<doc id="1421079" url="https://pl.wikipedia.org/wiki?curid=1421079" title="Elminster">
Elminster



</doc>
<doc id="1421082" url="https://pl.wikipedia.org/wiki?curid=1421082" title="IFSC">
IFSC



</doc>
<doc id="1421085" url="https://pl.wikipedia.org/wiki?curid=1421085" title="Mónica Naranjo">
Mónica Naranjo

Mónica Naranjo Carrasco (ur. 23 maja 1974 w Figueres w Katalonii) – hiszpańska wokalistka. Sprzedała ponad 8 milionów albumów na całym świecie.
Życiorys.
Karierę muzyczną rozpoczęła w bardzo młodym wieku. Cristobal Sansano był jej pierwszym producentem. Po podpisywaniu kontraktu z Sony Music w 1994 roku nagrała swój pierwszy album "Mónica Naranjo". Pojawiły się na nim takie hity jak "Sola, Solo Se Vive Una Vez, El Amor Coloca, Oyeme". Dzięki tej płycie otrzymała nominację do "Eres Awards".
W listopadzie 1995 roku artystka wystąpiła w Stołecznym Teatrze Meksyku. Jej drugi album "Palabra de Mujer" cieszył się sporą popularnością. Sprzedano go w nakładzie ponad 2 milionów tylko w Stanach Zjednoczonych, Ameryce Łacińskiej i Hiszpanii dzięki piosenkom "Tú y Yo Volvemos al Amor", "Pantera en Libertad", Entender El Amor", i "Empiezo Recordarte".
W 2000 roku wydała trzeci album "Minage" w hołdzie wielkiej włoskiej piosenkarce Diwa Mina. W wywiadzie producent powiedział:
"Ludzie spodziewali się albumu "Palabra de Mujer" wydanego w innym stylu, ale chcieliśmy pokazać światu, że jesteśmy fanatykami, i że wielcy artyści zasługują na większe uznanie. Przykładem takiego artysty jest Mina Mazzini."

</doc>
<doc id="1421086" url="https://pl.wikipedia.org/wiki?curid=1421086" title="Miroslav Tichý">
Miroslav Tichý

Miroslav Tichý (ur. 20 listopada 1926 w Nětčicach, dawnej dzielnicy Kyjova, dziś samodzielnej miejscowości, zm. 12 kwietnia 2011 w Pradze) – czeski malarz i fotograf amator.
Życiorys.
W latach 1945-1948, studiował malarstwo w praskiej Akademii Sztuk Pięknych. Przerwał studia, i zawiedziony niespełnionymi obietnicami odwilży po śmierci Stalina, wrócił do rodzinnego Kyjova. Załamanie nerwowe sprawiło, że Tichý oddalił się od środowiska artystycznego, i zaczął pracę w izolacji od społeczeństwa. W latach 1960 zajął się fotografią, którą uprawiał przy pomocy przestarzałych narzędzi fotograficznych, lub z narzędzi, które stworzył samodzielnie i które obecnie wystawiane są wraz z jego pracami. Głównym tematem jego prac są kobiety.
Dzieło Tichý'ego odkryte zostało przez krytyków w latach 2000.

</doc>
<doc id="1421088" url="https://pl.wikipedia.org/wiki?curid=1421088" title="66 (gra karciana)">
66 (gra karciana)

66, partyjka, zechcyk – gra karciana polegająca na uzyskaniu określonej liczby punktów, popularna w południowej Polsce.
Zasady gry.
Każda partia składa się z:
Przebieg gry.
Gra jest przeznaczona dla 2, 3 albo 4 osób. Gra się talią 24 kart (tzw. mała talia – od 9 do asa). Jeżeli grają 2 osoby, na początku jeden z graczy rozdaje graczom po 6 kart. Pozostałe karty tworzą stos. Pierwsza karta ze stosu jest odsłaniana, a kolor tej karty jest atutem przez całą grę.
Jeżeli natomiast grają 3 osoby, jedna z nich rozdaje najpierw każdemu po 4 karty. Z tego rozdania kolejna osoba może obrać według swego uznania dowolny kolor jako atut (trumf) albo odezwać się. Gdy atut zostanie obrany graczom uzupełnia się resztę kart, czyli dokłada kolejne 4, aby każdy miał po 8 kart w ręku. Dla 4 osób sposób rozdania wygląda tak samo, z tą jednak różnicą, że każdemu rozdaje się po 3 karty, z których obierany jest kolor jako atut (trumf).
Dopóki stos nie skończy się, drugi gracz nie ma obowiązku zagrać karty tego samego koloru, co pierwszy, jednak gdy gracze zabiorą już wszystkie karty ze stosu, wówczas należy grać do koloru. Karta koloru atutowego jest silniejsza od jakiejkolwiek karty w pozostałych kolorach, jednak jest słabsza od starszej karty w swym kolorze. Gracz, który rzucił silniejszą kartę zabiera lewę (sztyc do siebie i może tylko raz podczas gry spoglądać na uzyskane karty by podliczyć zdobyte punkty.
Starszeństwo kart w grze to (od najstarszej): as – 10 – król – dama – walet – 9.
Punktacja kart:
Jeśli gracz ma wśród swoich kart atutową dziewiątkę, to może zamienić ją miejscami z kartą wyświęconą. Może to jednak uczynić tylko gdy zagrywa do lewy jako pierwszy, a w talonie znajduje się minimum 6 kart. 
W grze istnieje także możliwość meldunku. Może jej dokonać tylko gracz, który zdobył poprzednią lewę i który posiada króla i damę jednego koloru. Może zgłosić to zagrywając jedną z tych kart mówiąc przy tym „Melduję” i wskazując liczbę punktów:
Grę wygrywa gracz, który zdobył 66 oczek łącznie ze wszystkich lew i meldunków. Zgłoszenie zdobycia 66 oczek możliwe jest też przed końcem gry. Gracz, który wziął ostatnią lewę, uzyskuje dodatkowe 10 oczek. Za wygraną w grze dodatkowo przypisuje się określoną liczbę punktów:
Jeżeli zdobywca ostatniej lewy nie uzyskał 66 oczek mimo 10-punktowej premii, jego przeciwnik otrzymuje 2 punkty. Jeżeli natomiast obaj gracze mają po 65 punktów, wówczas jest remis i punktów za grę nie przyznaje się. 
Jeżeli gracz, który ma jako pierwszy zagrać do lewy, uzna, że za pomocą kart w ręce lub ewentualnych meldunków dałby radę uzyskać 66 oczek, może zablokować talon poprzez zakrycie go kartą wyświęconą, nawet jeśli gracze nie pobrali uprzednio kart. Od tej pory gra toczy się jakby talon się skończył. Blokada talonu jest możliwa tylko jeśli w talonie znajduje się więcej niż 4 karty, a blokujący wziął uprzednio przynajmniej jedną lewę. Jeżeli blokujący uzyska 66 oczek, wygrywa rozdanie i otrzymuje punkty według zasad opisanych powyżej. Jednakże, jeśli nie zdobędzie on 66 oczek, wówczas punkty są zapisywane przeciwnikowi - 2 jeśli blokujący zdobył lewę lub gdy przeciwnik uzyskał 66 przed nim, zaś 3 jeśli blokujący oddał wszystkie lewy po zablokowaniu talonu.
Gra.
Wersja dla 2 graczy:
Grę rozpoczyna przeciwnik rozdającego. Kładzie on jedną ze swoich sześciu kart. Przeciwnik (póki jest stos) nie musi dokładać do koloru, ani przebijać. Gracz który dał najwyższą kartę tego samego koloru lub atut (trumf) bierze lewę (sztych). Następnie gracze ciągną po jednej karcie. Najpierw kartę ciągnie gracz który wziął lewę. Gracz który ma dziewiątkę atut może ją podmienić za kartę, która wyznacza atut. Nie można tego zrobić gdy na stole są 2 karty. Jeśli na stole są 2 karty (zakryta i odkryta), to jeden z graczy bierze zakrytą a drugi – odkrytą. Gdy skończy się stos obowiązuje dokładanie do koloru i przebijanie.
Wersja dla 3 graczy:
Jedna z osób (najlepiej następna w kolejce po rozdającym karty) obiera kolor, który będzie atutem (trumfem). Jeżeli gracz nie obierze koloru, mówi: „Warszawa” co oznacza, że prawo obierania ma osoba za nim (ostatnia w kolejce) a stawką w grze są maksymalnie 3 punkty. Jeżeli kolor zostanie obrany, to gracz, który dokonał wyboru atutu musi ugrać 66 pkt w kartach. Gra wygląda podobnie jak dla 2 osób, z tą jednak różnicą, że gracze muszą dokładać do koloru i muszą przebijać. Ostatnia lewa (sztych) oznacza wygraną dla tego gracza lub graczy, którzy ją wzięli. W grze trzyosobowej gracz, który obrał kolor jako atut gra sam na swoje konto (musi ugrać 66 pkt), a pozostałych 2 graczy usiłuje mu w tym przeszkodzić, czyli bądź próbują ugrać razem 66 (ich lewy są liczone łącznie), bądź zabrać ostatnią lewę, bądź też sprawić by nie ugrał 66 pkt. Jeżeli osobie, która obrała dany kolor nie przyjdą inne atuty, może on zostać „wybawiony” przez inną osobę, pod warunkiem, że ją znajdzie. Wtedy osoba „wybawiająca” gra tak, jakby to ona obierała ten kolor
Wersja dla 4 osób:
Podobnie jak w wersji dla 3 osób. Różnica polega na tym, że gracze grają w parach. Para graczy musi siedzieć naprzeciwko siebie (każda osoba ma po swojej lewej i prawej stronie przeciwników). Jeżeli gracz, który skorzystał z przysługującego mu prawa i obrał kolor jako atut (trumf), to obydwaj gracze, którzy grają w parze muszą ugrać 66 pkt. Lewy (sztychy) są liczone łącznie. Jeżeli jeden z gracz odmówi obrania koloru, mówiąc „Warszawa”, prawo do obrania ma albo następny w kolejce czyli jeden z przeciwników albo prawo do obierania przechodzi na drugą osobę z pary. Zależne jest to od wcześniejszego ustalenia przez graczy.
Meldunki.
Meldunek to król i dama tego samego koloru. Jeśli gracz zgłosi meldunek dostaje 20 punktów (jeśli to nie jest kolor atutowy) lub 40 punktów (jeśli to kolor atutowy). Meldunek jest ważny tylko wtedy, gdy gracz ma obydwie karty potrzebne do meldunku tj. dama i król. Gracz meldujący na obowiązek pokazania posiadania obydwu kart niezbędnych do meldowania.
Zaspanie.
Gracz może w każdej chwili póki jest stos i znajdują się na nim więcej niż 2 karty powiedzieć "śpij". Mówiąc to zakrywa odkrytą kartą stos i zobowiązuje się do ugrania 66 punktów. Od tego momentu karty nie są dobierane, a gracz musi dokładać do koloru.
Zakończenie gry.
Gra kończy się w przypadku, gdy gracz uzyska 66 punktów i to ogłosi, lub w przypadku skończenia się kart (wygrywa ten kto wziął ostatnią lewę).
Wersje gry.
Istnieje wersja gry 66 – schnapsen. Zasady gry są takie same jak w 66 ale gra się 20 kartami (bez dziewiątek) i rozdaje się 5 kart. Wersja ta jest popularna w Austrii.

</doc>
<doc id="1421092" url="https://pl.wikipedia.org/wiki?curid=1421092" title="Monica Naranjo">
Monica Naranjo



</doc>
<doc id="1421096" url="https://pl.wikipedia.org/wiki?curid=1421096" title="Vespa">
Vespa

Vespa – rodzaj owadów z rodziny osowatych (Vespidae), obejmujący największych przedstawicieli rodziny – dorastają do 45 mm długości. Osy z tego rodzaju żywią się pszczołami, ćmami i innymi dużymi owadami.
Diagnoza.
Od pozostałych rodzajów osowatych odróżnia je długie ciemię oraz rozmieszczenie oczu – odległość między tylnym ocelli i potylicą jest większa niż odległość między tylnym ocelli i okiem.
Klasyfikacja.
Rodzaj został ustanowiony w 1758 roku przez Linneusza, który zaliczył do niego 17 gatunków. Nie określił jednak gatunku typowego. W wyniku wielu dyskusji pomiędzy entomologami za typ nomenklatoryczny przyjęto "Vespa crabro", zaproponowany przez Latreille'a w 1810 roku.
W obrębie "Vespa" wyróżniano liczne gatunki i podgatunki. Większość z opisanych taksonów została uznana za synonimy. Za poprawnie opisane gatunki przyjmowane są współcześnie żyjące:
oraz wymarłe:

</doc>
<doc id="1421098" url="https://pl.wikipedia.org/wiki?curid=1421098" title="Władysław Bruliński">
Władysław Bruliński

Władysław Bruliński ps. „Oskar”, „Władysław Znicz” (ur. 15 grudnia 1915 w Łomży, zm. 3 lipca 1998 w Warszawie) – podpułkownik Wojska Polskiego, uczestnik walk o niepodległość Polski, szef Biura Informacji i Propagandy Okręgu Białostockiego AK, wieloletni więzień polityczny w PRL, podziemny wydawca, autor książek.
Życiorys.
Studiował w Szkole Głównej Handlowej, gdzie był aktywny w „Bratniej Pomocy” oraz stał na czele tamtejszego ONR „ABC”.
Na stopień podporucznika został mianowany ze starszeństwem z 1 stycznia 1938 i 493. lokatą w korpusie oficerów rezerwy piechoty. Posiadał przydział w rezerwie do 33 pułku piechoty. Od grudnia 1939 znajdował się w konspiracji.
Aresztowany przez NKWD 22 kwietnia 1941 r., przeżył ciężkie śledztwo, marsz śmierci i własną egzekucję (uratował się cudem – samodzielnie wydostał się ze zbiorowej mogiły, mimo ciężkiej rany głowy).
Powrócił do działalności konspiracyjnej posługując się pseudonimem „Oskar”. Od 1943 pełnił funkcję szefa BIP Okręgu Białostockiego AK.
Po II wojnie za działalność niepodległościową aresztowany. Odbył karę 8 lat ciężkiego więzienia.
W stanie wojennym i później prowadził jedno z największych wydawnictw drugiego obiegu – Unia Nowoczesnego Humanizmu, które w latach 1982–1989 wydało ponad 110 pozycji książkowych.
Autor kilkudziesięciu książek o tematyce politycznej, w większości wydanych w drugim obiegu pod pseudonimem „Władysław Znicz”. Zajmował się też tłumaczeniami. Autor wierszy (m.in. „Ojczyzna”).

</doc>
<doc id="1421099" url="https://pl.wikipedia.org/wiki?curid=1421099" title="Wyspy Cooka na Letnich Igrzyskach Olimpijskich 2004">
Wyspy Cooka na Letnich Igrzyskach Olimpijskich 2004

Reprezentacja Wysp Cooka na Letnich Igrzyskach Olimpijskich 2004 w Atenach liczyła troje zawodników – dwóch mężczyzn i jedną kobietę. Wystartowali oni w dwóch dyscyplinach: lekkoatletyce oraz w podnoszeniu ciężarów.

</doc>
<doc id="1421100" url="https://pl.wikipedia.org/wiki?curid=1421100" title="Cameron Jerome">
Cameron Jerome

Cameron Zihsan Jerome (ur. 14 sierpnia 1986 w Huddersfield) – angielski piłkarz grający obecnie na pozycji napastnika w Derby County.
Kariera klubowa.
Początki.
Jerome urodził się w Huddersfield. Swoją karierę piłkarską zaczynał jako junior w tamtejszym Westen Juniors, następnie przeszedł do Huddersfield Town. Później zaczął występować w Grimsby Town. Swoją juniorską karierę zakończył w Sheffield Wednesday.
Zawodowa kariera.
1 lipca 2003 r. podpisał zawodowy kontrakt z Middlesbrough F.C. Występował tam przez rok jednak nie wystąpił w żadnym ligowym pojedynku. 1 lipca 2004 przeszedł do Cardiff City. Już w pierwszym sezonie tam spędzonym rozegrał 32 mecze, w których strzelił 7 goli. W sezonie 2005/06 z 20 bramkami na koncie był najlepszym strzelcem w swoim zespole. Po dwóch latach spędzonych w Cardiff, Jerome podpisał kontrakt z Birmingham City. Ten transfer przyniósł korzyść ekipie "The Bluebirds", ponieważ za te pieniądze kupili takich zawodników jak Michael Chopra, Stephen McPhail czy Glenn Loovens.
31 maja 2006 Jerome przeszedł za kwotę 3 mln funtów do Birmingham City. Oprócz "Blues" zainteresowani kupnem Camerona byli także Sheffield United, West Bromwich Albion i Norwich City. Swojego pierwszego ligowego gola dla klubu zdobył 12 września 2006 w spotkaniu przeciwko Queens Park Rangers na stadionie Loftus Road.
30 sierpnia 2011 przeszedł do Stoke City.
2 września 2013 roku został wypożyczony do końca sezonu do Crystal Palace. Latem 2014 przeszedł do Norwich City. W styczniu 2018 r. przeszedł do Derby County F.C.
Kariera reprezentacyjna.
Jerome rozegrał 10 meczów dla reprezentacji Anglii U-21.

</doc>
<doc id="1421105" url="https://pl.wikipedia.org/wiki?curid=1421105" title="Aleksandra Taistra">
Aleksandra Taistra

Aleksandra Taistra (ur. 27 lutego 1982) – polska wspinaczka sportowa. Specjalizowała się w prowadzeniu oraz we wspinaczce klasycznej. Jako pierwsza Polka i czwarta kobieta na świecie pokonała drogę wspinaczkową o trudności VI.7 w skali Kurtyki (czyli 8c w skali francuskiej). W 2012 r. poprowadziła drogę Cosi fan tutte w Rodellar o wycenie 8c+. Obecnie (4 kwietnia 2013 r.) na drugim miejscu w światowym rankingu kobiecym. Wegetarianka.
Wspina się od 1998 roku. W 2002 uczestniczyła w mistrzostwach Europy, gdzie we wspinaczce sportowej w konkurencji prowadzenie zajęła 33-36 miejsce.
Nagrody.
Trzykrotnie była finalistką Nagrody Środowisk Wspinaczkowych „Jedynka”, w 2004 r. (2. miejsce) za "Pochylec, Power Play, VI.7, pierwsze kobiece VI.7, prawdziwy wyczyn wymagający wielkiej determinacji, pracy i talentu", w 2005 r. za "przejścia skalne, wiele bardzo trudnych dróg w stopniu do 8b i VI.7 (Nie dla psa kiełbasa, Nieznośna lekkość bytu)" i w 2007 r. "za dwie drogi 8c w jednym sezonie: Die Hard 8c, Geminis 8c (?)".

</doc>
<doc id="1421106" url="https://pl.wikipedia.org/wiki?curid=1421106" title="Dakeshwari">
Dakeshwari



</doc>
<doc id="1421108" url="https://pl.wikipedia.org/wiki?curid=1421108" title="Monastyr w Horezu">
Monastyr w Horezu

Monastyr w Horezu został założony w 1690 przez księcia Konstantyna Brincoveanu w miasteczku Horezu na Wołoszczyźnie (Rumunia). Jest uważany za arcydzieło stylu brynkowiańskiego, znanego z architektonicznej czystości i równowagi, bogactwa wykutych szczegółów oraz malowideł dekoracyjnych.
Monastyr został umieszczony przez UNESCO na Liście światowego dziedzictwa.

</doc>
<doc id="1421115" url="https://pl.wikipedia.org/wiki?curid=1421115" title="Lista trałowców polskiej Marynarki Wojennej">
Lista trałowców polskiej Marynarki Wojennej



</doc>
<doc id="1421117" url="https://pl.wikipedia.org/wiki?curid=1421117" title="Prowincja Daniel Alcídes Carrión">
Prowincja Daniel Alcídes Carrión

Prowincja Daniel Alcídes Carrión – jedna z trzech prowincji w regionie Pasco w Peru, będąca najmniejszą pod względem wielkości powierzchni w tej jednostce administracyjnej. Nazwa prowincji pochodzi od medyka peruwiańskiego Daniel Alcides Carrión, który nie przeżył swojego eksperymentu. Podobna nazwę ma uczelnia w Pasco - Universidad Nacional Daniel Alcides Carrión. W rocznicę śmierci Carrióna ustanowiono Dzień Peruwiańskiej Medycyny.
Podział administracyjny.
Prowincja Daniel Alcídes Carrión dzieli się na 8 dystryktów:

</doc>
<doc id="1421119" url="https://pl.wikipedia.org/wiki?curid=1421119" title="Wyrażenie (informatyka)">
Wyrażenie (informatyka)

Wyrażenie – w językach programowania kombinacja wyrażeń stałych (literałów, stałych itp.), zmiennych, operatorów, funkcji i nawiasów, której przypisywana jest wartość zgodnie z regułami danego języka. Proces przypisywania wartości nazywany jest "wartościowaniem" lub "ewaluacją"; podobnie jak w matematyce, wyrażenie jest reprezentacją otrzymanej wartości. 
Wyrażenia mogą (choć nie muszą) powodować skutki uboczne; ich brak jest jednym z założeń programowania funkcyjnego.

</doc>
<doc id="1421120" url="https://pl.wikipedia.org/wiki?curid=1421120" title="Gennan’inseki Inoue">
Gennan’inseki Inoue

 — japoński gracz go, głowa domu Inoue w latach 1824-1846, następca Insainseki Inoue.
W 1846 Gennan’inseki rozegrał serię gier z Shūsaku Hon’inbō, w tym najsłynniejszą — grę czerwieniejących uszu.

</doc>
<doc id="1421129" url="https://pl.wikipedia.org/wiki?curid=1421129" title="Obwód Lwów Zachód Armii Krajowej">
Obwód Lwów Zachód Armii Krajowej

Obwód Lwów Zachód — jednostka terytorialna Związku Walki Zbrojnej, a później Armii Krajowej. 
Wchodził w skład Inspektoratu Lwów Miasto Okręgu Lwów Obszaru Południowo-Wschodniego AK.

</doc>
<doc id="1421131" url="https://pl.wikipedia.org/wiki?curid=1421131" title="Art Carney">
Art Carney

Art Carney, właśc. Arthur William Matthew (ur. 4 listopada 1918 w Mount Vernon, zm. 9 listopada 2003 w Chester w stanie Connecticut) – amerykański aktor sceniczny, filmowy, telewizyjny i radiowy.
Zarys kariery.
Do historii filmu przeszedł w 1975, kiedy otrzymał Oscara dla najlepszego aktora za rolę w filmie "Harry i Tonto" (1974) w reżyserii Paula Mazursky'ego. W rywalizacji o nagrodę pokonał wówczas takich gwiazdorów jak Albert Finney, Jack Nicholson, Al Pacino i Dustin Hoffman.
Carney był przede wszystkim aktorem telewizyjnym i radiowym, nigdy nie skończył żadnej szkoły filmowej. W latach 30. i 40. prowadził w radiu magazyn kryminalny, a następnie program dla dzieci. Potem przez 20 lat prowadził własny program w telewizji.
Jako aktor teatralny zadebiutował na Broadwayu w 1956 u boku Waltera Matthau. Popularność przyniosła mu postać Eda Nortona, którego grał w serialu "The Honeymooners" (na jego podstawie zrealizowano polskie "Miodowe lata"), w którym stworzył duet z Jackiem Gleasonem. Rola w serialu przyniosła mu 5 nagród Emmy. Współpracę z Gleasonem kontynuował w jego autorskim programie telewizyjnym "Jackie Gleason Show".
Oscarowa rola Carneya w "Harry i Tonto" była jedną z jego pierwszych większych ról na dużym ekranie. Potem stworzył jeszcze kilka kreacji m.in. w filmach: "Droga do kariery", "Śmiertelny krzyk", "Ostatni seans", "Wizyty domowe", "W starym, dobrym stylu", "Wyzwanie", "Bohater ostatniej akcji".
W 1993 wycofał się z życia publicznego. Ostatnie 10 lat życia spędził na wsi, w Westbrook, w stanie Connecticut.

</doc>
<doc id="1421133" url="https://pl.wikipedia.org/wiki?curid=1421133" title="Bitwa pod Granowem">
Bitwa pod Granowem

Bitwa pod Granowem – bitwa stoczona 3 sierpnia 1627 na Pomorzu Nadodrzańskim pomiędzy wojskami duńskimi i cesarskimi siłami Habsburgów w trakcie działań wojny trzydziestoletniej. 
Geneza konfliktu.
Święte Cesarstwo Rzymskie w XVII wieku stanowiło zbiór kilkuset księstw, hrabstw, biskupstw i miast. Było także zróżnicowane pod względem religijnym oraz etnicznym. W Królestwie Czeskim, Saksonii, na Śląsku i księstwach północnych dominowały wyznania protestanckie, zaś Bawaria, Austria i liczne inne (zwłaszcza południowe) księstwa były katolickie. Księstwa protestanckie zrzeszone były w Unii Ewangelickiej, którą kierował elektor-hrabia Palatynatu, a państwa katolickie stworzyły w 1609 roku Ligę Katolicką, pod przewodnictwem Maksymiliana I, księcia Bawarii.
23 maja 1618 doszło do sporu i ostrego konfliktu w zamku królewskim na Hradczanach, który następnie rozprzestrzenił się na całą Rzeszę i stał się wojną między Unią Protestancką, a Ligą Katolicką. W dniu 23 maja 1618 rozpoczął się europejski konflikt pomiędzy państwami protestanckimi Świętego Cesarstwa Rzymskiego (I Rzeszy), które wspierane były przez inne państwa europejskie (takie jak Szwecja, Dania, Republika Zjednoczonych Prowincji, Francja), a katolicką dynastią Habsburgów i trwał do 24 października 1648. Katolicyzm reprezentowały państwa podległe Habsburgom (Austria i Hiszpania), niektóre księstwa I Rzeszy (m.in. Bawaria, niemieckie księstwa biskupie, m.in.: arcybiskupstwo Kolonii, arcybiskupstwo Moguncji oraz arcybiskupstwo Trewiru). 
Katolikom swojego wsparcia oficjalnie nie udzieliła Rzeczpospolita Obojga Narodów, jednak polskie oddziały lisowczyków (8–10 tys. żołnierzy) uczestniczyły w konflikcie, za zgodą króla Zygmunta III Wazy. Po stronie protestanckich państw Rzeszy (m.in. Czech – w tym Śląska, Palatynatu, Brandenburgii, Saksonii, księstw meklemburskich) stanęła Dania, Siedmiogród, Szwecja i katolicka Francja. W latach 1625–1629 uczestniczyła w wojnie protestancka Dania, która wystawiła 20-tysięczną armię, sprzyjała jej katolicka Francja. Wojska protestanckie dowodzone przez Mansfelda, zostały rozbite w 1626 przez Wallensteina w bitwie pod Dessau. 
Główne siły duńskie Chrystiana IV przegrały kolejne starcie w bitwie pod Lutter am Barenberge z wojskami Johana Tilly’ego. Niedługo po tych wydarzeniach zmarł Mansfeld. Sytuację Duńczyków skomplikowało zaangażowanie protestanckiej Szwecji w wojnę z Polską oraz brak interwencji Francji. 22 maja 1629 podpisano pokój w Lubece, na mocy którego Danii przywrócono utracone terytoria pod warunkiem nie ingerowania w sprawy państw Rzeszy. 12 maja 1629 król duński Chrystian IV został zmuszony do podpisania pokoju w Lubece i zaprzestania działań zbrojnych.
Tło historyczne przed potyczką.
Działania poprzedzające.
Dowodzone przez pułkownika G. Pechmanna von Schönau wojska cesarskie podjęły w 1627 działania przeciwko tzw. armii weimarskiej – jednej z dwóch armii duńskich, stacjonującej na Morawach i Śląsku, która zamierzała przebijać się na północ. Wskutek naporu wojsk cesarskich Duńczycy zostali przyparci do granic Rzeczypospolitej: ich główne siły przeszły polską granicę na wysokości Byczyny, a następnie podążyły wzdłuż lewego brzegu Prosny i granicy po stronie polskiej, co miało doprowadzić do pozbycia się pogoni.
W połowie lipca regiment weimarski zniszczył pod Odolanowem formowany w Rzeczypospolitej pułk księcia holsztyńskiego, przeznaczony do wsparcia wojsk cesarskich. Podczas marszu przez Wielkopolskę, mimo prób powstrzymania przez pospolite ruszenie, Duńczycy dotarli do pogranicza Rzeczypospolitej z Nową Marchią. Niewielkie siły elektora brandenburskiego ograniczyły się w obronie do spalenia mostów w Skwierzynie i Drezdenku, co na dłużej nie mogło powstrzymać marszu żołnierzy weimarskich. Protestanci przeprawili się przez Drawę, zajmując polskie zamki w Wieleniu i Człopie. Główną ich kwaterą stała się wieś Granowo na obszarze Nowej Marchii. Tymczasem 17 lipca wkroczyły tam, po szybkim marszu wzdłuż granic Rzeczypospolitej, cesarskie wojska Pechmanna von Schönau, zajmując Gorzów Wielkopolski oraz Strzelce Krajeńskie.
Przebieg granicy marchijsko-polskiej w okolicy Granowa, Barnimia i Drawna.
Na podstawie źródeł z wieku XV i późniejszych granica odcinka wschodniego Nowej Marchii przebiegała południowo-zachodnim krańcem wsi Łowicz, dalej północną granicą wsi Korytnica, która zaliczała się do nowomarchijskiego powiatu choszczeńskiego, a po drugiej stronie granicy była położona wieś Sadowo. Dalej granica państwowa przebiegała północnym krańcem pól wsi Płociczno, która należała do Marchii i stąd granica państwowa dochodziła do strugi Modrzanek, która wpływa do Stawu Młyńskiego, noszącego też nazwę Lubicz, a stąd na wschód od wsi Krępa, na południe do jeziora Płociczno i do rzeczki Płocicznej, której cały dolny bieg, stanowił granicę państwową od średniowiecza. Dalej korytem Płocicznej na południe. Następnie wzdłuż koryta tej rzeczki, przepływającej przez duże jezioro Ostrowite, dochodziła do Drawy. Dopiero od rejonu Głuska rzeka Drawa była granicą państwową i tutaj był wbity w dno rzeki żelazny pal graniczny. Dalej granica biegła już korytem Drawy, do ujścia do Noteci, gdzie tkwił podobny pal w wodzie.
Udział Polaków.
Kilka chorągwi polskich lisowczyków przeszło przez Santok na polską stronę, gdzie stacjonowały resztki formacji duńskich i śląskich. Stoczyli tam trzy potyczki, zdobywając zamki w Wieleniu i Człopie, a potem starli się z nieprzyjacielem nad Drawą, pod miejscowością Barnimie. W tej sytuacji Duńczycy armii weimarskiej podjęli odwrót w kierunku Dobiegniewa, gdzie dotarła do nich wiadomość o znajdującym się w Granowie obozie oddziałów duńskich.
Bitwa.
Organizacja, taktyka, formacje, uzbrojenie.
W potyczce pod Granowem starły się oddziały posiadające na stanie uzbrojenie typu zachodnioeuropejskiego. W armii cesarskiej, pojawiły się siły uzbrojone w stylu wschodnio - i południowoeuropejskim, reprezentowane przez oddziały Polaków i Chorwatów z regimentu Isolana. Jednostką taktyczną w bitwie pod Granowem w kawalerii i piechocie była kompania nazywana też chorągwią, rotą albo kornetem (60-100 ludzi). Kompania piechoty żołnierzy Mitzlaffa wynosiła od 70-120, a cesarskich od 150-300 żołnierzy. Organizacja regimentu konnego czy pieszego składał się z dziesięciu kompanii. Czasami niektóre z regimentów składały się z dwóch, trzech lub czterech kompanii. Półregimenty posiadały pięć kompanii. Regiment kawalerii liczył przeważnie 1000 jeźdźców, a w sztabie było 40 kawalerzystów. Żołnierze Mitzlaffa i wojsk cesarskich stanowili piechotę uzbrojoną w piki i muszkiety wraz z kawalerią. Formację wojsk duńskich i cesarskich stanowili arkebuzerzy, rajtaria, lekka kawaleria, dragoni, piechota, artyleria. Na czele danego regimentu stali oficerowie posiadający oznakę swego zwierzchnictwa w postaci partyzany lub halabardy, obok w szyku ustawiali się werbliści i fleciści.
Uczestnicy bitwy pod Granowem.
Strona cesarska.
W składzie armii cesarskiej w bitwie pod Granowem wchodziły wojska: Walonowie, Hiszpanie, Włosi, Szkoci, Polacy, Chorwaci, Albańczycy i inni. Służyli tutaj przedstawiciele wszystkich krajów monarchii habsburskiej i podległych władzy cesarskiej. Byli także Austriacy, Niemcy, w tym Brandenburczycy i Pomorzanie, Węgrzy i nadesłanych przez króla Zygmunta III Wazę - Polacy (chorągwie lisowczyków). Oddziałami cesarskimi w bitwie dowodził pułkownik Gabriel von Pechmann.
Korpus Gabriela Pechmanna von Schönau:
Strona duńska.
W bitwie pod Granowem walczyli żołnierze różnych narodowości. Do armii Mansfelda i weimarskiego księcia Jana Ernesta, a po ich śmierci komisarza wojennego Joachima von Mitzlaffa, werbowano żołnierzy o wielu narodowościach, byli to: Niemcy, Francuzi, Szwajcarzy, Włosi, Czesi (regiment czeskich emigrantów politycznych, liczących 500 żołnierzy z dowódcą pułkownikiem Bubną), Morawianie, Holendrzy (regiment holenderski pułkownika Farenze), Anglicy, Szkoci oraz Niemcy z różnych krajów Rzeszy, a najwięcej z Weimaru, Saksonii, Turyngii, Brandenburgii, Holsztynu, Palatynatu, Śląska i z Pomorza. Byli też i Polacy jak szlachcic Zaborowski z Litwy. 
Korpus Joachima von Mitzlaffa:
Przebieg bitwy.
3 sierpnia 1627 obozujące w Granowie ok. 5-tysięczne wojska protestanckie, którymi po śmierci Mansfelda dowodził komisarz Joachim von Mitzlaff, a po jego ucieczce z Granowa, dowodzenie przejął pułkownik Henryk Wolf von Baudis, zostały ok. godz. 4:00 zaatakowane przez oddziały armii cesarskiej, liczące blisko 7 tysięcy żołnierzy (Walonów, Austriaków, Niemców, Czechów, Chorwatów, Polaków), pod komendą płk Gabriela Pechmanna von Schönau, płk Johanna von Merode, płk Daniela von Herbona i innych dowódców regimentów wojsk cesarskich. Podczas ataku wojsk cesarskich panice ulegli niektórzy oficerowie i żołnierze oddziałów duńskich. Wśród tych, którzy podjęli ucieczkę był płk Kochcicki i komisarz Mitzlaff. Wojska cesarskie zajęły Granowo. Na czele oddziałów duńskich stanął płk Baudis. Po początkowym zaskoczeniu i sukcesie żołnierzy cesarskich, Duńczycy zaczęli odzyskiwać teren, na co wpływ miało również kontruderzenie pułku duńskiego stacjonującego tej nocy w pobliskim Krzęcinie. Dowodzący nim pułkownik Henryk Holck natarł na cesarski regiment Merodego i usiłując się przebijać dotarł w pobliże wsi, nie mogąc jednak okazać skutecznego wsparcia pozostałym oddziałom weimarczyków. 
Tymczasem w Granowie piechurzy duńscy i śląscy powstrzymali napór nieprzyjaciela, a nawet wyparli go ze wsi. Podczas przegrupowania wojsk katolickich śmiertelną ranę otrzymał pułkownik Pechmann; Merode jako jego następca dokończył przegrupowania i ponownie starł się z weimarczykami. Ich tyły zaatakowały oddziały chorwackie, które pozostawały dotąd w odwodzie pod dowództwem pułkownika Isolana. Przełamali szeregi duńskie rozbijając je, powodując, że pozostałe pododdziały duńskie rozpierzchły się. Do końca opór stawiali żołnierze płk Baudissa. 
Część rozgromionych Duńczyków została zmuszona do ucieczki pod Jagów, pozostali przebijali się z okrążenia we wszystkich niemal kierunków, w tym w kierunku na Pełczyce i Pyrzyce. Miało to być osiem kompanii (inne źródła podają jedenaście kompanii), które uciekały w kierunku pomorskiej granicy i skapitulowały koło Pełczyc. Inne źródła wskazują, że pod Jagowem zostało wziętych do niewoli 60 rajtarów duńskich z dwoma sztandarami. Dokładne miejsce kapitulacji pod Jagowem nie jest znane. W składzie tych kornetów kawalerii, które poddały się wojskom cesarskim pod Jagowem, były resztki kilku kompanii Baudissa i z ostatnich kompanii płk Holcka, którymi dowodził płk Bubna, który postanowił przyjąć propozycję o kapitulacji. Rokowania z Bubną podjął płk hrabia Merode, akt kapitulacji podpisano w Granowie 3 sierpnia 1627. W zaciętych walkach ciężkiej i lekkiej kawalerii poległo kilkuset żołnierzy, głównie duńskich i śląskich, a kilka tysięcy dostało się do cesarskiej niewoli.
Klęska w tej największej na Pomorzu Zachodnim (wtedy Nowej Marchii) bitwie, wraz z unicestwieniem jednej z dwóch armii, dopełniła niepowodzeń Danii w wojnie trzydziestoletniej. Wojska cesarskie przerzucono na północny zachód i do końca 1627 wyparto Duńczyków z obszaru niemal całych Niemiec. 12 maja 1629 król duński Chrystian IV został zmuszony do podpisania pokoju w Lubece i zaprzestania działań zbrojnych.
Straty.
Według dawnej historiografii oraz badań historyków dr Brzustowicza, profesora Szultki, regionalisty historyka Szutowicza, na polu bitwy pod Granowem poległo 500-600 żołnierzy. Polegli to w większości Duńczycy, cesarskich była tylko niewielka ilość. Najwięcej ofiar po stronie duńskiej padło podczas zajmowania Granowa przez oddziały cesarskie w pierwszym ataku. Ale są też źródła podające, że w bitwie padło wielu żołnierzy cesarskich, bowiem pod Granowem doszło do bardzo ciężkich walk kawaleryjskich. Niestety źródła te nie podają dokładnej liczby poległych i rannych po stronie cesarskiej. Podczas walk z regimentem Holcka koło Granowa został śmiertelnie ranny, trafiony w pierś kulą muszkietową płk Pechmann. Dowodzenie przejął płk hrabia Merode. Historyk dr Grzegorz Jacek Brzustowicz wskazuje, że z podsumowania poniesionych strat, wynika, że mogło to być może nawet około tysiąca żołnierzy, z których część sama przedarła się przez Odrę w następnych dniach.
Upamiętnienie.
Walki pod Granowem, Barnimiem i Drawnem zostały upamiętnione koło kościoła w Granowie tablicą pamiątkową, poświęconą wszystkim walczącym i poległym. W 2007 zorganizowano pierwsze obchody rocznicowe w związku z 380 rocznicą tych wydarzeń. Po dziesięciu latach Urząd Gminy w Krzęcinie zorganizował obchody 390 rocznicy bitwy pod Granowem, a zarazem potyczki pod Barnimiem. W czasie obchodów odbyła się uroczysta msza święta w intencji poległych w Gralewie i w Barnimie. Zorganizowano wystawy, odbyła się konferencja popularno-naukowa oraz Polsko - Niemieckie warsztaty kulturalno-naukowe „Krajobraz Kulturowy Gminy Krzęcin: Pogranicze Nowej Marchii i Pomorza Zachodniego”. 
Zaprezentowano także widowisko „Zapomniani bohaterowie”, które zostało przygotowane przez nauczycieli i uczniów ZS nr 1 w Choszcznie. W epilogu widowiska wybrzmiały słowa:
 "O tej bitwie krwawej, jeszcze nasze dzieci Bedą opowiadać, pisać, wnukom dadzą księgi By o weteranach, słyszał kraj daleki By nie zapomnieli o nich, nasi następcy na wiekiBędą pokarmem legend i baśniPomnikiem chwały i ludzkiej waśni Zatopionym w cierpieniu i polnych wrzosachSymbolem śmierci w okrutnych czasach"
Pierwszy dzień obchodów zakończył apel poległych i salwa honorowa kompanii honorowej pododdziału z Choszczna 12 Brygady Zmechanizowanej. W drugim dniu obchodów odbył się pokaz musztry i ćwiczeń żołnierskich oraz zaprezentowano rekonstrukcję bitwy, w której uczestniczyła prawie stuosobowa grupa z Czech pod dowództwem Ilji Freiberga i Piotra Duszy. Działania żołnierzy rekonstruktorów powodował: "huk wystrzałów armatnich, strzały z muszkietów, szczęk broni białej, dźwięki trąb bojowych". Żołnierze nosili błyszczące hełmy, byli ubrani w bufiaste kolorowe kaftany, nieśli na ramieniu muszkiety lub włócznie. Mieszkańcy Barnimia podczas rekonstrukcji, mogli wyobrazić sobie wydarzenia, które rozegrały się nad rzeką przed wiekami. Efekty pirotechniczne oddawały nastrój sprzed 390 lat. 1 i 3 sierpnia 2022, mija 395, a w 2027 400 rocznica wydarzeń pod Granowem, Barnimiem i Drawnem.

</doc>
<doc id="1421135" url="https://pl.wikipedia.org/wiki?curid=1421135" title="Centralna jednostka obliczeniowa">
Centralna jednostka obliczeniowa



</doc>
<doc id="1421138" url="https://pl.wikipedia.org/wiki?curid=1421138" title="Parafia Najświętszej Maryi Panny Różańcowej w Zgierzu">
Parafia Najświętszej Maryi Panny Różańcowej w Zgierzu

Parafia Najświętszej Maryi Panny Różańcowej w Zgierzu – rzymskokatolicka parafia w dekanacie zgierskim archidiecezji łódzkiej. Najmłodsza parafia w mieście, wydzielona z parafii św. Katarzyny Aleksandryjskiej. Obejmuje swym zasięgiem największe zgierskie osiedle mieszkaniowe – Osiedle 650-lecia.
Historia.
Parafia została erygowana przez biskupa Władysława Ziółka 1 października 1989 roku. Od początku jej istnienia do 2016 roku funkcję proboszcza pełnił ks. Jerzy Kowalczyk. Od 1 lipca 2016 roku funkcję proboszcza pełni ks. Paweł Szubert.
Budowę kościoła parafialnego rozpoczęto w roku 1996 według projektu inż. Aleksego Dworczaka. Poświęcenie nastąpiło 31 grudnia 2000 r. przez abpa Władysława Ziółka, kiedy budowla była jeszcze w stanie surowym.

</doc>
<doc id="1421139" url="https://pl.wikipedia.org/wiki?curid=1421139" title="William Bradford (malarz)">
William Bradford (malarz)

William Bradford (30 kwietnia 1823 w Fairhaven, Massachusetts, zm. 25 kwietnia 1892 w Nowym Jorku) – amerykański malarz romantyczny, fotograf, badacz i podróżnik.
Malował pod wpływem artystów związanych z Hudson River School, głównym tematem jego obrazów i fotografii były żaglowce w arktycznej scenerii. W 1873 opublikował w Londynie relację z podróży: "The Arctic regions, illustrated with photographs taken on an art expedition to Greenland; with descriptive narrative by the artist".

</doc>
<doc id="1421140" url="https://pl.wikipedia.org/wiki?curid=1421140" title="Godzilla kontra Mechagodzilla III">
Godzilla kontra Mechagodzilla III



</doc>
<doc id="1421142" url="https://pl.wikipedia.org/wiki?curid=1421142" title="SN 1572">
SN 1572

SN 1572 (gwiazda Tychona, nowa Tychona, supernowa Tychona, B Cassiopeiae albo 3C 10) – supernowa typu Ia w gwiazdozbiorze Kasjopei, jedna z ośmiu supernowych, widocznych gołym okiem, znanych z historycznych źródeł pisanych. Pojawiła się na początku listopada 1572 i została odkryta niezależnie przez wielu astronomów jako bardzo jasny obiekt przewyższający swym blaskiem Jowisza. Prawdopodobnie jako pierwszy dostrzegł ją Wolfgang Schuler 6 listopada 1572 roku. Tycho Brahe prowadził obserwacje obiektu przez 16 miesięcy, odnotowując szybki wzrost jego blasku do maksimum, w którym dorównywała swym blaskiem Wenus, a potem dokumentując spadek blasku, któremu towarzyszyła zmiana koloru od białego poprzez żółty i pomarańczowy aż do czerwonego. Mgławica będąca pozostałością po wybuchu supernowej została odkryta w Obserwatorium Palomar w latach 60. XX wieku. Znajduje się w odległości około 9000 lat świetlnych i ekspanduje z prędkością około 5000 km/s.
W grudniu 2004 odkryto gwiazdę typu G2, podobną do Słońca, która tworzyła układ podwójny z białym karłem, źródłem supernowej.

</doc>
<doc id="1421144" url="https://pl.wikipedia.org/wiki?curid=1421144" title="Pierre Monatte">
Pierre Monatte

Pierre Monatte (ur. 15 stycznia 1881, zm. 27 czerwca 1960) – francuski działacz związkowy, sekretarz generalny Powszechnej Konfederacji Pracy (CGT) na początku XX w., założyciel jej organy prasowego "La Vie ouvrière" (Życie robotnicze) 5 października 1909 r. Monatte jest uznawany za jedną z głównych postaci rewolucyjnego syndykalizmu.
W czasie I wojny światowej Pierre Monatte występował przeciwko wojnie, a w 1915 r. zrezygnował ze stanowisk w związku. Monatte często nawiązywał do poglądów Fernanda Pelloutiera i nie krył swoich anarchistycznych poglądów, chociaż odszedł od nich w późniejszym czasie, po międzynarodowym kongresie anarchistycznym w Amsterdamie, w 1907 r. Podczas kongresu Monatte starł się z Errico Malatestą w sprawie metod działania ruchu anarchistycznego. Powołując się na tzw. "Kartę z Amiens" z 1906 r., jeden z podstawowych dokumentów rewolucyjnego syndykalizmu, która ustanawiała "polityczną neutralność" związków, Monatte twierdził, że syndykalizm sam w sobie jest rewolucyjny oraz że jest wcieleniem w życie zasad I Międzynarodówki, natomiast Malatesta – że związki zawodowe nie są rewolucyjne, a koncepcja rewolucji jako strajku generalnego, za czym opowiadali się rewolucyjni syndykaliści, jest utopijna.
Monatte, stojąc na czele opozycji w ramach CGT założył w kwietniu 1919 r. Comités syndicalistes révolutionnaires (Komitety rewolucyjnych syndykalistów) w tym związku.
W 1923 r. wstąpił do Francuskiej Partii Komunistycznej (PCF); współpracował z Borisem Souvarinem i Alfredem Rosnerem. Wraz z nimi został w 1924 r. wykluczony z tej partii podczas wewnętrznej czystki skierowanej przeciwko zwolennikom Lwa Trockiego. W styczniu 1925 r. razem z Robertem Louzonem założył czasopismo "La Révolution prolétarienne" (Rewolucja proletariacka), które zdobyło sobie wielu czytelników w okresie międzywojennym.

</doc>
<doc id="1421148" url="https://pl.wikipedia.org/wiki?curid=1421148" title="Dale Mitchell">
Dale Mitchell

Dale Mitchell (ur. 21 kwietnia 1958 w Vancouver) – kanadyjski piłkarz i trener piłkarski. Podczas kariery zawodniczej grał na pozycji napastnika.
Swoją zawodową karierę Mitchell rozpoczął w 1977 roku w klubie Vancouver Whitecaps, dla którego w trakcie jednego sezonu rozegrał pięć spotkań. Następnie przeszedł do Portland Timbers w którym bardzo szybko stał się zawodnikiem pierwszego składu. Zagrał tam 101 razy i zdobył 35 bramek. W 1983 roku został piłkarzem drużyny Montreal Manic, gdzie rozegrał 32 mecze i zdobył 9 goli. Potem został zawodnikiem Tacoma Stars, gdzie w latach 1984–1985 zdobył aż 92 bramki w 96 meczach. Następnie przeszedł do Kansas City Comets. Przez rok zagrał tam 99 razy i na swoim koncie w barwach tej drużyny miał także 99 bramek. W 1990 roku Mitchell grał dla Vancouver 86ers, w 1991 dla Toronto Blizzard, a potem na 2 lata wrócił do klubu z Vancouver i w 1994 roku zakończył tam karierę.
Dale Mitchell był również zawodnikiem reprezentacji Kanady, dla której w 55 występach strzelił 19 goli. Jest to największa liczba zdobytych bramek przez jednego gracza dla reprezentacji Kanady w historii.
Sześć lat po zakończeniu kariery, w 2000 został trenerem Vancouver Whitecaps. W latach 2002–2007 Mitchell trenował reprezentację Kanady do lat 20. Po zakończeniu pracy z młodzieżową reprezentacją został trenerem pierwszej reprezentacji Kanady. Prowadzi ją do dziś.

</doc>
<doc id="1421149" url="https://pl.wikipedia.org/wiki?curid=1421149" title="Gajka (Jeleśnia)">
Gajka (Jeleśnia)

Gajka (staropol. "gaj") - przysiółek miejscowości Jeleśnia, znajdujący się na drodze z Jeleśni skrzyżowania do Sopotni Małej.
W przysiółku znajduje się obóz harcerski ZHP Wodzisław Śląski oraz leśniczówka.

</doc>
<doc id="1421150" url="https://pl.wikipedia.org/wiki?curid=1421150" title="Szymury">
Szymury

Szymury - (staropol. "przy murze z drzew, lasu") przysiółek miejscowości Jeleśnia, znajdujący się na drodze z Jeleśni skrzyżowanie-Sopotnia Mała. 
Do przysiółku prowadzi kładka nad rzeką Sopotnia.

</doc>
<doc id="1421152" url="https://pl.wikipedia.org/wiki?curid=1421152" title="Parafia Chrystusa Króla w Zgierzu">
Parafia Chrystusa Króla w Zgierzu

Parafia Chrystusa Króla w Zgierzu – rzymskokatolicka parafia w dekanacie zgierskim, archidiecezji łódzkiej
Została erygowana 30 stycznia 1974 r. przez biskupa Józefa Rozwadowskiego.
Historia.
Budowę obecnego kościoła parafialnego rozpoczęto w 1906, a zakończono w 1907 r. jako dom modlitwy dla mariawitów zgierskiej parafii Matki Boskiej Nieustającej Pomocy i służył im przez 40 lat. Po zakończeniu II wojny światowej został przejęty przez katolików. Od 1947 r. pełnił funkcję kościoła garnizonowego. Od 1949 r. stał się kościołem filialnym parafii MB Dobrej Rady w Zgierzu. W 1968 r. przy kościele został zorganizowany rektorat z wydzielonym terenem do pracy duszpasterskiej. Od 1974 r. kościół parafialny. Były proboszcz, ks. Tadeusz Jędrzejak, został mianowany 28 sierpnia 2001 r.
Grupy parafialne.
Żywa Róża, Wspólnota Neokatechumenalna, oaza, schola dziecięca „Terezjanki”

</doc>
<doc id="1421153" url="https://pl.wikipedia.org/wiki?curid=1421153" title="Zespół Babińskiego-Nageotte’a">
Zespół Babińskiego-Nageotte’a

Zespół Babińskiego-Nageotte’a (łac. "hemiataxia cerebellaris") – zespół chorobowy, na który składają się porażenie połowicze po przeciwległej stronie, utrata czucia, w zakresie tułowia i kończyn, zespół Hornera, a niekiedy inne zaburzenia neurologiczne powstałe wskutek uszkodzenia rdzenia obejmującego ciało powrózkowate, jądro Deitersa i włókna współczulne.

</doc>
<doc id="1421154" url="https://pl.wikipedia.org/wiki?curid=1421154" title="Gra czerwieniejących uszu">
Gra czerwieniejących uszu

 – słynna partia go rozegrana w dniach 21, 24 i 25 lipca 1846 w Osace pomiędzy Shūsaku Hon’inbō (4. dan, czarne) i Gennan’insekim Inoue (8. dan, białe). Gra zakończyła się zwycięstwem Shūsaku przewagą 2 punktów. Nazwę tej historycznej partii tłumaczy się tym, że – według jednego z obserwatorów – po 127. ruchu czarnych uszy Gennan’insekiego zaczęły robić się czerwone.
Okoliczności gry.
W kwietniu 1846 siedemnastoletni Shūsaku Hon’inbō opuścił rodzinne strony w prefekturze Hiroszima, gdzie przebywał w celu spotkania się ze swoim opiekunem i sponsorem Asano. Podczas drogi powrotnej do Edo w maju zatrzymał się w Osace. Rozegrał tam cztery gry z Junsetsu Nakagawą, 5. dan, z czego wszystkie wygrał, w tym jedną grając białymi. W tamtych czasach gry przeprowadzano bez komi, więc czarny gracz miał przewagę wynikającą z pierwszego ruchu. Junsetsu był uczniem Gennan’insekiego, który mieszkał w Osace, ale wówczas był w podróży. Junsetsu prawdopodobnie przekonał Shūsaku, aby poczekał na powrót Gennan’insekiego.
W 20 lipca 1846, po powrocie Gennan’insekiego, Shūsaku grał z nim pierwszą grę. Ponieważ Shūsaku był o 4 dan słabszy, tę grę rozgrywano z dwoma kamieniami handicapu dla niego. Po pierwszym dniu gry Gennan’inseki stwierdził, że jest to zbyt duży handicap i zaproponował przerwanie gry i rozegranie kolejnej bez handicapu, gdzie Shūsaku grałby czarnymi. Gra bez handicapu z 8. danem była bezprecedensowym zaszczytem dla 4. dana.
Po „grze czerwieniejących uszu” w 1846 Shūsaku Hon’inbō i Gennan’inseki Inoue rozegrali jeszcze trzy gry. Druga gra została przerwana po 59 ruchach i nie została dokończona, natomiast dwie kolejne wygrał Shūsaku. Ci gracze rozegrali w późniejszym czasie jeszcze jedną grę w 1855, którą Gennan’inseki poddał po 219 ruchach.
Przebieg gry.
Taisha jōseki.
Taisha (ruch 10.) była ulubionym ruchem Gennan’insekiego. W tej grze w kontynuacji jōseki biały, zamiast zagrać standardowo w punkt a, rozszerzył się w b. Była to innowacja w jōseki, wymyślona przez Gennan’insekiego. W dalszej części tej sekwencji Shūsaku popełnił błąd. W ruchu 25 przedłużył się zamiast skoczyć do c.
Ruch czerwieniejących uszu.
Po błędzie Shūsaku w fuseki czarny mozolnie odrabiał straty. Zgromadzeni wokół gracze uważali jednak, że biały wygrywa, jedynie lekarz Gennan’insekiego, nieznający się na go, miał inne zdanie. Argumentował to tym, że po 127. ruchu, który wykonał Shūsaku, Gennan’insekiemu zaczęły czerwienieć uszy, co oznaczało jego zadziwienie i zmieszanie. Od tego stwierdzenia wzięła się nazwa ruchu i całej gry.
Ruch 126 był agresywnym zagraniem kontaktowym. Shūsaku potrafił zaakceptować znaczną stratę w tamtej części planszy i wybrał ruch, który miał wpływ na całą planszę. Ruch czerwieniejących uszu był wyjątkowym i dobrym ruchem głównie przez swoją wieloznaczność. Za pomocą tego ruchu Shūsaku jednocześnie wzmocnił atakowane cztery dolne kamienie, rozszerzył swoje górne moyo, zredukował wpływy białego pochodzące z ściany po prawej stronie i zmniejszył terytorium białego z lewej strony. Innymi słowy był to idealny ruch zarówno ofensywny i defensywny.
Po ruchu 127 czarne nie zaczęły wygrywać, ale gra, dotychczas dla nich niekorzystna, stała się równa. Był to punkt zwrotny gry.
Nawiązania.
W 63. odcinku anime Hikaru no go tytułowy bohater Hikaru natrafia na tę grę podczas przeglądania starych kifu. Zauważając ruch 127, stwierdza, że ten ruch atakuje wszystkie grupy białego i że tylko geniusz mógł go wykonać. W mandze ta scena pojawia się w rozdziale 129.

</doc>
<doc id="1421155" url="https://pl.wikipedia.org/wiki?curid=1421155" title="Joker (Lotto)">
Joker (Lotto)

Joker (stylizowany zapis JokeR) – nazwa gier Lotto organizowanych przez Totalizator Sportowy.
1999–2000, stara formuła.
Pierwsza gra liczbowa o tej nazwie organizowana była od 17 listopada 1999 do 23 sierpnia 2000. Odbyło się 81 losowań. Była ona dodatkiem do innych gier liczbowych. Polegała na losowaniu 7-cyfrowej liczby za pomocą specjalnej maszyny złożonej z siedmiu niezależnych komór. W każdej z nich losowana była jedna cyfra. Wysokość wygranej zależała od zgodności z wylosowanymi w studiu liczbami.
2010–2015, nowa formuła.
8 kwietnia 2010 rozpoczęła się sprzedaż nowej gry o nazwie Joker. Pierwsze losowanie odbyło się 9 kwietnia 2010. Joker był grą kumulacyjną, w której wygrywało się za trafienie jednej liczby (1 z 36). Oprócz niej losowane były cztery dodatkowe liczby (4 z 50), które powiększały wygraną. Losowania odbywały się w poniedziałki, środy i piątki o 21:40. 17 września 2014 zniesiono środowe losowania. Grający mógł wytypować jedynie Jokera, 4 pozostałe liczby podawał metodą "chybił-trafił" Lottomat. Poza nazwą nie ma nic wspólnego z dawnym Jokerem. 30 stycznia 2015 odbyło się ostatnie losowanie tej gry. W sumie odbyło się ich 735. Ostatnie wylosowane liczby to: 6, 19, 23 i 45. Natomiast ostatnim w historii Jokerem została liczba 18. Podczas całej emisji gry suma wszystkich wypłaconych wygranych to blisko 55 milionów złotych. Obecnie Joker występuje w innych krajach, lecz jako dodatek do Lotto.

</doc>
<doc id="1421156" url="https://pl.wikipedia.org/wiki?curid=1421156" title="Martina Glagow">
Martina Glagow



</doc>
<doc id="1421157" url="https://pl.wikipedia.org/wiki?curid=1421157" title="Parafia św. Jana Chrzciciela w Zgierzu">
Parafia św. Jana Chrzciciela w Zgierzu

Parafia św. Jana Chrzciciela w Zgierzu – rzymskokatolicka parafia w Zgierzu leżąca na terenie archidiecezji łódzkiej w dekanacie zgierskim.
Grupy parafialne.
8 kółek Żywego Różańca, Zespoły Wokalno-Instrumentalne „Sanctus” i „Nadzieja”, asysta

</doc>
<doc id="1421160" url="https://pl.wikipedia.org/wiki?curid=1421160" title="Timbaland Presents Shock Value II">
Timbaland Presents Shock Value II

Timbaland Presents Shock Value 2 – trzeci solowy album Timbalanda, wyprodukowany przez Mosley Music Group i Interscope Records. Timbaland pracował przy nim z innymi artystami tak jak przy poprzednim albumie. Płyta miała zostać wydana 4 listopada 2008 roku, jednak premiera została przesunięta. Początkowo mówiło się o 14 lutego, lecz Timbaland zdementował tę informację. Stwierdził także, że dopiero układa w głowie plan albumu, a snute na wielu stronach internetowych domysły na temat tytułów poszczególnych piosenek, jak i ich kolejność to po prostu fikcja.
Nagrania w Polsce uzyskały certyfikat złotej płyty.

</doc>
<doc id="1421163" url="https://pl.wikipedia.org/wiki?curid=1421163" title="Godzilla kontra Mechagodzilla (film 2002)">
Godzilla kontra Mechagodzilla (film 2002)

 – 26. film o Godzilli i czwarty w serii Shinsei. Reżyserem został Masaaki Tezuka, a scenariusz napisał Wataru Mimura.
Fabuła.
Rok 1954. Godzilla atakuje Tokio i zostaje zabity przez niszczyciel tlenu dra Serizawy, jednak naukowiec zabiera tajemnicę broni do grobu. Potem kolejne potwory atakują Japonię. Japońskie Siły Samoobrony tworzą gamę broni, m.in. działo termiczne i masery do walki z bestiami.
Rok 1999. Nagle pojawia się kolejny Godzilla. Jednostka Maserowa zostaje wysłana, aby go pokonać, jednak broń nie działa przeciwko jaszczurowi. Akane Yashiro panikuje podczas ataku i w zderzeniu z jej pojazdem na dół zbocza spada jeep, który zostaje zdeptany przez Godzillę. Choć zostaje uniewinniona, Akane zostaje oddelegowana do pracy w bibliotece.
Rząd Japonii postanawia zbudować broń, która wreszcie da radę pokonać potwora. Gdy odkrywają szkielet bestii zabitej w 1954 r., zwracają się do specjalisty od biomaszyn, dra Yuhary, aby pomógł im w projekcie. Początkowo odmawia, jednak w końcu zgadza się.
Rok 2003. Broń zostaje ukończona. Akane dowiaduje się, że awansowała na pilota Kiryu – nowego biocyborga do walki z Godzillą. Jednak jeden z jej kolegów, Hayama, odnosi się wobec niej bardzo chłodno: uważa, że to z winy Akane jej brat zginął w 1999 roku. Dowódca grupy każe mu zostawić ją w spokoju, ale Akane czuje się niepewnie na swoim stanowisku.
Podczas prezentacji Kiryu Godzilla atakuje miasto. Kiryu, wysłany przeciwko niemu, łatwo radzi sobie z potworem. Nagle, gdy Godzilla wydaje ryk, Kiryu przestaje odpowiadać. Godzilla ucieka, a samoloty transportowe chcą zabrać Kiryu do bazy. Nagle maszyna atakuje je i rusza do ataku na miasto. Próba powstrzymania go kończy się zestrzeleniem jednego z samolotów. Dopiero po godzinie moc Kiryu się wyczerpuje. Premier podejmuje decyzję o zawieszeniu programu.
Yuhara odkrywa, że wykorzystanie DNA Godzilli w Kiryu sprawiło, że w chwili, gdy słyszy ryk Godzilli, budzi się w nim dusza Godzilli sprzed 50 lat.
Podczas rozmowy Akane i Yuhary Hayama nie okazuje jej wdzięczności za uratowanie z zestrzelonego samolotu. Jednak wszyscy koledzy z drużyny i Yuhara stają murem w obronie dziewczyny. Tymczasem Sara, córka Yuhary, nie potrafi zrozumieć, czemu ludzie zmuszają Kiryu do walki z Godzillą. Yuhara wyjaśnia, że matka Sary zmarła, będąc w ciąży, dlatego jego córka jest wrażliwa na kwestię życia. Akane rozmawia z dziewczynką.
Godzilla ponownie atakuje Tokio. Ludzie starają się go powstrzymać z pomocą maserów i ciężkiej artylerii, ale bez skutku. Po spotkaniu Togashi i premiera Igarashi, zapada decyzja o użyciu Kiryu. Maszyna w ostatniej chwili ratuje szpital w Shinagawie od zniszczenia. Rozpoczyna się walka.
W czasie ataku Kiryu szykuje się do użycia Działa Zero Absolutne, gdy nagle Godzilla wywraca go; lodowaty pocisk trafia w budynki, niszcząc je, a Kiryu przestaje reagować. Akane mimo protestów rusza do maszyny, by pokierować ją ręcznie. Udaje jej się dotrzeć do Mechagodzilli, ale robotowi brakuje mocy. Zostaje ona przesłana z elektrowni.
Nagle, gdy Kiryu wstaje, znów zostaje powalony przez potwora. Akane, oszołomiona, ma halucynacje swoich kolegów, Yuhary i Sary, co dodaje jej sił do walki. Hayama, widząc, że Godzilla za chwilę znów zaatakuje, katapultuje swojego kolegę z samolotu i wystawia się na atak. Godzilla łapie samolot w pysk. Hayama żąda, aby Akane użyła Działa Zero Absolutne, ta jednak rusza na Godzillę; Kiryu wyrywa kokpit i Hayama katapultuje się, a Kiryu unosi Godzillę i gdy wpadają pod wodę – Akane używa Zera Absolutnego.
Przez chwilę w centrum operacyjnym ludzie obawiają się, że Akane nie żyje; okazuje się jednak, że Godzilla, ranny, oddala się, a Mechagodzilla – z urwaną ręką i zniszczonym Działem Zero Absolutne – wynurza się na powierzchnię. Akane wychodzi z maszyny, obserwując odchodzącego Godzillę.
Wyniki kasowe.
Film kosztował około 8,5 mln dolarów; zarobił w Japonii w sumie 1,91 mld jenów, stając się drugim po "Wielkiej bitwie potworów" kasowym sukcesem Shinsei. Film w kinach obejrzało około 1,7 mln widzów.

</doc>
<doc id="1421164" url="https://pl.wikipedia.org/wiki?curid=1421164" title="Czeremszyna">
Czeremszyna

Czeremszyna – polski zespół folkowy, inspirujący się folklorem słowiańskim, głównie podlaskim. Powstał w listopadzie 1993 roku z inicjatywy Barbary Kuzub-Samosiuk, w Czeremsze, na Podlasiu.
Od początku istnienia zespołu na jego repertuar składają się przede wszystkim pieśni ludowe pogranicza polsko-białorusko-ukraińskiego wykonywane w gwarze z Podlasia zaaranżowane na głos i różne instrumenty m.in. akordeon, bałałajkę basową, cymbały, fujarę słowacką, mandolinę, skrzypce, sopiłki i instrumenty perkusyjne. Płyta zespołu z 2003 roku pt. „"Hulaj póki czas"” została laureatem konkursu „Wirtualne Gęśle” 2003.
Środowisko skupione wokół Czeremszyny współorganizuje coroczne "Spotkania Folkowe „Z wiejskiego podwórza”" w Czeremsze. Zespół koncertował na wielu festiwalach w Polsce i za granicą (m.in. Szwecja, Belgia, Niemcy). W listopadzie 2003 roku nawiązał współpracę z białoruską grupą folkową Todarem. Rok później powstał pełny program koncertowy i został zaprezentowany w Białowieży na koncercie „Dla Puszczy i ludzi” (dedykowany Puszczy Białowieskiej) oraz na trasie "Studia Lata" Radia Białystok.
Dyskografia.
Czeremszyna ma na swoim koncie sześć wydawnictw fonograficznych:

</doc>
<doc id="1421166" url="https://pl.wikipedia.org/wiki?curid=1421166" title="Róż (kosmetyk)">
Róż (kosmetyk)

Róż (ang. "blusher") – kosmetyk ożywiający koloryt cery. Można nim modelować kształt twarzy. Różem podkreśla się najczęściej kości policzkowe.
Barwienie policzków to jeden z najstarszych zabiegów kosmetycznych, znany już w starożytności. Wówczas dla uzyskania różowego zabarwienia policzków wykorzystywano naturalne barwniki (z kwiatów, owoców i warzyw). W średniowieczu róż był praktycznie zakazany, a jego wielki powrót nastąpił w czasach baroku i rokoko. W kolejnych stuleciach makijaż stawał się coraz bardziej naturalny, a róż stał się obowiązkowym wyposażeniem kosmetyczki, obok bronzera i rozświetlacza. 

</doc>
<doc id="1421167" url="https://pl.wikipedia.org/wiki?curid=1421167" title="Region Północno-Zachodni (Wietnam)">
Region Północno-Zachodni (Wietnam)

Region Północno-Zachodni (wiet. "Tây Bắc") – region Wietnamu, w północno-zachodniej części kraju. 
Obszar regionu w przeważającej części jest górzysty. Na zachodzie region graniczy z Laosem, na północy z Chinami.
W skład regionu wchodzą cztery prowincje.

</doc>
<doc id="1421170" url="https://pl.wikipedia.org/wiki?curid=1421170" title="Magazyn Miłośników Matematyki">
Magazyn Miłośników Matematyki

Magazyn Miłośników Matematyki (MMM) – kwartalnik poświęcony tematyce matematycznej, adresowany do młodzieży o zainteresowaniach ścisłych oraz do wszystkich fanów matematyki i łamigłówek logicznych. Ukazywał się w latach 2002–2010. Zajmował się m.in. przystępnym przedstawianiem różnych zagadnień związanych z matematyką i jej zastosowaniami (np. w fizyce, astronomii, lingwistyce), opisywaniem ważnych wydarzeń bieżących i historycznych z matematyki, prezentacją rozmaitych konkursów matematycznych (międzynarodowych, ogólnopolskich, regionalnych i lokalnych), ciekawych postaci, a także anegdot i ciekawostek. Pismo prowadziło własny konkurs zadaniowy „Łamanie głowy, czyli burza w mózgu”. W każdym numerze było wiele zadań do samodzielnego rozwiązania, z rozwiązaniami z numerze bieżącym lub następnym. 
Zawartość merytoryczna.
W MMM były następujące działy:
Regularnie pojawiały się też działy: 

</doc>
<doc id="1421173" url="https://pl.wikipedia.org/wiki?curid=1421173" title="Style Network">
Style Network

Esquire Network (Dawniej "Style Network") Był to amerykański kanał telewizyjny, nadawany przez spółkę Universal Networks International należąca do NBCUniversal, którego właścicielem jest koncern Comcast i General Electric. Kanał tematyczny nadający programy lifestylowe przeznaczone głównie dla kobiet. Kanał jest skierowany głównie do pań w wieku od 18 do 49. Główna tematyka programów to moda, projektowanie, dekoracje wnętrz, miejskie style życia.
W Polsce dostępny był w angielskiej wersji językowej od 1 października 2008 r. w sieci Vectra, jednakże polską wersję językową dla kanału wprowadzono dopiero 19 sierpnia 2011 r. Kanał dnia 15 listopada 2012 roku został wycofany z sieci Vectra i nie nadaje już na terenie polski.

</doc>
<doc id="1421176" url="https://pl.wikipedia.org/wiki?curid=1421176" title="Transylvanian Regurgitations">
Transylvanian Regurgitations

Transylvanian Regurgitations – album zespołu Rasputina zremiksowany przez grupę muzyczną Marilyn Manson. Album został wydanny w 1997 przez Columbia Records.
Lista utworów.
1. "Transylvanian Concubine" – (The Manson Mix, radio edit)
2. "Transylvanian Concubine" – (Mr Sir Mix, Yes Sir)
3. "Howard Hughes"
4. "Rusty The Skatemaker"
5. "Transylvanian Concubine"
6. "Brand New Key"

</doc>
<doc id="1421184" url="https://pl.wikipedia.org/wiki?curid=1421184" title="Region Południowo-Wschodni (Wietnam)">
Region Południowo-Wschodni (Wietnam)

Region Południowo-Wschodni (wiet. "Đông Nam Bộ") – region Wietnamu, w południowej części kraju. 
Jest to najbardziej rozwinięty ekonomicznie i najbardziej zurbanizowany region Wietnamu (ponad 50% ludzi mieszka w miastach).
Podział administracyjny.
W skład regionu wchodzi siedem prowincji oraz jedno miasto wydzielone.

</doc>
<doc id="1421185" url="https://pl.wikipedia.org/wiki?curid=1421185" title="IV wojna angielsko-holenderska">
IV wojna angielsko-holenderska

IV wojna angielsko-holenderska (1781-1784) – konflikt pomiędzy Wielką Brytanią a Republiką Zjednoczonych Prowincji. Wojna, motywowana imperialną rywalizacją, była katastrofą dla Niderlandów, które w wyniku przegranej mocno uzależniły swą politykę zagraniczną od polityki pruskiej. 
IV wojna angielsko-holenderska była częścią amerykańskiej wojny o niepodległość.
Przyczyny.
Pod koniec XVIII wieku sytuacja wewnętrzna w Niderlandach stawała się coraz bardziej niestabilna. Ścierały się grupy Oranżystów, lojalnych wobec monarchii, chcących wyegzekwować więcej władzy dla stadhoudera Wilhelma V Orańskiego z Patriotami, którzy pod wpływem idei oświeceniowych walczyli o demokratyzację rządów. Rząd próbował przytłumić konflikty wewnętrzne poprzez zjednoczenie narodu przeciwko wspólnemu wrogowi. Oba kraje zachowywały przyjazne stosunki od Chwalebnej Rewolucji 1688, jednak Niderlandy z czasem stawały się coraz słabszym partnerem tej unii i powoli traciły swą do tej pory dominującą pozycję na morzach i oceanach świata na korzyść Wielkiej Brytanii. To rodziło urazę do Brytyjczyków w społeczeństwie holenderskim. Stronnictwo Patriotów, reprezentujące silne tendencje profrancuskie również opowiadało się przeciwko Wielkiej Brytanii.
Początkowo Brytyjczycy usiłowali posłużyć się niderlandzkim sojusznikiem do stłumienia powstania w koloniach.
W przeciwieństwie do najemnych kontyngentów heskich i brunszwickich, niderlandzcy żołnierze niechętnie patrzyli na wizję walki o utrzymanie angielskich kolonii pod berłem królowej. Jednak Wielką Brytanię i Holandię łączył niemal stuletni sojusz, w dodatku wszystkie europejskie potęgi kolonialne bały się rozszerzenia rewolucyjnych idei niepodległościowych na ich posiadłości.
Pomimo tego w 1776 Zjednoczone Prowincje były pierwszym krajem, który uznał flagę Stanów Zjednoczonych, co pogłębiło jeszcze bardziej brytyjską nieufność wobec holenderskiego sojusznika. Nieufność ta potwierdziła się w 1778, gdy Holandia odmówiła wzięcia udziału w wojnie przeciwko Francji po stronie brytyjskiej, mimo że zobowiązywał ją do tego traktat z 1678. Ponadto Holendrzy oskarżyli Brytyjczyków o bezprawne przeszukiwanie ich okrętów handlowych w poszukiwaniu broni przemycanej dla walczących rebeliantów, twierdząc że ich towary są traktowane przez wojsko brytyjskie jak dobra należące do przeciwnika. Zjednoczone Prowincje ogłosiły polityczną i militarną neutralność, co pozwoliło okrętom francuskim na swobodne wykorzystywanie ich bardzo korzystnie położonych kolonii jako baz zaopatrzeniowych w drodze do Azji.
Wojna.
Wypowiedzenie wojny.
Wielka Brytania wypowiedziała wojnę Holandii zanim ta zdążyła dołączyć do grupy neutralnych, wzajemnie wspierających się państw. Anglicy chcieli zapobiec potencjalnemu sojuszowi pomiędzy Holandią a Imperium Rosyjskim. Bezpośrednim powodem wojny stało się odkrycie przez Anglików sekretnego traktatu handlowego zaproponowanego przez Amsterdam Amerykanom. Holendrzy nie spodziewali się tak drastycznej reakcji ze strony Londynu. Dali Brytyjczykom świetny powód do zniszczenia pozostałości dawnej potęgi niderlandzkiej. Czwarta wojna angielsko-holenderska okazała się tragedią dla państwa holenderskiego, szczególnie jeśli chodzi o jego ekonomię.
Niderlandzka flota pogrążona w stagnacji od 1712, posiadająca jedynie 20 okrętów wojennych nie stanowiła już realnego zagrożenia dla floty brytyjskiej. Wielka Brytania zdążyła wypracować sobie dominującą pozycję na morzach, zostawiając w tyle Francję po Wojnie siedmioletniej.
Europa.
Holendrzy, pod dowództwem Johana Zoutmana stawili czoła Brytyjczykom w bitwie na ławicy Dogger Bank, która pozostała taktycznie nierozstrzygnięta. Przewaga brytyjska zmuszała ich jednak do dalszego unikania walki. Niderlandzkie dowództwo pośpiesznie stworzyło projekt budowy 84 okrętów w latach 1777-1789. Trzecia część floty Zjednoczonych Prowincji zatonęła (w wyniku walki, sztormów, kolizji lub wpłynięć na mielizny) lub została zdobyta przez Brytyjczyków w latach 1782-1784. Zawodziła również koordynacja z sojusznikami - Francją i Hiszpanią. Pomimo tego Brytyjczycy nie zniszczyli holenderskiej floty i nie zablokowali kraju ponieważ byli zmuszeni operować na wielu teatrach wojny rozsianych po całym świecie.
Indie.
Nowe okręty nie były gotowe na czas by uchronić holenderskie kolonie przed przejęciem przez Brytyjczyków. Kolejne holenderskie posiadłości (m.in. wszystkie w Indiach) były zajmowane przez Wielką Brytanię. Na początku 1782 angielski admirał Sir Edward Hughes zajął Trincomalee, holenderską faktorię na wschodnim wybrzeżu Cejlonu, która była ważnym portem w Zatoce Bengalskiej. Krótko po tym w rejonie pojawiła się francuska flota, pod dowództwem Suffrena, która rozpoczęła kampanię przeciwko Brytyjczykom. W sierpniu Francuzi odbili Trincomalee w imieniu swych sojuszników i pokrzyżowali ofensywne plany Londynu. Po tym obie floty wycofały się by zregenerować siły - brytyjska do Bombaju, francuska natomiast do holenderskich kolonii na Sumatrze. Kolejne starcia pomiędzy flotami pozostawały nierozstrzygnięte a wkrótce nadeszły wieści o pokoju.
Kampania w Indiach pokazała, że posiadłości holenderskie nie są już w stanie obronić się własnymi siłami.
Zawieszenie broni i pokój wersalski.
Republika Zjednoczonych Prowincji przyłączyła się do francusko-angielskiego zawieszenia broni w styczniu 1783. W imieniu Holandii pokój wersalski podpisał Mattheus Lestevenon. Holandia na jego mocy oddawała Wielkiej Brytanii kolonię Nagapatnam w Indiach. Cejlon wcześniej zajęty przez Brytyjczyków powracał w ręce Zjednoczonych Prowincji. Anglicy zarezerwowali sobie prawo do wolnego handlu z częścią Holenderskich Indii Wschodnich
Konsekwencje.
Wojna unaoczniła upadek holenderskiej potęgi w XVIII wieku. Była jednym z pośrednich czynników, które pchnęły Holandię do rewolucji w 1794. Tuż po niej na tereny niderlandzkie wkroczyli Francuzi i w miejsce Republiki Zjednoczonych Prowincji ustanowili Republikę Batawską.

</doc>
<doc id="1421186" url="https://pl.wikipedia.org/wiki?curid=1421186" title="Carl Freiherr von Rokitansky">
Carl Freiherr von Rokitansky



</doc>
<doc id="1421192" url="https://pl.wikipedia.org/wiki?curid=1421192" title="Richard Baxter">
Richard Baxter

Richard Baxter (ur. 12 listopada 1615, zm. 8 grudnia 1691) – angielski teolog purytański, nazywany przez Deana Stanleya „głównym angielskim scholastykiem protestanckim”.
Życiorys.
Urodził się w Rowton w hrabstwie Shropshire, w domu dziadka od strony matki. Jego wczesną edukację cechował dość niski poziom – była prowadzona głównie za pośrednictwem lokalnego kleru anglikańskiego najniższego stopnia, który sam był słabo wykształcony. Wspomógł go John Owen, wówczas dyrektor wolnej szkoły we Wroxeter, gdzie pobierał naukę od 1629 do 1632, i gdzie poczynił w tym czasie pewne postępy w łacinie. Za radą Owena nie kontynuował nauki w Oxfordzie (krok, którego w późniejszym okresie żałował), a zamiast tego udał się do zamku w Ludlow, aby studiować wraz z Richardem Wicksteadem, tamtejszym kapelanem.
Choć był temu raczej niechętny, przekonano go do wyjazdu na dwór królewski, i w tym celu udał się do Londynu pod patronatem sir Henry’ego Herberta, ale szybko powrócił do domu, zdecydowany studiować teologię. Utwierdził się w tej decyzji po śmierci swojej matki.
Po trzech miesiącach pracy jako nauczyciel w szkole Owena we Wroxeter, Baxter studiował teologię wraz z Francisem Garbetem, miejscowym pastorem. Około 1634 poznał Josepha Symondsa i Waltera Cradocka, dwóch purytańskich nonkonformistów, którzy to wywarli na niego duży wpływ.

</doc>
<doc id="1421193" url="https://pl.wikipedia.org/wiki?curid=1421193" title="Georg Mohr (matematyk)">
Georg Mohr (matematyk)

Jørgen Mohr (lat. Georg[ius] Mohr; ur. 1 kwietnia 1640 w Kopenhadze, zm. 26 stycznia 1697 w Kieslingswalde, późniejsze Sławnikowice) – duński matematyk. Podróżował do Holandii, Francji i Anglii.
Życiorys.
Mohr urodził się w Kopenhadze, a ostatnie lata swojego życia spędził w Kieslingswalde (dzisiejsze Sławnikowice w woj. dolnośląskim).
W roku 1672 Georg Mohr wykazał, że każda konstrukcja wykonalna za pomocą linijki i cyrkla może być przeprowadzana również za pomocą samego cyrkla, o ile zamiast skonstruowania prostej wystarczy wskazanie dwóch jej punktów (twierdzenie Mohra-Mascheroniego). Nakreślenie prostej za pomocą samego tylko cyrkla jest niewykonalne, ale można to uczynić poprzez oznaczenie dwóch punktów wyznaczanych jako przecięcia okręgów.

</doc>
<doc id="1421195" url="https://pl.wikipedia.org/wiki?curid=1421195" title="Telefonia Dialog S.A.">
Telefonia Dialog S.A.



</doc>
<doc id="1421197" url="https://pl.wikipedia.org/wiki?curid=1421197" title="Telekomunikacja Polska S.A.">
Telekomunikacja Polska S.A.



</doc>
<doc id="1421205" url="https://pl.wikipedia.org/wiki?curid=1421205" title="Donald i spółka">
Donald i spółka

Donald i spółka – czasopismo komiksowe wydawane w latach 1991-1994. Wydawcą był Egmont American Ltd., który później przekształcił się w Egmont Poland. Każdy numer zawierał komiksy z Kaczorem Donaldem, Myszką Miki i pokrewnymi postaciami Disneya. Ukazały się 43 numery tego pisma, każdy zawierał 94 strony komiksów, w ostatnich numerach drukowano także zagadki.
Wydawca planował wydać drugą serię pisma, jednak nie została ona zrealizowana.

</doc>
<doc id="1421206" url="https://pl.wikipedia.org/wiki?curid=1421206" title="Basilio Pompilj">
Basilio Pompilj

Basilio Pompilj (ur. 16 kwietnia 1858 w Spoleto, zm. 5 maja 1931 w Rzymie) – włoski duchowny katolicki, wikariusz generalny Rzymu, kardynał.
Życiorys.
Święcenia kapłańskie otrzymał w 1886. Pracował duszpastersko w diecezji rzymskiej do 1904, kiedy to został mianowany audytorem Roty Rzymskiej. 27 listopada 1911 został podniesiony do rangi kardynała diakona Santa Maria in Domnica, a dwa lata później stał się wikariuszem generalnym Rzymu. W tym samym 1913 roku przyjął konsekrację biskupią. Sakry udzielił mu kardynał Antonio Agliardi. 28 maja 1914 podniesiony do rangi kardynała prezbitera z tytułem Santa Maria in Ara coeli. W październiku 1914 został archiprezbiterem bazyliki laterańskiej.
22 marca 1917 spotkał go kolejny awans, tym razem do rangi kardynała biskupa Velletri-Segni. Niedługo przed śmiercią – w 1930 został wicedziekanem kolegium kardynalskiego. Zmarł w Rzymie i został pochowany w swej rodzinnej katedrze w Spoleto.

</doc>
<doc id="1421211" url="https://pl.wikipedia.org/wiki?curid=1421211" title="Andriej von Budberg">
Andriej von Budberg

Andriej von Budberg (ros. "Андрей фон Будберг"), (ur. 1820 – zm. 1881 w Sankt-Petersburgu) – rosyjski dyplomata.
W 1844 został sekretarzem poselstwa rosyjskiego we Frankfurcie nad Menem, w 1849 "Chargé d’affaires", od 1852 poseł rosyjski w Berlinie, od 1856 w Wiedniu, od 1858 ponownie w Berlinie, od 1861 do 1868 poseł w Paryżu. Mianowany później tajnym radcą, członkiem Rady Państwa. 
W porozumieniu z Budbergiem francuska policja polityczna aresztowała w 1862 powracających z Londynu emisariuszy Komitetu Centralnego Narodowego. Francuzi przekazali Budbergowi dokładny wykaz obiętych siecią konspiracji pułków nad Wisłą oraz opis dróg przerzutów broni zza granicy.

</doc>
<doc id="1421213" url="https://pl.wikipedia.org/wiki?curid=1421213" title="Phrynosoma taurus">
Phrynosoma taurus

Phrynosoma taurus – gatunek jaszczurki z rodziny frynosomowatych. Jest gatunkiem endemicznym południowego Meksyku.

</doc>
<doc id="1421217" url="https://pl.wikipedia.org/wiki?curid=1421217" title="Lista odcinków serialu animowanego Batman (1992)">
Lista odcinków serialu animowanego Batman (1992)

Lista odcinków serialu Batman: The Animated Series

</doc>
<doc id="1421218" url="https://pl.wikipedia.org/wiki?curid=1421218" title="Music Choice Extra">
Music Choice Extra



</doc>
<doc id="1421220" url="https://pl.wikipedia.org/wiki?curid=1421220" title="Music choice">
Music choice



</doc>
<doc id="1421221" url="https://pl.wikipedia.org/wiki?curid=1421221" title="Bipromet">
Bipromet

Bipromet Spółka Akcyjna – polskie przedsiębiorstwo budowlane z siedzibą w Katowicach, zajmujące się projektowaniem i Generalną Realizacja Inwestycji. Spółka należy do Grupy Kapitałowej KGHM Polska Miedź S.A. Jej działalność od samego początku, czyli od 1950 roku, związana jest z przemysłem metali nieżelaznych, dla którego stała się wiodącym biurem projektowo-wdrożeniowym, realizując szereg inwestycji o kluczowym znaczeniu dla branży i krajowej gospodarki. 
Na myśli twórczej i projektach pracowników BIPROMET S.A. powstawały innowacyjne rozwiązania technologiczne, które z powodzeniem zostały wdrożone w krajowych przedsiębiorstwach, jak i u zagranicznych kontrahentów. Od ponad 70 lat jej wysokokwalifikowani pracownicy służą swoją wiedzą i doświadczeniem przemysłowi metali nieżelaznych, hutnictwu żelaza i stali oraz innym gałęziom przemysłu.
BIPROMET S.A. prowadzi studia i analizy, przygotowuje dokumentację potrzebną do uzyskania pozwoleń na budowę oraz opracowuje projekty wykonawcze, nadzoruje ich realizację również w tzw. formule „pod klucz”. Dzięki stosowaniu najnowszych rozwiązań informatycznych, w tym Building Information Modeling (BIM), Spółka jest jednym z wiodących biur projektowo-wdrożeniowych w Polsce.
Struktura.
BIPROMET S.A. należy do Grupy Kapitałowej KGHM Polska Miedź S.A. Od 24 kwietnia 2015 roku KGHM Polska Miedź S.A. jest Jedynym Akcjonariuszem Bipromet S.A.
Działalność.
W ramach usług projektowych przedsiębiorstwo prowadzi studia i analizy, przygotowuje dokumentację potrzebną do uzyskania pozwolenia na budowę oraz opracowuje projekty wykonawcze i nadzoruje ich realizację. Wykonywane projekty dotyczą budownictwa ogólnego i przemysłowego, przemysłu ciężkiego, w szczególności hutnictwa a także inwestycji z zakresu ochrony środowiska. Wśród zrealizowanych prac znajdują się: zakład wzbogacania miału węglowego dla KWK Julian w Piekarach Śląskich (1994), zakład przerobu złomu akumulatorowego dla Baterpolu w Świętochłowicach (1997-1998), zakład profili aluminiowych dla Alupolu w Tychach (2000) czy projekt wykonawczy modernizacji instalacji olejowej dla Eaton Automotive Systems (2007).
W zakresie generalnego wykonawstwa obiektów budowlanych przedsiębiorstwo oferuje usługi związane z przygotowaniem inwestycji, jak analizy wykonalności i ekonomiczne, biznesplany, oraz z samą realizacją inwestycji, także "pod klucz". Do zrealizowanych projektów należą: roboty żelbetowe w sortowni koksu dla Polimeksu-Mostostalu (2006), roboty budowlane dla Zakładów Plastycznej Przeróbki Metali w Zdzieszowicach. W 2007 Bipromet rozpoczął realizację zespołu budynków mieszkalnych "Dębowe Tarasy" w Katowicach.
W ofercie skierowanej dla przemysłu ciężkiego są prace związane z przygotowaniem dokumentacji i projektowaniem obiektów przemysłowych, linii technologicznych oraz ich modernizacją. Spółka specjalizuje się w metalurgii metali nieżelaznych, w tym w procesach piro-hydro-metalurgicznych, obróbce powierzchniowej metali, przeróbce wtórnej, odzysku metali, instalacjach odpylania, odsiarczania, dopalania i schładzania gazów procesowych.
BIPROMET S.A. opracowuje raporty oddziaływania linii technologicznych na środowisko. Dzięki zastosowaniu najnowocześniejszych narzędzi informatycznych w tym systemu Building Information Modeling (BIM) oferuje swoim klientom możliwość pełnej kontroli inwestycji na poszczególnych jej etapach. Dzięki BIM nakłady inwestycyjne spadają średnio o 5 proc. oraz skraca się czas na realizację przedsięwzięcia. 
Realizowane przez projektantów BIPROMET S.A. prace wymagają zaangażowania wielobranżowych zespołów. W zależności od zadania w proces ten zaangażowanych jest równocześnie nawet kilkudziesięciu projektantów. 
Z pomocą przychodzi najnowocześniejsza technologia - Building Information Modeling (BIM). Nie ogranicza się ona wyłącznie do wykonaniu modelu 3D, lecz stanowi zbiór uporządkowanych informacji obejmujących swoim zakresem proces ofertowania, projektowania i zarządzania projektem oraz realizacją. Obecnie praca przy pomocy narzędzi 3D jest nie tylko modą, ale koniecznością. Spółka zdobyła w tym zakresie duże doświadczenie i może pochwalić się wieloma inwestycjami z wykorzystaniem BIM 3D.
Historia.
1 stycznia 1950 w Katowicach powstało Biuro Projektów Przemysłu Metali Nieżelaznych "Bipromet", do którego zadań należały prace projektowo-konstrukcyjne na potrzeby przemysłu, głównie górnictwa rud miedzi, ołowiu i cynku, hutnictwa i przetwórstwa metali nieżelaznych. Początkowo przedsiębiorstwo zatrudniało 80 osób, jednak przejmując zespoły konstruktorów i projektantów z poszczególnych zakładów Górnego i Dolnego Śląska, w ciągu pięciu lat powiększyło poziom zatrudnienia do 600 osób, a w ciągu następnych pięciu – podwoiło go.
Powołanie Biura Projektów Przemysłu Metali Nieżelaznych „Bipromet” podyktowane było potrzebą odbudowy zniszczonego po wojnie przemysłu. Od samego początku, czyli od roku 1950 roku, Spółka aktywnie uczestniczyła w dużych i ambitnych projektach inwestycyjnych. Dzięki przejęciu kadry z utworzonego kilka lat wcześniej Biura Budowy i Projektów, które bazowało na biurach konstrukcyjnych, istniejących przy zakładach cynkowo-ołowiowych i realizowało zadania w ramach trzech zespołów projektowych: w Katowicach, Złotoryi i Wizowie k. Bolesławca BIPROMET szybko stał się rozpoznawalną marką. Już w latach 50. rozpoczęła się era szybkiego rozwoju branży przemysłu metali nieżelaznych w Polsce, w tym najważniejszych dla gospodarki firm: KGHM Polska Miedź S.A., ZML Kęty (dziś Grupa Kęty), WM Dziedzice, Hutmen, Huta Aluminium Konin (dziś Granges Konin).
W początkowym okresie działalność BIPROMET ograniczała się do sporządzania dokumentacji projektowej. Wychodząc naprzeciw oczekiwaniom i potrzebom rynkowym Spółka rozszerzyła swoje kompetencje w kierunku projektowo-wdrożeniowym. Przemysł metali nieżelaznych rozpoczął rozbudowę swojego potencjału wytwórczego poprzez modernizację istniejących linii technologicznych, ich udoskonalania, a także budowę nowych obiektów i zakładów.
30 grudnia 1990 została zarejestrowana Spółka Bipromet S.A., korzystająca z majątku dawnego przedsiębiorstwa państwowego najpierw na zasadzie leasingu, stopniowo wykupując go aż do roku 1996. Dynamiczne zmiany w gospodarce spowodowały, że BIPROMET rozpoczął świadczenie kompleksowych usług, obejmujących zakres Generalnego Projektanta, Inżyniera Kontraktu, Generalnego Realizatora Inwestycji oraz Wykonawcy Robót lub partnera w zespole projektowym na każdym etapie podejmowanego procesu inwestycyjnego, koncentrując się na budownictwie przemysłowym oraz dużych inwestycjach związanych z ochroną środowiska.
Ochrona atmosfery to jedno z ważniejszych wyzwań współczesnego przemysłu, dlatego też Spółka BIPROMET w 2000 roku rozpoczęła współpracę z Przedsiębiorstwem Projektowania, Dostaw i Realizacji Obiektów Ochrony Powietrza OPAM w Katowicach, które później zostało przejęte. Dzięki opanowaniu nowoczesnych technik i technologii z dziedziny odpylania i oczyszczania gazów, bogatemu doświadczeniu praktycznemu, wykształconym specjalistom, dziś BIPROMET posiada niezbędne zaplecze techniczne i kadrowe, aby kontynuować, nawet przy silnej konkurencji firm krajowych i zagranicznych, działalność w obszarze techniki ochrony powietrza.
W 2008 spółka została wprowadzona na warszawską giełdę; pierwsze notowanie jego akcji odbyło się 6 lutego 2008. W 2015 spółkę wycofano z obrotu giełdowego. 
Rok 2010 był rokiem, w którym przed BIPROMET S.A. otworzyła się nowa karta historii. Spółka stała się częścią globalnego gracza na rynku miedzi, jedynego polskiego producenta tego cennego metalu. Początkowo KGHM Polska Miedź S.A. przejęła 66% udziałów katowickiej spółki, by pięć lat później w 2015 roku stać się jedynym właścicielem BIPROMET S.A. Dla swego nowego właściciela Spółka podjęła się zaprojektowania i uruchomienia w 2016 roku nowoczesnej pirometalurgii w Hucie Miedzi "Głogów". Realizacja projektu pn. „Modernizacji Pirometalurgii w Hucie Miedzi Głogów” potwierdziła założenia projektowe, a co za tym idzie kompetencje kadry inżynieryjno-projektowej Spółki. 
Akcjonariat.
100% akcji posiada KGHM Polska Miedź S.A.
Linki zewnętrzne.
https://www.bipromet.com/
http://www.igmnir.pl/czlonkowie/bipromet-s-a

</doc>
<doc id="1421223" url="https://pl.wikipedia.org/wiki?curid=1421223" title="Kirił Tomaszewicz">
Kirił Tomaszewicz

Kirił Fomicz Tomaszewicz (ros. "Кирилл Фомич Томашевич") (ur. 1852, zm. po 1909) – deputowany III Dumy Państwowej Imperium Rosyjskiego z guberni mohylewskiej. Należał do frakcji nacjonalistów.

</doc>
<doc id="1421228" url="https://pl.wikipedia.org/wiki?curid=1421228" title="Droga wojewódzka nr 511">
Droga wojewódzka nr 511

Droga wojewódzka nr 511 (DW511) – droga wojewódzka o długości 33 km, biegnąca od granicy państwa Polski z Rosją do Lidzbarka Warmińskiego, gdzie krzyżuje się z DW513 (umożliwiającą dojazd do drogi krajowej nr 51). 
Droga w całości biegnie na terenie powiatu bartoszyckiego i powiatu lidzbarskiego.
Przed reformą sieci drogowej w lutym 1986 roku trasa na całej długości posiadała oznaczenie "drogi państwowej nr 22".
Dopuszczalny nacisk na oś.
Na całej długości drogi dopuszczalny jest ruch pojazdów o nacisku osi pojedynczej do 8 ton.

</doc>
<doc id="1421235" url="https://pl.wikipedia.org/wiki?curid=1421235" title="Hittmanic Verses">
Hittmanic Verses

Hittmanic Verses jest pierwszym studyjnym albumem Hittmana (wprawdzie nagrał wcześniej Murda Weapon, ale album nie został wydany). Gościnnie występują Dr. Dre oraz Knoc-turn'al

</doc>
<doc id="1421236" url="https://pl.wikipedia.org/wiki?curid=1421236" title="Dan Wheldon">
Dan Wheldon

Daniel Clive Wheldon (ur. 22 czerwca 1978 w Emberton, zm. 16 października 2011 w Las Vegas) – brytyjski kierowca wyścigowy. Mistrz serii Indy Racing League w roku 2005.
Kariera.
Początki kariery.
Rozpoczął ściganie od kartingu już w wieku 4 lat. Do szesnastego roku życia często zwalniał się ze szkoły, aby brać udział w wyścigach. W 1999 roku przeniósł się do Stanów Zjednoczonych, aby tam rozwijać swoją karierę. Startował m.in. w takich seriach jak: Formuła Ford 2000, Toyota Atlantic oraz Indy Lights.
Indy Racing League/IndyCar.
W 2002 roku wystartował w dwóch ostatnich wyścigach sezonu Indy Racing League w barwach zespołu Panther Racing. W następnym sezonie został kierowcą zespołu Andretti Green Racing i zdobył tytuł najlepszego nowicjusza (Rookie of the year). W 2004 roku odniósł swoje pierwsze zwycięstwo na japońskim torze Twin Ring Motegi, a sezon zakończył z tytułem wicemistrza serii.
Rok 2005 był najlepszym w jego karierze. Wygrał sześć wyścigów w sezonie, w tym ten najważniejszy – Indianapolis 500 i zdobył tytuł mistrzowski. Pod koniec roku ogłosił, że od nowego sezonu przechodzi do konkurencyjnego zespołu Chip Ganassi Racing.
W styczniu 2006 odniósł pierwszy sukces ze swoim nowym zespołem – wygrał wyścig 24 godziny Daytony. W IndyCar natomiast wygrał dwa wyścigi i na koniec sezonu przegrał tytuł mistrzowski z Samem Hornishem Jr tylko ze względu na mniejszą liczbę zwycięstw (mieli tyle samo punktów, ale Hornish wygrał cztery wyścigi).
Kolejne dwa sezony były mniej udane, chociaż w obu wygrał dwa wyścigi i zajął 4. miejsce w klasyfikacji. W ostatnim wyścigu w 2008 roku (niepunktowanej imprezie w Australii) wystartował już w nowym zespole – Panther Racing – w którym spędził kolejne dwa sezony, zajmując w klasyfikacji miejsca pod koniec pierwszej dziesiątki.
W sezonie 2011 Wheldonowi nie udało się podpisać kontraktu na starty w pełnym cyklu zawodów, ale zatrudnił go Bryan Herta (z którym w latach 2003-2005 ścigali się w jednym zespole) na jednorazowy start w Indianapolis 500. Wyścig ten zakończył się w dość nietypowych okolicznościach. Zmierzający po pierwsze zwycięstwo w karierze J.R. Hildebrand rozbił swój pojazd na ostatnim okrążeniu wyścigu, dzięki czemu po raz drugi w karierze zwycięstwo w Indianapolis 500 odniósł Wheldon (Hildebrand dotoczył się na drugim miejscu). W dalszej części sezonu Dan został kierowcą testowym Dallary, przygotowującej nowe nadwozie dla serii IndyCar które zadebiutuje w 2012. Pod koniec sezonu skorzystał z propozycji startu w wyzwaniu, które miało polegać na starcie do ostatniego wyścigu sezonu 2011 na torze w Las Vegas z ostatniej pozycji. W przypadku zwycięstwa otrzymałby 5 milionów dolarów do podziału po połowie z jednym z wylosowanych fanów.
Śmierć.
16 października 2011 podczas jedenastego okrążenia wyścigu "IZOD IndyCar World Championship at Las Vegas" doszło do karambolu z udziałem 15 samochodów. Wśród nich był pojazd prowadzony przez Wheldona. Wpadł on na jeden z poprzedzających go samochodów, wzbił w powietrze i rozbił się na siatce okalającej tor powyżej linii barier. Wheldon został wydobyty z wraku swojego pojazdu i przetransportowany helikopterem do szpitala, gdzie stwierdzono jego śmierć w wyniku odniesionych urazów.
Po śmierci Wheldona wyszło na jaw, że na kilka godzin przed feralnym wyścigiem podpisał on kilkuletni kontrakt na starty w zespole Andretti Autosport.

</doc>
<doc id="1421237" url="https://pl.wikipedia.org/wiki?curid=1421237" title="Abd ar-Rahman III">
Abd ar-Rahman III

Abd ar-Rahman III an-Nasir, Abd ar-Rahman ibn Muhammad (ur. 11 stycznia 889 w Kordobie, zm. 15 października 961 w Medina Azahara) – emir Kordoby w latach 912-929, kalif Kordoby w latach 929-961. Najwybitniejszy przedstawiciel dynastii Umajjadów kordobańskich. Wnuk Abd Allaha.
Życiorys.
Początkowo nie był przewidywany na następcę tronu. Matka Abd ar-Rahmana była niewolnicą i chrześcijanką, ojciec natomiast zginął w wyniku dworskiej intrygi uknutej przez jego dziadka, która miała zapewnić tron jego stryjowi.
Przedwczesna śmierć wuja, a następnie dziadka i brak innych pretendentów otworzyła przed nim drogę do sukcesji.
Objął władzę w okresie, w którym emirat Kordoby był miastem-państwem niewiele już znaczącym w al-Andalus. W szybkim tempie odbudował jednak pozycję Umajjadów na Półwyspie Iberyjskim, odzyskując utracone w wyniku powstań i rebelii ziemie. Od 912 roku prowadził ustawiczne wojny z lokalnymi władcami muzułmańskimi i zbuntowanymi wodzami.
W 917 roku rozpoczął ekspansję w Afryce Północnej, przeciwdziałając tym samym polityce kalifów z dynastii Fatymidów w Maghrebie. Hołd złożyło mu Maroko, Melilla i Ceuta.
W 917 roku wypowiedział święta wojnę skierowaną początkowo przeciw władcy Leónu, Ordoño II, który najechał jego emirat. Z czasem zamienioną na "dżihad a kital" przeciw wszystkim chrześcijańskim władcom na Półwyspie Iberyjskim.
W 920 rozpoczął kampanię wojenną na północy Hiszpanii. Pokonał w bitwie pod Valdejunquera połączone siły królów Leónu i Nawarry. W 924 roku zdobył i zniszczył Nawarrę. Jego marsz na północ zatrzymała dopiero dotkliwa klęska w 939 roku pod Alhandega.
W sprawach wewnętrznych emiratu był zręcznym politykiem. Odsunął od siebie arabską arystokrację, która dążyła do oligarchii w państwie. Gdy miał już pewność swojej absolutnej władzy, 16 stycznia 929 roku przyjął tytuł kalifa i nakazał wymienianie swojego imienia podczas każdej z modlitw.
W 936 roku rozpoczął wznoszenie wspaniałej rezydencji Az-Zahra. Rozbudował Kordobę i ufundował w niej uniwersytet czyniąc stolicę swego państwa jednym z najważniejszych ośrodków kulturalnych i naukowych świata.
W okresie jego rządów rozwinięta została gospodarka i rolnictwo al-Andalus. Kalif doprowadził do rozbudowy kopalń metali szlachetnych. Rozwinął w Hiszpanii produkcję broni, szkła, mosiądzu i hodowlę jedwabników.
W latach 958–960 roku interweniował w Królestwie Leónu i osadził na tamtejszym tronie Sancha I Otyłego.

</doc>
<doc id="1421238" url="https://pl.wikipedia.org/wiki?curid=1421238" title="Efekt motyla (ujednoznacznienie)">
Efekt motyla (ujednoznacznienie)



</doc>
<doc id="1421243" url="https://pl.wikipedia.org/wiki?curid=1421243" title="EWTN">
EWTN

EWTN, właśc. "Eternal Word Television Network" − amerykańska katolicka stacja telewizyjna, nadająca w językach angielskim, hiszpańskim i niemieckim. W Polsce dostępna jest w telewizji Beskid Media na kanale 288 oraz w serwisie YouTube.
Profil stacji i właściciel.
Program nadawany jest całą dobę. Retransmitując swoje programy na katolickich kanałach w innych krajach, stacja reklamuje się jako "EWTN: The Global Catholic Network" (ang. katolicka sieć globalna). Do typowych transmisji należą: eucharystia, także w rycie trydenckim, nabożeństwo Drogi krzyżowej, codzienna modlitwa różańcowa, wiadomości, programy publicystyczne, wyważony talk-show, katecheza dla dorosłych i dzieci. Specjalna ramówka przygotowywana jest z okazji świąt Bożego Narodzenia i Wielkanocy. EWTN przekazuje transmisje z ważnych dla katolików wydarzeń, jak: msze inauguracyjne biskupów i kardynałów, Światowe Dni Młodzieży, podróże apostolskie papieży. Stacja nadaje sygnał dźwiękowy drogą satelitarną i na radiowych falach krótkich. Obok zwykłej transmisji w języku angielskim prowadzona jest też transmisja w języku hiszpańskim. Od 8 grudnia 2009 nadawany jest sygnał wysokiej rozdzielczości HDTV. W styczniu 2011 EWTN nabyła prawa do wydawania periodyku „National Catholic Register”.
Choć sieć jest podmiotem w sensie prawnym, nie ma udziałowców ani właścicieli. Stacja utrzymywana jest przed widzów. Tradycyjnym apelem o pomoc w utrzymaniu stacji są słowa: "Keep us between your gas and electric bill" (en. miej nas między Twoimi rachunkami). Założycielka telewizji Matka Angelica wkładała listy z modlitwą o pomoc finansową między rachunki za gaz i prąd. Prezesem zarządu i dyrektorem generalnym EWTN jest Michael P. Warsaw.
Historia.
Stacja została założona przez Matkę Angelikę OCPA z zakonu klarysek od Wieczystej Adoracji. W latach 70. XX wieku Matka Angelica nagrywała pogadanki i inne materiały religijne, rozpowszechniając je na kasetach magnetofonowych i kasetach wideo. Gościła w programach takich stacji telewizyjnych, jak: WBMG (obecnie WIAT), Christian Broadcasting Network oraz Trinity Broadcasting Network. W końcu po wizycie w stacji WCFC w Chicago zapragnęła posiadać własne studio.
W 1981 Matka Angelica wykupiła miejsce na satelicie i rozpoczęła nadawanie czterogodzinnego programu. Dwukrotnie pojawiała się antenie, prowadząc własny program "Mother Angelica Live". W niedzielę transmitowała mszę św. Retransmitowała stare programy katolickie, jak "Life Is Worth Living" z abpem Fultonem Sheenem. Pozostały czas antenowy wypełniały programy produkowane w diecezjach amerykańskich oraz programy protestanckie, które wcześniej zakonnica oceniała odnośnie do zgodności z doktryną katolicką. Telewizja Matki Angeliki pokazywała też programy dla dzieci: "Joy Junction" i "The Sunshine Factory". Jedną trzecią transmisji stanowiły programy świeckie, takie jak: "The Bill Cosby Show", znajdujące się w domenie publicznej filmy, programy kulinarne i dotyczące zachodniego pogranicza dawnych Stanów Zjednoczonych. W 1986 telewizja nadawała już przez osiem godzin dziennie. Udział świeckich programów zmniejszano stopniowo w latach 1986-1988. W 1987 zwiększono obszar dystrybucyjny i stacja zaczęła nadawać program całodobowy. Zwiększono liczbę własnych produkcji, transmitowano codzienny różaniec. W 1991 wprowadzono codzienną transmisję mszy świętych z kaplicy klasztornej. W końcu zaprzestano nadawanie programów niekatolickich i ukształtował się trwały doktrynalny profil transmisji.
W 2009, po wizytacji przeprowadzonej wcześniej przez abpa Roberto González Nieves, Stolica Apostolska uhonorowała Matkę Angelikę i zarząd EWTN medalem Pro Ecclesia et Pontifice.
W ramówce kanału znajdują się filmy, dokumenty oraz programy dla dzieci i młodzieży. Programy nadawane są w języku angielskim i hiszpańskim.
W marcu 2018 roku Fundacja Vide et Crede im. św. Jana Pawła II z Wrocławia podpisała umowę o współpracy z EWTN i zapowiedziała uruchomienie do końca tego roku polskiej wersji stacji EWTN Polska. Stacja wystartowała 20 października 2018 roku.
Programy.
Lista własnych programów produkowanych przez EWTN i prowadzących:

</doc>
<doc id="1421245" url="https://pl.wikipedia.org/wiki?curid=1421245" title="Eternal Word Television Network">
Eternal Word Television Network



</doc>
<doc id="1421250" url="https://pl.wikipedia.org/wiki?curid=1421250" title="Walery Beim">
Walery Beim



</doc>
<doc id="1421251" url="https://pl.wikipedia.org/wiki?curid=1421251" title="Jak ogień i płomienie">
Jak ogień i płomienie

Jak ogień i płomienie – film, którego akcja toczy się w Berlinie w latach 1982 i 1990.
Treść.
Dziewczyna z Berlina zachodniego spotyka punka z Berlina wschodniego i zakochują się w sobie. Później stają im na przeszkodzie granice, więzienie. Dziewczyna wyjeżdża do USA. W 1990, po upadku muru, wraca by odnaleźć swojego "Kapitana".
Główne postacie.
Siedemnastoletnia Nele urodziła się i wychowywała w zachodniej części miasta. Druga strona, znajdująca się za murem, wydawała się jej szara i pusta, dopóki po raz pierwszy nie przekroczyła "żelaznej kurtyny" i nie poznała "Kapitana", który pochodził ze wschodniego Berlina. Nie mogli znaleźć w mieście miejsca, gdzie mogliby zapomnieć o okropności otoczenia. Ojciec chłopaka, ani jego gang nie akceptowali dziewczyny, jej koledzy byli zazdrośni, a tajna policja chciała aresztować chłopaka.
Realizacja.
Film twórców obrazu Biegnij Lola, biegnij ze scenariuszem Natji Brunckhorst, znanej z głównej roli w filmie My, dzieci z dworca Zoo. Starannie oddane realia Berlina wczesnych lat osiemdziesiątych. Film zrealizowany przy wsparciu niemieckiej telewizji, o bardzo wysokiej jakości jak na standardy telewizyjne. Zawiera wiele szczegółów rzeczywistości wschodnich Niemiec. Bardzo realistyczne osadzenie, styl wizualny podnosi emocje wywołane przez treść.

</doc>
<doc id="1421253" url="https://pl.wikipedia.org/wiki?curid=1421253" title="Aztekium">
Aztekium

Aztekium Boed. – rodzaj sukulentów z rodziny kaktusowatych. Należą do niego 2 gatunki. Przedstawiciele występują tylko w Meksyku na obszarze Sierra Madre Wschodniej, w obrębie stanu Nuevo León.
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cacteae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Aztekium" Boed. 
Pierwszy przedstawiciel rodzaju został opisany przez Friedricha Boedekera w 1928 r. jako "Echinocactus ritteri", z nazwą nadaną na cześć Friedricha Rittera. Następnie w 1929 r. Boedeker wydzielił rodzaj monotypowy "Aztekium", z gatunkiem "Aztekium ritteri". W 1991 r. opisany został drugi gatunek "Aztekium hintonii", odnaleziony w stanie Nuevo León przez G. S. Hintona. Od tamtej pory do rodzaju zalicza się gatunki:

</doc>
<doc id="1421256" url="https://pl.wikipedia.org/wiki?curid=1421256" title="Roman Smolorz">
Roman Smolorz

Roman Paul Smolorz (ur. 1967 w Bytomiu) – niemiecki historyk.
Studia magisterskie i doktoranckie w Ratyzbonie. Zajmuje się historią Europy Środkowo-Wschodniej oraz Bawarii.

</doc>
<doc id="1421264" url="https://pl.wikipedia.org/wiki?curid=1421264" title="Celso Otero">
Celso Otero

Celso Otero Quintás (1 lutego 1959) – piłkarz urugwajski, bramkarz.
Otero rozpoczął karierę piłkarską w 1978 roku w klubie Club Nacional de Football. W 1980 na rok przeniósł się do klubu Racing Montevideo, a w 1981 bronił bramki klubu Alto Perú Montevideo.
W 1982 został piłkarzem Montevideo Wanderers, gdzie przebywał przez większą część swojej kariery. Wraz z Wanderers zdobył w 1985 wicemistrzostwo Urugwaju oraz trzykrotnie wystąpił w turnieju Copa Libertadores. Jako gracz Wanderers Otero był rezerwowym bramkarzem Urugwaju podczas finałów mistrzostw świata w 1986 roku, gdzie Urugwaj dotarł do 1/8 finału. Otrzymał wówczas koszulkę z numerem 22.
Otero zagrał tylko raz w barwach reprezentacji Urugwaju - było to 7 sierpnia 1988 w przegranym 1:2 towarzyskim meczu z Kolumbią, który odbył się w Bogocie.
W 1989 przeniósł się do klubu Rentistas Montevideo, gdzie zakończył karierę.

</doc>
<doc id="1421270" url="https://pl.wikipedia.org/wiki?curid=1421270" title="Daniel Ridgway Knight">
Daniel Ridgway Knight

Daniel Ridgway Knight (ur. 15 marca 1839, zm. 9 marca 1924) – amerykański malarz naturalista.
Urodził się w Pensylwanii. Uczył się i wystawiał w Akademii Sztuk Pięknych w Filadelfii, jego nauczycielami byli Mary Cassatt i Thomas Eakins. W 1861 wyjechał do Paryża na studia w École des Beaux-Arts w klasie Alexandre Cabanela, praktyki miał w pracowni Charlesa Gleyre. Po powrocie do Ameryki służył w czasie wojny secesyjnej w wojskach Unii. W 1871 ożenił się z Rebeccą Morris Webster i po ślubie zaczął pracować jako malarz portrecista w celu zapewnienia środków na powrót do Francji. W następnym roku państwo Knight na stałe opuścili Stany Zjednoczone i zamieszkali w Poissy nad Sekwaną.
Daniel Knight malował głównie sceny wiejskie, ilustrujące życie chłopów, wypoczynek i pracę na łonie przyrody. Jego modelkami były najczęściej młode kobiety przedstawiane wśród kwiatów i nad wodą. Przyjaźnił się z malarzami francuskimi, szczególnie z Jeanem Meissonier.
Artysta wystawiał w paryskim Salonie i Monachium, otrzymując kilkakrotnie medale i wyróżnienia. W 1889 i 1914 został odznaczony Legią Honorową. Zmarł w Paryżu w 1924. Jego syn Aston Knight (1873–1948) był znanym malarzem pejzażystą.

</doc>
<doc id="1421271" url="https://pl.wikipedia.org/wiki?curid=1421271" title="Zofia Żukowska">
Zofia Żukowska

Zofia Żukowska (ur. 29 maja 1932 we Włocławku, zm. 21 listopada 2013 w Warszawie) – polska pedagog, działaczka sportowa, profesor warszawskiej AWF.
Życiorys.
Absolwentka I Liceum Ogólnokształcące im. Ziemi Kujawskiej we Włocławku. Od 1953 pracowała w Katedrze Pedagogiki AWF Warszawa. W 1971 została kierownikiem Zakładu Pedagogiki tejże uczelni. W latach 1981–1984 dziekan. Autorka licznych prac poświęconych tematyce pedagogiki i kultury fizycznej. Członkini PKOl-u. Pochowana w Alei Zasłużonych na cmentarzu Powązki Wojskowe w Warszawie (kwatera F-IV-tuje-7).

</doc>
<doc id="1421272" url="https://pl.wikipedia.org/wiki?curid=1421272" title="Walerij Łoginow">
Walerij Łoginow

Walerij Łoginow, ros. Валерий Александрович Логинов (ur. 13 grudnia 1955 w Syzraniu) – rosyjski szachista, w latach 1992–1995 reprezentant Uzbekistanu, arcymistrz od 1991 roku.
Kariera szachowa.
Wielokrotnie startował w indywidualnych mistrzostwach USRR, zwyciężając w latach 1976 (wspólnie z Gieorgijem Agzamowem), 1982 i 1984. Pierwsze sukcesy na arenie międzynarodowej zaczął odnosić na początku lat 90., przede wszystkim w turniejach rozegranych na Węgrzech:
Poza tym trzykrotnie (2000, 2004, 2005) zwyciężał w mistrzostwach Sankt Petersburga.
Wielokrotnie reprezentował Uzbekistan w turniejach drużynowych, m.in.: ; medalista: wspólnie z drużyną – srebrny (1992).
Najwyższy ranking w karierze osiągnął 1 lipca 1994 r., z wynikiem 2610 punktów dzielił wówczas 43. miejsce na światowej liście FIDE, jednocześnie zajmując 1. miejsce wśród uzbeckich szachistów.

</doc>
<doc id="1421274" url="https://pl.wikipedia.org/wiki?curid=1421274" title="Radio Maks">
Radio Maks

Radio MAKS – nieistniejąca już stacja radiowa w południowej Polsce. Do 5 lutego 2007 nadawała swój program na częstotliwościach 98,1 MHz (Tarnów) oraz 106,8 MHz (Bochnia). Redakcja i studio mieściły się przy ul. Nowy Świat 3 w Tarnowie. 
Historia.
Radio zostało uruchomione 8 września 1994 roku. Plany zakładały, że tego dnia odbędą się jedynie testy dosyłu sygnału ze studia, do nadajnika na Górze św. Marcina. Okazało się jednak, że stacja była gotowa do nadawania regularnego programu. Koncesję na nadawanie, Krajowa Rada Radiofonii i Telewizji wydała trzy miesiące po tym wydarzeniu - 2 grudnia 1994. Początkowo radio nadawało jedynie na częstotliwości 66,17 MHz. Wkrótce po starcie uruchomiony został również nadajnik pracujący w górnym zakresie UKF - na 98,1 MHz. Sześć lat później - w grudniu 2000 roku - uruchomiony został kolejny nadajnik. Od tego czasu program był dostępny również dla mieszkańców Bochni i okolic na częstotliwości 106,8 MHz.
Na antenie prócz muzyki i programów autorskich, dominowała tematyka lokalna. Serwisy regionalne emitowane były od poniedziałku, do piątku, co godzinę, od 7:30 do 16:30, a także w soboty od 10:30 do 13:30, oraz niedziele od 8:30 do 10:30. Ponadto w tygodniu o 14:30 na antenie pojawiał się 15-minutowy magazyn reporterów "Przed Trzecią", podsumowujący wydarzenia dnia w regionie. Dziennikarze stacji przygotowywali także lokalne informacje sportowe, czy komunikaty dla kierowców. Radio obejmowało patronat nad większością wydarzeń kulturalnych, czy sportowych w regionie. Wielkim zainteresowaniem cieszyły się transmisje "na żywo" z poczynań żużlowców, oraz koszykarzy tarnowskiej Unii, które radio przeprowadzało. 
Na przełomie lipca i sierpnia 2006, decyzją zarządu, pakiet mniejszościowy (49%) udziałów w stacji został sprzedany warszawskiej sieci Radio Eska, czego efektem była dokonana dopiero 5 lutego 2007 zmiana formatu muzycznego oraz nazwy na Radio Eska Tarnów. Od tej pory na częstotliwościach MAKS-a emitowany jest ogólnopolski program Eski, nadawany z Warszawy, wzbogacony podawanymi co godzinę, ze studia w Tarnowie informacjami lokalnymi. Po zmianie profilu radia, pracę straciło także większość dziennikarzy Radia MAKS. 
Nazwa.
Nazwa MAKS pochodzi od słów: Muzyka, Aktualności, Kultura, Sport, stanowiących tematykę rozgłośni. Radio słynęło z bardzo szerokiej palety muzycznej, oferowanej swoim słuchaczom. W audycjach prezentowana była muzyka rockowa („Blues &amp; Rock”), poetycka („Piosenkarze i Poeci”), reggae („Godzina z Reggae”), jazz („Jest Jazz”), a nawet muzyka poważna.
Ramówka z 2006 roku.
Stacja początkowo emitowała programy prowadzone przez prezenterów praktycznie przez całą dobę.
Po roku 2002 zmniejszono do minimum regularny program z prezenterami i informacjami, który nadawany był tylko do 20.00, a weekendy do 14.00.
Resztę czasu antenowego wypełniała muzyka.

</doc>
<doc id="1421276" url="https://pl.wikipedia.org/wiki?curid=1421276" title="Edward Arnold">
Edward Arnold

Günther Edward Arnold Schneider (ur. 18 lutego 1890 w Nowym Jorku, zm. 26 kwietnia 1956 w Encino) − amerykański aktor, na przełomie lat 1940-1942 prezydent Gildi Aktorów Amerykańskich.
Dodatkowe informacje.
Postać Edward Arnolda, a także wielu innych przedwojennych amerykańskich aktorów, pojawiła się w filmie animowanym "The Autograph Hound" z 1939, gdzie Kaczor Donald włamuje się do studia filmowego, aby zdobyć autografy.

</doc>
<doc id="1421280" url="https://pl.wikipedia.org/wiki?curid=1421280" title="Božo Peričić">
Božo Peričić

Božo Peričić (ur. 6 grudnia 1865 w Sukošanie, zm. 19 kwietnia 1947 w Splicie) – chorwacki lekarz, lingwista, tłumacz.
Życiorys.
Był jednym z sześciorga dzieci rolnika Tome, którego brat Josip Peričić był jedną z pierwszych wykształconych osób z Sukošanu, profesorem gimnazjum, wykształconym w Wiedniu filologiem klasycznym i slawistą. On właśnie zajął się bratankiem, kształcąc go w Splicie, Dubrowniku i Zadarze, gdzie Božo z wyróżnieniem („con distinzione”) w 1883 roku ukończył włoskie gimnazjum (szkół chorwackich nie było). W Chorwacji nie było także szkół medycznych, więc w 1894 roku Božo Peričić rozpoczął studia medyczne w Wiedniu.
Razem z Nikolą Laliciem pracował w szpitalu w Szybeniku. Peričić zajmował się m.in. chorobą ze Škrljeva (dającą objawy kiły i echinokokozą), dermatologią. Po stażu w Paryżu u Jeana-Martina Charcota zajmował się także psychiatrią.
W 1937 roku opisał jeden z ostatnich przypadków trądu w Chorwacji poza leprozorium (opisany pacjent, pochodzący z Vidonja, uciekł z leprozorium w Metkoviciu i Zadarze, gdzie został aresztowany, złożył skargę na odizolowanie go w osadzie trędowatych). Zajmował się też organizacją opieki nad ostatnimi w Chorwacji trędowatymi. Zaproponował własną metodę leczenia postaci skórnej wąglika; zalecał stosowanie zewnętrzne na krosty wody Burowa i doustne jodyny (dopóki nie zniknie opuchlizna), a także chininy w okresie drgawek.
Peričić był nominowany do Naczelnej Rady Lekarskiej w Wiedniu.
Był autorem pierwszego chorwackiego tłumaczenia "Hamleta". Opublikował słownik medyczny chorwacko-niemiecki.

</doc>
<doc id="1421284" url="https://pl.wikipedia.org/wiki?curid=1421284" title="Countrywide Classic 2008">
Countrywide Classic 2008

Countrywide Classic 2008 – tenisowy turniej ATP rangi ATP International Series z cyklu Countrywide Classic rozgrywany w dniach 4–11 sierpnia 2008 roku w Los Angeles na kortach twardych o puli nagród 475 000 dolarów amerykańskich.

</doc>
<doc id="1421288" url="https://pl.wikipedia.org/wiki?curid=1421288" title="Consorzio per le Autostrade Siciliane">
Consorzio per le Autostrade Siciliane

Consorzio per le Autostrade Siciliane (pl. "Konsorcjum dla Autostrad Sycylii") – włoska spółka będąca operatorem dwóch autostrad na Sycylii: A18 i A20. Koncesja została wydana przez ANAS. 
Consorzio per le Autostrade Siciliane powstało w 1997 w ramach fuzji trzech przedsiębiorstw. Siedzibą konsorcjum jest Messina, a jego szefem jest Patrizia Valenti (od kwietnia 2008).

</doc>
<doc id="1421289" url="https://pl.wikipedia.org/wiki?curid=1421289" title="Ann Miller">
Ann Miller

Lucille Ann Collier (ur. 12 kwietnia 1923 w Houston, zm. 22 stycznia 2004 w Los Angeles) − amerykańska aktorka, tancerka i piosenkarka.

</doc>
<doc id="1421291" url="https://pl.wikipedia.org/wiki?curid=1421291" title="Krzyżownica (tor kolejowy)">
Krzyżownica (tor kolejowy)

Krzyżownica – część rozjazdu torowego, w której następuje przecięcie szyn torów rozjazdu. Krzyżownica składa się z dziobownicy (zwanej często dziobem krzyżownicy), szyn skrzydełkowych oraz kierownic.
Dziobownica jest trójkątnym elementem łączącym szyny dwóch torów. Może być wykonana poprzez odpowiednie ścięcie i połączenie dwóch szyn bądź jako oddzielny element z jednego kawałka stali. Szyny skrzydełkowe powstają poprzez odpowiednie odgięcie szyn zwrotnicowych; umożliwiają przejście zestawu kołowego przez skrzyżowanie szyn. Kierownice odpowiadają za prowadzenie zestawów kołowych, gdy te przejeżdżają przez dziobownicę.
Dla zapewnienia przejazdu przez rozjazd z dużymi prędkościami stosuje się ruchome dzioby krzyżownicy, ponieważ w rozjazdach o dużym promieniu szczelina pomiędzy szynami byłaby zbyt duża. Element taki zapewnia przejście między szynami bez przerwy i z tego powodu nie są wymagane kierownice.
Rozjazdy tramwajowe zbudowane z szyn rowkowych posiadają krzyżownice w postaci odpowiednio wyfrezowanego bloku stalowego. Rozjazdy takie nie wymagają szyn skrzydełkowych ani kierownic, gdyż funkcję prowadzenia zestawów kołowych spełniają rowki. Tramwaj przemieszcza się przez obszar krzyżownicy na obrzeżach swoich kół (zamiast na powierzchniach tocznych), gdyż głębokość rowków w tym obszarze jest odpowiednio mniejsza.

</doc>
<doc id="1421295" url="https://pl.wikipedia.org/wiki?curid=1421295" title="Ford Pinto">
Ford Pinto

Ford Pinto – samochód osobowy klasy kompaktowej produkowany pod amerykańską marką Ford w latach 1970 – 1980. 
Historia i opis modelu.
Jesienią 1970 roku Ford poszerzył swoją lokalną, północnoamerykańską ofertę o pierwszy kompaktowy samochód opracowany z myślą o tym rynku. Model Pinto początkowo dostępny był jako 2-drzwiowy fastback, a w późniejszych latach do oferty dodano wersje hatchback (sprzedawana pod nazwą "Runabout") oraz kombi. 
Ford Pinto powstał jako odpowiedź na takie konkurencyjne modele, jak AMC Gremlin i Pacer, Chevrolet Vega czy Volkswagen Rabbit. Do stycznia 1971 sprzedano ponad 100 000 egzemplarzy Pinto. Największy poziom produkcji osiągnięto w roku 1974, kiedy to powstało 544 209 samochodów. W ostatnim roku produkcji (1980) fabryki opuściło 68 179 egzemplarzy.
Mercury oferował także bliźniaczą wersję modelu pod nazwą Mercury Bobcat. Trafiła ona do sprzedaży w roku 1974 (Kanada) i w marcu 1975 (USA).
Każdy rocznik (z wyjątkiem 1980) dostępny był z dwoma różnymi silnikami. Przez pierwsze pięć lat produkcji oferowane były wyłącznie jednostki R4. Ford praktycznie co roku zmieniał wartości mocy maksymalnej.
Skandal i śledztwo.
W trakcie eksploatacji okazało się, że Pinto po uderzeniu w tył nadwozia ma skłonność do zapalania się i eksplozji. Było to spowodowane rozwiązaniami konstrukcyjnymi zastosowanymi w tym modelu. Zbiornik paliwa został umieszczony pomiędzy tylną osią a tylnym zderzakiem i w przypadku uderzenia w tył nadwozia często dochodziło rozszczelnienia zbiornika i zapłonu paliwa. Wyposażenie samochodu tylko w dwoje drzwi dla pasażerów uniemożliwiało sprawną i szybką ewakuację z płonącego pojazdu. 
Firma Ford była świadoma zagrożenia, jednak ze względów ekonomicznych zdecydowano o nie wprowadzaniu poprawek konstrukcyjnych (oszczędzano w ten sposób 11$ na każdym egzemplarzu). Przeprowadzona kalkulacja ryzyka wykazała, że koszty odszkodowań dla osób poszkodowanych i ich rodzin będą niższe od kosztów zmian konstrukcyjnych. Ogółem Narodowa Administracja Bezpieczeństwa Ruchu Drogowego (NHTSA) stwierdziła 27 zgonów w płonących samochodach i zmusiła Forda do zakończenia sprzedaży Pinto.
Kontrowersje wokół sprawy Forda Pinto są często przywoływane jako przykład utraty zaufania klienta do marki i dylematu związanego z kosztami produkcji a zyskami producenta.

</doc>
<doc id="1421305" url="https://pl.wikipedia.org/wiki?curid=1421305" title="Henri Sillanpää">
Henri Sillanpää

Henri Sillanpää (ur. 4 czerwca 1979 w Tornio) – fiński piłkarz grający na pozycji bramkarza. Grał w klubach: AC Allianssi, Vaasan Palloseura, Tornion Pallo-47 i Närpes Kraft FF.
W przerwie letniej roku 2008 zawodnik był testowany przez Wisłę Kraków. Ponownie w lutym 2009 Wisła postanowiła sprawdzić przydatność Fina podczas zgrupowania w Hiszpanii. Kontraktu nie podpisano.
Sillanpää zagrał czterokrotnie w reprezentacji Finlandii, w tym w meczu przeciwko Polsce, który odbył się 2 lutego 2008 roku.

</doc>
<doc id="1421306" url="https://pl.wikipedia.org/wiki?curid=1421306" title="Rudolf Chrobak">
Rudolf Chrobak

Rudolf Chrobak (ur. 8 lipca 1843 w Opawie, zm. 1 października 1910 w Wiedniu) – austriacki lekarz ginekolog.
Życiorys.
Rudolf Chrobak był synem lekarza. W latach 1861–1866 studiował w Wiedniu i uzyskał doktorat z medycyny w 1866 roku. W 1871 habilitował się z ginekologii na Uniwersytecie Karola Ferdynanda w Pradze. W 1880 został na tej uczelni profesorem nadzwyczajnym, a w 1885 zwyczajnym. W 1889 został profesorem na Uniwersytecie Wiedeńskim i ordynatorem 2. kliniki chorób kobiecych. W 1908 został prezydentem Austriackiej Izby Lekarskiej i radcą dworu. Zasłużył się przy modernizacji kliniki chorób kobiecych.
Opisał chorobę stawu biodrowego, znaną dziś pod eponimiczną nazwą choroby Otto-Chrobaka.

</doc>
<doc id="1421308" url="https://pl.wikipedia.org/wiki?curid=1421308" title="Hrabstwo Seward (Kansas)">
Hrabstwo Seward (Kansas)

Hrabstwo Seward – hrabstwo położone w USA w stanie Kansas z siedzibą w mieście Liberal. Założone 20 marca 1873 roku.

</doc>
<doc id="1421310" url="https://pl.wikipedia.org/wiki?curid=1421310" title="Rudolph Chrobak">
Rudolph Chrobak



</doc>
<doc id="1421314" url="https://pl.wikipedia.org/wiki?curid=1421314" title="LCS-1">
LCS-1



</doc>
<doc id="1421315" url="https://pl.wikipedia.org/wiki?curid=1421315" title="Rejon omski">
Rejon omski

Rejon omski (ros. Омский район) – rejon będący jednostką administracyjną obwodu omskiego w Federacji Rosyjskiej. Centrum administracyjne – miasto Omsk.
Geografia.
Rejon omski leży na południu centralnej części obwodu.
Główne rzeki: Irtysz i Om. Terytorium współczesnego rejonu rozpościera się wzdłuż środkowego biegu Irtysza i dolnego Obu, w strefie lasostepu. Zajmuje powierzchnię 3680 km². Irtysz dzieli rejon na część lewobrzeżną i prawobrzeżną. Ob dzieli prawą stronę na część północną i południową. Rejon rozciąga się na odległość 120 km w kierunku północ - południe i na 60 km w kierunku wschód - zachód.
Na północy graniczy z rejonem sargatskim i gorkowskim, na wschodzie - z kormiłowskim, na południu - z czerłakskim, azowskim i tawryczeskim, na zachodzie - z lubińskim i marjanowskim.
Podział administracyjny.
W skład rejonu wchodzą 23 gminy (okręgi) wiejskie: andrejewska, aczairska, bogoslowska, drużyńska, irtyszska, kalinińska, kluczewska, komsomolska, krasnojarska, łuzińska, magistralna, morozowska, nadieżdińska, nowoomska, nowotroicka, omska, pietrowska, pokrowska, puszkińska, rozowska, rostowkińska, troicka, ust-zaostrowska.

</doc>
<doc id="1421317" url="https://pl.wikipedia.org/wiki?curid=1421317" title="Autostrada A18 (Włochy)">
Autostrada A18 (Włochy)

 
Autostrada A18 – płatna autostrada we Włoszech na Sycylii. Arteria biegnie od miasta Messina wzdłuż wybrzeża Morza Jońskiego do Catanii. Odcinek ten ma ok. 75 km. Druga część trasy – długości nieco ponad 20 km. – znajduje się na południowo-wschodnim krańcu Sycylii i prowadzi z okolic miasta Syrakuzy do Noto. Ten fragment trasy jest bezpłatny, nie posiada także MOPów. W 2021 otwarty został odcinek Rosolini – Ispica. Zakończenie kolejnego odcinka (Ispica – Modica) planowane jest na rok 2022. Operatorem arterii jest spółka Consorzio per le Autostrade Siciliane. Drogą alternatywną dla trasy jest SS114 i SS115 od Syrakuzy do końca autostrady.
Odgałęzienie.
Autostrada A18dir – krótki, kilkukilometrowej długości, łącznik trasy A18 z Catanią. Droga ma na celu dobre skomunikowanie miasta z prowadzącą do Messiny autostradą. A18dir stanowi główną drogę wylotową z Catanii na północ.

</doc>
<doc id="1421319" url="https://pl.wikipedia.org/wiki?curid=1421319" title="Samuel S. Hinds">
Samuel S. Hinds

Samuel Southey Hinds (ur. 4 kwietnia 1875 w Nowym Jorku, zm. 13 października 1948 w Pasadenie) − amerykański aktor.

</doc>
<doc id="1421320" url="https://pl.wikipedia.org/wiki?curid=1421320" title="François-Joaquim de Pierre de Bernis">
François-Joaquim de Pierre de Bernis



</doc>
<doc id="1421321" url="https://pl.wikipedia.org/wiki?curid=1421321" title="Synagoga w Chrzanowie (ul. 3 Maja 9)">
Synagoga w Chrzanowie (ul. 3 Maja 9)

Synagoga w Chrzanowie – synagoga znajdująca się w Chrzanowie przy ulicy "3 Maja" 9.
Synagoga została zbudowana w XIX wieku. W budynku mieściła się także prawdopodobnie rzeźnia rytualna. Podczas II wojny światowej hitlerowcy zdewastowali synagogę. Po zakończeniu wojny została przebudowana z przeznaczeniem na halę targową. W latach 70. w budynku mieścił się magazyn i sklep meblowy. Gruntownie wyremontowany budynek mieści obecnie centrum handlowe.
Murowany budynek wzniesiono na planie prostokąta. Częściowo zachował się wystrój zewnętrzny budynku, w tym sterczyny w narożach. Całość jest nakryta dachem dwuspadowym.
Zobacz też.
"Synagogi żydowskie w Chrzanowie:"

</doc>
<doc id="1421324" url="https://pl.wikipedia.org/wiki?curid=1421324" title="Konstandinos Gatsiudis">
Konstandinos Gatsiudis

Konstandinos Gatsiudis (ur. 17 grudnia 1973 w Didimoticho) – grecki lekkoatleta specjalizujący się w rzucie oszczepem.
Trzykrotny medalista mistrzostw świata. Dwukrotny olimpijczyk (Atlanta 1996 - 10. miejsce i Sydney 2000 - 6. miejsce). Zwycięzca Finału Grand Prix IAAF (Monachium 1999). Były rekordzista świata juniorów (80,30 w 1992). Dziewięciokrotny rekordzista Grecji. Rekord życiowy - 91,69 - uzyskał 24 czerwca 2000 w fińskim Kuortane, wynik ten jest aktualnym rekordem Grecji a zarazem dziesiątym rezultatem w historii światowej lekkoatletyki, był to najlepszy rezultat na świecie w 2000.

</doc>
<doc id="1421325" url="https://pl.wikipedia.org/wiki?curid=1421325" title="Afera paliwowa (2002)">
Afera paliwowa (2002)

Afera paliwowa 2002 – mafijne działania nielegalnego obrotu paliwami na ogromną skalę, ujawnione w 2002 przez dziennikarzy „Rzeczpospolitej”.
Struktura mafii.
Prokuratura w ponad 100 śledztwach w całej Polsce ustaliła następującą strukturę mafii paliwowej:
Metoda działania.
Na zlecenie łączników członkowie grupy zakładali działalność gospodarczą, wyszukiwali tzw. słupy, dokonywali przelewów, wystawiali faktury, mające potwierdzać rzekome transakcje kupna-sprzedaży paliwa. Dokumentacja przechodziła przez łańcuch spółek, by w końcu w jednej z nich paliwo wprowadzone do Polski bez akcyzy, na papierze stawało się paliwem z opłaconą akcyzą. W rzeczywistości towar szedł prostą drogą od importera do stacji benzynowych.
Wokół rafinerii powstawała sieć spółek, często powiązanych z jej kierownictwem. Były one odbiorcami komponentów, które po mieszaniu z innymi składnikami trafiały do stacji benzynowych jako pełnowartościowy olej napędowy. Dokumentacja była tak samo fałszowana jak w przypadku paliwa importowanego. W aferę zamieszane były rafinerie w Trzebini, Jaśle i Gorlicach.
Proceder często dokonywał się przy pomocy pracowników organów skarbowych. Ustalono również powiązania uczestników mafii paliwowej z urzędnikami Ministerstwa Finansów. Mafia miała swoich informatorów także w policji. Część nielegalnych operacji paliwowych odbywała się w bazach PKN Orlen lub w dawnych bazach wojskowych. Wśród zamieszanych w ten proceder byli także emerytowani oficerowie wojska i Wojskowych Służb Informacyjnych. Zarzuty korupcyjne postawiono po raz pierwszy w historii polskiej policji Komendantowi Wojewódzkiemu w randze generała – Mieczysławowi K.

</doc>
<doc id="1421326" url="https://pl.wikipedia.org/wiki?curid=1421326" title="William Powell">
William Powell

William Horatio Powell (ur. 29 lipca 1892 w Pittsburghu, zm. 5 marca 1984 w Palm Springs) − amerykański aktor, trzykrotnie nominowany do Oscara za role pierwszoplanowe.
Jego żoną w latach 1931–1933 była aktorka Carole Lombard, którą następnie poślubił Clark Gable.
Od 1934 Powell pozostawał w szczęśliwym związku z aktorką Jean Harlow, aż do jej śmierci 7 czerwca 1937. 
Został pochowany w Desert Memorial Park w Cathedral City Kalifornia.

</doc>
<doc id="1421329" url="https://pl.wikipedia.org/wiki?curid=1421329" title="Knoc-turn’al">
Knoc-turn’al

Knoc-turn'al, właściwie Royal Harbor – amerykański raper.
Znany ze współpracy z Dr. Dre. Wydał trzy albumy, jednak nie odniosły one znaczącego sukcesu komercyjnego. 

</doc>
<doc id="1421330" url="https://pl.wikipedia.org/wiki?curid=1421330" title="Maciej Siwik">
Maciej Siwik

Maciej Siwik (ur. 9 stycznia 1982 w Łodzi) – polski lekkoatleta, trójskoczek, reprezentujący barwy klubów SKS Start Grażka Łódź (lata 1997–2004) oraz AZS-AWF Kraków (od 2004 roku). Reprezentant Polski podczas Mistrzostw Świata Juniorów Młodszych- Bydgoszcz (1999) oraz podczas Młodzieżowego Meczu Czechy-Polska Liberec (2002). Mistrz Polski Juniorów w trójskoku (15.38m Zielona Góra 2001), brązowy medalista Mistrzostw Polski Seniorów w trójskoku (15.44 m – Bielsko-Biała, 2003)
Rekordy życiowe
Trójskok
Stadion 15.55 m. (31 maja 2008, Biała Podlaska)
Hala 15.53 m. (21 stycznia 2006, Brzeszcze)
Skok w dal
Stadion 7.41 m. (14 czerwca 2008, Łódź)
Hala 7.21 m. (11 lutego 2006, Spała)
Najważniejsze osiągnięcia
1999:
OOM Zielona Góra – II miejsce 14.38 m
Mistrzostwa Świata Juniorów Młodszych Bydgoszcz – XVII miejsce 14.42 m
2000:
Halowe MP Juniorów Spała – II miejsce
2001:
Halowe MP Juniorów Warszawa – III miejsce 15.11 m
MP Juniorów Zielona Góra – I miejsce 15.38 m
IV miejsce skok w dal 7.31 m
2002:
Młodzieżowe MP Kraków – II miejsce 15.44 m
2003:
MP Seniorów Bielsko-Biała – III miejsce 15.44 m
Młodzieżowe MP Biała Podlaska – III miejsce 15.32 m

</doc>
<doc id="1421333" url="https://pl.wikipedia.org/wiki?curid=1421333" title="Giacomo Benedettini">
Giacomo Benedettini

Giacomo Benedettini (ur. 7 września 1982 w Borgo Maggiore) – sanmaryński piłkarz występujący na pozycji obrońcy, reprezentant San Marino w latach 2007–2013.

</doc>
<doc id="1421336" url="https://pl.wikipedia.org/wiki?curid=1421336" title="Droga wojewódzka nr 510">
Droga wojewódzka nr 510

Droga wojewódzka nr 510 (DW510) – droga wojewódzka o długości 22 km, biegnąca od granicy państwa Polski z Rosją do Pieniężna DW507. 
Droga w całości biegnie na terenie powiatu braniewskiego (gmin: Lelkowo i Pieniężno).

</doc>
<doc id="1421338" url="https://pl.wikipedia.org/wiki?curid=1421338" title="Marco Meschini">
Marco Meschini

Marco Meschini (ur. 1972 w Varese) – włoski historyk, mediewista.
Życiorys.
Marco Meschini jest wykładowcą Katolickiego Uniwersytetu Sacro Cuore w Mediolanie. Jego zainteresowania badawcze koncentrują się wokół dziejów wypraw krzyżowych i historii wojskowości.

</doc>
<doc id="1421341" url="https://pl.wikipedia.org/wiki?curid=1421341" title="Fanny Brice">
Fanny Brice

Fanny Brice (ur. 29 października 1891 w Nowym Jorku, zm. 29 maja 1951 w Los Angeles) − amerykańska aktorka filmowa i teatralna, komik, piosenkarka pochodzenia węgiersko-żydowskiego. Jej gra aktorska opierała się na burlesce.
Została odkryta przez impresaria i producenta Florenza Ziegfelda. Od 1910 do 1931 roku występowała w jego rewiach "Ziegfeld Follies" na Broadwayu oraz w programie radiowym "The Ziegfeld Follies of the Air" (1932 i 1936). 
Na podstawie jej życiorysu w 1968 roku powstał musical z Barbrą Streisand, "Zabawna dziewczyna", który przyniósł aktorce Oscara za główną rolę. W 1975 roku został nakręcony sequel tego filmu, również ze Streisand, pt. "Zabawna dama".
Brice ma dwie gwiazdy na Hollywoodzkiej Alei Gwiazd w kategorii "Film", przy 6415 Hollywood Boulevard, oraz w kategorii "Radio", przy 1500 Vine Street.

</doc>
<doc id="1421343" url="https://pl.wikipedia.org/wiki?curid=1421343" title="Zamek w Borysławicach Zamkowych">
Zamek w Borysławicach Zamkowych

Zamek w Borysławicach Zamkowych – zamek biskupi z XV wieku znajdujący się w Borysławicach Zamkowych w województwie wielkopolskim.
Historia.
Zamek wzniesiony został w stylu gotyckim, na kępie otoczonej wodami Rgielewki. Jego budowę rozpoczął ok. 1425 roku prymas Wojciech Jastrzębiec. Następni właściciele wsi, Russoccy i Szczawińscy, nie zmienili znacząco wyglądu zamku. Zniszczony w 1656 r. przez wojska szwedzkie, zamek popadł w ruinę już w XVIII wieku. Do dnia dzisiejszego zachowała się cześć wieży bramnej, szczątki murów przedbramia oraz fragmenty murów budynków mieszkalnych.
Obecnie ruiny zamku są własnością prywatną i nie są udostępnione do zwiedzania.
Architektura.
Pierwotny zamek składał się z dwóch równolegle usytuowanych, trzykondygnacyjnych budynków mieszkalnych zamkniętych w obwodzie murów obronnych o wymiarach 21 x 25 m. Na utworzony przez nie wąski, brukowany dziedziniec prowadziła od południowego wschodu brama wjazdowa. W narożniku znajdowała się wieloboczna wieżyczka. Zamek w takiej postaci stanowił charakterystyczny przykład siedziby rycerskiej z pierwszej połowy XV wieku. W drugiej połowie tegoż wieku otoczono go zewnętrznym obwodem niskich murów (38 x 41 m), tworząc międzymurze o szerokości ok. 7 metrów. Wzniesiono też nowe przedbramie. Na początku XVI wieku na jego murach stanęła trzykondygnacyjna, czworoboczna wieża dekorowana blendami, a przed nią – przedbramie wzmocnione skarpami. W północno-wschodniej części międzymurza powstał nowy budynek, prawdopodobnie lamus, częściowo wystający poza linię zewnętrznego muru. Na początku XVII wieku połączono wąskim skrzydłem dwa budynki mieszkalne, zmniejszając tym samym powierzchnię dziedzińca.

</doc>
<doc id="1421345" url="https://pl.wikipedia.org/wiki?curid=1421345" title="Rejon bolszereczenski">
Rejon bolszereczenski

Rejon bolszereczenski (ros. Большереченский район) – rejon będący jednostką administracyjną obwodu omskiego w Federacji Rosyjskiej.
Rejon bolszereczenski leży na wschodzie centralnej części obwodu. Centrum administracyjne rejonu - osiedle typu miejskiego Bolszereczje.
Historia.
Pierwszą osadą na terytorium rejonu była słoboda Takmykska, założona w 1682 roku. Jej mieszkańcami byli kozacy i chłopi przybyli w te okolice z Pomorja, Ustiuga Wielkiego, Wazi i Miezieni.
W 1740 roku na miejscu, gdzie znajduje się współczesne Bolszereczje, powstaje gród obronny. Z biegiem czasu traci on jednak swoje obronne znaczenie i w latach 1752 - 1755 następuje połączenie grodu i słobody w jedną całość - osiedle typu miejskiego Bolszereczje.
Odległość do stolicy obwodu Omska - 200 km.
Podział administracyjny.
W skład rejonu wchodzi 12 gmin (okręgów) wiejskich:

</doc>
<doc id="1421356" url="https://pl.wikipedia.org/wiki?curid=1421356" title="Afera paliwowa (1991)">
Afera paliwowa (1991)

Afera paliwowa 1991 – proceder nielegalnego wywozu ropy naftowej na teren Polski, a także udostępnienia baz portu wojennego na potrzeby mafii paliwowej oraz produkcji paliwa na terenie jednostek wojskowych.
Proceder rozpoczął się wiosną 1991 i trwał co najmniej 6 miesięcy. Transporty ropy przeładowywano w porcie wojennym w Helu. Paliwo na cysterny kolejowe pompowali marynarze i żołnierze Wojsk Ochrony Pogranicza. Następnie transporty odjeżdżały do rafinerii w Czechowicach-Dziedzicach.
Dowódcą helskiej jednostki był wówczas komandor Jędrzej Czajkowski, którego burmistrz Helu Sylwester Ostrowicki oskarżył o chronienie mafii paliwowej. Zdaniem dziennikarzy Dziennika Bałtyckiego organizatorem całego procederu był admirał Romuald Waga (potwierdza to raport likwidacyjny WSI). Aby bez przeszkód przeładowywać ropę uchylono zakaz wpływania cywilnych jednostek do portów wojennych.
Burmistrzowi Helu w ujawnieniu afery pomagał poseł Czesław Nowak.
Sprawa nie została wyjaśniona przez prokuraturę, gdyż uległa przedawnieniu.

</doc>
<doc id="1421359" url="https://pl.wikipedia.org/wiki?curid=1421359" title="Virginia Bruce">
Virginia Bruce

Helen Virginia Briggs (ur. 29 września 1910 w Minneapolis, zm. 24 lutego 1982 w Los Angeles) − amerykańska aktorka i piosenkarka. Była jedną z 20 dziewczyn, które nazywano „Dziewczynami Goldwyna”, były one twarzami wytwórni MGM, wśród dwudziestki znajdowały się m.in. Lucille Ball, Ann Dvorak, Paulette Goddard i Betty Grable.

</doc>
<doc id="1421360" url="https://pl.wikipedia.org/wiki?curid=1421360" title="Wydział Filozoficzno-Historyczny Uniwersytetu im. Adama Mickiewicza w Poznaniu">
Wydział Filozoficzno-Historyczny Uniwersytetu im. Adama Mickiewicza w Poznaniu

Wydział Filozoficzno-Historyczny Uniwersytetu im. Adama Mickiewicza w Poznaniu- historyczna jednostka (wydział) Uniwersytetu im. Adama Mickiewicza (do 1955 r. Uniwersytetu Poznańskiego). Wydział powstał w 1949 r. na skutek reorganizacji struktur uniwersyteckich i wyodrębnienia z Wydziału Humanistycznego. Z tej samej przyczyny wydział zakończył swoją działalność w 1976 roku. Od 1968 siedzibą było Collegium Novum UAM.
W 1955 r. z inicjatywy dziekana tego wydziału, Janusza Pajewskiego, uniwersytet przyjął imię Adama Mickiewicza.
Struktura.
"Stan na 1 października 1969, po reformie struktur uniwersyteckich. Katedry uzyskały w późniejszym okresie status instytutów."
Absolwenci.
Naukowcy studiujący na WF-H UAM.
"Nazwisko, profesja naukowa, studiowany kierunek"

</doc>
<doc id="1421363" url="https://pl.wikipedia.org/wiki?curid=1421363" title="Roman Rutowski">
Roman Rutowski

Roman Rutowski (ur. 4 kwietnia 1947 we Wrocławiu, zm. 12 czerwca 2013 we Wrocławiu) – polski lekarz, profesor zwyczajny nauk medycznych specjalizujący się w mikrochirurgii i chirurgii ogólnej.
Życiorys.
W 1970 ukończył studia na Wydziale Lekarskim Akademii Medycznej we Wrocławiu. Pracował początkowo w Zakładzie Anatomii Patologicznej AM we Wrocławiu, od 1973 w Oddziale Chirurgii Szpitala Miejskiego we Wrocławiu, a od 1982 w Klinice Chirurgii Urazowej AM we Wrocławiu. Stopień doktora nauk medycznych uzyskał w 1979. Habilitował się w 1993 na podstawie rozprawy "Neurotyzacja nerwami splotu szyjnego w urazowych uszkodzeniach splotu ramiennego połączonych z wyrwaniem korzeni nerwów rdzeniowych". W 1995 został Kierownikiem Katedry i Kliniki Chirurgii Urazowej i Chirurgii Ręki AM we Wrocławiu. W 1997 został powołany do pracy w „Zespole Koordynującym do Spraw Zwalczania Skutków Urazów Wielonarządowych” przy Ministrze Zdrowia i Opieki Społecznej. W 1999 uzyskał tytuł naukowy profesora w zakresie nauk medycznych.
Od 1997 do 1999 był przewodniczącym Unii Polskich Towarzystw Chirurgicznych, a od 1997 do 2013 wiceprzewodniczącym Zarządu Oddziału Dolnośląskiego Towarzystwa Chirurgów Polskich. W latach 1996–2000 był przewodniczącym Sekcji Polskiej International College of Surgeons.
Promotor piętnastu ukończonych prac doktorskich. Opublikował ponad 182 oryginalne prace w recenzowanych czasopismach, 230 streszczeń referatów i komunikatów naukowych wygłoszonych na zagranicznych i krajowych zjazdach, 9 rozdziałów w podręcznikach i monografiach, trzy filmy naukowe, jeden patent.
W kręgu jego zainteresowań naukowych były: leczenie chirurgicznego uszkodzeń obwodowego układu nerwowego, chirurgia rekonstrukcyjna splotu ramiennego, urazowe i okołoporodowe uszkodzenia splotu ramiennego, chirurgia ręki oraz wdrażanie nowych biomateriałów i chirurgia eksperymentalna.
Zmarł we Wrocławiu. Został pochowany na Nowym Cmentarzu Żydowskim przy ulicy Lotniczej.

</doc>
<doc id="1421367" url="https://pl.wikipedia.org/wiki?curid=1421367" title="Rejon tarski">
Rejon tarski

Rejon tarski (ros. Тарский район) – rejon będący jednostką administracyjną obwodu omskiego w Federacji Rosyjskiej.
Rejon tarski leży w północno-wschodniej części obwodu. Centrum administracyjne rejonu – miasto Tara.
Geografia.
Główne rzeki — Irtysz, Uj, Czeremszanka, Szysz, Osza.
Historia.
Rejon powołano do życia - 17 maja 1929 roku.
Demografia.
Na terytorium rejonu zamieszkuje 22 tys. osób w 87 miejscowościach, nie licząc 27 tys. mieszkańców Tary.
Skład narodowościowy: Rosjanie 86,4%, Tatarzy 7,9%, Niemcy 1,6%, Estończycy 0,9%, Ukraińcy 0,9%, inni 2,5%.
Podział administracyjny.
W skład rejonu wchodzi 21 gmin (okręgów) wiejskich: atyrska, bolsze-turalińska, cziokruszańska, czerniajewska, imszegalska, jegorowska, jekatieryńska, jermakowska, litkowska, łożnikowska, martiuszewska, mieżdureczeńska, nagorno-iwanowska, orłowska, połogrudowska, samsonowska, souskanowska, ust-tarska, wasisska, wstawska, zaliwińska.
Miejscowości rejonu.
Atak, Ataczka, Atyrka, Bażenowo, Bieszmietowka, Bobrowka, Bolszyje Turały, Bolszyje Kuczki, Borodichino, Bygan, Bystroje, Czeczenowo, Czerniajewo, Cziokruszewo, Gryniewiczi, Frunze, Imszegał, Iszejewo, Iwanowka, Jegorowka, Jekatierińskoje, Jermakowka, Kalinina, Kiedrowyj, Kniaziewka, Kiksy, Kirgap, Kiriłlino, Koltugino, Konowałowo, Koszkul, , Krapiwka, Kobrino, Kurlano-Dubowka, Litkowka, Łożnikowo, Łoskutowo, Lubimowo, Maksyma Gorkiego, Małyje Turały, Martiuszewo, Maszkanka, Mieżdureczje, Mieżewnaja, Michajłowka, Nagajewo, Nagornoje, Nierpińskij Kordon, Nowojekatierinowka, Nowojermakowka, Nowopokrowka, Orłowo, Pietrowka, Pichtowoje, Połogrudowo, Pomorcewo, Piatiletka, Rodniczki, Samsonowo, Swidiersk, Siebielakowo, Siejtowo, Sidorowka, Sowietskaja Kriestianka, Souskanowo, Szkunowo, Timino, Timirka, Timsziniakowo, Tuj, Urazaj, Ust-Tara, Ustiugowo, Wasiss, Wstawnoje, Zaliwino.

</doc>
<doc id="1421369" url="https://pl.wikipedia.org/wiki?curid=1421369" title="Zameczek Myśliwski „Bażantarnia” w Bugaju">
Zameczek Myśliwski „Bażantarnia” w Bugaju

Zameczek Myśliwski „Bażantarnia” w Bugaju – zabytkowy zameczek myśliwski w Bugaju, w powiecie wrzesińskim, w województwie wielkopolskim.
Zameczek myśliwski, tak zwana Bażantarnia, został zbudowany na niewielkim wzniesieniu wśród lasów w XIX wieku. Budynek mieszkalny wzniesiony z kamienia i cegły jest parterowy. Od zachodniej strony posiada ośmioboczną wieżę. Częściowo otoczony murem obronnym z krenelażem i otworami strzelniczymi oraz basztą. W narożniku na murze umieszczono drewnianą czatownię. Całość przypomina średniowieczną warownię. Obecnie jest to obiekt prywatny. 

</doc>
<doc id="1421373" url="https://pl.wikipedia.org/wiki?curid=1421373" title="Kirengeszoma dłoniasta">
Kirengeszoma dłoniasta

Kirengeszoma dłoniasta ("Kirengeshoma palmata") – gatunek rośliny z rodziny hortensjowatych. Jest jedynym przedstawicielem monotypowego rodzaju "Kirengeshoma". W naturze gatunek znany jest z kilkunastu lokalizacji na obszarach górskich Japonii (wyspy Kiusiu i Sikoku), południowej Korei i wschodnich Chin (Zhejiang i Anhui). Jest uprawiany w wielu krajach świata jako roślina ozdobna.
Morfologia.
Jej szerokie liście maskują podłoże w okresie niemal całego sezonu. Roślina cienioznośna. Kwitnie cytrynowożółto od sierpnia do września. Zazwyczaj czarne pędy są łukowato wygięte i osiągają wysokość nawet jednego metra. Tworzą kępy około jednego metra szerokości.
Systematyka.
Gatunek z monotypowego rodzaju "Kirengeshoma" , z plemienia "Philadelpheae", podrodziny "Hydrangeoideae", rodziny hortensjowatych w rzędzie dereniowców.
Uprawa.
Roślina jest całkowicie mrozoodporna. Może rosnąć w częściowym zacienieniu. Wymaga żyznej, bogatej w próchnicę i stale wilgotnej gleby bezwapiennej. Uprawia się ją z nasion, lub przez podział wczesną wiosną lub jesienią. 

</doc>
<doc id="1421379" url="https://pl.wikipedia.org/wiki?curid=1421379" title="AN/WLD-1 Remote Minehunting UUV System">
AN/WLD-1 Remote Minehunting UUV System

AN/WLD-1 Remote Minehunting UUV System (RMS) jest zdalnie sterowanym amerykańskim systemem szybkiej i niezależnej od pozostałych systemów okrętu reakcji na zagrożenia dla jego bezpieczeństwa stwarzane przez miny morskie i zespoły min. Opracowany został m.in. dla okrętów Littoral Combat Ship, jako element wojny minowej ("Mine Warfare" - MIW).

</doc>
<doc id="1421380" url="https://pl.wikipedia.org/wiki?curid=1421380" title="Wydział Humanistyczny Uniwersytetu Poznańskiego">
Wydział Humanistyczny Uniwersytetu Poznańskiego

Wydział Humanistyczny Uniwersytetu Poznańskiego – historyczna jednostka (wydział) protoplasty Uniwersytetu im. Adama Mickiewicza w Poznaniu. Wydział powstał w 1925 poprzez przekształcenie Wydziału Filozoficznego, powstałego w 1919. Został zlikwidowany w 1949 na skutek reorganizacji struktur uniwersyteckich. 

</doc>
<doc id="1421381" url="https://pl.wikipedia.org/wiki?curid=1421381" title="Zamek w Gołańczy">
Zamek w Gołańczy

Zamek w Gołańczy – ruiny zamku z XV wieku znajdujące się w Gołańczy.
Historia zamku.
W XIII wieku Gołańcz należała do możnego w czasach Łokietka rodu Pałuków. Prawdopodobnie to jej przedstawiciel biskup włocławski Maciej z Gołańczy rozpoczął na cyplu jeziora Smolary budowę niewielkiego zamku, który następnie odziedziczył jego bratanek Tomisław. W niektórych opracowaniach pojawia się informacja, że właścicielem zamku był rycerz Jakub Kusz. W połowie XV wieku Gołanieccy wybudowali mur obwodowy od strony północnej. Po nich właścicielami zamku zostali Grudzińscy, którzy dokończyli budowę muru obwodowego od strony południowej. Na początku XVII wieku budowlę wraz z okolicznymi dobrami kupili Smoguleccy.
W czasie potopu szwedzkiego 3 maja 1656 roku oddział konny najeźdźców uzbrojony w cztery armaty ostrzelał warownię, wysadził most oraz bramę, a gdy Szwedom udało się wedrzeć do środka, wymordowali całą załogę (źródła podają liczbę 200-460 ofiar) nie oszczędzając nikogo. Wprawdzie będący na usługach Skandynawów holenderski kronikarz Samuel von Pufendorf zapisał, że wycięto tylko tych, którzy byli pod bronią, a ukrywające się na zamku kobiety i dzieci ocalały, ale wydaje się to wątpliwe. Zginęło wówczas w całej Gołańczy 425 osób.
We wrześniu 2010 roku w trakcie badań archeologiczno-architektonicznych prowadzonych pod kierownictwem dr. Artura Różańskiego z Instytutu Prahistorii Uniwersytetu im. A. Mickiewicza w Poznaniu i mgr. Tomasza Olszackiego z Instytutu Archeologii Uniwersytetu Łódzkiego w czasie wykopalisk prowadzonych w obrębie dziedzińca zamku dolnego natrafiono na masową mogiłę datowaną na połowę XVII w., w której szkielety, ułożone w porządku anatomicznym, lecz w sposób wskazujący na brak poszanowania ciał w czasie pochówku, nosiły ślady charakterystyczne dla dobijania rannych (czaszki rozbite kamieniami wyjętymi z bruku) i grabieży (brak śladów ubiorów).
Po wycofaniu się Szwedów warownię odbudowano, najpierw zrobił to Marcin Franciszek Smogulecki, który m.in. wybudował klatkę schodową konstrukcji szachulcowej i wybudował barokową bramę. 
W XVIII wieku – z inicjatywą przebudowy wystąpił generał Jan Jerzy Flemming, który przekształcił zamek w niewielką szlachecką rezydencję. Potem obiekt znalazł się w rękach m.in. Przebendowskich, Mielżyńskich i Czarneckich. Za czasów tych ostatnich mocno zaniedbany już zamek po raz kolejny poddano działaniom remontowym, co na pewien czas oddaliło widmo ruiny. Pomimo wysiłków właścicieli był on jednak w coraz gorszej kondycji i jako nie nadający się do dalszej eksploatacji został ostatecznie opuszczony około roku 1830. Przez następne 100 lat zameczkiem nikt się specjalnie nie interesował. Dopiero w 1. połowie XX wieku skupił on uwagę historyków – najpierw niemieckich, którzy w latach 1941-1943 prowadzili na jego terenie prace archeologiczne – a później polskich. Po wojnie w okresie 1951-1953 zabezpieczyli oni zabytkową ruinę i poddali ją konserwacji. W roku 1989 warownię kupiła (prawdopodobnie) obywatelka USA. W 2008 roku zamek został przejęty przez samorząd.
Stan obecny zamku
Gołaniecki zamek to obecnie zabezpieczona betonowymi stropami, zadaszona ceglana wieża z częściowo otaczającymi ją 4-metrowej wysokości murami, zachowanymi od strony północnej i od zachodu. W narożu murów wznosi się cylindryczna baszta z otworem strzelniczym; fragmentarycznie przetrwała też barokowa brama wjazdowa z drugiej połowy XVIII wieku, zbudowana na fundamentach bramy gotyckiej. Stojąca nad samym brzegiem jeziora ruina jest ogólnie dostępna z zewnątrz, natomiast wstępu w zakres międzymurza i do samej wieży broni prowizoryczny i niedbale ustawiony płot z drutu, który łatwo sforsować (na własną odpowiedzialność).
Architektura zamku.
Głównym elementem XIV-wiecznej siedziby rodowej Pałuków był murowana wieża o podstawie prostokątnej (17x11), zbudowana z cegły na kamiennych fundamentach. Jej wnętrze na każdej kondygnacji podzielone było na trzy pomieszczenia, dwie ogrzewane kominkami izby i wąski trakt komunikacyjny (później) w postaci schodów. Pomieszczenia te powiększono optycznie poprzez wycięcie w ścianach ostrołukowych wnęk. Dostęp świeżego powietrza i światła zapewniały porozmieszczane w prosto rozglifionych wnękach niewielkie otwory okienne. Konstrukcję główną otaczały zapewne inne drewniane budynki i urządzenia obronne (prawdopodobnie wówczas jeszcze wał z palisadą). W drugiej połowie XV stulecia założenie zostało zmodernizowane: gmach podwyższono o dwa poziomy, przekształcając w wieżę mieszkalno-obronną z salą reprezentacyjną na piętrze górnym. Dziedziniec otoczono czworobokiem murów wzmocnionych cylindryczną wieżą położoną w narożniku północno-zachodnim oraz budynkiem bramnym w kurtynie zachodniej. Być może wtedy powstał też trzyizbowy dom w części południowej dziedzińca i ew. wieża wschodnia. Obronność zamku wzmacniała otaczająca go fosa zasilana wodą z leżącego tuż obok jeziorka Smolary.
Legenda o kasztelance Hance.
Na temat tragicznych chwil z czasów Potopu szwedzkiego powstało wiele lokalnych legend. Jedna z nich mówi, że do obrony zamku w Gołańczy zachęcała rodaków piękna starościanka Hanna. Dowódca szwedzkiego oddziału zdecydował się przerwać oblężenie, ale pod warunkiem, że odważna dziewczyna zostanie jego żoną. Ta – niczym legendarna Wanda, co z Niemcem dzieci mieć nie chciała – odmówiła wybierając śmierć w pobliskim jeziorze. Inna legenda głosi, iż przyczyną zejścia starościanki nie był uparty szwedzki adorator, lecz rozpacz na wieść o zamiarze poddania zamku wobec wielokrotnej przewagi wroga. W obliczu jej samobójstwa obrońcy postanowili walczyć do końca. Nie udało się. Szwedzi przełamali opór, a potem zrobili swoje.
Historie ze starościanką mają różne fabuły, ale zakończenie jedno: Hanka zawsze kończyła życie w stawie. Mówi się, że odtąd każdego roku w wigilię nocy świętojańskiej z toni wód jeziora wynurza się w pobliżu zameczku niezwykłej urody dziewica. To starościanka Hanna, która we włosy ma wplecione lilie, a prócz tego w jednej z rąk trzyma bukiecik z tych pięknych kwiatów. W ciemnościach nocy smętnie spogląda na gołaniecki zamek, a gdy wybije północ – jej postać ginie w toni jeziora. Dopełnieniem tych legend są opowieści mieszkańców tych okolic, którzy twierdzą (ci bardziej wrażliwi), iż każdej nocy między godziną 24 a 1 spotkać można widmo mężczyzny w czarnym stroju, który spod łuku bramy zamkowej spogląda na miasto. To ponoć zjawa samego starosty gołanieckiego, który opłakuje samobójczą córkę.

</doc>
<doc id="1421388" url="https://pl.wikipedia.org/wiki?curid=1421388" title="Józef Milik">
Józef Milik

Józef Tadeusz Milik (ur. 24 marca 1922 w Seroczynie, zm. 6 stycznia 2006 w Paryżu) – polski biblista, orientalista, poliglota, pionier qumranistyki.
Milik był księdzem diecezjalnym. Władał dobrze rosyjskim, włoskim, francuskim, niemieckim i angielskim. Znał biegle następujące języki starożytne: ugarycki, sumeryjski, egipski, hetycki, gruziński. Opublikował więcej dzieł dotyczących rękopisów z Qumran niż jakikolwiek inny z wykwalifikowanych uczestników wykopalisk archeologicznych nad Morzem Martwym w Kumran, prowadzonych przez francuskiego dominikanina Rolanda de Vaux.
Życiorys.
Urodził się w chłopskiej rodzinie w wielowyznaniowej miejscowości. Jego ojcem był Józef Milik, działacz narodowy i poseł na Sejm, który fascynował się nauką i samodzielnie dokształcał się gromadząc bogaty księgozbiór. Wpłynęło to na intelektualne uformowanie Józefa Milika. Ukończył "Gimnazjum im. Bolesława Prusa w Siedlcach". W 1939 wstąpił do seminarium w Płocku, a po zamknięciu go przez Niemców przeniósł się do seminarium w Warszawie.
W latach 1940–1944 pod kierunkiem ks. prof. Eugeniusza Dąbrowskiego studiował biblistykę, a następnie rozpoczął studia na Katolickim Uniwersytecie Lubelskim (dzięki pełnej superlatyw i pochwał opinii i poleceniu ks. prof. Feliksa de Ville skierowanemu do rektora KUL ks. prof. Antoniego Słomkowskiego). Na Wydziale Humanistycznym uczęszczał na wykłady z etnologii, etnografii, językoznawstwa. Słuchał również wykładów profesorów Juliusza Kleinera, Mieczysława Żywczyńskiego, Edwarda Bulandy, Edwarda Fermonta, Zdzisława Golińskiego i innych. Podjął się studiów z zakresu egzegezy i języków Starego Testamentu pod kierunkiem wybitnego biblisty ks. prof. Stanisława Stysia. Oprócz tego uczył się łaciny, syryjskiego i staro-cerkiewno-słowiańskiego.
W 1946 opublikował w czasopiśmie „Język Polski” artykuł pt. "Gwara ludowa w nowelach Sienkiewicza". 30 czerwca 1946 został w Warszawie wyświęcony na kapłana przez biskupa Antoniego Szlagowskiego. 8 lipca tegoż roku uzyskał dyplom magistra teologii na podstawie pracy pt. "„Doksa ten” w nauce św. Jana Chryzostoma". 26 lipca 1946 uzyskał licencjat teologii. W tym samym roku został skierowany przez swe władze na studia z zakresu biblistyki na Papieskim Uniwersytecie Gregoriańskim i Papieskim Instytucie Wschodnim w Rzymie (język arabski, gruziński, ugarycki, akadyjski, sumeryjski, egipski, fenicki i hetycki, oraz epigrafika) wraz z Augustynem Jankowskim. Już w trakcie pierwszego spotkania z o. prof. Ludwikiem Semkowskim, zaliczył język hebrajski. W trakcie nauki w Rzymie słuchał wykładów profesorów Augustina Bei, Josepha Bonsirvena, Eugenia Zolli i innych wybitnych uczonych. Publikował w prasie naukowej brytyjskiej, francuskiej, włoskiej, oraz po łacinie.
W 1948 po odkryciu zwojów z Qumran zmienił swe zainteresowania naukowe i zrezygnował z kariery biblisty. W 1951 Milik obronił pracę licencjacką otrzymując ocenę "summa cum laude" (z najwyższą pochwałą), która poświęcona była odkrytej w Qumran "Księdze Reguły" ("Il Manuale della Disciplina") i zawierała pierwsze jego tłumaczenia tegoż dokumentu. W komisji egzaminacyjnej zasiadali najwybitniejsi ówcześni znawcy tematu: prof. Ernest Vogt, i prof. Augustin Bea, rektor Biblicum. Rok później rozpoczął prace w Jerozolimie nad odczytywaniem tekstów z papirusów odnalezionych w Qumran, tworząc system oznaczania fragmentów.
W 1955 był współautorem pierwszej większej publikacji dotyczącej tekstów z Groty Pierwszej – "Discoveries in the Judaean Desert". W następnym roku polski badacz został ogłoszony „najszybszym człowiekiem od fragmentów” przez amerykański tygodnik „Time”. W 1959 ukazała się jego następna książka "Ten Years of Discovery in the Wilderness of Judaea" (sprawdzone i poprawione wydanie tłumaczenia "Dix ans de découvertes dans le Désert de Juda" z 1957). Od 1961 należał do Polskiego Towarzystwa Naukowego na Obczyźnie.
W 1969 roku Milik porzucił kapłaństwo i ożenił się. Po przeprowadzce do Paryża w 1976 opublikował "The Books of Enoch". Pod koniec życia pracował we francuskim Centre national de la recherche scientifique. Przeszedł na emeryturę w 1987.

</doc>
<doc id="1421389" url="https://pl.wikipedia.org/wiki?curid=1421389" title="Klemens Maleszewski">
Klemens Maleszewski

Klemens Maleszewski (ur. 1798, zm. 20 stycznia 1873 w Wilnie) – polski lekarz psychiatra. 
Syn Adama Maleszewskiego. Ukończył studia medyczne na Cesarskim Uniwersytecie Wileńskim w 1829, otrzymując stopień lekarza 3. klasy. W 1842 zdał egzamin na stopień sztabslekarza.
Kierował ośrodkiem dla psychicznie chorych w Wilnie w latach 1837–1864. W tym czasie pracował nad zastosowaniem metaloterapii i elektroterapii w leczeniu schorzeń psychiatrycznych. W 1861 roku z sukcesem zastosował elektroterapię katatonii u 35-letniego pacjenta Marcina Merczysa.

</doc>
<doc id="1421391" url="https://pl.wikipedia.org/wiki?curid=1421391" title="Instrukcja wyjścia">
Instrukcja wyjścia



</doc>
<doc id="1421392" url="https://pl.wikipedia.org/wiki?curid=1421392" title="Nat Pendleton">
Nat Pendleton

Nathaniel Greene Pendleton (ur. 9 sierpnia 1895 w Davenport, zm. 12 października 1967 w San Diego) – amerykański olimpijczyk w zapasach i aktor.
Na igrzyskach w 1920 roku zdobył srebrny medal w zapasach w stylu wolnym

</doc>
<doc id="1421393" url="https://pl.wikipedia.org/wiki?curid=1421393" title="Najniższy wspólny przodek">
Najniższy wspólny przodek

Najniższy wspólny przodek (, LCA) – najniższym wspólnym przodkiem dwóch wierzchołków d oraz e w ukorzenionym drzewie T jest taki rodzic wierzchołków d oraz e, którego poziom w drzewie T jest największy.
Algorytm.
Zdefiniujmy tablicę p:
p[i, v] – wierzchołek u leżący na ścieżce pomiędzy v i korzeniem, taki że odległość (u, v) = 2i
Jeśli taki wierzchołek nie istnieje, to p[i,v]=korzeń.
Rekurencyjnie można ją obliczyć ze wzoru formula_1
Za pomocą tak utworzonej tablicy możemy analogicznie do techniki wyszukiwania binarnego odnaleźć LCA dwóch wierzchołków.
Przykładowy kod w języku c++ obliczający LCA na podstawie tablicy p.
using namespace std;
vector&lt;int&gt; V[MAX];
int P[LOGN][MAX], pre[MAX], treeSize[MAX];
bool vis[MAX];
int n, from, to, counter=0;
bool children(int u, int v)
 return (pre[u]&gt;=pre[v] &amp;&amp; pre[u] &lt; pre[v]+treeSize[v]);
int lca(int u, int v)
 if(children(u, v)) return v;
 if(children(v, u))return u;
 int i=u, j=LOGN-1;
 while(j&gt;=0) {
 if(children(v, P[j][i]))
 j--;
 else
 i = P[j][i];
 return P[0][i];
void dfs(int v)
 counter++;
 pre[v]=counter;
 for(auto i:V[v]){
 if(!vis[i]) {
 P[0][i]=v;
 vis[i]=true;
 dfs(i);
 treeSize[v]=counter+1-pre[v];
int main()
 scanf("%d", &amp;n);
 for(int i = 0; i &lt; n-1; ++i) {
 scanf("%d %d", &amp;from, &amp;to);
 V[from].push_back(to);
 V[to].push_back(from);
 for(int i = 0; i &lt;= n; i++) {
 pre[i]=0;
 treeSize[i]=0;
 vis[i]=false;
 for(int i = 0; i &lt; LOGN; i++)
 for(int j = 0; j &lt; MAX; j++)
 P[i][j]=0;
 vis[1]=true;
 dfs(1);
 P[0][1]=1;
 for(int i = 1; i &lt; LOGN; i++)
 for(int j = 1; j &lt; MAX; j++)
 P[i][j]=P[i-1][P[i-1][j]];
 printf("%d\n",lca(1, 4));
 printf("%d\n",lca(3, 5));
 return 0;
Powyższy algorytm ma złożoność obliczeniową rzędu formula_2 – gdzie formula_3 to ilość wierzchołków w drzewie, a formula_4 to ilość zapytań o najniższego wspólnego przodka. Innym sposobem obliczania dla dwóch wierzchołków drzewa ich najniższego wspólnego przodka jest algorytm Tarjana. Istnieje także algorytm opublikowany w 2000 roku o złożoności obliczeniowej formula_5

</doc>
<doc id="1421395" url="https://pl.wikipedia.org/wiki?curid=1421395" title="Iwona Mirosław-Dolecka">
Iwona Mirosław-Dolecka

Iwona Mirosław-Dolecka (ur. 7 czerwca 1973 w Lublinie) – polska aktorka teatralna i filmowa, lalkarz.
Życiorys.
W 1996 ukończyła studia na kierunki aktorskim w PWST w Warszawie, Wydział Zamiejscowy w Białymstoku. Na scenie teatralnej zadebiutowała 14 kwietnia 1996 rolą w spektaklu „Głup” w reżyserii Piotra Tomaszuka. Występowała w teatrach: Towarzystwa „Wierszalin” (1996–1997), Teatrze Lalki i Aktora „Guliwer” w Warszawie (1999–2010), Teatrze na Woli (2007–2010) i Teatrze Unia Teatr Niemożliwy (2009–2010). Jest założycielką warszawskiego teatru dla dzieci „Plac zabaw”. W roku 2009 wraz z mężem Waldemarem Doleckim ustanowili Fundację na Rzecz Kultury i Sztuki dla Dzieci Plac Zabaw – Teatr, w której powstały m.in. takie spektakle jak: „Elmer, słoń w kratkę” w reż. Agnieszki Korytkowskiej – Mazur, „Mama Mu” w reż. Jana Jerzego Połońskiego, „Gąsienica czyli bajka z jajka” w reż. Waldemara Doleckiego oraz projekty „Plac zabaw inny niż wszystkie”, za który w roku 2011 autorzy Iwona i Waldemar Doleccy otrzymali Nagrodę Specjalną Ministerstwa Edukacji Narodowej w ramach Warszawskiej Giełdy Programów Edukacji Kulturalnej. Od 2010 do 2011 roku Teatr Plac Zabaw prowadził działalność na scenie Bielańskiego Centrum Edukacji Teatralnej w Warszawie. W 2010 roku rozpoczęła pracę jako instruktor teatralny w Białołęckim Ośrodku Kultury prowadząc dwa teatry „Stonka” i „Kaktusy”.
Jest żoną Waldemara Doleckiego, aktora i prezentera pogody w TVP1.

</doc>
<doc id="1421396" url="https://pl.wikipedia.org/wiki?curid=1421396" title="Afera paliwowa (2007)">
Afera paliwowa (2007)

Afera paliwowa 2007 – mafijne działania nielegalnego obrotu olejem napędowym na Śląsku przez tzw. „śląską mafię paliwową”, wykryte w wyniku kilkuletniego śledztwa. Grupa przestępcza pod kierownictwem Henryka Musialskiego, nazywanego w mediach „baronem paliwowym”, wyłudziła od Skarbu Państwa prawie 500 mln złotych poprzez nielegalny obrót paliwami, fikcyjny obrót oraz fałszowanie faktur. Dodatkowo oskarżono grupę o pranie brudnych pieniędzy oraz wyłudzenia podatkowe. 
W wyniku afery, główny oskarżony Henryk Musialski został skazany na 6 lat pozbawienia wolności, grzywnę 210 tys. złotych oraz przepadek majątku na rzecz Skarbu Państwa w kwocie 495 mln złotych. Skazani zostali także m.in. mecenas Andrzej Dolniak, współpracownik Musialskiego oraz Krzysztof Rutkowski, właściciel biura detektywistycznego. 
Historia.
Musialski ukończył szkołę w Siemianowicach Śląskich. Po krótkim okresie emigracji zarobkowej w Wiedniu wrócił do Polski, gdzie w 1988 roku założył wraz z kolegą spółkę zajmującą się transportem o nazwie Em-Trans. Dzięki rozwijającemu się biznesowi zakupił bazę transportową, dzięki której w 1997 roku otrzymał koncesję na produkcję paliwa.
Wkrótce, ze względu na nierentowność produkcji, firma rozpoczęła nielegalną produkcję paliwa. Kupowała komponenty paliw nieobjęte akcyzą, przetwarzała je, a następnie sprzedawała paliwo kontrahentom, bez opłacenia akcyzy. W tym samym czasie firma tworzyła fikcyjne faktury pomiędzy Em-Transem a siecią firm-słupów stworzonych przez wspólników Musialskiego, które miały potwierdzać sprzedaż przez Em-Trans komponentów paliwowych, a następnie zakup paliwa. Zarobione pieniądze prano m.in. korzystając z usług innych firm. Wśród nich znalazła się firma Krzysztofa Rutkowskiego, która od 2001 roku wykonywała usługi ochroniarskie oraz doradcze dla Em-Transu. Miała ona wystawić faktury za fikcyjne usługi na kwotę 2,5 mln złotych. Przygotowaniem umów między Rutkowskim a firmą Musialskiego zajmował się Sławomir D., radca prawny Em-Transu. O wypranie 73 mln złotych oskarżono Andrzeja Dolniaka, śląskiego adwokata związanego z Samoobroną. Obaj podczas procesu nie przyznali się do winy.
Nielegalny zysk przeznaczany był także na łapówki, m.in. dla urzędników Urzędu Kontroli Skarbowej. Dzięki informacji o planowanej kontroli skarbowej Andrzej Mańczak, współpracownik Musialskiego, podpalił w sierpniu 1998 siedzibę firmy niszcząc dokumentację księgową. Ze względu na odejście na emeryturę jednego z opłacanych urzędników katowickiego UKS-u, w 2002 roku współpracownicy Musialskiego „zwerbowali” Mariusza Ł., dyrektora firmy górniczej oraz szwagra Lechosława Jarzębskiego. Powołując się na wpływy przekonał on kierowniczkę urzędu, Mariolę B., do współpracy, za co do lipca 2003 roku otrzymała 130 tys. zł.
Śledztwo i proces.
Pierwsze zatrzymania w sprawie mafii paliwowej rozpoczęły się w 2003 roku zatrzymaniem w marcu Henryka Musialskiego. Po początkowej odmowie zeznań otrzymał propozycję układu w postaci złagodzenia wyroku w zamian za współpracę. Musialski zeznał wtedy, że korumpował urzędników, wskazał także m.in. Andrzeja Dolniaka, Krzysztofa Rutkowskiego oraz Mariusza Ł. jako współpracowników.
Dzięki jego zeznaniom zatrzymano m.in. Andrzeja Mańczaka oraz Mariolę B. (listopad 2004), Krzysztofa Rutkowskiego oraz dwóch jego pracowników (lipiec 2006), Sławomira D. (sierpień 2006).
Śledztwo prokuratorskie, w którym współpracowały ze sobą Agencja Bezpieczeństwa Wewnętrznego, Urząd Kontroli Skarbowej czy Generalny Inspektor Informacji Finansowej, zamknięte zostało w kwietniu 2007 roku. W listopadzie 2008 roku rozpoczął się proces przeciwko 21 osobom prowadzony przez sędziego Gwidona Jaworskiego. Proces ruszył z miesięcznym opóźnieniem ze względu na niestawienie się obrońców Andrzeja Dolniaka na poprzednich terminach rozpraw. Ponadto na jeden z terminów Henryk Musialski stawił się w stanie nietrzeźwości, za co został ukarany siedmiodniowym aresztem. Proces zakończył się w listopadzie 2011 roku. Prokurator Iwona Skrzypek zażądała 6,5 roku więzienia dla Henryka Musialskiego oraz 500 tys. złotych grzywny wraz z przepadkiem majątku oraz od 10 miesięcy do 5 lat więzienia dla pozostałych oskarżonych. W marcu 2012 roku ogłoszono werdykt, wyroki więzienia usłyszeli m.in. Musialski (6,5 roku), Dolniak (3 lata) i Rutkowski (2,5 roku). 16 skazanych odwołało się od wyroku. W grudniu 2013 zapadły prawomocne wyroki. Wyrok I instancji został zmniejszony Musialskiemu o pół roku, natomiast Rutkowskiemu o rok (wnosił o uniewinnienie).

</doc>
<doc id="1421398" url="https://pl.wikipedia.org/wiki?curid=1421398" title="Yasmine Hanani">
Yasmine Hanani

Yasmine Hanani (urodzona jako "Jameela Yasmine Hannaney", 5 czerwca 1980 w Baltimore w USA) – amerykańska aktorka. Znana głównie z dramatu "Bitwa o Irak" z 2008 roku.

</doc>
<doc id="1421401" url="https://pl.wikipedia.org/wiki?curid=1421401" title="Stokłosa płonna">
Stokłosa płonna

Stokłosa płonna ("Bromus sterilis" L.) – gatunek rośliny z rodziny wiechlinowatych. Gatunek kosmopolityczny. W Polsce jest gatunkiem pospolitym na zachód od linii Wisły. 
Biologia i ekologia.
Roślina jednoroczna lub dwuletnia. Występuje przeważnie na zrębach, ugorach, suchych obrzeżach dróg i śmietniskach. Na glebach przepuszczalnych, piaszczystych, także żyznych. Kwitnie od maja do czerwca. Gatunek charakterystyczny zespołu "Hordeetum murini" ("Hordeo-Brometum"). Liczba chromosomów 2n = 14.

</doc>
<doc id="1421403" url="https://pl.wikipedia.org/wiki?curid=1421403" title="Metro w Walencji">
Metro w Walencji

Metro w Walencji (hiszp. "Metrovalencia") – system transportu miejskiego obsługujący miasto Walencja i niektóre przedmieścia. Powstało na bazie wcześniejszej kolejki wąskotorowej. Pierwsza linia uruchomiona została w 1988 roku. System dociera do odległych przedmieść. Długość wszystkich linii wynosi 161 km (z czego 29 km pod ziemią i 131 km na powierzchni). Część stacji została zaprojektowana przez Santiago Calatravę. Linie nr 4, 6, 8 i 10 są zwykłymi liniami tramwajowymi, po której kursuje 44 nowoczesnych tramwajów niskopodłogowych. W roku 1996 "Metro de Valencia" przewiozło 20 040 483 pasażerów, natomiast w 2019 roku już 69 442 400 osób.

</doc>
<doc id="1421408" url="https://pl.wikipedia.org/wiki?curid=1421408" title="Kirengeshoma palmata">
Kirengeshoma palmata



</doc>
<doc id="1421409" url="https://pl.wikipedia.org/wiki?curid=1421409" title="Newlyn School">
Newlyn School

Newlyn School – malarska kolonia artystyczna w Newlyn, rybackiej osadzie położonej pod Penzance w Kornwalii, powstała na wzór francuskiej szkoły z Barbizon. 
Pierwszym artystą, który osiadł w Newlyn w 1882 był Walter Langley. Newlyn i jego otoczenie miało wiele zalet: tanie życie, interesujące otoczenie i znakomite nadmorskie światło. Malarzy fascynowało surowe życie rybaków, praca na morzu i w porcie, oraz folklor okolicznych wsi. Kolonia istniała do lat 20. XX w.

</doc>
<doc id="1421415" url="https://pl.wikipedia.org/wiki?curid=1421415" title="Harriet Hoctor">
Harriet Hoctor

Harriet Hoctor (ur. 25 września 1905 w Hoosick Falls, zm. 9 czerwca 1977 w Arlington) − amerykańska balerina, baletnica, aktorka i śpiewaczka.

</doc>
<doc id="1421417" url="https://pl.wikipedia.org/wiki?curid=1421417" title="Bromus sterilis">
Bromus sterilis



</doc>
<doc id="1421418" url="https://pl.wikipedia.org/wiki?curid=1421418" title="Kłosownica pierzasta">
Kłosownica pierzasta

Kłosownica pierzasta ("Brachypodium pinnatum") – gatunek rośliny należący do rodziny wiechlinowatych. Występuje naturalnie od północno-zachodnich krańców Afryki, poprzez niemal całą Europę i Azję środkową oraz północną po północno-wschodnią część Chin. W Polsce rośnie na terenie całego kraju.
Biologia i ekologia.
Bylina, hemikryptofit. Rośnie na glebach wapiennych (gatunek wskaźnikowy dla gleb zasadowych), na obrzeżach lasów. Na północy Polski występuje rzadziej, a na południu często pokrywa duże połacie terenu. Kwitnie w lipcu. Gatunek charakterystyczny muraw kserotermicznych z klasy "Festuco-Brometea".

</doc>
<doc id="1421419" url="https://pl.wikipedia.org/wiki?curid=1421419" title="Ernest Cossart">
Ernest Cossart

Emil von Holst (ur. 24 września 1876 w Cheltenham, zm. 21 stycznia 1951 w Nowym Jorku) − brytyjski aktor filmowy. Brat kompozytora Gustava Holsta.

</doc>
<doc id="1421420" url="https://pl.wikipedia.org/wiki?curid=1421420" title="Owies głuchy">
Owies głuchy

Owies głuchy ("Avena fatua" L.) – gatunek zboża należący do rodziny wiechlinowatych. Jako gatunek rodzimy występuje w Eurazji i północnej Afryce. Ponadto szeroko rozprzestrzeniony jako gatunek zawleczony w regionach o klimacie umiarkowanym. W Polsce spotykany głównie na południu, gdzie jest pospolitym chwastem w uprawach. 
Zmienność.
Owies głuchy jest blisko spokrewniony z owsem zwyczajnym ("Avena sativa"), z którym tworzy mieszańce.

</doc>
<doc id="1421421" url="https://pl.wikipedia.org/wiki?curid=1421421" title="Metrocentro (Sevilla)">
Metrocentro (Sevilla)

 Metrocentro – nowy system komunikacji tramwajowej przebiegający przez centrum Sewilli, w Hiszpanii. 
Prace budowlane I etapu zostały zakończone w październiku 2007. W drugim etapie przewiduje się rozszerzenie systemu tramwajowego od stacji "San Bernardo". Otwarcie tego etapu planowane było na 2010. Trzeci etap rozbudowy planowany jest poprzez budowę torów do dworca Sevilla Santa Justa wraz z budową przystanków "San Francisco Javier" i "Luis de Morales", prace wykończeniowe tego etapu są przewidziane na 2011.
Linie.
Przystanki na trasie (I etap):
w budowie (II etap):

</doc>
<doc id="1421422" url="https://pl.wikipedia.org/wiki?curid=1421422" title="Droga wojewódzka nr 506">
Droga wojewódzka nr 506

Droga wojewódzka nr 506 (DW506) – droga wojewódzka o długości 13 km, łączy drogę ekspresową S22 i drogę krajową nr 54 koło wsi Chruściel z drogą wojewódzką nr 509 w Nowicy. 
Droga w całości biegnie na terenie powiatu braniewskiego (gmin: Płoskinia i Wilczęta).

</doc>
<doc id="1421423" url="https://pl.wikipedia.org/wiki?curid=1421423" title="Jęczmień płonny">
Jęczmień płonny

Jęczmień płonny ("Hordeum murinum" L.) – gatunek zbóż z rodziny wiechlinowatych.
Ekologia.
Rośnie w miejscach ruderalnych, na obrzeżach dróg, na przypłociach. Porasta suche i ciepłe stanowiska (roślina z regionu śródziemnomorskiego).

</doc>
<doc id="1421424" url="https://pl.wikipedia.org/wiki?curid=1421424" title="Szczep 121">
Szczep 121

Szczep 121 (ang. "Strain 121") – jednokomórkowy mikroorganizm zaliczany do archeonów; ekstremalny termofil. Wzrasta w najwyższej znanej dla organizmów temperaturze; temperatura jego wykrywalnego wzrostu jest o 8 °C wyższa od temperatury dla poprzedniego rekordzisty "Pyrolobus fumarii". Organizm znaleziono ok. 320 km od Zatoki Puget (), w kominie hydrotermalnym w północno-wschodnim Pacyfiku, na głębokości ok. 2400 m i wyizolowano używając pożywki beztlenowej o temperaturze 100 °C.
Organizm jest zdolny do normalnego wzrostu i rozmnażania w temperaturze 121 °C, która jest stosowana do sterylizacji w autoklawach i stąd bierze się jego robocza nazwa. Aż do odkrycia "szczepu 121" uważano, że ta temperatura jest wystarczająca do zabicia wszystkich żywych organizmów i ich przetrwalników. Wyjątek "Pyrolobus fumarii", którego około 1% komórek po godzinie sterylizacji było nieuszkodzonych, chociaż niezdolnych do rozwoju. W wyższych temperaturach "szczep 121" nie wykazywał wzrostu, ale po dwugodzinnej inkubacji w temperaturze 130 °C i następnie przeniesieniu do temperatury 103 °C, wciąż zachowywał zdolność rozwoju. W temperaturach niższych niż 85 °C, komórki "szczepu 121" nie dzielą się, jednak pozostają żywe.
Metabolizm tego organizmu jest oparty na reakcjach redoks z udziałem tlenków żelaza (żelazo jako akceptor elektronów).
Organizm zakwalifikowano do archeowców na podstawie analizy fragmentu 16S rRNA o długości 1100 pz i fragmentu o długości 105 aminokwasów genu topR. Badania wykazały, że jest najbliżej spokrewniony z innymi archeowcami: "Pyrodictium occultum" (96,0% podobieństwa) i "Pyrobaculum aerophilum" (95,3% podobieństwa). W momencie odkrycia, autorzy nie zaproponowali pełnej systematyki organizmu, klasyfikując go jedynie do poziomu klasy. Nazwę gatunkową i pełną taksonomię autorzy zaproponowali w swojej kolejnej pracy.

</doc>
<doc id="1421425" url="https://pl.wikipedia.org/wiki?curid=1421425" title="Ray Bolger">
Ray Bolger

Raymond Wallace Bulcao (ur. 10 stycznia 1904 w Dorchester, zm. 15 stycznia 1987 w Los Angeles) − amerykański aktor i komik, odtwórca kultowej roli Stracha na wróble w "Czarnoksiężniku z Oz" (1939). 
Urodził się w rodzinie katolickiej jako syn Anne C. (z domu Wallace) i Jamesa Edwarda Bolgera. Wychował się w Massachusetts. Rozpoczął karierę jako połowa duetu Sanford &amp; Bolger. Wspiął się na szczyt sceny wodewilowej tańcząc w nowojorskim Palace Theatre. Występował w wielu musicalach na Broadwayu, w tym "Life Begins at 8:40", "On Your Toes" i "Where's Charley?", który przyniósł mu nagrodę Tony Award (1949) za najlepszy występ w roli głównej w musicalu.
W 1929 ożenił się z Gwendolyn Rickard.

</doc>
<doc id="1421426" url="https://pl.wikipedia.org/wiki?curid=1421426" title="Orplid">
Orplid

Orplid jest projektem z pogranicza stylów neofolk, martial i post-industrial. Tworzą go niemieccy muzycy i Frank Machau. Nazwa została zaczerpnięta z wiersza poety romantycznego Eduarda Mörike pt. „Gesang Weylas”, rozpoczynającego się słowami „Du bist Orplid, mein Land”. Utwór ten opisuje zamorską rajską krainę, nietknięty, dziewiczy ląd, na którym wrażliwe dusze odnajdują swój dom. Zamierzeniem muzyków jest stworzenie muzycznego azylu kojącego słuchacza. Początkowo formacja grała akustyczną muzykę neofolkową, wzbogacaną dźwiękami pianina, organów i wiolonczeli. W późniejszym okresie działalności artystyczne poszukiwania powiodły muzyków ku formom bardziej innowacyjnym, minimalistycznym, do – jak sami twórcy napisali na swojej stronie: „królestw dźwięków eksperymentalnych i medytacyjnych”. Teksty utworów pisane są w języku niemieckim.

</doc>
<doc id="1421428" url="https://pl.wikipedia.org/wiki?curid=1421428" title="Strain 121">
Strain 121



</doc>
<doc id="1421429" url="https://pl.wikipedia.org/wiki?curid=1421429" title="Konietlica łąkowa">
Konietlica łąkowa

Konietlica łąkowa ("Trisetum flavescens" (L.) P. Beauv.) – gatunek roślin należących do rodziny wiechlinowatych. Znany też jako konietlica złota. Trawa łąkowa.
Zastosowanie.
Cenna trawa pastewna. Lubi nawożenie. Uprawiana jest w kilku odmianach. Występuje przede wszystkim na wapieniach i glebach zasadowych.

</doc>
<doc id="1421430" url="https://pl.wikipedia.org/wiki?curid=1421430" title="Brachypodium pinnatum">
Brachypodium pinnatum



</doc>
<doc id="1421431" url="https://pl.wikipedia.org/wiki?curid=1421431" title="Avena fatua">
Avena fatua



</doc>
<doc id="1421432" url="https://pl.wikipedia.org/wiki?curid=1421432" title="Hordeum murinum">
Hordeum murinum



</doc>
<doc id="1421433" url="https://pl.wikipedia.org/wiki?curid=1421433" title="Herman Bing">
Herman Bing

Herman Bing (ur. 30 marca 1889 we Frankfurcie nad Menem, zm. 9 stycznia 1947 w Los Angeles) − niemiecki aktor i komik, zrobił karierę w Hollywood.

</doc>
<doc id="1421437" url="https://pl.wikipedia.org/wiki?curid=1421437" title="Baltazar (babiloński książę)">
Baltazar (babiloński książę)

Baltazar, właśc. Bel-szar-usur (akad. "Bēl-šar-uṣur"; biblijny "Baltazar") – babiloński książę, najstarszy syn króla Nabonida (556–539 p.n.e.), wyznaczony przez niego na następcę tronu.
Imię.
Jego rodzime, akadyjskie imię brzmi "Bēl-šar-uṣur" i znaczy „Boże Belu króla strzeż!”. W Biblii, w której wzmiankowany jest on w piątym rozdziale Księgi Daniela, jego imię "Bēl-šar-uṣur" uległo zniekształceniu i zapisywane było w następujący sposób:
W polskich przekładach Biblii spotykane są następujące formy zapisu tego imienia:
Historyczny Bel-szar-usur.
W mezopotamskich źródłach klinowych zachowało się niewiele informacji dotyczących Bel-szar-usura. Nie wiadomo ani kiedy się urodził, ani kim była jego matka (być może była to Nitokris). W trakcie rebelii swego ojca w 556 roku p.n.e. był on już najprawdopodobniej osobą dorosłą i być może nawet brał udział w samym spisku jako jeden z jego przywódców. Po przejęciu władzy przez Nabonida rzadko pojawia się w jego inskrypcjach. Jedna z niewielu wzmianek o nim znajduje się w tekście umieszczonym na cylindrach Nabonida z Ur, który to tekst kończy się następującą modlitwą króla do boga Sina:
Według źródeł powstałych już po podboju Babilonii przez Persów Nabonid wyznaczyć miał Bel-szar-usura do zarządzania Babilonią w czasie swego dziesięcioletniego pobytu w oazie Tema w Arabii. Jeden z tekstów opisuje to w następujący sposób:
Relację tą potwierdza "Kronika Nabonida", która w zachowanych ustępach dotyczących wydarzeń z 7, 9, 10 i 11 roku panowania Nabonida powtarza informację, iż w latach tych „król pozostawał w Temie, a książę, jego oficerowie i jego oddziały pozostawały w Akadzie (tj. Babilonii)”.
W trakcie nieobecności ojca Bel-szar-usur zarządzał wprawdzie Babilonią, ale nominalna władza królewska wciąż pozostawała w rękach Nabonida. Świadczyć o tym może chociażby fakt, iż w trakcie pobytu króla w Temie nie odbywało się w Babilonie akitu, święto Nowego Roku, do którego obchodów obecność władcy była niezbędna. Dopiero gdy Nabonid powrócił do Babilonu święto to mogło się odbyć. Wraz z powrotem Nabonida do Babilonu Bel-szar-usur znika ze źródeł klinowych i jego dalszy los jest nieznany.
Biblijny Baltazar.
Bel-szar-usur pojawia się w piątym rozdziale biblijnej Księgi Daniela (Dn 5:1-30), gdzie nosi imię Baltazar. Przedstawiany jest on tam jako ostatni król babiloński przed podbojem perskim oraz syn Nabuchodonozora. Niektórzy badacze uważają, że określenie „syn Nabuchodonozora” użyte tu zostało w znaczeniu „potomek Nabuchodonozora”. Twierdzą oni, że Nabonid mógł ożenić się z jedną z córek Nabuchodonozora, która byłaby matką Baltazara. Jak dotychczas nie odkryto jednak żadnych dowodów które potwierdzałyby tę teorię. Z drugiej strony nazwanie Nabuchodonozora ojcem Baltazara (Dn 5:2) wyjaśnia się tym, że w językach semickich wyraz "ab" (ojciec) oznacza także dziada, przodka lub poprzednika na tym samym stanowisku. Historyczne nieścisłości w Księdze Daniela wyjaśniane są tym, że najprawdopodobniej spisana ona została w kilkaset lat po opisywanych w niej wydarzeniach.
Według przekazu biblijnego Baltazar miał urządzić w swym pałacu wystawną ucztę, w trakcie której nakazał przynieść złote i srebrne naczynia zrabowane przez Nabuchodonozora ze Świątyni Jerozolimskiej, by goście mogli na nich ucztować. Wobec tego aktu świętokradztwa w sali pojawiła się ręka, która wypisała na ścianie tajemnicze słowa "mane, tekel, fares". Król polecił wezwać Daniela, który odczytał je jako zapowiedź upadku jego królestwa, za co został ustanowiony trzecią osobą w państwie. Potwierdzałoby to teorię, że Baltazar sprawował jedynie regencję podczas nieobecności ojca w kraju.
W noc uczty Baltazar został zabity (Dn 5:30). Tym wydarzeniem kończy się piąty rozdział Księgi Daniela. Pierwszy wers następnego rozdziału informuje, że władzę w Babilonie objął sześćdziesięciodwuletni Dariusz Med, którego identyfikacja historyczna przysparza trudności badaczom Biblii.

</doc>
<doc id="1421440" url="https://pl.wikipedia.org/wiki?curid=1421440" title="Charles Laughton">
Charles Laughton

Charles Laughton (ur. 1 lipca 1899 w Scarborough, zm. 15 grudnia 1962 w Los Angeles) − brytyjski aktor i reżyser, laureat Oscara za rolę pierwszoplanową w filmie "Prywatne życie Henryka VIII". W 1955 wyreżyserował film "Noc myśliwego" "(The Night of the Hunter)".
Był osobą homoseksualną. Mimo to pozostawał w wieloletnim związku małżeńskim z aktorką Elsą Lanchester. Lanchester ujawniła homoseksualizm Laughtona w autobiografii.

</doc>
<doc id="1421444" url="https://pl.wikipedia.org/wiki?curid=1421444" title="Franchot Tone">
Franchot Tone

Stanislas Pascal Franchot Tone (ur. 27 lutego 1905 w Niagara Falls, zm. 18 września 1968 w Nowym Jorku) − amerykański aktor sceniczny, filmowy i telewizyjny; nominowany do Oscara za rolę pierwszoplanową w filmie "Bunt na Bounty".

</doc>
<doc id="1421446" url="https://pl.wikipedia.org/wiki?curid=1421446" title="Kościół św. Jakuba Apostoła w Bartołtach Wielkich">
Kościół św. Jakuba Apostoła w Bartołtach Wielkich

Kościół parafialny św. Jakuba Apostoła w Bartołtach Wielkich – kościół katolicki zbudowany w XVI, przebudowywany w XVIII i XIX wieku.
Konstrukcja.
Korpus budowli stanowią elementy z XVI, XVIII i XIX wieku. Jest to kościół jednonawowy. We wnętrzu na uwagę zasługuje drewniany strop z XVIII wieku z dekoracją stiukową w prezbiterium. Wnętrze barokowe, ołtarz główny pochodzi z około 1700 roku. W nastawie ołtarza znajduje się obraz św. Jakuba Apostoła - patrona świątyni. Po bokach, we wnętrzu, w medalionach - św. Franciszek Ksawery oraz św. Ignacy Loyola. W kościele znajduje się rokokowa ambona i płyta nagrobna z 1624 roku. Wieża frontowa zbudowana w 1897 roku.
Historia.
Pierwszy kościół we wsi powstał pod koniec XIV wieku i wyposażony był przez biskupa Henryka Sorboma. W XVI wieku na miejscu starego wybudowano nowy kościół. W 1582 roku konsekrował go biskup Marcin Kromer.
Kościół z XVI wieku spłonął w 1620 roku, jednak pozostały po nim fragmenty murów, na których odbudowano świątynię. W 1702 roku została konsekrowana przez biskupa Andrzeja Załuskiego. W połowie XIX wieku kościół został przebudowany. 20 sierpnia 1862 roku powołano parafię Bartołty Wielkie.

</doc>
<doc id="1421447" url="https://pl.wikipedia.org/wiki?curid=1421447" title="Metro w Bilbao">
Metro w Bilbao

Metro Bilbao jest to system metra obsługujący położone w Kraju Basków miasto Bilbao i jego przedmieścia. Stacje metra zaprojektowane zostały przez Normana Fostera i przez mieszkańców nazywane są potocznie "Fosterios".
Historia.
Pierwsze plany budowy narodziły się w latach 20. XX wieku, kiedy to rada miasta przygotowała dość realny projekt, zamiary budowy zniweczył jednak wielki kryzys ekonomiczny i Hiszpańska wojna domowa.
W 1971 rząd Kraju Basków, Rada Miasta Bilbao i przygotowała studium wykonalności inwestycji na terenie Bilbao i okolic, studium to potwierdziło zasadność budowy systemu co przełożyło się na utworzenie w 1976 roku konsorcjum transportowego Creditrans. Te dwa wydarzenia doprowadziły w końcu do rozpoczęcia prac budowlanych w 1987 roku.
W 1989 prace rozpoczęły się na terenie ścisłego centrum, kiedy to zamknięto ulicę Moyú, główną arterię komunikacyjną miasta, co doprowadziło do poważnych problemów komunikacyjnych w mieście, w czasie prac budowlanych doszło do pewnych błędów, gdyż uszkodzeniu uległy niektóre budynki umiejscowione w niewielkiej odległości od robót.
11 listopada 1995 nastąpiło otwarcie pierwszej linii.
Tabor.
Metro w Bilbao jest obecnie obsługiwane przez 24 pociągi typu UT-500 i 13 typu UT-550, firmy CAF.
Wszystkie pojazdy w godzinach nocnych przetrzymywane są na stacjach techniczno-postojowych w Sopelana i Ariz.
Pierwszych szesnaście pojazdów, posiadających numery od UT-501 do UT-516 dostarczone zostały przez CAF w listopadzie 1995. Pojazdy korzystają z napięcia 1500 woltów i mogą pomieścić do 712 osób. Ich prędkość maksymalna wynosi 80 kilometrów na godzinę.
Linie.
Metro w Bilbao korzysta z następujących linii:

</doc>
<doc id="1421448" url="https://pl.wikipedia.org/wiki?curid=1421448" title="Chōkai (1932)">
Chōkai (1932)

 – japoński krążownik ciężki typu "Takao" z okresu II wojny światowej. Okręt był jedną z czterech jednostek tego typu. Zostały one zbudowane po ratyfikowaniu w 1922 przez Japonię traktatu waszyngtońskiego.
Historia.
Środki na budowę krążownika „Chōkai” zostały przyznane w budżecie obronnym na rok 1927 jako część planu modernizacji japońskiej floty, który zakładał powstanie szeregu nowych, szybkich i silnie uzbrojonych okrętów o dużym zasięgu działania. Stępkę pod budowę „Chōkai” położono 5 kwietnia 1931 w stoczni Mitsubishi w Nagasaki. Wodowanie nastąpiło w 1932, wejście do służby 30 czerwca 1932.
Po wybuchu wojny na Pacyfiku okręt wziął udział w osłonie sił desantowych, które atakowały Malaje. Od stycznia do marca 1942 uczestniczył w walkach o opanowanie Holenderskich Indii Wschodnich. W kwietniu 1942 atakował alianckie statki transportowe pływające między Birmą a Indiami. W czerwcu 1942 brał udział w bitwie pod Midway jako daleka eskorta japońskiego zespołu lotniskowców.
W sierpniu 1942 „Chōkai” został przydzielony do sił działających w rejonie Wysp Salomona. 9 sierpnia uczestniczył w bitwie koło wyspy Savo, gdzie wziął udział w zatopieniu czterech alianckich krążowników. Podczas bitwy otrzymał trzy trafienia pociskami kalibru 203 mm wystrzelonymi z krążowników USS „Astoria” i USS „Quincy”. W wyniku ostrzału zginęło 34 członków załogi, a okręt wymagał remontu.
25 października, uczestnicząc w jednym ze starć bitwy o Leyte, okręt został uszkodzony przez ogień artyleryjski dział kalibru 127 mm oraz bombę wagomiaru 227 kg zrzuconą z amerykańskiego samolotu. W wyniku pożaru i eksplozji zgromadzonych na pokładzie okrętu torped, okręt nie był zdolny do dalszej walki i został zatopiony torpedą wystrzeloną z japońskiego niszczyciela „Fujinami”.

</doc>
<doc id="1421449" url="https://pl.wikipedia.org/wiki?curid=1421449" title="Eddie Quillan">
Eddie Quillan

Edward „Eddie” Quillan (ur. 31 marca 1907 w Filadelfii, zm. 19 lipca 1990 w Burbank) − amerykański aktor filmowy i telewizyjny, który rozpoczął karierę jako dziecko na scenach wodewilów i w niemych filmach, a następnie kontynuował do lat 80. XX wieku.
Wodewil i nieme filmy.
Quillan zadebiutował na scenie w wieku siedmiu lat razem z rodzicami, Josephem Quillanem urodzonym w Szkocji i jego żoną Sarah, a także rodzeństwem w przedstawieniu "Rising Generation". Na początku lat dwudziestych został wezwany przez reżysera Macka Sennetta do wykonania zdjęć próbnych dla Mack Sennett Studios. Sennett podpisał kontrakt z Quillanem w 1922.
Quillan pierwszy raz pojawił się na ekranie w komedii krótkometrażowej z 1922 r. Up and at' Em. Następnie w 1926 pojawił się w komedii krótkometrażowej "The Love Sundae" razem z aktorką . Dziesięć kolejnych występów (wszystkie w 1926 roku) również zagrał w komediach krótkometrażowych, które napędzały karierę . W komedii krótkometrażowej spędził większość pozostałych lat dwudziestych grając z udziałem aktorów i . W 1928 roku Quillan zagrał w komedii "A Little Bit of Everything", która była ważna ze względu na to, że grało w niej jego rodzeństwo: Marie, Joseph i John. Marie Quillan w końcu też zaczęła karierę w filmie i pojawiła się obok swojego brata, w 1929 roku, w komedii "Nosy Neighbors".
Pierwszym filmem fabularnym Quillana był w 1928 r. dramat komediowy "Show Folks" z udziałem aktorki Liny Basquette, w której Quillan gra tancerza wodewilu. Film był również skromnym sukcesem aktorki Carole Lombard. Pierwsza rola dramatyczna Quillana (i pierwszy film dramatyczny) miała miejsce w 1929 roku w filmie "" reżyserowanym przez Cecila B. DeMille. Film ponownie połączył Eddiego Quillana z Liną Basquette, a także zagrał u boku Marie Prevost i . Jego późniejsze zaangażowanie w filmie przyniósło mu kontrakt ze studiem Pathé.
Śmierć.
Quillan zmarł na raka w Burbank w Kalifornii w 1990 i został pochowany na cmentarzu San Fernando Mission w w hrabstwie Los Angeles w Kalifornii.

</doc>
<doc id="1421450" url="https://pl.wikipedia.org/wiki?curid=1421450" title="Henry Stephenson">
Henry Stephenson

Henry Stephenson Garroway (ur. 16 kwietnia 1871 na Grenadzie, zm. 24 kwietnia 1956 w San Francisco) − brytyjski aktor.

</doc>
<doc id="1421451" url="https://pl.wikipedia.org/wiki?curid=1421451" title="Dihydroxyaceton">
Dihydroxyaceton



</doc>
<doc id="1421452" url="https://pl.wikipedia.org/wiki?curid=1421452" title="Movita Castaneda">
Movita Castaneda

Movita, właśc. Maria Luisa Castaneda (ur. 12 kwietnia 1916 w Nogales w stanie Arizona, zm. 12 lutego 2015 w Los Angeles) − amerykańska aktorka filmowa pochodzenia meksykańskiego, wystąpiła jako Tehani w "Buncie na Bounty" (1935).
Życiorys.
Była drugą żoną aktora Marlona Brando (w latach 1960−1962), z którym miała dwoje dzieci; syna Miko (ur. 1961) i córkę Rebeccę (ur. 1966). Para rozwiodła się w 1962, gdy Brando nawiązał romans z Taritą Teriipia w czasie zdjęć do filmu "Bunt na Bounty" (wersja z 1962).

</doc>
<doc id="1421453" url="https://pl.wikipedia.org/wiki?curid=1421453" title="Movita">
Movita



</doc>
<doc id="1421454" url="https://pl.wikipedia.org/wiki?curid=1421454" title="Otto Langkau">
Otto Langkau

Otto Langkau (ur. 31 października 1871 w Polejkach, zm. 22 stycznia 1945 w Bartągu) – polski ksiądz katolicki.
Urodzony w miejscowości Polejki na Warmii, po otrzymaniu święceń kapłańskich 8 listopada 1896 roku rozpoczął pracę duszpasterską w rodzinnych stronach.
W latach 1913-45 był duszpasterzem w parafii w Bartągu. Mimo przynależności Warmii do Prus Wschodnich głosił polskie kazania oraz abonował "Gazetę Olsztyńską".
Po wkroczeniu Rosjan stał się jedną z pierwszych ofiar mordów Armii Czerwonej na tym terenie. Zginął z rąk żołnierzy radzieckich 22 stycznia 1945 roku.
Nazwisko jego oraz innych ofiar Rosjan umieszczone są na tablicy pamiątkowej w kościele w Bartągu.

</doc>
<doc id="1421455" url="https://pl.wikipedia.org/wiki?curid=1421455" title="Mamo Clark">
Mamo Clark

Mamo Clark (ur. 6 grudnia 1914 w Honolulu, zm. 18 grudnia 1986 w Panorama City) − amerykańska aktorka. Kształciła się na Uniwersytecie Południowej Kalifornii. W filmie zadebiutowała w "Bunt na Bounty".

</doc>
<doc id="1421456" url="https://pl.wikipedia.org/wiki?curid=1421456" title="Diana Wynyard">
Diana Wynyard

Diana Wynyard, CBE (właśc. Dorothy Isobel Cox; ur. 16 stycznia 1906 w Londynie, zm. 13 maja 1964 tamże) − angielska aktorka filmowa, teatralna i telewizyjna, nominowana do Oscara za pierwszoplanową rolę w filmie "Kawalkada" (1933). Jej mężem był reżyser Carol Reed.

</doc>
<doc id="1421457" url="https://pl.wikipedia.org/wiki?curid=1421457" title="Margaret Lindsay">
Margaret Lindsay

Margaret Lindsay, właśc. Margaret Kies (ur. 19 września 1910 w Dubuque, zm. 9 maja 1981 w Los Angeles) − amerykańska aktorka filmowa.

</doc>
<doc id="1421458" url="https://pl.wikipedia.org/wiki?curid=1421458" title="Wallace Beery">
Wallace Beery

Wallace Fitzgerald Beery (ur. 1 kwietnia 1885 w Kansas City, zm. 15 kwietnia 1949 w Beverly Hills) − amerykański aktor i reżyser, laureat Oscara za rolę pierwszoplanową w filmie "Mistrz".

</doc>
<doc id="1421460" url="https://pl.wikipedia.org/wiki?curid=1421460" title="Droga wojewódzka nr 670">
Droga wojewódzka nr 670

Droga wojewódzka nr 670 (DW670) – droga wojewódzka o długości 71 km, łącząca Osowiec-Twierdzę z Chworościanami. Droga w całości biegnie na terenie województwa podlaskiego przez powiat moniecki (gminy: Goniądz i Jaświły) oraz powiat sokólski (gminy: Suchowola, Dąbrowa Białostocka i Nowy Dwór).
Trasa na odcinku od osady Osowiec-Twierdza do Suchowoli położona jest na obrzeżach Biebrzańskiego Parku Narodowego.

</doc>
<doc id="1421463" url="https://pl.wikipedia.org/wiki?curid=1421463" title="Estelle Taylor">
Estelle Taylor

Estelle Boylan (ur. 20 maja 1894 w Wilmington, zm. 15 kwietnia 1958 w Los Angeles) − amerykańska aktorka filmowa i teatralna, występowała przede wszystkim w filmach niemych.

</doc>
<doc id="1421467" url="https://pl.wikipedia.org/wiki?curid=1421467" title="Lew Ayres">
Lew Ayres

Lewis Frederick Ayre III (ur. 28 grudnia 1908 w Minneapolis, zm. 30 grudnia 1996 w Los Angeles) − amerykański aktor, którego kariera filmowa i telewizyjna trwała 65 lat. Najbardziej znany jest z roli niemieckiego żołnierza Paula Bäumera w dramacie wojennym "Na Zachodzie bez zmian" (1930) i jako Doktor Kildare w dziewięciu filmach, nominowany do Oscara dla najlepszego aktora pierwszoplanowego za rolę doktora Roberta Richardsona w dramacie psychologicznym "Johnny Belinda" (1948).

</doc>
<doc id="1421468" url="https://pl.wikipedia.org/wiki?curid=1421468" title="Jane Winton">
Jane Winton

Jane Winton (ur. 10 października 1905 w Filadelfii, zm. 22 września 1959 w Nowym Jorku) − amerykańska aktorka filmów niemych, tancerka i śpiewaczka operowa.

</doc>
<doc id="1421473" url="https://pl.wikipedia.org/wiki?curid=1421473" title="National Wildlife Refuge">
National Wildlife Refuge

National Wildlife Refuge – sieć rezerwatów przyrody w Stanach Zjednoczonych. Krajowy system rezerwatów zarządzany jest przez United States Fish and Wildlife Service (USFWS). Przedmiotem ochrony może być całość przyrody na terenach rezerwatów lub szczególne jej składniki: fauna, flora, twory przyrody nieożywionej.
Zadania i podział rezerwatów.
Rezerwaty w całości lub ich części mogą podlegać ochronie ścisłej, ochronie czynnej lub ochronie krajobrazowej. Ochrona ścisła polega na nieingerencji w naturalne procesy, ochrona czynna dopuszcza wykonywanie zabiegów ochronnych (np. usunięcie drzew zacieniających stanowisko cennego gatunku rośliny), a ochrona krajobrazowa polega na prowadzeniu gospodarki rolnej, leśnej lub rybackiej w sposób uwzględniający potrzeby przedmiotu ochrony.
W skład systemu wchodzi ponad 500 rezerwatów w całych Stanach Zjednoczonych. W nazwie każdego z nich znajduje się określenie "„National Wildlife Refuge”", "„Wetland Management District”", lub "„Wildlife Management Area”"; wyjątkami od tej zasady są:
Historia.
Dekretem z 14 marca 1903 roku prezydent Theodore Roosevelt ustanowił Pelican Island National Wildlife Refuge u atlantyckiego wybrzeża środkowej Florydy, oficjalnie pierwszy rezerwat przyrody w Stanach Zjednoczonych i jednocześnie pierwszy element ogólnokrajowego systemu ochrony przyrody. Nie oznacza to jednak, że w przeszłości nie podejmowano prób chronienia fauny i flory w Ameryce.
Nie istnieje dokumentacja pierwszych planów i działań na rzecz ochrony masowo mordowanych zwierząt, wycinania lasów i osuszania zbiorników wodnych, ale wspomnienia podróżników i artykuły prasowe dotyczące terytoriów na zachód od Missisipi od połowy XIX wieku alarmowały, że postępuje wyniszczanie narodowego dobra.
Pierwsza akcja, zmierzająca w kierunku ochrony zabytków przyrody, była spowodowana ustawą Kongresu z 30 czerwca 1864 roku, zgodnie z którą Yosemite Valley miała zostać przekazana stanowi Kalifornia. Jednym z warunków, jakimi obciążono stan w zamian za przekazanie doliny było "„zapobieżenie dalszemu niszczeniu fauny i flory w celach handlowych lub przemysłowych”".
Dolina Yosemite wkrótce wróciła pod skrzydła rządu federalnego. W 1872 roku powstał Park Narodowy Yellowstone, głównie dla ochrony gorących źródeł i gejzerów, ale „nieopanowane niszczenie” fauny i flory zostało zakazane, co potwierdziła ustawa o ochronie parku z roku 1894.
Najwcześniejszym krokiem ku ochronie fauny na terenach będących w gestii władz federalnych był dekret prezydenta Granta z roku 1868, na mocy którego zakazano polowań na foki na Wyspach Prybiłowa u wybrzeży Alaski. W roku 1869 Kongres przegłosował odpowiednią ustawę. Samotna grupa wysepek na Morzu Beringa była miejscem kłusowniczego odłowu fok, w związku z czym władze postanowiły wystąpić w obronie swych interesów.
Podobnie postąpił w marcu roku 1891 prezydent Benjamin Harrison wydając dekret o leśnych i rybnych zasobach wyspy Afognak na Alasce, "„w tym jej zatok i skał oraz wód terytorialnych oraz zwierząt, a zwłaszcza słoni morskich i wydr morskich”". Ta zdanie ukazało, że ochrona fauny, flory i przyrody nieożywionej była głównym celem prezydenckiej akcji.
Jako rezultat rosnącego przekonania o ważności zasobów naturalnych dla gospodarki, w roku 1871 departament rolnictwa ustanowił "Federal Office of Commissioner of Fisheries", a w 1886 "Division of Economic Ornithology and Mammalogy", których zadaniem miało być zbieranie informacji o zasobach naturalnych, zwłaszcza dotyczących fauny. Z przeprowadzonych przez te dwie instytucje badań wynikało, że zasoby te są w niebezpieczeństwie; na skutek ich wspólnego raportu podjęły działania organizacje społeczne i naukowe, które zaczęły wywierać naciski na Kongres.
Jedną z takich organizacji był "Boone and Crockett Club", założony w roku 1887 przez grupę czołowych amerykańskich podróżników, pisarzy, naukowców i przywódców politycznych z Theodorem Rooseveltem na czele. Działalność Roosevelta w latach osiemdziesiątych i dziewięćdziesiątych XIX wieku stawia go w pierwszym szeregu ludzi walczących o ochronę przyrody w całych Stanach Zjednoczonych. Nic więc dziwnego, że gdy objął urząd prezydenta USA w roku 190l, był doskonale zorientowany co należy dla zabezpieczenia zasobów naturalnych uczynić.
Na początku XX stulecia kraj stanął wobec faktu niemal doszczętnego wytępienia bizonów amerykańskich, postępujące wybijanie stad ptaków wędrownych przez kłusowników na Florydzie i wytępienia populacji tak licznych gołębi wędrownych (ostatni ptak tego gatunku zdechł w roku 1914). Opinia publiczna zdecydowanie wspierała wysiłki zamierające do ratowania zagrożonych form życia.
Na Florydzie, pragnąc walczyć z kłusownictwem, "American Ornithologists Union" i "National Association of Audubon Societies" (obecnie "National Audubon Society") przekonały w roku 1901 legislaturę stanową do przyjęcia ustawy o ochronie ptactwa. Organizacje te zatrudniły następnie strażników i potworzyły sanktuaria ptasich kolonii.
Zainteresowanie opinii publicznej, wraz z działaniami prezydenta Roosevelta, spowodowały utworzenie pierwszego federalnie zarządzanego obszaru dla ochrony fauny (w tym wypadku pelikana brunatnego) na Wyspie Pelikana w roku 1903. Był to pierwszy rezerwat przyrody w USA. Jego pierwszy strażnik, Paul Kroegel, zarabiał 1 dolara miesięcznie.
Przykład okazał się zaraźliwy i wkrótce wiele obszarów lądowych i wodnych zyskało podobny status.

</doc>
<doc id="1421474" url="https://pl.wikipedia.org/wiki?curid=1421474" title="USS San Antonio (LPD-17)">
USS San Antonio (LPD-17)

USS San Antonio (LPD-17) amerykański okręt desantowy przystosowany do stanowienia stałej bazy wojskowych pojazdów wodno-lądowych oraz statków powietrznych i piechoty morskiej. Jest pierwszą jednostką serii okrętów desantowo-transportowych, ("Amphibious Transport Dock"), typu "San Antonio".
5 października 2013 r. okręt wziął udział w operacji specjalnej schwytania Naziha Abd al-Hamida al-Rakiai alias Abu Anas al-Liby. Zaokrętowani na nim byli żołnierze podlegli USSOCOM JSOC.

</doc>
<doc id="1421486" url="https://pl.wikipedia.org/wiki?curid=1421486" title="Berezowica Wielka">
Berezowica Wielka

Berezowica Wielka ("ukr. Велика Березовиця") – osiedle typu miejskiego w rejonie tarnopolskim obwodu tarnopolskiego Ukrainy, położona na lewym brzegu rzeki Seret, liczy około 6500 mieszkańców.
Znajduje się tu stacja kolejowa Berezowica-Ostrów, węzeł linii Tarnopol – Biała Czortkowska i Berezowica-Ostrów – Chodorów.
Historia.
Pierwsza wzmianka o miejscowości pochodzi z . Pod koniec XIX karczma i gajówka na obszarze dworskim Berezowicy Wielkiej nosiła nazwę Zagrobela. Miejscowość została znacznie zniszczona podczas I wojny światowej w wyniku ostrzału rosyjskiej artylerii.
Podczas wojny polsko-bolszewickiej 4 lutego 1920 w Berezowicy Wielkiej ponieśli śmierć polscy lotnicy wojskowi w stopniu porucznika: Kazimierz Swoszowski i Feliks Błaszkiewicz.
W II Rzeczypospolitej siedziba gminy wiejskiej Berezowica Wielka w powiecie tarnopolskim województwa tarnopolskiego. W tym czasie stała się popularnym miejscem letniskowym wśród mieszkańców Tarnopola. W 1936 roku powstała tu cukrownia, rozbudowana po II wojnie światowej. Status osiedla typu miejskiego posiada od 1986.

</doc>
<doc id="1421494" url="https://pl.wikipedia.org/wiki?curid=1421494" title="Mistrzostwa świata w samolotowym lataniu rajdowym">
Mistrzostwa świata w samolotowym lataniu rajdowym

Mistrzostwa świata w samolotowym lataniu rajdowym – zawody lotnicze rozegrane po raz pierwszy w Szwajcarii w 1976 roku. Mistrzostwa odbywają się pod auspicjami Międzynarodowej Federacji Lotniczej (FAI). Polscy piloci startując przez dłuższy czas na samolotach PZL-104 Wilga, nieprzerwanie od drugich mistrzostw świata 1978 zdobywają medale, zazwyczaj złote. W 2014 roku Mistrzostwa po raz pierwszy odbyły się w Polsce.

</doc>
<doc id="1421495" url="https://pl.wikipedia.org/wiki?curid=1421495" title="Mistrzostwa świata w samolotowym lataniu rajdowo-nawigacyjnym">
Mistrzostwa świata w samolotowym lataniu rajdowo-nawigacyjnym



</doc>
<doc id="1421498" url="https://pl.wikipedia.org/wiki?curid=1421498" title="Hayek">
Hayek



</doc>
<doc id="1421499" url="https://pl.wikipedia.org/wiki?curid=1421499" title="Rejon kiwerecki">
Rejon kiwerecki

Rejon kiwerecki – rejon obwodu wołyńskiego Ukrainy.
Został utworzony w 1940, jego powierzchnia wynosi 1414 km2, a ludność rejonu liczy 64 000 osób.
Na terenie rejonu znajduje się 1 miejska rada, 2 osiedlowe rady i 24 silskie rady, obejmujących w sumie 72 miejscowości. Siedzibą władz rejonowych są Kiwerce.

</doc>
<doc id="1421500" url="https://pl.wikipedia.org/wiki?curid=1421500" title="Medemblik">
Medemblik

Medemblik – miasto i gmina w północnej Holandii (prowincja Holandia Północna). Liczy ok. 26 tys. mieszkańców (2008).

</doc>
<doc id="1421503" url="https://pl.wikipedia.org/wiki?curid=1421503" title="Rejon kowelski (do 2020)">
Rejon kowelski (do 2020)

Rejon kowelski – były rejon obwodu wołyńskiego Ukrainy.
Został utworzony w 1939, jego powierzchnia wynosiła 1723 km², a ludność rejonu liczyła ponad 40 000 osób.
Na terenie rejonu znajdowały się jedna miejska rada, dwie osiedlowe rady i 28 silskich rad, obejmujących w sumie 91 miejscowości. Siedzibą władz rejonowych był Kowel.

</doc>
<doc id="1421504" url="https://pl.wikipedia.org/wiki?curid=1421504" title="Zaltbommel">
Zaltbommel

Zaltbommel – miasto i gmina w południowej Holandii (prowincja Geldria). Liczy ok. 26 tys. mieszkańców (2008).
Urodził się tutaj Gerard Hoet, malarz i rytownik holenderski.

</doc>
<doc id="1421507" url="https://pl.wikipedia.org/wiki?curid=1421507" title="Otocinclus affinis">
Otocinclus affinis



</doc>
<doc id="1421508" url="https://pl.wikipedia.org/wiki?curid=1421508" title="Kazimierz Bukraba">
Kazimierz Bukraba

Kazimierz Bukraba (ur. 5 grudnia 1885 w Grodnie, zm. 7 maja 1946 w Łodzi) – polski duchowny rzymskokatolicki, biskup diecezjalny piński w latach 1932–1946.
Życiorys.
Urodził się 5 grudnia 1885 w Grodnie. Kształcił się w miejscowym gimnazjum. W 1904 rozpoczął studia w seminarium metropolitalnym w Petersburgu, które od 1908 kontynuował na uniwersytecie w Innsbrucku. Święceń prezbiteratu udzielił mu 2 lutego 1909 w Krakowie tamtejszy biskup pomocniczy Anatol Nowak.
Pracował jako wikariusz parafii katedralnej w Mińsku Litewskim i prefekt miejscowych szkół średnich, a następnie rektor kościoła i prefekt szkół w Pińsku. Aktywnie uczestniczył w ruchu niepodległościowym. Podczas I wojny światowej kilkukrotnie przebywał w niemieckiej niewoli w charakterze zakładnika. W latach 1919–1928 był proboszczem i dziekanem w Nowogródku, po czym objął probostwo największej w diecezji pińskiej parafii w Brześciu nad Bugiem.
10 lipca 1932 papież Pius XI prekonizował go biskupem diecezjalnym diecezji pińskiej. Święcenia biskupie przyjął 21 sierpnia 1932 w kościele św. Kazimierza w Wilnie. Konsekrował go arcybiskup metropolita mohylewski Edward von Ropp, któremu asystowali biskupi pomocniczy: Kazimierz Mikołaj Michalkiewicz z Wilna i Jāzeps Rancāns z Rygi. Rządy w diecezji objął 28 sierpnia 1932, kiedy to odbył ingres do katedry Wniebowzięcia Najświętszej Maryi Panny w Pińsku. W 1934 promulgował uchwały I synodu diecezjalnego z 1929. W 1938 powołał Instytut Wyższej Kultury Religijnej. Zreformował seminarium duchowne w Pińsku. Utworzył 20 parafii i 2 dekanaty Otwierał ochronki i przedszkola. Wspierał Polską Macierz Szkolną, w 1935 został członkiem zarządu głównego stowarzyszenia. Utrzymywał dobre relacje z politykami sanacji. W 1935 wezwał wiernych, aby w wyborach parlamentarnych zagłosowali na kandydatów bloku rządowego. W publicznych wystąpieniach gloryfikował marszałka Józefa Piłsudskiego. Był członkiem Komisji Unionistycznej Episkopatu Polski.
W 1933 konsekrował biskupa pomocniczego pińskiego Karola Niemirę.
Po zajęciu Pińska przez Armię Czerwoną ze zdiagnozowaną chorobą serca i depresją nerwową wyjechał do Lwowa, gdzie w klinice uniwersyteckiej został poddany długotrwałemu leczeniu. W lutym 1942 udał się do Warszawy, gdzie u władz okupacyjnych bezskutecznie zabiegał o zgodę na powrót do diecezji. Brał udział w powstaniu warszawskim jako duszpasterz, a po kapitulacji w październiku 1944 udał się przez Pruszków do Milanówka. W styczniu 1945 zamieszkał u łódzkich urszulanek. Zmarł 7 maja 1946 w Łodzi i został pochowany w miejscowej katedrze. W 1967 jego szczątki przeniesiono do prokatedry w Drohiczynie.

</doc>
<doc id="1421509" url="https://pl.wikipedia.org/wiki?curid=1421509" title="Grave (Holandia)">
Grave (Holandia)

Grave – miasto i gmina w południowej Holandii (prowincja Brabancja Północna). Liczy ok. 12 tys. mieszkańców (2008).

</doc>
<doc id="1421512" url="https://pl.wikipedia.org/wiki?curid=1421512" title="Appingedam">
Appingedam

Appingedam – miasto i gmina w północnej Holandii (prowincja Groningen). Liczy ok. 12 tys. mieszkańców (2008).
Gmina składa się z dziewięciu miejscowości: Appingedam, Garreweer, Jukwerd, Laskwerd, Marsum, Oling, Opwierde, Solwerd oraz Tjamsweer.

</doc>
<doc id="1421513" url="https://pl.wikipedia.org/wiki?curid=1421513" title="Białe Wrótka">
Białe Wrótka

Białe Wrótka – przełęcz w grani głównej Tatr Zachodnich, pomiędzy Małą Białą Skałą (1316 m) a Białą Skałą (1378 m). Południowe stoki spod przełęczy opadają do Doliny Suchej Sielnickiej, północne do Doliny Spadowego Potoku.
Białe Wrótka są na wielu mapach błędnie lokalizowane. Tak np. polska mapa "Tatry Zachodnie słowackie i polskie" błędnie lokalizuje tę przełęcz pomiędzy Małą Białą Skałą a Jaworzyńską Kopą. Na słowackiej mapie brak nazwy tej przełęczy, zaś Biała Skała jest błędnie opisana w miejscu Małej Białej Skały.
Obszar przełęczy jest zalesiony. Zbudowany jest ze skał osadowych (wapienie i dolomity). Przez przełęcz prowadzi czerwony szlak turystyczny (odcinek szlaku wiodącego granią główną Tatr Zachodnich).

</doc>
<doc id="1421514" url="https://pl.wikipedia.org/wiki?curid=1421514" title="Odnaleźć Alice">
Odnaleźć Alice

Odnaleźć Alice (org. "Foudre") – telewizyjny serial dla młodzieży. W Polsce został wyemitowany jeden sezon (z pięciu) na kanale ZigZap.
Fabuła.
Alex w swoje 18 urodziny poznaje Alice, w której zakochuje się od pierwszego wejrzenia. Następnego dnia spotyka dziwnego człowieka, który ostrzega go, by nie próbował się spotkać z Alice. Wkrótce dziewczyna znika, jej mieszkanie jest puste i nikt ze znajomych nie wie, co się z nią stało. Alex wraz z dwójką swoich przyjaciół, Leo i Evą, postanawia odnaleźć Alice. Poszukiwania prowadzą aż do Nowej Kaledonii. Alex z przyjaciółmi dociera na wyspę. Dorywcze prace pozwalają im przeżyć i zamieszkać w szałasie Kanak wynajętym od miejscowych mieszkańców, znajdującym się tuż obok wodospadu Tao. Podczas poszukiwań bohaterowie stykają się z fascynującą przyrodą Nowej Kaledonii, rdzennymi mieszkańcami wyspy i zapierającymi dech atolami.

</doc>
<doc id="1421515" url="https://pl.wikipedia.org/wiki?curid=1421515" title="Władimir Georgiew">
Władimir Georgiew

Władimir Georgiew, bułg. Владимир Георгиев (ur. 27 sierpnia 1975 w Sofii) – bułgarski szachista, reprezentant Macedonii od 2002, arcymistrz od 2000 roku.
Kariera szachowa.
Pierwsze międzynarodowe sukcesy odniósł w cyklicznym turnieju juniorów w Hallsbergu, na przełomie 1991 i 1992 zajmując II m. (za Andriejem Szczekaczewem, a w edycji 1992/93 dzieląc II m. (za Aleksandrem Oniszczukiem, wspólnie z Oganesem Danielianem). Do czołówki bułgarskich szachistów awansował w połowie lat 90. XX wieku. W 1995 zdobył w Sofii tytuł indywidualnego mistrza kraju, natomiast w 1996 wystąpił w narodowej drużynie na szachowej olimpiadzie w Erywaniu, a w 1999 – na drużynowych mistrzostwach Europy w Batumi (gdzie bułgarscy szachiści zajęli IV miejsce). Od 2002 należy do ścisłej czołówki szachistów Macedonii: w latach 2002, 2004, 2006, 2008 i 2010 reprezentował ten kraj na olimpiadach (w 2004 zdobywając srebrny medal za indywidualny wynik na III szachownicy), natomiast w 2003, 2005, 2007, 2009 i 2011 – na drużynowych mistrzostwach Europy. W 2007 zdobył tytuł indywidualnego mistrza Macedonii.
Wielokrotnie startował w turniejach międzynarodowych, odnosząc szereg sukcesów, m.in. w:
Najwyższy ranking w dotychczasowej karierze osiągnął 1 października 2003, z wynikiem 2596 punktów zajmował wówczas 3. miejsce (za Kiryłem Georgijewem i Tonim Najdoskim) wśród macedońskich szachistów.

</doc>
<doc id="1421518" url="https://pl.wikipedia.org/wiki?curid=1421518" title="Jan Maykowski">
Jan Maykowski



</doc>
<doc id="1421523" url="https://pl.wikipedia.org/wiki?curid=1421523" title="Centrum Wyszkolenia Artylerii">
Centrum Wyszkolenia Artylerii

Polskie ośrodki szkolenia artylerii:

</doc>
<doc id="1421531" url="https://pl.wikipedia.org/wiki?curid=1421531" title="Wacław Skomorucha">
Wacław Skomorucha

Wacław Skomorucha (ur. 27 lutego 1915 w Chądzyniu, zm. 25 sierpnia 2001 w Siedlcach) – polski duchowny rzymskokatolicki, biskup pomocniczy siedlecki w latach 1963–1992, od 1992 biskup pomocniczy senior diecezji siedleckiej.
Życiorys.
Urodził się 27 lutego 1915 w Chądzyniu. W latach 1929–1934 uczęszczał do Wyższego Gimnazjum Biskupiego w Siedlcach, gdzie uzyskał świadectwo dojrzałości. W latach 1934–1939 odbył studia filozoficzno-teologiczne w Wyższym Seminarium Duchownym w Janowie Podlaskim. Święceń prezbiteratu udzielił mu 8 września 1940 w katedrze Niepokalanego Poczęcia Najświętszej Maryi Panny w Siedlcach biskup Czesław Sokołowski, administrator apostolski diecezji podlaskiej. W latach 1950–1953 studiował na Wydziale Teologii Katolickiej Uniwersytetu Warszawskiego, uzyskując magisterium.
Pracował jako wikariusz w parafiach: św. Michała Archanioła w Starejwsi (1940), św. Małgorzaty w Ulanie (1940–1941), Przenajświętszej Trójcy w Radzyniu Podlaskim (1941–1942), Przenajświętszej Trójcy w Borowiu (1942–1943), św. Stanisława Biskupa w Sarnakach (1943–1944). Był proboszczem parafii św. Barbary w Dołdze (1944–1946) i parafii św. Antoniego z Padwy w Ugoszczy (1947–1948). W latach 1946–1947 pracował jako prefekt w Liceum Ogólnokształcącym im. Tadeusza Kościuszki w Łukowie. W latach 1948–1950 pełnił funkcję misjonarza diecezjalnego w Łukowie. W latach 1958–1960 zajmował w kurii biskupiej stanowisko referenta duszpasterstwa.
Od 1950 do 1958 pełnił funkcję ojca duchownego w Wyższym Seminarium Duchownym w Siedlcach. W latach 1959–1996 był tamtejszym wykładowcą, prowadząc zajęcia z patrologii, homiletyki, teologii dogmatycznej, teologii ascetycznej i historii Kościoła. W latach 1960–1963 sprawował urząd wicerektora, a w 1972 rektora seminarium.
21 listopada 1962 papież Jan XXIII mianował go biskupem pomocniczym diecezji siedleckiej ze stolicą tytularną Zoara. Święcenia biskupie otrzymał 21 kwietnia 1963 w katedrze Niepokalanego Poczęcia Najświętszej Maryi Panny w Siedlcach. Udzielił mu ich kardynał Stefan Wyszyński, prymas Polski, któremu asystowali Michał Klepacz, biskup diecezjalny łódzki, i Piotr Kałwa, biskup diecezjalny lubelski. Jako dewizę biskupią przyjął słowa „"Veritati et caritati"” ("Służba prawdzie i miłości"). W latach 1963–1992 sprawował urząd wikariusza generalnego diecezji. W 1963 został ustanowiony egzaminatorem prosynodalnym, a w 1964 sędzią prosynodalnym. Podczas II synodu diecezjalnego pełnił funkcję przewodniczącego komisji głównej. W kurii diecezjalnej zajmował stanowiska przewodniczącego: Wydziału Nauki Katolickiej, Wydziału Artystyczno-Budowlanego i Komisji ds. Budownictwa Kościelnego. Był członkiem Rady Kapłańskiej, Rady Duszpasterskiej i przewodniczącym Trybunału Diecezjalnego. Z ramienia diecezji koordynował współpracę duszpasterską z Kościołem w Niemczech, zwłaszcza z diecezją Spiry, a także zasiadał w warszawskim komitecie organizującym pierwszą podróż apostolską papieża Jana Pawła II do Polski. W latach 1964–1992 pełnił funkcję dziekana siedleckiej kapituły katedralnej. W latach 1965–1968 był proboszczem parafii katedralnej w Siedlcach. Po śmierci biskupa Ignacego Świrskiego, od 26 marca do 24 października 1968 rządził diecezją jako wikariusz kapitulny. 1 lutego 1992 papież Jan Paweł II przyjął jego rezygnację z obowiązków biskupa pomocniczego siedleckiego.
W Episkopacie Polskim zasiadał w Komisji ds. Duszpasterstwa Kobiet, Komisji ds. Rewizji Kodeksu Prawa Kanonicznego, Komisji ds. Środków Społecznego Przekazu oraz Komisji ds. Budownictwa Sakralnego i Kościelnego. W 1963 i 1965 był uczestnikiem kolejno II i IV sesji soboru watykańskiego II. Był współkonsekratorem podczas sakry biskupa pomocniczego kieleckiego Edwarda Materskiego (1968).
Zmarł 25 sierpnia 2001 w Siedlcach. Został pochowany 29 sierpnia 2001 na miejscowym cmentarzu centralnym.

</doc>
<doc id="1421535" url="https://pl.wikipedia.org/wiki?curid=1421535" title="Bdale Garbee">
Bdale Garbee

Bdale Garbee – amerykański informatyk zajmujący się rozwojem systemów z rodziny Linux, w szczególności Debiana GNU/Linux.
Obecnie pracuje w firmie Hewlett-Packard oraz jest prezesem organizacji Software in the Public Interest. Jest także przewodniczącym Komitetu Technicznego Debiana.
Życiorys.
Bdale Garbee bierze udział w rozwoju Debiana od samego początku istnienia tego projektu, czyli od wczesnych lat 90. W 1995 postawił pierwszy serwer Debiana – "master.debian.org". W latach 2002–2003 był Liderem Projektu Debian.
Od 29 czerwca 2004 był członkiem zarządu Software in the Public Interest, niedochodowej organizacji zbierającej fundusze na rozwój Debiana, a 1 sierpnia 2006 został jej prezesem.

</doc>
<doc id="1421539" url="https://pl.wikipedia.org/wiki?curid=1421539" title="Oscar Omar Míguez">
Oscar Omar Míguez



</doc>
<doc id="1421540" url="https://pl.wikipedia.org/wiki?curid=1421540" title="RT (stacja telewizyjna)">
RT (stacja telewizyjna)

RT (do 2009 jako Russia Today) – ogólnoświatowa wielojęzyczna telewizja informacyjna z siedzibą w Moskwie, założona przez rosyjski rząd.
Stacja nadaje od 10 grudnia 2005 roku 24 godziny na dobę przez 7 dni w tygodniu. Założona została z inicjatywy ówczesnego ministra komunikacji Michaiła Lesina oraz Aleksieja Gromowa – rzecznika prasowego Władimira Putina. Właścicielem stacji jest rosyjska międzynarodowa agencja informacyjna RIA Nowosti finansowana ze środków budżetu Rosji. Redaktorem naczelnym stacji jest od początku Margarita Simonian.
W RT pracuje przeszło 700 korespondentów, dziennikarzy, tłumaczy, prezenterów, producentów. Stacja dociera do około 150 milionów odbiorców na całym świecie.
Oprócz angielskiej i rosyjskiej wersji językowej, stacja nadaje również w języku hiszpańskim, arabskim i niemieckim. W 2009 r. był to drugi najczęściej oglądany zagraniczny kanał informacyjny w USA po BBC World News.
Stacja wielokrotnie oskarżana była o działania propagandowe na rzecz Rosji, szerzenie dezinformacji oraz propagowanie teorii spiskowych. Od 2020 roku zakazano nadawania jej na Litwie i na Łotwie, a od 24 lutego 2022 także w Polsce. 27 lutego 2022 roku, w związku z rosyjską agresją na Ukrainę, stacja jako źródło rosyjskiej dezinformacji została objęta zakazem działalności na terenie Unii Europejskiej.
Działalność.
Pierwsze programy "Russia Today" powstawały w studio telewizyjnym przy Zubowskim Bulwarze w Moskwie. W 2006 roku jej sygnał został udostępniony przez platformę cyfrową British Sky Broadcasting, a stacja uruchomiła studio w Londynie. W ciągu kolejnego roku zasięg został poszerzony o Włochy, Belgię i Holandię. W czerwcu 2007 roku uruchomiony został kanał "Russia Today" na YouTube. W tym samym roku uruchomiony został kanał Rusiya Al-Yaum w języku arabskim.
W roku 2008 doszło do oficjalnej zmiany nazwy z "Russia Today" na "RT". W roku 2009 uruchomiony został kolejny, hiszpańskojęzyczny kanał językowy – "RT en Español". Stacja uruchomiła na jego potrzeby studia w Madrycie, Miami, Hawanie, Los Angeles i Buenos Aires.
11 czerwca 2009 roku "RT" rozpoczęła współpracę z CNN w ramach projektu World Report, a stacja rozpoczęła nadawanie w Kanadzie, Indiach i Hongkongu. W styczniu 2010 roku uruchomione zostało studio w Waszyngtonie i "RT" rozpoczęła nadawanie na rynku amerykańskim. W roku 2011 portfolio nadawcy powiększyło się o kanał dokumentalny "RT Doc".
Polska.
Od października 2008 roku telewizję internetową RT można było oglądać w angielskiej wersji językowej na platformie multimedialnej Onet.tv.
24 lutego 2022 roku Krajowa Rada Radiofonii i Telewizji, powołując się na kwestie bezpieczeństwa i obronności Rzeczypospolitej Polskiej w związku z rozpoczęciem przez Federację Rosyjską działań wojennych na Ukrainie w ramach wojny rosyjsko-ukraińskiej, podjęła uchwałę w sprawie wykreślenia z „Rejestru programów telewizyjnych rozpowszechnianych wyłącznie w systemie teleinformatycznym i programów rozprowadzanych” między innymi kanału "RT".
Łotwa.
30 czerwca 2020 roku łotewska Krajowa Rada ds. Mediów Elektronicznych (NEPLP) zakazała emisji siedmiu kanałów RT w związku z sankcjami nałożonymi w 2014 roku przez Radę Unii Europejskiej na Dmitrija Kisielowa, pod którego „faktyczną kontrolą i wyłącznym nadzorem” znajdowała się stacja. W oświadczeniu prasowym NEPLP dodatkowo uzasadniała swoją decyzję szerzeniem przez RT treści propagandowych, mających przedstawiać Łotwę jako „upadłe państwo”.
Niemcy.
W grudniu 2021 rząd Niemiec wszczął postępowanie przeciwko niemieckojęzycznemu oddziałowi RT, który prowadził działalność bez odpowiedniej licencji. W ciągu kilku dni zdjęto jej kanał telewizyjny. W lutym 2022 zablokowano RT.
Wielka Brytania.
18 marca 2022 brytyjski Ofcom unieważnił licencję na nadawanie ze skutkiem natychmiastowym dla RT. Powodem były obawy regulatorów odnośnie do niezależności stacji, która jest wspierana finansowo przez rząd rosyjski, który jest odpowiedzialny za inwazję Rosji na Ukrainę. Przy czym budziły zastrzeżenia prawa, jakim podlegają dziennikarze z Rosji. Poza tym Ofcom prowadzi 29 dochodzeń odnośnie do bezstronności RT w relacjonowaniu konfliktu Rosji z Ukrainą, a w 2019 ukarał stację grzywną.
Krytyka stacji.
RT jest krytykowana przez niektórych komentatorów i dziennikarzy za proputinowskie nastawienie oraz wspieranie teorii spiskowych. Wskazuje się niejednokrotnie, iż głównym celem istnienia Russia Today jest propagowanie stanowiska rządu za granicą w sposób analogiczny do Voice of America lub wpływanie na CNN (z tego powodu oraz budowy i wyglądu, sposobu prezentacji i samych prezenterów programu jest nazywana m.in. rosyjskim CNN, dodatkowo w opozycji do VoA zmieniła nazwę na RT). Budżet w wysokości 300 milionów dolarów w 2012 roku został osobiście uratowany przed cięciami przez Putina.
W marcu 2014 roku dwie dziennikarki "RT America" na wizji potępiły działania Rosji w trakcie konfliktu z Ukrainą. 3 marca Abby Martin, podczas programu "Breaking the Set", potępiła działania Kremla i określiła je jako „okupację Krymu”. Dzień później Liz Wahl, podczas programu na żywo, oświadczyła, że w ramach protestu odchodzi ze stacji.

</doc>
<doc id="1421541" url="https://pl.wikipedia.org/wiki?curid=1421541" title="Julio Gervasio Pérez">
Julio Gervasio Pérez



</doc>
<doc id="1421542" url="https://pl.wikipedia.org/wiki?curid=1421542" title="Víctor Pablo Rodríguez Andrade">
Víctor Pablo Rodríguez Andrade



</doc>
<doc id="1421545" url="https://pl.wikipedia.org/wiki?curid=1421545" title="Geertruidenberg">
Geertruidenberg

Geertruidenberg – miasto i gmina w południowej Holandii (prowincja Brabancja Północna). Liczy ok. 20 tys. mieszkańców (2008).

</doc>
<doc id="1421547" url="https://pl.wikipedia.org/wiki?curid=1421547" title="Północnomacedońscy arcymistrzowie szachowi">
Północnomacedońscy arcymistrzowie szachowi

Lista północnomacedońskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Macedonii reprezentowali tylko w pewnym okresie swojego życia.

</doc>
<doc id="1421554" url="https://pl.wikipedia.org/wiki?curid=1421554" title="Heusden">
Heusden

Heusden – miasto i gmina w południowej Holandii (prowincja Brabancja Północna). Liczy ok. 42 tys. mieszkańców (2008).

</doc>
<doc id="1421555" url="https://pl.wikipedia.org/wiki?curid=1421555" title="Franz Chvostek">
Franz Chvostek



</doc>
<doc id="1421557" url="https://pl.wikipedia.org/wiki?curid=1421557" title="Kości">
Kości



</doc>
<doc id="1421558" url="https://pl.wikipedia.org/wiki?curid=1421558" title="Stary Żywiec">
Stary Żywiec

Stary Żywiec – nieistniejąca dzielnica miasta Żywiec, do 1929 roku osobna wieś będąca siedzibą gminy. W 1966 roku zalana w związku z powstaniem Jeziora Żywieckiego.
Historia.
Zdaniem historyków w miejscu istnienia późniejszej wsi Stary Żywiec znajdowało się początkowo miasto Żywiec w swojej pierwotnej fazie rozwoju. Już w I poł. XIV w. Żywiec jawi się w źródłach jako miasteczko zorganizowane i ukształtowane, co pozwala doszukiwać się jego początków w XIII wieku. Najprawdopodobniej na przełomie XIV i XV wieku, ze względu na niekorzystne położenie miasta, mieszkańcy zaczęli stopniowo przenosić się początkowo na terytorium późniejszej Rudzy, a potem na obszar dzisiejszego Żywca (okolice Rynku). Sam proces lokowania, zasiedlania i przenoszenia miejscowości w najważniejszym źródle do dziejów Żywiecczyzny – Dziejopisie Komonieckiego – przedstawiony jest bardzo niejasno i pozostawia szerokie pole do snucia licznych teorii. Pierwszej lokacji wsi Stary Żywiec w pobliżu opuszczonego miasta dokonali najprawdopodobniej książęta oświęcimscy w I poł. XV wieku. Dokument lokacyjny nie zachował się jednak. W 1477 r. Stary Żywiec został spalony przez wojska królewskie pod dowództwem Jakuba Dembińskiego, a w 1507 r. miejscowość została nawiedzona przez powódź. Prawdopodobnie w II poł. XVI wieku wieś została powtórnie lokowana przez kasztelana sądeckiego Krzysztofa Komorowskiego, który począwszy od 1566 roku przez wiele dziesięcioleci był właścicielem Żywiecczyzny.
W 1921 roku powstał projekt przyłączenia do Żywca przyległych jednowioskowych gmin podmiejskich, co spotkało się z reakcją odmowną Wydziału Powiatowego oraz władz miasta. Jednak ostatecznie w 1929 roku Stary Żywiec, liczący 321 ha powierzchni, 84 domy i 720 mieszkańców został włączony w granice administracyjne miasta.
W 1937 w Starym Żywcu została otwarta jednoklasowa szkoła powszechna.
Zatopienie miejscowości.
W 1958 roku Żywiecczyznę nawiedziła powódź, która zniszczyła znaczną część Żywca i zerwała miejskie mosty na rzece Sole. W związku z tym postanowiono zapobiec dalszym powodziom poprzez regulację rzeki za pomocą zapór w Tresnej i Czańcu. Sztuczne Jezioro Żywieckie mające być wynikiem owej regulacji objęło swoim zasięgiem między innymi teren Starego Żywca. W związku z tym wraz z budową zapory rozpoczęto akcję relokacji mieszkańców do sąsiednich miejscowości. Najwięcej osób ze Starego Żywca zostało przesiedlonych do miejscowości Kozy. Odszkodowania, jakie wywłaszczani mieszkańcy otrzymywali wówczas od władz państwowych, miały być zdaniem niektórych niewspółmiernie niskie w stosunku do wartości rzeczywistej opuszczanych nieruchomości.
Stary Żywiec znalazł się pod wodami jeziora wraz z terenami bądź fragmentami terenów miejscowości: Zarzecza, Pietrzykowic, Rędzin i Zadziela. W roku 2015, w czasie długiej suszy, poziom Jeziora Żywieckiego obniżono o kilka metrów, co spowodowało czasowe odsłonięcie fragmentów zatopionych miejscowości.
Parafia i kościół.
W dzielnicy znajdował się kościółek pw. Wszystkich Świętych. Data wystawienia pierwszego kościoła jest nieznana, miejscowa parafia została po raz pierwszy wzmiankowana w spisie parafii płacących sześcioletnią dziesięcinę w dekanacie Oświęcim diecezji krakowskiej z 1326 jako "Item Engbertus, plebanus ecclesie de Zivicz". Następnie w kolejnych spisach świętopietrza z lat 1346–1358 pod nazwami "Ziwcza", "Zywcza", "Ziwicz".
Kościół z drzewa cisowego istniał już w XIII wieku, spłonął jednak w roku 1477. Zniszczeniu uległ też kolejny kościół z 1507 roku, wybudowany z materiału po rozbiórce starszego kościoła zniszczonego przez powódź. Ten zabytkowy gotycki kościółek typu śląsko-małopolskiego otaczał kamienny mur. Wokół kościoła znajdował się cmentarz. Dokonano jedynie stosunkowo niewielkich zmian w jego wyglądzie. Świątynia w Starym Żywcu była pierwszą siedzibą parafii żywieckiej – okeślono ją w źródłach jako "matrix ecclesiae parochialis in nova Żywiecz oppido" – "matkę kościoła parafialnego w Nowym Żywcu".
W czasie ostatniej restauracji około 1926 r. celem powiększenia wnętrza usunięto ścianę oddzielającą nawę od wieży. W centrum głównego ołtarza znajdował się obraz Matki Boskiej Częstochowskiej. Kościół posiadał wysoki spadzisty dach kryty gontami. Posiadał wiązania dachowe złożone z krokwiowych kozłów wiązarowych i pośrednich. Pomiędzy kozłami wiązarowymi znajdowała się kratownica z krzyżami św. Andrzeja. Podczas walk o wyzwolenie miasta kościół spalił się doszczętnie wraz z całym wyposażeniem wnętrza. Pozostałości świątyni zostały zalane wraz z budową zapory w Tresnej. Przykościelny cmentarz został częściowo ekshumowany w 1963 W 2012 roku na brzegu Jeziora Żywieckiego odnaleziono wyrzucone przez jego wody drewniane tabernakulum. Zdaniem naukowców, którzy zbadali znalezisko, obiekt został stworzony w XIX wieku i najprawdopodobniej stanowił część wyposażenia kościoła Wszystkich Świętych.

</doc>
<doc id="1421561" url="https://pl.wikipedia.org/wiki?curid=1421561" title="Ali Al Habsi">
Ali Al Habsi



</doc>
<doc id="1421562" url="https://pl.wikipedia.org/wiki?curid=1421562" title="Ottokar Chiari">
Ottokar Chiari

Ottokar Freiherr von Chiari (ur. 1 lutego 1853 w Pradze, zm. 12 maja 1918 w Puchberg am Schneeberg) – austriacki lekarz laryngolog, profesor na Uniwersytecie Wiedeńskim. Syn ginekologa Johanna Baptisty Chiariego (1817–1854) i młodszy brat patologa Hansa Chiariego (1851–1916). Jego wnukiem był Karl Chiari, ortopeda.
Ottokar Chiari był asystentem Leopolda von Schröttera, a później zastąpił Karla Stoerka na stanowisku dyrektora kliniki laryngologicznej. Specjalista na polu rynolaryngologii, pracując w Wiedniu wprowadził nowe techniki chirurgiczne. W 1912 roku jako pierwszy zastosował dojście transetmodialne (przez kość sitową).

</doc>
<doc id="1421563" url="https://pl.wikipedia.org/wiki?curid=1421563" title="Polany ogrodnik">
Polany ogrodnik



</doc>
<doc id="1421564" url="https://pl.wikipedia.org/wiki?curid=1421564" title="Je N’ai Pas Compris">
Je N’ai Pas Compris

Je n’ai pas compris – piosenka pop stworzona przez Ricarda Evaninda, Roberta Olaussaona i Shanna Smith na pierwszy studyjny album szwedzkiej wokalistki Ann Winsborn. Piosenka została wydana jako pierwszy singel promujący album Everything I am.

</doc>
<doc id="1421567" url="https://pl.wikipedia.org/wiki?curid=1421567" title="Metro w Palma de Mallorca">
Metro w Palma de Mallorca

Metro w Palma de Mallorca jest pierwszym systemem metra zbudowanym na Balearach. Metro zostało zbudowane dla usprawnienia komunikacji w dotychczas zatłoczonej Palmie. 
Obecnie sieć składa się z 8,5 km odcinka na którym znajduje się 9 stacji. Obsługę systemu zapewnia "Serveis Ferroviaris de Mallorca" (SFM). Pierwsze prace budowlane rozpoczęły się w 2004 roku by zakończyć się w 2007, tak więc budowa całej trasy przeprowadzona została w rekordowo szybkim tempie.
Dane techniczne.
Prześwit toru wynosi 1000 mm, pociągi korzystają z napowietrznej sieci trakcyjnej, tabor obejmuje sześć szerokich na 2,55 m i długich na 33 m wagonów wyprodukowanych przez firmę CAF.
Prawie wszystkie stacje umiejscowione są pod ziemią, jedynie odcinek trasy koło dworca kolejowego "Son Sardina" znajdują się na powierzchni. Perony stacji mają przeciętnie 80 m długości i 5 m szerokości.
Metro zostało tymczasowo zamknięte po lokalnej powodzi we wrześniu 2007, kiedy do tuneli wdarła się woda. 
Wydarzenie to wymusiło konieczność 10 miesięcznego remontu, który zakończył się 28 lipca 2008.
Plany.
Planuje się zbudować drugą linię, która będzie miała 11,8 kilometra długości i 15 stacji. Jej trasa będzie przebiegała od przystanku pierwszej linii "Camí dels Rais", następnie przejedzie przez nowo budowane osiedla na północny zachód od centrum, osiedle Vileta i zachodnią część centrum. Na przystanku "Plaça d'Espanya" będzie się można przesiąść w pierwszą linię, a następnie pojedzie w kierunku północnego wschodu, równolegle do linii pierwszej. Trasa drugiej linii zakończy się na przystanku "Rafal Nou".

</doc>
<doc id="1421570" url="https://pl.wikipedia.org/wiki?curid=1421570" title="Tonin czarnogłowy">
Tonin czarnogłowy

Tonin czarnogłowy, delfin czarnogłowy, delfin Commersona ("Cephalorhynchus commersonii") – gatunek ssaka z rodziny delfinowatych (Delphinidae).
Podgatunki.
Wyróżniono dwa podgatunki "C. commersonii":
Charakterystyka.
Zamieszkuje wody półkuli południowej wokół wybrzeży Chile i Argentyny po Falklandy. Żyje zazwyczaj w stadach liczących kilkadziesiąt sztuk.
Długość ciała do 1,2-1,5 m, masa ciała 35-65 kg. Samice są na ogół większe od samców. Głowa, płetwy i ogon są czarne, część środkowa jest biała. Odżywia się głównie skorupiakami i głowonogami.

</doc>
<doc id="1421571" url="https://pl.wikipedia.org/wiki?curid=1421571" title="Delfin Commersona">
Delfin Commersona



</doc>
<doc id="1421573" url="https://pl.wikipedia.org/wiki?curid=1421573" title="Cephalorhynchus commersonii">
Cephalorhynchus commersonii



</doc>
<doc id="1421574" url="https://pl.wikipedia.org/wiki?curid=1421574" title="Václav Treitz">
Václav Treitz

Václav Treitz ("Wenzel / Venzlav/ Wacław Treitz", ur. 9 kwietnia 1819 w Hostomicach, zm. 27 sierpnia 1872 w Pradze) – czeski lekarz, patolog, profesor anatomii patologicznej w Krakowie i w Pradze.
Studiował medycynę na Uniwersytecie w Pradze, po ukończeniu studiów uczył się u Josepha Hyrtla w Wiedniu. Następnie wykładał na Uniwersytecie Jagiellońskim i, od 1855 roku, ponownie w Pradze, gdzie otrzymał katedrę i kierował Instytutem Anatomii Patologicznej.
Był patriotą zaangażowanym w walkę o niepodległość Czech. Chorował psychicznie, w 1872 roku popełnił samobójstwo przez połknięcie cyjanku potasu.
W 1853 roku opisał mięsień wieszadłowy dwunastnicy, znany do dziś jako mięsień Treitza (więzadło Treitza). Inne eponimy związane z osobą czeskiego patologa to:

</doc>
<doc id="1421578" url="https://pl.wikipedia.org/wiki?curid=1421578" title="RAI Sport">
RAI Sport



</doc>
<doc id="1421579" url="https://pl.wikipedia.org/wiki?curid=1421579" title="Heidesee">
Heidesee

Heidesee – gmina w Niemczech w kraju związkowym Brandenburgia, w powiecie Dahme-Spreewald.
Geografia.
Gmina położona jest 10 km na wschód od miasta Königs Wusterhausen. Przez gminę przepływa rzeka Dahme i kanał Odra-Sprewa.
Podział administracyjny.
W skład obszaru gminy wchodzi 11 części miejscowości:

</doc>
<doc id="1421580" url="https://pl.wikipedia.org/wiki?curid=1421580" title="Oreczka krótkogłowa">
Oreczka krótkogłowa

Oreczka krótkogłowa, delfin krótkogłowy ("Orcaella brevirostris") – gatunek ssaka z rodziny delfinowatych (Delphinidae), osiągającego długości do 2 m.
Występowanie.
Występuje w przybrzeżnych wodach Azji Południowo-Wschodniej i Oceanii. W poszukiwaniu pokarmu jest w stanie wpływać w górę rzek nawet do 1000 km od ujścia.
Opis.
Głowa tępo ścięta z przodu, ciało koloru szarego, spodem jaśniejszy. Żyje w małych stadach liczących zwykle kilku, rzadziej kilkunastu osobników. Odżywia się rybami, głowonogami i skorupiakami.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów gatunek ten został zaliczony do kategorii EN (zagrożone wyginięciem). Ponadto IUCN wyróżnia subpopulacje:

</doc>
<doc id="1421581" url="https://pl.wikipedia.org/wiki?curid=1421581" title="Orcaella brevirostris">
Orcaella brevirostris



</doc>
<doc id="1421582" url="https://pl.wikipedia.org/wiki?curid=1421582" title="Cephalorhynchus commersoni">
Cephalorhynchus commersoni



</doc>
<doc id="1421583" url="https://pl.wikipedia.org/wiki?curid=1421583" title="Barbaricum">
Barbaricum

Barbaricum (grec. "Βαρβαρικόν" "zagraniczny, barbarzyński") – nazwa geograficzna, używana przez historyków i archeologów na określenie terenów poza granicami Cesarstwa Rzymskiego, zamieszkałych przez barbarzyńców. Obszary te leżały poza rzymską kontrolą administracyjną, ale były częścią rzymskiego świata.
Nazwa ta była w późnym antyku wykorzystywana do określenia terenów plemion, które nie były podbite przez Rzymian, leżących za Renem i Dunajem. Pojęcia tego używali m.in. rzymscy historycy Ammianus Marcellinus i Eutropiusz.
W pracach badawczych pojęcia "Barbaricum" i "Germania" ("Germania Magna") są niekiedy używane zamiennie, choć nie zawsze jest to uzasadnione: obszary Barbaricum nie były zawsze zasiedlone jedynie przez plemiona germańskie. W okresie wielkiej wędrówki ludów mieszkańcami Barbaricum stali się Alanowie i Hunowie. Od VI w. n.e. na tereny te zaczęły także napływać plemiona słowiańskie.

</doc>
<doc id="1421584" url="https://pl.wikipedia.org/wiki?curid=1421584" title="Omar Borrás">
Omar Borrás

Omar B. Borrás Branda (ur. 15 czerwca 1929, zm. 19 października 2022) - trener urugwajski. Wykładowca akademicki, a także praktyk i teoretyk wychowania fizycznego.
Borrás zajmował się pracą trenerską w różnych dyscyplinach sportowych - w lekkoatletyce, pływaniu, koszykówce i piłce nożnej. Był trenerem lekkoatletycznej reprezentacji Urugwaju na Igrzyska Olimpijskie w 1968 roku. W latach 1961–1976 był trenerm piłkarskim w klubach. Był także asystentem trenera reprezentacji Urugwaju podczas finałów mistrzostw świata w 1966 roku. W 1978 Borrás zatrudniony został w federacji piłkarskiej Urugwaju (Asociación Uruguaya de Fútbol). W latach 1982–1986 był trenerem reprezentacji Urugwaju. W turnieju Copa América 1983 doprowadził reprezentację Urugwaju do tytułu mistrza Ameryki Południowej.
Borrás jako trener wziął udział w finałach mistrzostw świata w 1986 roku, doprowadzając Urugwaj do 1/8 finału. Z powodu swoich uwag pod adresem sędziego i niesportowego zachowania drużyny w meczu ze Szkocją, następny mecz z Argentyną musiał oglądać z trybun, gdyż miał zakaz przebywania w boksie swojej drużyny.
Uważa się, że jest pierwszą osobą, która użyła terminu "Grupa Śmierci" dla określenia grupy, w której Urugwaj musiał zmierzyć się z Niemcami, Danią i Szkocją.

</doc>
<doc id="1421586" url="https://pl.wikipedia.org/wiki?curid=1421586" title="Schulzendorf">
Schulzendorf

Schulzendorf – gmina w Niemczech w kraju związkowym Brandenburgia, w powiecie Dahme-Spreewald. Gmina położona jest niedaleko aglomeracji Berlina.

</doc>
<doc id="1421587" url="https://pl.wikipedia.org/wiki?curid=1421587" title="Bazylika kolegiacka św. Andrzeja Apostoła w Olkuszu">
Bazylika kolegiacka św. Andrzeja Apostoła w Olkuszu

Bazylika kolegiacka św. Andrzeja Apostoła w Olkuszu – kościół halowy w Olkuszu, wybudowany w 1 połowie XIV wieku w stylu gotyckim.
Historia.
Farę miejską na miejscu wcześniejszego kościoła zbudowano w 1 połowie XIV wieku dzięki fundacji króla Kazimierza Wielkiego. Świątyni nadano formę hali z pięcioma przęsłami, trzema nawami i wydłużonym prezbiterium z płaskim zamknięciem. Ze współczesnych sobie realizacji architektonicznych kościół w Olkuszu przypomina oba kościoły w Lewoczy na Spiszu. Nie jest wykluczone, że prezbiterium powstało już w XIII wieku, co sugeruje skrzywienie jego osi wobec halowego korpusu. 
W XV wieku do południowej ściany dobudowano kaplicę św. Anny. Także w XV wieku dobudowano zakrystię i skarbiec od północy. W 1612 roku zbudowano od południa kruchtę (przedsionek), a w 1620 roku zbudowano manierystyczną kaplicę Amendziańską (Loretańską) fundacji zamożnego górnika Stanisława Amendy. W XVIII wieku obok kościoła zbudowano kaplicę świętego Jana Kantego. W 1864 roku spłonęła dzwonnica i częściowo kościół. W latach 1903-1913 zbudowano dzwonnicę w stylu neogotyckim wg projektu architekta Sławomira Odrzywolskiego. 
Siedziba "Olkuskiej Kapituły Kolegiackiej" od 2001 r. Od roku 2002 świątynia nosi tytuł bazyliki mniejszej.
Festiwale.
Odbywają się tu w październiku koncerty w ramach "Międzynarodowych Olkuskich Dni Muzyki Organowej i Kameralnej", a także w lipcu "Letni Festiwal Organowy". 

</doc>
<doc id="1421591" url="https://pl.wikipedia.org/wiki?curid=1421591" title="Centrum Wyszkolenia Artylerii (II RP)">
Centrum Wyszkolenia Artylerii (II RP)

Centrum Wyszkolenia Artylerii (CWArt) - ośrodek szkolenia kadr oficerskich artylerii Wojska Polskiego II RP w latach 1927-1939.
Formowanie i zmiany organizacyjne.
Na podstawie zarządzenia Ministra Spraw Wojskowych L. 6312/Org. z 2 marca 1927 Obóz Szkolny Artylerii w Toruniu został przekształcony w Centrum Wyszkolenia Artylerii.
Centrum pod względem organizacyjnym i szkoleniowym podlegało początkowo szefowi Samodzielnego Wydziału Artylerii Ministerstwa Spraw Wojskowych, a od 31 marca 1927 – szefowi Departamentu Artylerii MSWojsk. Miał on istotny wpływ na kształtowanie jego struktury organizacyjnej, obsadę personalną kierowniczej kadry i przydział funduszy z budżetu MSWojsk. Ponadto szef Departamentu ustalał na poszczególne lata etaty stanów zmiennych szkół i kursów oraz określał zadania szkoleniowe.
Organizacja Centrum.
Obsługę strzelań gwarantował utworzony na przełomie lat 1927/1928 przy pułk manewrowy artylerii w skład, którego zostały włączone: bateria obsługi i szwadron szkolny SPZA, baterie ćwiczebne SPA i SSA, a także 1 dywizjon pomiarów artylerii.
W 1929 przeprowadzono reorganizację Centrum. Zredukowano etat komendy oraz zlikwidowano istniejące na jej szczeblu stanowisko dyrektora nauk i stanowiska wykładowców.
Od tej chwili głównym zadaniem Komendy CWArt było sprawowanie ogólnego kierownictwa nad działalnością organizacyjną - szkoleniową poszczególnych szkół.
W 1932 przeprowadzono reorganizację artylerii WP. Ustanowiona wówczas organizacja CWArt nie różniła się w sposób istotny od dotychczasowej. Pewne zmiany wprowadzono w organizacji wewnętrznej poszczególnych szkół.
Wiosną 1939 ze składu CWArt zostały wyłączone jednostki liniowe: 31 pułk artylerii lekkiej i 1 dywizjon pomiarów artylerii. Zostały one zreorganizowane i przekształcone w jednostki bojowe.
Kadra i słuchacze centrum.
Pokojowa obsada personalna szkoły w marcu 1939 roku:
Komenda Centrum
Szkoła Podchorążych Artylerii 
"Pełna obsada oficerska w artykule „Szkoła Podchorążych Artylerii”"
Szkoła Strzelań Artylerii
"Pełna obsada oficerska w artykule „Szkoła Strzelań Artylerii”"
Szkoła Podoficerów Zawodowych Artylerii
"Pełna obsada oficerska w artykule „Szkoła Podoficerów Zawodowych Artylerii”"
Kurs Instruktorów Jazdy Konnej i Zaprzęgami

</doc>
<doc id="1421592" url="https://pl.wikipedia.org/wiki?curid=1421592" title="Omar Borras">
Omar Borras



</doc>
<doc id="1421593" url="https://pl.wikipedia.org/wiki?curid=1421593" title="Bazylika kolegiacka Grobu Bożego w Miechowie">
Bazylika kolegiacka Grobu Bożego w Miechowie

Kolegiata Grobu Bożego w Miechowie – miechowska kolegiata jest trzynawową trójprzęsłową bazyliką gotycką z XIV/XV wieku z fragmentami romańskimi z pierwszego trzydziestolecia XIII wieku, przebudowaną w stylu późnobarokowym w drugiej połowie XVIII wieku. Jest siedzibą Miechowskiej Kapituły Kolegiackiej. W 1996 roku uzyskała od Jana Pawła II tytuł Bazyliki mniejszej.
Architektura.
W prezbiterium Bazyliki widnieje portret Makariusza, biskupa Jerozolimy z IV wieku, inicjatora budowy Bazyliki Grobu Bożego w Jerozolimie. W tle obrazu widoczny jest Grób Pański.

</doc>
<doc id="1421595" url="https://pl.wikipedia.org/wiki?curid=1421595" title="Włatko Bogdanowski">
Włatko Bogdanowski

Włatko Bogdanowski, maced. Влатко Богдановски (ur. 31 grudnia 1964) – macedoński szachista, arcymistrz od 1993 roku.
Kariera szachowa.
Po rozpadzie Jugosławii w 1993 r. należał do czołówki szachistów nowo powstałej Republiki Macedonii. Pomiędzy 1994 a 2004 r. pięciokrotnie reprezentował swój kraj na szachowych olimpiadach, jak również trzykrotnie (1997, 1999, 2001) na drużynowych mistrzostwach Europy (w tym 2 razy na I szachownicy).
Jeden z największych sukcesów w karierze odniósł w 1993 r., zdobywając w Strudze tytuł indywidualnego mistrza Macedonii. W 2004 r. zdobył kolejny medal, zajmując II m. (za Nikolą Vasovskim) w finale rozegranym w również w Strudze.
Na arenie międzynarodowej sukcesy odniósł m.in. w:
Najwyższy ranking w karierze osiągnął 1 lipca 1993 r., z wynikiem 2515 punktów zajmował wówczas 1. miejsce wśród macedońskich szachistów.

</doc>
<doc id="1421597" url="https://pl.wikipedia.org/wiki?curid=1421597" title="Francisque Joseph Duret">
Francisque Joseph Duret

Francisque Joseph Duret (ur. 1804 w Paryżu, zm. 1865) – francuski rzeźbiarz.
Uczeń Bosio. Najważniejsze jego dzieła to ""Merkury wynalazca liry", "Młody rybak tańczący tarantellę", "Posąg marmurowy Moliera"".

</doc>
<doc id="1421598" url="https://pl.wikipedia.org/wiki?curid=1421598" title="Jezioro Bodeńskie (film)">
Jezioro Bodeńskie (film)

Jezioro Bodeńskie – polski film psychologiczny z 1985 w reżyserii Janusza Zaorskiego, będący kompilacyjną adaptacją dwóch utworów Stanisława Dygata: powieści "Jezioro Bodeńskie" oraz opowiadania "Karnawał". Na Międzynarodowym Festiwalu Filmowym w Locarno, w 1986 film otrzymał nagrodę "Grand Prix" – Złotego Lamparta.
Charakterystyka filmu.
Scenariusz filmu powstał na podstawie dwóch utworów polskiego pisarza Stanisława Dygata: debiutanckiej, autobiograficznej powieści „Jezioro Bodeńskie” napisanej podczas II wojny światowej (1942–1943), a wydanej w 1946 oraz opowiadania „Karnawał” z 1968. Film stanowiący interpretację przez reżysera Janusza Zaorskiego tych utworów, przedstawia portret psychologiczny młodego polskiego inteligenta, przeżywającego wojnę jako wstrząs duchowy, który zachwiał jego dotychczasowym sposobem myślenia. Ponadto film jest swoistym dyskursem na temat narodowych wad i zalet Polaków, rozumieniem polskości oraz stereotypami zachowania Polaka wobec cudzoziemców. Budowanie dramaturgii filmu polega tu przede wszystkim na dokładnym rejestrowaniu gestów i reakcji bohaterów. W filmie ukazano mity polskiego romantyzmu wraz z nawiązaniem do tzw. chocholego tańca. Jest tu i mickiewiczowska egzaltacja „Do Matki Polki” i widmo Winkelrieda krążące nad górą Mont Blanc, wzięte z „Kordiana” – Juliusza Słowackiego. Narzucają się skojarzenia z pracą Aliny Witkowskiej „Cześć i skandale. O emigracyjnym doświadczeniu Polaków”. Wyraźnie pobrzmiewa motyw XIX-wiecznych „ksiąg przeklętych”, które kształtowały i kształtują polską wyobraźnię. Twórcy kilka razy wyraźnie eksponują tytuł zdobiący okładkę pewnej książki – „Wesela” Stanisława Wyspiańskiego.
Film trwający nieco ponad 82 minuty powstał w 1985, w Zespole Filmowym Perspektywa oraz Telewizji Polskiej na taśmie kolorowej (negatyw: Agfa-Gevaert formatu standardowego 4:3), a wyprodukowała go Wytwórnia Filmów Dokumentalnych i Fabularnych w Warszawie. Premiera filmu odbyła się , chociaż film został wcześniej zaprezentowany na Międzynarodowym Festiwalu Filmowym w Locarno, gdzie otrzymał główną nagrodę "Grand Prix" – Złotego Lamparta. Zdjęcia do filmu kręcono w Warszawie. Do filmu powstały dwa plakaty reklamowe autorstwa grafika Andrzeja Pągowskiego. 
Opis fabuły.
Akcja filmu rozgrywa się w 1940 w miejscowości Konstancja nad Jeziorem Bodeńskim, niedaleko granicy ze Szwajcarią, gdzie Niemcy założyli w dawnej szkole obóz dla internowanych. Przebywają w nim głównie Anglicy i Francuzi. Film rozpoczyna się od przybycia do obozu ze statku internowanych, w tym głównego bohatera – młodego Polaka legitymującego się francuskim paszportem, po czym jeden z osadzonych – Roullot przedstawia mu w obozowej stołówce niektórych osadzonych: MacKinleya, Vilberta, Thomsona, braci-bliźniaków Krupskich, Wildermayera, Pociejaka, księdza Cleonta oraz po chwili Francuzkę Suzanne. Ktoś z sali wykrzykuje: „Ludzie! Szwajcaria wypowiedziała wojnę Niemcom!”, po czym zgromadzeni wiwatują. To jednak żarty i pozory. Wśród osadzonych są m.in. dwie młode kobiety: Polka, wesoła blondynka – Janka Birmin z Krakowa, z którą główny bohater prowadzi dowcipne rozmowy i Suzanne, z którą romansuje. Widząc jej zainteresowanie Polską, opowiada o swoim kraju i czyta jej strofy narodowej poezji
„Wesołych Świąt i dalszych zwycięstw w Nowym Roku” – takie życzenia składa podczas wigilii Bożego Narodzenia hitlerowski żołnierz leutnant Klaus grupie osób zgromadzonych w stołówce. „Nawzajem, nawzajem” – odpowiada obecny na sali Polak, główny bohater filmu. Ta scena oddaje panujący nastrój, nieustannie oscylujący między błazenadą a goryczą. Wspomniany dowcipniś i jego towarzysze niedoli oddają się przeróżnym zajęciom: romansują, tańczą, dokuczają sobie, prowadzą długie rozmowy, zabijają czas i robią dobrą minę do złej gry. Przypominają siedzących w kozie uczniów.
Pewnej nocy głównemu bohaterowi śni się ucieczka z obozu, ale nieudana, gdyż – podobnie jak romantycy – nie ma on siły, by dokonać konkretnego czynu. Obraża się na Suzanne, która naiwnie wierzy w polskie mity, a zaczyna adorować przybyłą z nową grupą internowanych młodą i ładną Renee Bleist ze Strasburga. Bliźniacy, bracia Krupscy, trafiają na pamiętnik bohatera i na głos odczytują zapisane tam rozmyślania o Suzanne. Francuz Ruollot ze skonstruowaną przez siebie prymitywną lotnią rzuca się z dachu i ponosi śmierć. Pogrążonym w smutku po tym zdarzeniu internowanym, główny bohater oświadcza: „Bawmy się!” Rozentuzjazmowany tłum w takt „chocholego tańca” zaczyna wiwatować, przeganiając nawet interweniującego leutnanta Klausa. Punktem kulminacyjnym filmu jest miniwykład głównego bohatera, który wygłasza w sali na temat Polski, w którym z pasją ujawnia narodowe kompleksy i wady. W końcowej sekwencji filmu bohater i Suzanne spotykają się po wielu latach podczas zwiedzania gmachu szkoły, w którym mieścił się dawny obóz. Film kończy się odejściem Suzanne, którą wołaniem stara się zatrzymać główny bohater. 
Obsada.
W filmie zagrało kilkudziesięciu polskich aktorów oraz statystów.

</doc>
<doc id="1421601" url="https://pl.wikipedia.org/wiki?curid=1421601" title="Augustyn Bistrzycki">
Augustyn Bistrzycki

Karl Anton Augustin Bistrzycki (ur. 13 czerwca 1862 w Poznaniu, zm. 5 września 1936 w Lucernie) – szwajcarski chemik polskiego pochodzenia.
Życiorys.
Augustin Bistrzycki urodził się w 1862 roku w Poznaniu, jako najmłodszy z czwórki dzieci w poważanej rodzinie kupieckiej. Jego rodzicami byli Józef (Joseph) Bistrzycki i Tekla z domu Wunsch. W Poznaniu ukończył gimnazjum i złożył 13 marca 1882 roku egzamin maturalny. Zdał egzamin ustny z uzasadnieniem, że jego wiedza wykracza poza wymaganą w szkole. Rok wcześniej to samo gimnazjum ukończył Stanisław Kostanecki, później chemik, profesor zwyczajny na Uniwersytecie w Bernie, badacz barwników roślinnych i wieloletni przyjaciel Bistrzyckiego. Bistrzycki jeszcze w szkole zainteresował się chemią, której uczyli go Theodor Krug i Benno Mendelsohn. Szybko porzucił zamiar studiowania medycyny i zdecydował się pójść na studia chemiczne.
W 1882 roku rozpoczął studia na wydziale nauk przyrodniczych Uniwersytetu w Berlinie. Jego nauczycielami byli Oskar Döbner, Rudolf Heinrich Finkener, Robert von Helmholtz, August Wilhelm von Hofmann, Hans Landolt, Lewin, Carl Liebermann, Simon Schwendener, Ferdinand Tiemann i inni. W laboratorium prof. Finkenera przy Akademii Górniczej odbył ćwiczenia przygotowawcze z chemii nieorganicznej i analitycznej, a w laboratorium prof. Liebermanna przy Wyższej Szkole Technicznej w Berlinie-Charlottenburgu, ćwiczenia z chemii organicznej. W 1885 roku został asystentem wykładowcą ("Vorlesungsassistent"), w 1886 roku drugim asystentem, a w 1888 roku pierwszym asystentem prof. Liebermanna. Praca administracyjna w laboratorium opóźniła jego własny przewód doktorski, ostatecznie zdał egzaminy 17 grudnia 1891 roku, z chemii jako głównego przedmiotu i z fizyki oraz filozofii jako przedmiotów dodatkowych. Rozprawę doktorską "Über die Opian- und die Phtalaldehydsäure" przedstawił 15 lutego 1892 roku. W listopadzie Bistrzycki został Privatdozentem.
Bistrzycki należał do Niemieckiego Towarzystwa Chemicznego ("Deutsche Chemische Gesellschaft") i był stałym referentem na jego zebraniach. Później ściśle związał się z założonym w 1901 roku Szwajcarskim Towarzystwem Chemicznym ("Schweizerische Chemische Gesellschaft"). Był stałym współpracownikiem czasopisma „Helvetica Chimica Acta”.
14 kwietnia 1896 roku został profesorem chemii organicznej i analitycznej na Uniwersytecie we Fryburgu, gdzie powierzono mu kierowanie laboratorium chemicznym na nowo powstałym wydziale nauk przyrodniczych. Przez następne miesiące zajmował się pracą administracyjną, organizując pracę laboratorium, mieszczącego się w dawnym składzie broni. 4 listopada 1896 odbyło się otwarcie pracowni, w której Bistrzycki razem z jedenastoma studentami kontynuował prace rozpoczęte w Berlinie.
Bistrzycki był lubianym i cenionym nauczycielem, oddanym swojej pracy. Studenci określali go mianem „Papa Bistrzycki”. Zabraniał on w laboratorium zajęć niezwiązanych z chemią, np. czytania gazet, jako naruszających "genius loci" pracowni.
Do przyjaciół Bistrzyckiego należeli Stefan Niementowski i Marceli Nencki. We Fryburgu Bistrzycki zawarł znajomość z Ignacym Mościckim. Jednym z asystentów Bistrzyckiego był Chaim Weizman. Doktorantami Bistrzyckiego byli m.in. Julian Flatau, K. Tymieniecki, Jan Wedel, Zofia Zaleska (żona Jana Mazurkiewicza), Kazimierz Nencki, Czamański, Sienicki, St. Jabłoński, Elżanowski, Borzuchowski, Sobolewski, Namysłowski. Spośród uczniów Bistrzyckiego stanowiska akademickie zajmowali m.in. William J. Wohlleben (Dayton), Hugo Simonis (Berlin), Paul Cardinaux i Joseph-Julian Guntensperger (Quebec).
W kwietniu 1892 roku poślubił Franciszkę Kliszczyńską, pochodzącą z Poznania. Szczęśliwe małżeństwo pozostało bezdzietne.
W związku z pogarszającym się stanem zdrowia, w 1933 roku przeszedł na emeryturę. Wcześniej zrzekł się godności rektora uniwersytetu. Do śmierci w 1936 roku opiekowała się nim żona. Zmarł 5 września 1936 roku po długiej chorobie. Pochowany jest na cmentarzu komunalnym we Fryburgu.
Działalność naukowa.
Przegląd działalności naukowej Augustyna Bistrzyckiego na podstawie opracowania C. Gyra z roku 1937.
Jego pierwsza praca (wspólnie z S. Kostaneckim) "Uber ein neues Isomeres des Eusanthons" została opublikowana w 1885 roku i dotyczyła reakcji kwasu β-rezorcynowego z bezwodnikiem octowym.
Podczas badań reakcji kwasów o-aldehydobenzoesowych z o-diaminobenzenami stwierdził, że we wrzącym roztworze wodno-alkoholowym powstają z nich kwasy "o"-benzoimidazolobenzoesowe, które gotowane z bezwodnikiem octowym przechodzą w benzoilobenzimidazol nazwany przez Bistrzyckiego fenylenoftalamidonem. Przykładowa reakcja kwasu "o"-formylobenzoesowego i "o"-fenylodiaminy została przedstawiona na poniższym schemacie:
Czteropierścieniowy produkt końcowy o strukturze benzoilenobenzimidazolu jest chromogenem, z którego wyprowadzić można różne barwniki. Związek ten jest też szkieletem nowej klasy związków, z których jako pierwszy został przez Bistrzyckiego opisany toluilenodimetoksyftalamidon, produkt reakcji kwasu 6-formylo-2,3-dimetoksybenzoesowego i toluenodiaminy:
Bistrzycki wraz ze swoją grupą badawczą uzyskał na podobnej drodze serię pochodnych toluilenodimetoksyftalamidonu. Później otrzymywał on wiele podobnych układów wielopierścieniowych poprzez działanie bezwodnikami kwasów dikarboksylowych układów orto- i peri-skondensowanych na etyleno-, "o"-fenyleno- i naftylenodiaminę oraz ich pochodne.
Kolejna obszerna grupa związków badanych przez Bystrzyckiego i jego uczniów to pochodne di- i trifenylometanu. Efektem tych badań były pierwsze syntezy barwników trifenylometanowych i aurynowych. W najprostszej formie, kwas benzylowy w reakcji z fenolem daje kwas "p"-hydroksytrifenylooctowy, który w wyniku dekarboksylacji przekaształca się w "p"-hydroksytrytanol:
Związek ten został przekształcony w chlorek "p"-metoksytrytylu, z którego w wyniku eliminacji chlorku metylu powstał difenylochinometan, znany później jako "p"-fukson:
Zamiana fenolu na bardziej rozbudowane pochodne pozwoliła na uzyskanie szeregu analogicznych związków:
Inną klasą aromatycznych związków wielopierścieniowych uzyskanych przez grupę Bistrzyckiego były antrony, powstające w reakcji pochodnych ftalowych, np. kwasy ftaloaldehydowego i fenolu:
Interesujące rezultaty dały też prace nad kwasem tiobenzylowym, który w reakcji z aldehydami dawał pochodne 1,3-oksatiolanu. Np. produktem reakcji z benzaldehydem był 2,4,4-trifenylo-1,3-oksatiolan-5-on, który pod wpływem stężonego kwasu siarkowego dekarboksylacji i przegrupowaniu do 9-fenylo-9"H"-tioksantenu:
Związki te stanowiły nową klasę pochodnych antracenu z mostkowym atomem siarki.

</doc>
<doc id="1421604" url="https://pl.wikipedia.org/wiki?curid=1421604" title="Karl Anton Augustin Bistrzycki">
Karl Anton Augustin Bistrzycki



</doc>
<doc id="1421607" url="https://pl.wikipedia.org/wiki?curid=1421607" title="Wilhelm (książę Luksemburga)">
Wilhelm (książę Luksemburga)

Wilhelm, książę Luksemburga, właśc. Guillaume Marie Louis Christian (ur. 1 maja 1963) – trzeci syn i piąte, najmłodsze dziecko wielkiego księcia Luksemburga Jana i jego żony księżnej Józefiny Charlotty.
Uczył się w Luksemburgu i Szwajcarii. Studiował na Uniwersytecie Oksfordzkim, a następnie Uniwersytecie Georgetown, który ukończył w 1987. 10 września 2007 otrzymał tytuł doktora honoris causa Sacred Heart University. Przez 6 miesięcy pracował w Międzynarodowym Funduszu Walutowym w Waszyngtonie i dwa lata w Komisji Europejskiej w Brukseli.
Zajmuje czwarte miejsce w kolejce do luksemburskiego tronu po swoim bratanku Sebastianie i przed najstarszym synem Paulem Louisem.
8 sierpnia 1994 poślubił Sibillę Weiller – córkę Paula-Annicka Weillera i włoskiej księżniczki Donny Olimpii Torlonii di Civitelli-Cesi. Sibilla otrzymał tytuł księżnej Luksemburga. Para ma czworo dzieci, które noszą tytuły księcia (księżniczki) Nassau:

</doc>
<doc id="1421609" url="https://pl.wikipedia.org/wiki?curid=1421609" title="Delfiniec płaszczowy">
Delfiniec płaszczowy

Delfiniec płaszczowy, delfin płaszczowy ("Lissodelphis peronii") – gatunek ssaka z rodziny delfinowatych (Delphinidae). 
Występowanie.
Żyje na pełnym morzu, z dala od brzegów w strefie mórz półkuli południowej w stadach do kilkudziesięciu sztuk.
Opis.
Ciało szczupłe, opływowe, kolor ciała z wierzchu czarny, od spodu biały, dziób krótki. Charakterystyczny dla tego gatunku jest brak płetwy grzbietowej.
Długość ciała 1,8-2,8 m. Waga 60-100 kg. Młode nowo narodzone osobniki mierzą 80-100 cm długości. Potomstwem opiekuje się samica.
Pokarm.
Głównym składnikiem diety są kałamarnice, ryby, ośmiornice.

</doc>
<doc id="1421610" url="https://pl.wikipedia.org/wiki?curid=1421610" title="Lissodelphis peronii">
Lissodelphis peronii



</doc>
<doc id="1421614" url="https://pl.wikipedia.org/wiki?curid=1421614" title="Władysław Herman (zootechnik)">
Władysław Herman (zootechnik)

Władysław Herman (ur. 8 sierpnia 1901 we Lwowie, zm. 28 grudnia 1981) – polski zootechnik, profesor hodowli i żywienia zwierząt we Lwowskim Instytucie Weterynaryjnym, żołnierz Wojska Polskiego II RP, komendant Okręgu Stanisławów AK, prof. SGGW.
Życiorys.
W II Rzeczypospolitej został docentem hodowli zwierząt w Akademii Medycyny Weterynaryjnej we Lwowie. Przed wyborami parlamentarnymi do Sejmu RP w 1935 został mianowany komisarzem wyborczym w okręgu wyborczym nr 72.
W czasie wojny obronnej 1939 służył w 40 pułku piechoty Dzieci Lwowskich broniąc odcinka łyczakowskiego we Lwowie.
W grudniu 1939 wstąpił do Związku Walki Zbrojnej. Początkowo pełnił funkcję inspektora okręgowego, a od lipca 1942 – szefa Wydziału I Organizacyjnego Komendy Okręgu Lwów AK. Nosił pseudonim „Felczer”. Jako komendant Okręgu Stanisławów AK starał się uchronić polską ludność przed napadami oddziałów UPA. Schwytany przez NKWD i więziony.
W latach 1941–1944 działał w konspiracyjnym nauczaniu we Lwowie.
Po wojnie uzyskał tytuł naukowy profesora nadzwyczajnego, a następnie profesora zwyczajnego. Od 1948 do 1971 był prof. SGGW w Warszawie. W latach 1946–1971 kierował Katedrą Hodowli Ogólnej Zwierząt w Szkole Głównej Gospodarstwa Wiejskiego w Warszawie.
Władysław Herman był autorem licznych prac naukowych i popularyzacyjnych z zakresu hodowli głównie drobnego inwentarza, m.in. "Hodowla zwierząt futerkowych" (wyd. 2, 1970)
Odznaczenia.
Za swoją działalność w strukturach AK odznaczony Krzyżem Srebrnym Orderu Virtuti Militari i Krzyżem Walecznych. Za pracę naukową otrzymał m.in. Krzyż Oficerski Orderu Odrodzenia Polski oraz wiele innych odznaczeń.

</doc>
<doc id="1421622" url="https://pl.wikipedia.org/wiki?curid=1421622" title="Aleksandr Dinersztejn">
Aleksandr Dinersztejn

Aleksandr Grigorjewicz Dinersztejn (Александр Григорьевич Динерштейн; ur. 19 kwietnia 1980 w Kazaniu) — zawodowy gracz go z Rosji. Status profesjonalisty uzyskał w 2002 w Hanguk Kiwon w Korei. Jest jednym z ośmiu zawodowych graczy go niebędących Azjatami. W latach 1999 - 2005 sześciokrotnie zdobywał mistrzostwo Europy w Go.

</doc>
<doc id="1421623" url="https://pl.wikipedia.org/wiki?curid=1421623" title="Obwód Drohobycz-Borysław Armii Krajowej">
Obwód Drohobycz-Borysław Armii Krajowej

Obwód Drohobycz-Borysław - jednostka terytorialna Związku Walki Zbrojnej, wreszcie Armii Krajowej. 
Wchodził w skład Okręgu Lwów Obszaru Południowo-Wschodniego AK.
Od czerwca 1942 do czerwca 1943 komendantem Obwodu Drohobycz był Józef Czerniatowicz (1895-1962) ps. "Czerniutki", "Morski", "Roman", przeniesiony później do WSOP Okręgu Lwów AK.

</doc>
<doc id="1421626" url="https://pl.wikipedia.org/wiki?curid=1421626" title="Bishop’s Castle">
Bishop’s Castle

Bishop’s Castle – miejscowość w Wielkiej Brytanii na granicy Anglii i Walii w hrabstwie Shropshire powstałe w średniowieczu. Posiada swoje własne dwa browary, kilka tradycyjnych pubów, kafejek i galerii. Na ulicach miasta corocznie odbywają się festiwale. Znajdują się tam także dwa muzea historyczne. Miasto jest popularne wśród turystów ze względu na rozległe widoki górskie (Shropshire Hills, Long Mynd, Stiperstones) i trasy rowerowe. 
Muzeum.
"The House on Crutches Museum” (informacje o ludziach którzy mieszkali w miasteczku od czasów Normanów) znajduje się w muzeum miasta, którego budynek wybudowano na początku XVII wieku.

</doc>
<doc id="1421630" url="https://pl.wikipedia.org/wiki?curid=1421630" title="Martin Michlmayr">
Martin Michlmayr

Martin Michlmayr – programista Debiana odpowiedzialny za jakość oprogramowania.
Martin Michlmayr został członkiem Projektu Debiana w 2000.
W marcu 2003 został Liderem Projektu Debian i był nim przez dwie kadencje (w 2004 został wybrany ponownie). Zastąpił go w kwietniu 2004 Branden Robinson.
Obecnie pracuje także nad adaptacjami Debiana na architektury ARM oraz MIPS

</doc>
<doc id="1421639" url="https://pl.wikipedia.org/wiki?curid=1421639" title="Acheloma">
Acheloma

Acheloma ("Acheloma cumminsi") – rodzaj temnospondyla z rodziny Trematopidae.
Żył w okresie wczesnego permu na terenach obecnej Ameryki Północnej. Jego szczątki znaleziono w USA (w stanie Teksas).

</doc>
<doc id="1421641" url="https://pl.wikipedia.org/wiki?curid=1421641" title="Włodzimierz Tylak">
Włodzimierz Tylak

Włodzimierz Tylak (ur. 17 maja 1950 w Łodzi) – polski piłkarz i trener.
Życiorys.
Jego kariera piłkarska to w zasadzie dwa kluby: Łódzki Klub Sportowy oraz AZS AWF Warszawa (w okresie studiów).
Trenerską karierę rozpoczął tuż po studiach. Został zatrudniony do szkolenia młodzieży w ŁKS, z którym w 1983 roku sięgnął po Mistrzostwo Polski juniorów. Jego kolejne kluby to m.in. Igloopol Dębica (awans do I ligi), GKS Bełchatów, Pelikan Łowicz, Włókniarz Konstantynów Łódzki, Piotrcovia Piotrków Trybunalski i ŁKS. Na początku 2004 roku został trenerem trzecioligowego Tura Turek. Został zwolniony po półtora roku pracy. Do Turku wrócił w czerwcu 2008 roku i został trenerem zespołu, występującego w I lidze.
Zdobył Mistrzostwo Polski juniorów z ŁKS i brązowy medal tych rozgrywek z łódzkim Widzewem. W 2008 roku prowadzona przez niego reprezentacja województwa łódzkiego rocznik 1994 sięgnęła po Mistrzostwo Polski w swej kategorii wiekowej.
Od 20 czerwca do 1 października 2014 roku był trenerem pierwszoligowego Widzewa Łódź.
Linki zewnętrzne.
Profil w bazie footballdatabase.eu

</doc>
<doc id="1421645" url="https://pl.wikipedia.org/wiki?curid=1421645" title="Underground Railroad">
Underground Railroad

Kolej Podziemna (ang. "Underground Railroad") – umowny szlak ucieczki amerykańskich zbiegłych niewolników, Afroamerykanów, będącym w istocie siecią dróg, pomocnych domostw, organizacji i społeczności.
Jako osoby pomocne, uczestniczyli w tym przedsięwzięciu głównie abolicjoniści: dawniej zbiegli niewolnicy i wolni biali Amerykanie, ci drudzy zaangażowani na tle wyznaniowym, protestanckim, początkowo głównie kwakrzy pensylwańscy. Szlakami Underground Railroad przerzucano ludzi z południa na północ (w dużej mierze, dalej do Kanady), lecz także do Meksyku.
Przykładowo, rewolwerowiec Dziki Bill Hickok wychował się na wyśmienitego strzelca z konieczności, jako dziecko w obronie domostwa wiejskich abolicjonistów, stanowiącym schronisko na szlaku Underground Railroad w północnym regionie stanu Illinois.
Obecnie, nowo utworzone National Underground Railroad Freedom Center, muzeum narodowe USA poświęcone sieci Underground Railroad, znajduje się u brzegu rzeki Ohio w jednym z głównych ośrodków tej sieci, Cincinnati w południowo-zachodnim kącie stanu Ohio, na dawnej granicy z niewolniczym południem, stanem Kentucky.
Pochodzenie nazwy i stosowane nazewnictwo.
Underground Railroad nadano kolejowe brzmienie, lecz nie z powodu przerzucania ludzi koleją, chociaż co poniektóre przerzucane osoby podróżowały w ten sposób, przynajmniej po części: znakomita większość uciekała pieszo lub jako pasażerowie wozów konnych. Raczej, sam szyfr używany przez abolicjonistów zawierał nazewnictwo kolejowe:
William Still, nazywany "Ojcem Underground Railroad", pomógł setkom niewolników uciec (zazwyczaj do 60 osób miesięcznie), czasem ukrywając ich we własnym domu w pensylwańskiej metropolii Filadelfii. Utrzymywał on przez cały czas dokładny rejestr z lapidarnymi informacjami biograficznymi, właśnie nacechowany częstym użyciem kolejowych przenośni. Pisywał listy do wielu ze swoich dawnych podopiecznych, często występując w roli pośrednika pomiędzy nimi a ich bliskimi, pozostawionymi na południu. Z czasem wydał swoje wspomnienia z tymi zapiskami, "The Underground Railroad" (1872).
Według Stilla, przesyłane wieści były zaszyfrowane słownictwem w taki sposób, żeby pozostały zrozumiałe tylko dla protagonistów tego przedsięwzięcia. Np. "Wysłałem via o czternastej cztery duże i dwie małe szynki" (ang. "I have sent via at two o'clock four large and two small hams"), oznaczało, że 4 dorosłe osoby z dwojga dziećmi wysłano pociągiem z miasta Harrisburg do Filadelfii. Natomiast wtrącone dodatkowo słowo "via" udzielało wskazówki, iż "pasażerowie" ci nie zostali wysłani rozkładowo (pociągiem odjeżdżającym o podanym czasie ze stacji w Harrisburgu i przybywającym według rozkładu jazdy na stację główną w Filadelfii o określonej porze), lecz przechwyceni zostali na przystanku w filadelfijskim przedmieściu Reading. Domniemani łowcy zbiegów byli tymże wyprowadzeni w pole, a Still mógł zbiegów przechwycić i ukryć, docelowo przemycić do Kanady.
Także, asteryzm Wielkiego Wozu (na niebie w gwiazdozbiorze Wielkiej Niedźwiedzicy), w anglojęzycznej tradycji "Wielki Czerpak" (ang. "Big Dipper"), którego "naczynie" otwiera się na Polaris (po ang. "Gwiazdę Północy"), znany był jako "skorupa pitna" (ang. "drinkin' gourd") i została uwieczniona w pieśni ludowej pochodzącej z tego okresu, pt. "Follow the Drinkin' Gourd". Sama sieć Underground Railroad często była zwana "pociągiem do wolności" (ang. "freedom train") czy "pociągiem gospelowym" (ang. "Gospel train"), który to zmierzał do nieba (ang. "Heaven") czy do ziemi obiecanej (ang. "the Promised Land"): do Kanady.

</doc>
<doc id="1421648" url="https://pl.wikipedia.org/wiki?curid=1421648" title="Wiktar Szejman">
Wiktar Szejman

Wiktar Uładzimirawicz Szejman (; , "Wiktor Władimirowicz Szejman"; ur. 26 maja 1958 w rejonie werenowskim) – radziecki i białoruski wojskowy i polityk; w latach 1994–2000 sekretarz państwowy Rady Bezpieczeństwa Republiki Białorusi, prokurator generalny, kierownik Administracji Prezydenta; jeden z najbliższych współpracowników przywódcy Białorusi Alaksandra Łukaszenki, główny podejrzany o zlecanie porwań i zabójstw jego przeciwników politycznych.
Życiorys.
Urodził się 26 maja 1958 roku w rejonie werenowskim obwodu grodzieńskiego Białoruskiej SRR, ZSRR. Ukończył Wyższą Pancerną Szkołę Dowódców w Błagowieszczeńsku. Służył jako kadrowy wojskowy w Armii Radzieckiej. Brał udział w radzieckiej interwencji w Afganistanie jako szef sztabu jednostki powietrznodesantowej. W momencie ogłoszenia niepodległości Białorusi miał stopień majora i służył jako naczelnik sztabu Brzeskiej Brygady Desantowo-Szturmowej. Należał do Białoruskiego Zrzeszenia Wojskowych. W latach 1990–1995 był deputowanym do Rady Najwyższej Białoruskiej SRR/Rady Najwyższej Republiki Białorusi XII kadencji. Wchodził w niej w skład Komisji ds. Bezpieczeństwa Narodowego, Obrony i Walki z Przestępczością, a także w skład Komisji ds. Młodzieży. W czasie wyborów prezydenckich w 1994 roku pracował w sztabie wyborczym Alaksandra Łukaszenki i odpowiadał za jego ochronę. Po wyborze Łukaszenki na prezydenta został jego doradcą ds. obrony i bezpieczeństwa oraz sekretarzem państwowym Rady Bezpieczeństwa Republiki Białorusi. Od 16 października 1995 roku do 20 grudnia tego samego roku, po dymisji Juryja Zacharanki ze stanowiska ministra spraw wewnętrznych, pełnił obowiązki ministra i przewodniczącego Kolegium Ministerstwa Spraw Wewnętrznych. 6 grudnia 1996 roku został awansowany ze stopnia pułkownika do stopnia generała-majora. 27 listopada 2000 roku został zdymisjonowany przez Łukaszenkę ze stanowiska sekretarza państwowego Rady Bezpieczeństwa i mianowany prokuratorem generalnym, mimo braku wykształcenia prawniczego. 29 listopada 2004 roku został zdymisjonowany z tego stanowiska. Od tego samego dnia do 4 stycznia 2006 roku pełnił funkcję kierownika Administracji Prezydenta Republiki Białorusi. W grudniu 2005 roku stał na czele grupy inicjatywnej, która formalnie wystawiła Alaksandra Łukaszenkę jako kandydata na prezydenta.
Po wyborach prezydenckich 2006 roku powrócił na stanowisko sekretarza Rady Bezpieczeństwa. 8 lipca 2008 roku został zdymisjonowany, co powszechnie łączone było z zamachem bombowym w Mińsku.
Oskarżenia o zlecanie porwań i zabójstw.
Zdaniem Alaksandra Piatkiewicza i Wolfa Rubinczyka, Wiktar Szejman uważany jest za jednego z najbardziej oddanych zwolenników władzy Alaksandra Łukaszenki. Pod koniec 2003 roku ogłoszony został raport Christosa Pourgouridesa, w którym Szejman został nazwany głównym podejrzanym o organizowanie politycznie motywowanych porwań ludzi: Wiktara Hanczara, Anatolija Krasouskiego, Juryja Zacharanki i Dzmitryja Zawadskiego. Wszyscy oni zaginęli i nigdy nie zostali odnalezieni. Po ogłoszeniu raportu Unia Europejska uznała Szejmana za personę not grata. Według raportu przygotowanego przez polską fundację Wolność i Demokracja, Wiktar Szejman jest "podejrzany o kierowanie porwaniami i zamordowaniem" wspomnianych czterech osób, a także "zlecał i nadzorował liczne represje przeciwko opozycji politycznej".
Odznaczenia.
Kawaler 6 orderów i 33 medali państwowych i wojskowych (stan na sierpień 2008 roku), w tym Orderu Czerwonego Sztandaru, którym odznaczono go w 2002 roku, 16 lat po przedstawieniu go do tego odznaczenia.

</doc>
<doc id="1421650" url="https://pl.wikipedia.org/wiki?curid=1421650" title="Wiktor Szejman">
Wiktor Szejman



</doc>
<doc id="1421654" url="https://pl.wikipedia.org/wiki?curid=1421654" title="Obwód Łowicz Armii Krajowej">
Obwód Łowicz Armii Krajowej

Obwód Łowicz – jednostka terytorialna Służby Zwycięstwu Polski, Związku Walki Zbrojnej, a następnie Armii Krajowej. Operowała na terenie powiatu Łowicz.
Obwód wchodził początkowo w skład Inspektoratu Rejonowego Skierniewice ZWZ i podlegał Komendzie Okręgu Łódź ZWZ. W lipcu 1940 został przekazany do Podokręgu Zachodniego „Hallerowo” Okręgu Warszawa–Województwo ZWZ.
Struktura terytorialna.
Od końca 1943 obwód został podzielony na rejony:

</doc>
<doc id="1421660" url="https://pl.wikipedia.org/wiki?curid=1421660" title="Odra we Wrocławiu">
Odra we Wrocławiu



</doc>
<doc id="1421662" url="https://pl.wikipedia.org/wiki?curid=1421662" title="Alfredo Kanthack">
Alfredo Kanthack

Alfredo Antunes Kanthack (ur. 4 marca 1863 w Bahii, zm. 21 grudnia 1898 w Cambridge) – brytyjski patolog.
Urodził się w Bahii jako syn brytyjskiego konsula w Pará, Emilio Kanthacka. Studiował medycynę w Niemczech, u Rudolfa Virchowa i Roberta Kocha. Następnie prowadził prace mikrobiologiczne w Londynie i Liverpoolu. W 1897 roku objął katedrę patologii na Uniwersytecie w Cambridge, zastępując Charlesa Roya (którego szkocki akcent uniemożliwiał studentom zrozumienie treści wykładów). Zmarł 13 miesięcy później.
Kanthack zajmował się bardzo różnorodnymi zagadnieniami: fagocytozą, jadami węży, techniką autopsji, tężcem. Jako jeden z pierwszych zauważył związek stopy madurskiej z aktynomykozą. Przypisuje mu się wprowadzenie formaliny jako środka konserwującego preparaty histologiczne. Opublikował podręcznik bakteriologii, podręcznik anatomii patologicznej. Department of Pathology Library w Cambridge nosi jego imię.

</doc>
<doc id="1421663" url="https://pl.wikipedia.org/wiki?curid=1421663" title="Przywódcy Gagauzji">
Przywódcy Gagauzji



</doc>
<doc id="1421664" url="https://pl.wikipedia.org/wiki?curid=1421664" title="Szkolny lud, Okulla i ja">
Szkolny lud, Okulla i ja

Szkolny lud, Okulla i ja - wydana w 1982 r. powieść dla młodzieży Edmunda Niziurskiego.
Dalsze losy bohaterów powieści są opisane w wydanej w 1992 r. książce "Żaba, pozbieraj się!". Niektórzy bohaterowie występują także w opowiadaniach Niziurskiego:
Fabuła.
Główny bohater, Tomek Żabny, przenosi się do nowej szkoły (liceum imienia Narcyzy Żmichowskiej). Ponieważ nie chce słuchać swojego kuzyna Arka, namawiającego go do nieangażowania się w szkolne życie, szybko wchodzi w konflikt zarówno z uczniami, jak i nauczycielami (na czele z wicedyrektorką Renatą Okulczycką, zwaną Okullą). Mimo to nie poddaje się i z pomocą nowych przyjaciół stopniowo wychodzi na prostą.

</doc>
<doc id="1421665" url="https://pl.wikipedia.org/wiki?curid=1421665" title="Wu Qingyuan">
Wu Qingyuan

Wu Qingyuan (chiń. 吳清源, ur. 12 czerwca 1914 w Fuzhou, zm. 30 listopada 2014 r. w Odawara) – gracz go chińskiego pochodzenia, powszechnie znany pod japońską wersją swojego nazwiska – Seigen Go.
Życiorys.
Wu Qingyuan rozpoczął naukę go w stosunkowo późnym, jak na profesjonalistę, wieku 9 lat. Pierwszym jego nauczycielem był jego ojciec. W 1928 roku Go przeniósł się do Japonii. Rok później został profesjonalistą i od razu uzyskał siłę 3 dan. W kolejnych latach systematycznie awansował, aż do uzyskania siły 9 dana w 1950 roku.
W 1933 r. wraz z Minoru Kitani opracował i spopularyzował nowy system fuseki – shinfuseki, będący jedną z podwalin nowoczesnego go.
W 1961 r. Wu Qingyuan uczestniczył w wypadku motocyklowym, w którym doznał uszkodzenia układu nerwowego. Od tego czasu rozgrywał coraz mniej gier i od 1964 r. nie był już aktywnym graczem, natomiast jego oficjalne odejście na emeryturę nastąpiło dopiero w 1984 roku.
Seigen Go zmarł wczesnym rankiem z przyczyn naturalnych 30 listopada 2014 r. w mieście Odawara w Japonii. Miał 100 lat.

</doc>
<doc id="1421671" url="https://pl.wikipedia.org/wiki?curid=1421671" title="Plagiozaur">
Plagiozaur

Plagiozaur ("Plagiosaurus depressus") – rodzaj temnospondyla z rodziny Plagiosauridae.
Żył w okresie środkowego i późnego triasu (ladyn - retyk) na terenach obecnej Europy i Azji. Jego szczątki znaleziono w Luksemburgu, Niemczech Grenlandii i w Tajlandii.
Posiadał spłaszczoną czaszkę (dł. czaszki 35 cm), krótki pysk i szerokie podniebienie.

</doc>
<doc id="1421676" url="https://pl.wikipedia.org/wiki?curid=1421676" title="Kościół św. Elżbiety we Wrocławiu (garnizonowy)">
Kościół św. Elżbiety we Wrocławiu (garnizonowy)



</doc>
<doc id="1421679" url="https://pl.wikipedia.org/wiki?curid=1421679" title="Puchar Amílcar Cabral">
Puchar Amílcar Cabral

Puchar Amílcar Cabral – turniej piłkarski dla krajów zachodniej Afryki, początkowo coroczny, następnie rozgrywany najczęściej co dwa lata. Pierwsza edycja odbyła się w 1979 roku, ostatnia – w 2007.
1979.
Gospodarzem pierwszego turnieju była Gwinea Bissau. Puchar po raz pierwszy wznieśli do góry piłkarze z Senegalu, po zwycięstwie 1-0 nad drużyną z Mali. Na trzecim miejscu uplasowała się Gwinea, która pokonała gospodarzy 5-4 w rzutach karnych.

</doc>
<doc id="1421683" url="https://pl.wikipedia.org/wiki?curid=1421683" title="Amstelveen">
Amstelveen

Amstelveen – miasto i gmina w zachodniej Holandii (prowincja Holandia Północna). Liczy ok. 79 tys. mieszkańców (2008).

</doc>
<doc id="1421685" url="https://pl.wikipedia.org/wiki?curid=1421685" title="Trambaix">
Trambaix

Trambaix – szybki tramwaj łączący Baix Llobregat z obszarem miejskim Barcelony w Hiszpanii.
System został otwarty 5 kwietnia 2004 r. Trambaix obejmuje trzy linie (T1, T2 i T3). Trasa tramwajów rozpoczyna się przy "Plaça Francesc Macià" w zachodniej Barcelonie i biegnie w kierunku zachodnim przez L'Hospitalet de Llobregat, Esplugues de Llobregat, Cornellà de Llobregat, Sant Joan Despí oraz Sant Just Desvern. 8 grudnia 2006 roku linia T3 została przedłużona do "Consell Comarcal" w Sant Feliu de Llobregat.
Trambaix jest częścią systemu tramwajowego Barcelony. Uzupełnieniem Trambaixu jest Trambesòs, który funkcjonuje w południowo-wschodniej części miasta.
Historia.
Historia Trambaix rozpoczęła się w 1990 r., gdy kilka gmin w regionie Bajo Llobregat chciało rozszerzenia działalności metra do swoich terenów.
W 1992 r. EMT zorganizował konkurs pomysłów na budowę, finansowanie i poprowadzenie nowej linii tramwaju, łączącego po przekątnej San Justo Desvern, Sant Joan Despí i Cornellá de Llobregat. Do przetargu stanęło 5 światowych koncernów zajmujących się infrastrukturą transportową: Alstom, Siemens AG, Adtranz, CAF. Z powodu wysokich kosztów projekt ten był odkładany do połowy 1996 r.
8 stycznia 1997 r. rozpoczęła się budowa 640-metrowego odcinka torów, 21 kwietnia odbyły się pierwsze testy jednostkowe nowego tramwaju. Oficjalna podróż przez włodarzy miasta odbyła się 31 maja 1997 r.
Prace budowlane trwały prawie do 2004 r., wcześniej w lecie 2003 r. do miasta przybyły pierwsze jednostki Trambaix. Na początku 2004 r., Trambaix przechodził różne próby, m.in. testowanie w próżni, bez obecności pasażerów, próby starć z samochodami oraz przejazdy na wyznaczonych trasach.
5 kwietnia 2004 r. rozpoczęły się regularne kursy jednostkami Trambaix. Następnie wraz z upływem czasu trasy linii zostawały systematycznie rozbudowywane o kolejne przystanki.
Trasy.
"Przystanki na trasie:"
"Przystanki na trasie:"
"Przystanki na trasie":

</doc>
<doc id="1421688" url="https://pl.wikipedia.org/wiki?curid=1421688" title="Ripper (gra komputerowa)">
Ripper (gra komputerowa)

Ripper – komputerowa gra przygodowa, wydana w 1996 roku przez Take-Two Interactive na sześciu płytach CD.
Fabuła.
Akcja gry ma miejsce w Nowym Jorku w roku 2040. Gracz wciela się w postać Jake'a Quinlana, dziennikarza śledczego gazety „Virtual Herald”. Z Quinlanem kontakt nawiązał Ripper, seryjny morderca, który wysyła dziennikarzowi wiadomości po każdym dokonanym zabójstwie. Gra rozpoczyna się po tym, gdy Ripper zabił swoją trzecią ofiarę, Renee Stein. Quinlan rozpoczyna śledztwo, co utrudnia mu detektyw Vincent Magnotta. Wkrótce Quinlan otrzymuje informację od Rippera, który twierdzi, że jego następną ofiarą będzie dziewczyna Quinlana, Catherine Powell, ponieważ była ona blisko odkrycia prawdziwej tożsamości zabójcy. Po tej wiadomości Quinlan natychmiast udaje się do domu Powell, ale nie zapobiegł atakowi Rippera: Powell przeżyła, ale została poważnie ranna i zapadła w śpiączkę.
Quinlan odwiedza Tribeca Center – szpital, w którym leży Powell. Dr Clare Burton uważa, że może z pamięci Powell odzyskać wizerunek Rippera. Próba odzyskania takiego obrazu powiodła się, ale jest on zniekształcony, przez co Quinlan próbuje znaleźć inne dowody na tożsamość Rippera. Quinlan szybko ogranicza liczbę podejrzanych do trzech: Magnotty, Burton oraz Joeya Falconettiego, hakera, który pomaga Quinlanowi uzyskać informacje z mózgu Powell.
Dzięki przejrzeniu postępów śledztwa Powell oraz odkryciu nowych szczegółów o Ripperze, Quinlan stwierdził zaangażowanie wszystkich ofiar Rippera oraz wszystkich osób związanych w śledztwo w „Web Runners” – społeczność graczy online. Gra, na której społeczność skupiła się najbardziej, dotyczyła Kuby Rozpruwacza. Podczas gry zginął jeden z członków społeczności – matka Catherine Powell. Quinlan odkrywa, że gracze umierali, gdy Ripper podczas sesji przesyłał do mózgów graczy kod powodujący niebezpieczny wzrost ich temperatury ciała.
Quinlan odnajduje następnie podzieloną na trzy części cyberbroń, którą przed swoją śmiercią stworzył inny zamordowany gracz – Hamilton Wofford. Broń ta może powstrzymać Rippera podczas sesji. Dziennikarz składa broń w całość, włącza się do gry i zabija Rippera w wirtualnym Whitechapel, po czym całe miasto się rozpada.
Rozgrywka.
"Ripper" jest grą typu wskaż i kliknij z widokiem pierwszej osoby. Gracz przemieszcza się od jednego punktu do drugiego poprzez kliknięcie. Jedną z unikalnych cech gry jest fakt, że podczas przemieszczania się bohatera przedstawiony jest filmik pokazujący podróż w to miejsce.
Inną przełomową cechą jest losowość zabójcy; tożsamość Rippera jest ustalana losowo na początku gry, a mordercą może być Joey Falconetti, Clare Burton, Vincent Magnotta lub Catherine Powell. W związku z tym niektóre wskazówki otrzymywane w trakcie gry różnią się, ale większość pokrywa się mimo różnych zakończeń.

</doc>
<doc id="1421692" url="https://pl.wikipedia.org/wiki?curid=1421692" title="Wagon osobowy">
Wagon osobowy

Wagon osobowy (również wagon pasażerski) – pojazd nietrakcyjny w składzie stałym lub zmiennym, przeznaczony do przewozu pasażerów. Wagon osobowy może posiadać kabinę maszynisty i nazywany jest wówczas wagonem sterowniczym.
Wagony osobowe dzieli się na doczepne i silnikowe. Wagon silnikowy porusza się bez lokomotywy, ewentualnie jest sprzęgnięty z innym wagonem. Natomiast wagon doczepny jest doczepiany do lokomotywy lub wagonu silnikowego. Wśród wagonów rozróżnia się przedziałowe i bezprzedziałowe. Wagony przedziałowe są podzielone przedziałami, w których jest sześć lub osiem miejsc (istnieją też wagony z przedziałami tzw. menedżerskimi, w których są tylko cztery miejsca). Używane są one przeważnie na dłuższych trasach. Natomiast wagony bezprzedziałowe są najczęściej używane w ruchu lokalnym, gdzie występuje częsta wymiana podróżnych. W wagonach bezprzedziałowych stosuje się wewnętrzny korytarz wzdłuż wagonu oraz szersze drzwi w środkowej części wagonu.
Historia.
Pierwsze wagony osobowe powstały w Wielkiej Brytanii w latach 30. XIX w. i były eksploatowane na linii Manchester-Liverpool. Do około końca XIX wieku wagony pasażerskie były budowane najczęściej z drewna. W powszechnym użyciu był wówczas wagon typu boczniak. W latach 90. XIX w. pojawiły się wagony typu pullmanowskiego, z korytarzem wzdłuż wagonu i przejściami w ścianach czołowych. Wagony osobowe projektowano i eksploatowano w 3, a nawet 4 klasach podróży, przy czym wagony 4. klasy były w niektórych okresach odkryte. W XX w. głównym materiałem do budowy wagonów stała się stal, najpierw nitowana, a następnie spawana. 
Klasa wagonu.
W pociągach stosowanych w Europie Zachodniej i Środkowej wyróżnia się dwie klasy wagonów: 1 i 2.
"Pierwsza klasa" ma trzy miejsca w rzędzie, przez co fotele są szersze. Dodatkowo można je rozłożyć. Często w przedziałach są gniazda 230 V i indywidualne oświetlenie. Przedziały klasy 1 są też przeważnie dłuższe niż klasy 2, co powoduje, że na standardowej długości wagonu znajduje się dziewięć przedziałów, przy dziesięciu-jedenastu w klasie 2. Ponadto wagony te posiadają lepszą izolację akustyczną. "Druga klasa" ma bardzo zróżnicowany standard. Zazwyczaj znajdują się 4 miejsca w rzędzie lub nawet 3 (najczęściej wagony zdeklasowane lub w pociągach o wysokim standardzie, np. Intercity).
Drzwi w wagonach.
W osobowych wagonach kolejowych stosuje się kilka rodzajów drzwi wejściowych.
Drzwi "dwuskrzydłowe rozsuwane" – w tym rozwiązaniu drzwi wchodzą w specjalne luki w bokach wagonów. Rozsuwanie następuje ręcznie np. w wagonach Bhp lub za pomocą centralnie sterowanych silników np. w elektrycznych zespołach trakcyjnych.
Drzwi "skrzydłowe" składają się z jednego otwieranego na zewnątrz lub do wewnątrz skrzydła.
Z uwagi na to, iż otwarte drzwi skrzydłowe otwierane na zewnątrz wystają poza wymaganą skrajnię, obecnie praktycznie niestosowane – spotkać można je w niektórych wagonach zabytkowych, a także w obsługiwanych wyłącznie przez obsługę pociągu drzwiach od przedziału służbowo-bagażowego EN57.
Drzwi skrzydłowe otwierane do wewnątrz występują w wagonach bagażowych Ds i BDs (obecnie stosowane jako wagony do przewozu rowerów; drzwi pozbawione zostały klamek umożliwiających ich otwieranie).
Drzwi tego typu używane są również w niektórych węglarkach (posiadających drzwi).
Drzwi "skrzydłowo-łamane" są najpopularniejszymi drzwiami w wagonach osobowych użytkowanych na polskich kolejach. Drzwi te składają się z dwóch skrzydeł, które jeśli są zamknięte – tworzą jedną powierzchnię, natomiast podczas otwierania jedna z tych powierzchni jest załamywana do wewnątrz wagonu, a druga, większa – na zewnątrz. Dzięki takiemu rozwiązaniu wagon nawet z otwartymi drzwiami cały czas mieści się w wymaganej skrajni. Tego typu drzwi występują w wagonach typu 111A, 112A (w tym 112At), 120A oraz YB BAUTZEN.
Drzwi "odskokowo-przesuwne" są stosowane w autobusach szynowych, elektrycznych zespołach trakcyjnych i najnowszych wagonach osobowych (większość z nich jeździ w składach IC). Drzwi te w przeciwieństwie do rozsuwanych otwierają się na zewnątrz. Jednakże są tam prowadzone na specjalnych ramionach napędzanych małymi silniczkami. Otwarcie drzwi następuje przez naciśnięcie przycisku. Czasem stosuje się otwieranie centralne, ale jest to stosowane prawie wyłącznie w tramwajach.
Ogrzewanie w wagonach.
Pierwszym systemem ogrzewania w wagonach pasażerskich były tak zwane "gorące podnóżki", czyli blaszane zbiorniki mające około 20 litrów pojemności, obite tkaniną. Zbiorniki te były napełniane wodą na stacjach. System ten był stosowany do około 1910 roku. Gorące podnóżki były bardzo nieergonomicznym rozwiązaniem; dodatkowo wymagały częstych uzupełnień wody, powodując przestoje pociągów.
Kolejnym systemem ogrzewania (stosowanym głównie na liniach lokalnych) były piece. System ten był możliwy do zastosowania w wagonach bezprzedziałowych i polegał na zastosowaniu pieca z żeliwa. Podstawową wadą tego rozwiązania było nierównomierne ogrzewanie przedziału. Dodatkowo potrzebny był dodatkowy palacz. System ten był stosowany nawet do lat 50. XX wieku. Jednakże w końcowej fazie tylko w wagonach gospodarczych i technicznych.
"Ogrzewanie gazowe" w wagonach osobowych było stosowane bardzo krótko, gdyż było niebezpieczne i dość drogie. System ten polegał na stosowaniu kilku małych grzejników gazowych połączonych z piecem gazowym.
Zmodyfikowanym system ogrzewania piecowego były "piece brykietowe". Piec znajdował się na zewnątrz i ogrzewał powietrze lub wodę w zbiorniku; następnie zbiornik ten ogrzewał wagon. Jednakże nie sprawdził się ze względu na kłopotliwą obsługę oraz wysokie koszty eksploatacji. System ten był stosowany w wagonach PKP do lat 50. XX wieku.
"Ogrzewanie powietrzne" jest znacznie ulepszoną wersją pieców brykietowych. Piec opalany był koksem, ogrzewał powietrze, które rurkami rozchodziło się do grzejników. Ponadto piece te posiadały regulację. Jednakże czym dalej od pieca, tym regulacja była mniej dokładna i zależna od ustawień we wcześniejszych przedziałach.
"Ogrzewanie wodne" jest lepszą wersją ogrzewania powietrznego, z tą różnicą, że zamiast powietrza w rurach płynęła woda, co znacznie poprawiło możliwość regulacji. W wersji ulepszonej woda nie była podgrzewana przez piec, lecz elektrycznie (z lokomotywy). W tej wersji stosuje się ją czasem nawet do dziś, głównie w wagonach sypialnych (wagon może być ogrzewany niezależnie, także po odłączeniu od lokomotywy).
"Ogrzewanie parowe" jest to pierwszy system ogrzewania nieindywidualnego. Obecnie system ten nie jest stosowany, jednakże są jeszcze lokomotywy i wagony posiadające ten system. Ogrzewanie to było popularne w czasach parowozów, wtedy była stosowana para z kotła parowozu. W niektórych lokomotywach spalinowych stosowano kotły parowe, które do ogrzania wody wykorzystywały gorące spaliny z silnika. Jeśli lokomotywa nie mogła ogrzać wagonów (nie posiadała kotła) stosowane były wagony ogrzewcze.
"Ogrzewanie elektryczne" to system, który polega na grzejnikach elektrycznych podłączonych do lokomotywy lub zasilanych z prądnic znajdujących się przy wózku. Często umożliwia regulację (0, 1/3, 2/3, 1). System ten zyskał popularność podczas postępującej elektryfikacji szlaków. Lokomotywy elektryczne posiadają sprzęgi ogrzewania, na które podawany jest prąd bezpośrednio z sieci trakcyjnej. W lokomotywach spalinowych stosuje się specjalne prądnice zasilające ogrzewanie odpowiednio wysokim napięciem. Ponadto możliwe jest ogrzewanie wagonów podczas postoju na stanowiskach elektrycznego ogrzewania wagonów.
"Ogrzewanie elektryczne nawiewowe" to nowoczesny system ogrzewania polegający na wtłaczaniu do przedziałów gorącego powietrza ogrzewane przez grzejniki elektryczne często posiada pełną regulację temperatury.
Obecnie najnowocześniejsze wagony są "klimatyzowane".
Zasilanie wagonów.
W wagonach osobowych można spotkać instalacje niskiego oraz wysokiego napięcia.
Instalacja niskiego napięcia (najczęściej jest to napięcie 24V) stosowana jest głównie do zasilania oświetlenia. Aby zasilić tę instalację stosuje się prądnice wytwarzające prąd podczas jazdy, podczas postoju instalacja zasilana jest z akumulatorów (które są ładowane podczas jazdy). Ponadto w niektórych nowszych wagonach stosuje się przetwornice statyczne, które są w stanie zamienić wysokie napięcie na niskie.
Instalacja wysokiego napięcia (w wagonach PKP jest to około 3kV) jest stosowana głównie do zasilania ogrzewania oraz klimatyzacji, może także zasilać przetwornice statyczne. Prąd brany jest z lokomotywy, elektrowozy podają prąd bezpośrednio z sieci trakcyjnej a spalinowozy posiadają specjalne prądnice. Instalację można też zasilić podczas postoju wagonu na stanowisku elektrycznego ogrzewania wagonów. Napięcie w tej instalacji może się zmieniać, zależy to od obciążenia sieci trakcyjnej (zasilanie z elektrowozu) lub ustawienia prądnicy (zasilanie z lokomotywy spalinowej).

</doc>
<doc id="1421693" url="https://pl.wikipedia.org/wiki?curid=1421693" title="Generał-lejtnant">
Generał-lejtnant



</doc>
<doc id="1421695" url="https://pl.wikipedia.org/wiki?curid=1421695" title="Dennis Oppenheim">
Dennis Oppenheim

Dennis Oppenheim (ur. 6 września 1938 w Electric City, Waszyngton, zm. 22 stycznia 2011 w Nowym Jorku) – artysta amerykański, zajmujący się sztuką konceptualną, land-artem, fotografią oraz body artem. Mieszkał w Nowym Jorku, tworzył instalacje architektoniczne i działał w przestrzeni publicznej.
Oppenheim był jednym z pierwszych konceptualistów, którzy rozpoczęli w Ameryce działania w krajobrazie. Pierwsze projekty powstawały w latach 1966–1970 i sytuowały się często na pograniczu body artu i sztuki konceptualnej. Jego prace odnoszą się do naturalnych procesów zachodzących w naturze oraz zawierają refleksję nad nietrwałością dzieł stworzonych przez człowieka.

</doc>
<doc id="1421696" url="https://pl.wikipedia.org/wiki?curid=1421696" title="Good Old Fashioned Lover Boy">
Good Old Fashioned Lover Boy



</doc>
<doc id="1421698" url="https://pl.wikipedia.org/wiki?curid=1421698" title="Kazimierz I Konradowic">
Kazimierz I Konradowic



</doc>
<doc id="1421699" url="https://pl.wikipedia.org/wiki?curid=1421699" title="Juryj Siwakou">
Juryj Siwakou

Jury Siwakou (biał. Юры Леанідавіч Сівакоў, ros. Юрий Леонидович Сиваков; ur. 5 sierpnia 1946 roku w Onorach) – białoruski polityk, generał porucznik.
Urodził się w rodzinie wojskowego. Ukończył Dalekowschodnią Wyższą Szkołę Dowodzenia Wojsk Pancernych (1966), Wydział Dowodzenia Wojskowej Akademii Wojsk Pancernych (1977), zaocznie Akademię Zarządzania przy Prezydencie Republiki Białorusi (1995).
W latach 70. XX wieku dowodził pułkiem pancernym wchodzącym w skład Połockiej Dywizji Pancernej, stacjonującym w garnizonie Borowucha-1 pod Połockiem. Był zastępcą szefa sztabu obrony cywilnej (1985–1992), Urzędzie Rady Ministrów (1993–1994), Urzędzie Rady Bezpieczeństwa Białorusi (1994–1995). Od 30 grudnia 1995 roku do 8 lutego 1999 był wiceministrem spraw wewnętrznych i dowódcą wojsk wewnętrznych, a następnie, do kwietnia 2000 roku, sprawował funkcję ministra spraw wewnętrznych. Od listopada 2000 roku do 12 września 2001 roku był zastępcą szefa administracji prezydenckiej. Od 23 stycznia 2003 roku do 6 lipca 2005 roku był ministrem sportu i turystyki.
Od końca 2001 roku jest przewodniczącym Białoruskiego Stowarzyszenia Kultury Fizycznej i Sportu "Dynamo".

</doc>
<doc id="1421700" url="https://pl.wikipedia.org/wiki?curid=1421700" title="Cupcake">
Cupcake

Cupcake (termin amerykański) lub fairy cake (termin brytyjski, jednak coraz częściej używany zamiennie z amerykańskim) – małe ciastko w kształcie babeczki, przeznaczone dla jednej osoby, zwykle w małej, papierowej foremce. Najczęściej sprzedawane w zestawach. Serwowane z polewą, posypką oraz innymi dekoracjami i dodatkami. Jest uważane za prototyp nowoczesnego ciastka.
Historia.
Nazwa "cupcake" pochodzi od angielskiego "cake" (ciasto) i "cup" (kubek), jako skrót od "teacup" (filiżanka), ponieważ jest jej rozmiarów. Przez poprzednie stulecia, zanim papierowe foremki do muffinów zostały szeroko rozpowszechnione, były często pieczone w osobnych formach, szablonach i garnkach. Nazwa "fairy cake" jest wymyślnym odwołaniem do ich rozmiaru.
"Cupcakes" są często serwowane w czasie różnych uroczystości, jak na przykład na imprezach urodzinowych. Dodatkowo mogą być także podawane jako dodatek do popołudniowej herbaty. Są wygodniejszą alternatywą dla zwykłych ciast, ponieważ są mniejsze i nie trzeba ich dzielić na części przy pomocy specjalnych przyrządów kuchennych.
Przygotowanie.
Do zrobienia prostego ciasteczka "cupcake" potrzebne są te same podstawowe składniki jak do zwykłego ciasta: 
Jednakże mogą być zastosowane składniki zastępcze, na przykład masła i jaj według zasad wegan.

</doc>
<doc id="1421701" url="https://pl.wikipedia.org/wiki?curid=1421701" title="Ziemiowit I Mazowiecki">
Ziemiowit I Mazowiecki



</doc>
<doc id="1421702" url="https://pl.wikipedia.org/wiki?curid=1421702" title="Jurij Siwakow">
Jurij Siwakow



</doc>
<doc id="1421718" url="https://pl.wikipedia.org/wiki?curid=1421718" title="Trick It Out">
Trick It Out

Trick It Out – program bazujący na popularności Pimp My Ride. Dwie drużyny rywalizują o to, która z nich lepiej odnowi ("odpicuje") stary, ledwo jeżdżący i niczym niewyróżniający się samochód. Na to, aby przywrócić mu dawny styl, mają tylko 14 dni i budżet 15 tysięcy dolarów. Drużyna, która wygra, otrzyma na własność nie tylko "odpicowane" auto, ale również samochód przegranej ekipy.

</doc>
<doc id="1421720" url="https://pl.wikipedia.org/wiki?curid=1421720" title="Roman Bielawski">
Roman Bielawski

Roman Ludwik Bielawski ps. „Adam”, „Jeleń” – major Wojska Polskiego II RP i Armii Krajowej; uczestnik kampanii wrześniowej 1939 roku; pierwszy komendant Obwodu Kozienice ZWZ-AK.
Urodził się 22 maja 1907 roku w Pojałowicach w powiecie miechowskim (wówczas gubernia kielecka – obecnie województwo małopolskie). Poległ 12 lipca 1942 roku w Garbatce-Letniskopowiecie kozienickim.
Służba wojskowa i udział w kampanii wrześniowej.
Po ukończeniu Szkoły Podchorążych Piechoty otrzymał promocję na stopień podporucznika w korpusie oficerów zawodowych piechoty z dniem 15 sierpnia 1931 roku. Po promocji rozpoczął służbę w 73 Pułku Piechoty w Katowicach, gdzie objął stanowisko podporucznika służby liniowej ciężkich karabinów maszynowych. W trakcie służby wojskowej uzyskał wysokie kwalifikacje strzeleckie. Dwukrotnie zajmował II miejsce w zawodach strzeleckich o mistrzostwo 23 Dywizji Piechoty – w 1933 roku jako podporucznik i 1934 jako porucznik (zawody na strzelnicy w Siewierzu). Jako oficer katowickiego pułku osiągnął pełne szkolenie w zakresie pięcioboju sportowego – włącznie z jazdą konną typu kawaleryjskiego. Do stopnia kapitana WP awansował w marcu 1939.
Na dzień wybuchu wojny – 1 września 1939, wyznaczony został na dowódcę 2 kompanii ckm II batalionu 73 Pułku Piechoty. Brał udział w bitwie wyrskiej 2 września 1939 roku, stanowiącą część bitwy granicznej na terenie wschodniego Górnego Śląska, w której bataliony 73. pp powstrzymywały natarcia oddziałów niemieckiej 8 i 28 Dywizji Piechoty (Infanterie-Division Nr 8 &amp; 28), a w szczególności grupy uderzeniowej „Hoffmeyer”. Natarcie II batalionu 73. pp zakończyło się odzyskaniem przez oddziały polskie wsi Wyry. W bitwie poległ bezpośredni przełożony kpt. Bielawskiego – ppłk Władysław Kiełbasa, sam zaś Roman Bielawski został ciężko ranny. Za udział w bitwie wyrskiej Roman Bielawski odznaczony został Krzyżem Walecznych.
Konspiracja.
Uniknąwszy niewoli R. Bielawski wstąpił do rodzącej się konspiracji. Już na jesieni 1939 roku z ramienia Okręgu Radom-Kielce ZWZ-AK wyznaczony został na inspektora ZWZ w Miechowskiem (dowództwo w obwodach: Olkusz, Miechów, Pińczów). Występując pod pseudonimem „Jeleń” rozpoczął werbunek w Miechowie. Okazało się jednak, że w Miechowskiem szeroką działalność rozpoczął już krakowski ośrodek ZWZ (Okręg Kraków ZWZ-AK wyznaczył na stanowisko inspektora miechowskiego kpt. Łukasza Grzywacz-Świtalskiego). Szukając kompromisu, zaproponowano kpt. Bielawskiemu stanowisko zastępcy inspektora. R. Bielawski propozycji nie przyjął i dnia 15 stycznia 1940 roku mianowany został komendantem Obwodu Kozienice ZWZ-AK w Okręgu Radom-Kielce ZWZ-AK. Przyjmując pseudonim „Adam”, rozpoczął R. Bielawski budowę struktur obwodu, organizując komendę w Garbatce oraz podległe jej rejony i placówki. Bezpośrednimi współpracownikami R. Bielawskiego zostali: kpt. Józef Pawlak, por. rez. Łukasz Kumor i ppor. Stanisław Ruman. Już w kwietniu 1940 roku zwerbowano około 1000 osób. W tym samym czasie ruszyła prasa konspiracyjna Obwodu Kozienice o nazwie „Reduta”. W okresie 1940-42 prowadzono dalszą rozbudowę obwodu oraz przygotowywano akcje scaleniowe z innymi organizacjami konspiracyjnymi. W międzyczasie R. Bielawski uzyskał awans do stopnia majora. Na stanowisku komendanta Obwodu Kozienice ZWZ-AK pozostawał do 12 lipca 1942, kiedy to w tragicznych okolicznościach zginął w obławie Gestapo na terenie Garbatki-Letnisko. Miał 35 lat.
Jego grób znajduje na cmentarzu parafialnym w Nasiechowicach w powiecie miechowskim.
Uwagi.
W odniesieniu do kpt.-mjra Bielawskiego w większości opracowań zawierających informacje o jego działalności w ZWZ-AK spotkać można imię Adam i wynika to z używania przez niego takiego pseudonimu konspiracyjnego w okresie od stycznia 1940 do czerwca 1942 roku. Jednakże metrykalne imiona mjra Bielawskiego to: Roman Ludwik.

</doc>
<doc id="1421723" url="https://pl.wikipedia.org/wiki?curid=1421723" title="Long Mynd">
Long Mynd

Long Mynd – pasmo górskie w Wielkiej Brytanii w hrabstwie Shropshire. Szczyty rozciągają się na powierzchni 22 km². Pasmo mieści się 16 km od miasta Shrewsbury. Najbliższym miasteczkiem jest Church Stretton, skąd najłatwiej dostać się na szczyty (z miasta prowadzi wąska droga dla samochodów i liczne szlaki górskie). Nazwa "Long Mynd" pochodzi od , czyli „Długa Góra”. Na samym szczycie jednego z najwyższych wzniesień znajduje się klub szybownictwa. 

</doc>
<doc id="1421724" url="https://pl.wikipedia.org/wiki?curid=1421724" title="Amplimikser">
Amplimikser

Amplimikser – urządzenie elektroniczne, skupiające w jednej obudowie mieszacz sygnałów (mikser) i wzmacniacz mocy. Dzięki sporej funkcjonalności i łatwości przyłączenia jest to sprzęt bardzo często spotykany w szkołach i mniejszych systemach nagłośnieniowych. W bardziej skomplikowanych instalacjach nie są stosowane jako główny sprzęt z uwagi na niemożność rozbudowania, jak i na niewielkie moce w stosunku do wzmacniaczy końcowych o bardzo wysokiej mocy.
Niegdyś amplimikser posiadał dużą moc ciągłą, a ze względu na pracę wzmacniaczy w klasie AB oraz jego klasycznej konstrukcji był ciężki. Jak niemal każdy sprzęt estradowy, każdy amplimikser miał jednokanałowy wzmacniacz mocy, dopiero później wprowadzono "końcówkę" dwukanałową.
Współczesne amplimiksery nie posiadają dużych mocy w stosunku do mocnego sprzętu estradowego. Wzmacniacze mocy w nich zawarte są najczęściej dwukanałowe, a ich moce wahają się w granicach 100-500W na kanał (wzmacniacz estradowy dużej mocy do ok. 2x2kW). Konstrukcja zasilania jest oparta na transformatorze z rdzeniem toroidalnym, który może pracować w warunkach kilkunastoprocentowego przeciążenia, co umożliwia montowanie słabszych zasilaczy.

</doc>
<doc id="1421728" url="https://pl.wikipedia.org/wiki?curid=1421728" title="Szachy trzyosobowe">
Szachy trzyosobowe

Szachy trzyosobowe – odmiana szachów przeznaczona do gry w trzy osoby. Jako pierwszy opisał je (według własnego pomysłu) Włoch F. Marinelli w 1772. Używa się w niej niestandardowej szachownicy: heksagonalnej lub trójstronnej. 
Turnieje szachów dla trzech.
Pierwszy turniej szachów dla trzech odbył się w Krakowie 17 listopada 1996. Zwycięzcą turnieju został Jakub Filipek.

</doc>
<doc id="1421731" url="https://pl.wikipedia.org/wiki?curid=1421731" title="Region Wybrzeża Północno-Środkowego">
Region Wybrzeża Północno-Środkowego

Region Wybrzeża Północno-Środkowego () – region Wietnamu, w środkowej części kraju.
Na zachodzie region graniczy z Laosem, a na wschodzie ma dostęp do Morza Południowochińskiego.
W skład regionu wchodzi sześć prowincji.

</doc>
<doc id="1421733" url="https://pl.wikipedia.org/wiki?curid=1421733" title="Okręg Lwów Armii Krajowej">
Okręg Lwów Armii Krajowej

Okręg „Lwów” Służby Zwycięstwu Polski, Związku Walki Zbrojnej, wreszcie Armii Krajowej noszący kryptonimy "Dukat", "Lira", "Promień".
Komendantem Okręgu był Stefan Czerwiński ps. "Stefan".
Organizacja okręgu.
Konspiracja we Lwowie zaczęła się tworzyć w przededniu kapitulacji miasta już we wrześniu 1939. Powstało kilka organizacji niepodległościowych, które w późniejszym okresie tworzyły ZWZ-1Iub ZWZ-2. NKWD dokonało jednak serii aresztowań i skutecznie rozbijało rozwój podziemnych struktur ZWZ i innych organizacji niepodległościowych.
Pod koniec grudnia 1942, tym razem gestapo rozbiło komendę Okręgu Lwowskiego. W połowie marca 1943 skierowano z Łodzi płk. Ludwika Czyżewskiego "Juliana", "Franciszka", który objął stanowisko komendanta.
Pod koniec 1943 okręg liczył około 15 300 ludzi w sztabach i jednostkach liniowych. Oddziały AK okręgu miały w ramach "Burzy" utworzyć jednostki należące do 5 Lwowskiej Dywizji Piechoty, stacjonującej przed wojną w mieście.
Struktura okręgu.
Wydziały: 
Inspektoraty:
Oddziały leśne:

</doc>
<doc id="1421734" url="https://pl.wikipedia.org/wiki?curid=1421734" title="Astra 5A">
Astra 5A

Astra 5A – satelita telekomunikacyjny należący do operatora SES ASTRA, mającego siedzibę w Luksemburgu. Satelitę wyniesiono na orbitę geostacjonarną 12 listopada 1997 z kosmodromu Kourou.
Pierwotnie satelita nosił nazwę Sirius 2 i stacjonował na pozycji 5°E. W listopadzie 2007 został zastąpiony przez nowego Siriusa 4, na którego do stycznia 2008 przeniesiono wszystkie kanały z Siriusa 2 (i Siriusa 3). W kwietniu 2008 satelita został przesunięty na nową pozycję satelitarną – 31,5°E i przemianowany na Astrę 5A. Początkowo nie nadawał żadnych sygnałów, następnie emitował testowo kanały RTL Télé Lëtzebuerg i Chamber TV, a później kilkanaście innych kanałów telewizyjnych, głównie w języku niemieckim. Docelowo miał być wykorzystywany do regularnych transmisji telewizyjnych i radiowych dla Europy, zachodniej Azji i Bliskiego Wschodu.
W styczniu 2009 satelita uległ serii awarii, w wyniku których utracono nad nim kontrolę. 16 stycznia 2009 operator poinformował o zakończeniu przez satelitę misji kosmicznej. Kanały nadawane dotąd z Astry 5A zostały przeniesione na Astrę 1E (23,5°E), sam satelita został zaś przemieszczony na tzw. orbitę cmentarną.

</doc>
<doc id="1421735" url="https://pl.wikipedia.org/wiki?curid=1421735" title="Matteo Andreini">
Matteo Andreini

Matteo Andreini (ur. 10 października 1981 w Borgo Maggiore) – sanmaryński piłkarz występujący na pozycji obrońcy lub pomocnika, reprezentant San Marino w latach 2005–2011.

</doc>
<doc id="1421737" url="https://pl.wikipedia.org/wiki?curid=1421737" title="Obwód Siemianówka Armii Krajowej">
Obwód Siemianówka Armii Krajowej

Obwód Siemianówka – jednostka terytorialna Związku Walki Zbrojnej, wreszcie Armii Krajowej. 
Obwód wchodził w skład Inspektoratu Południowego Okręgu Lwów Obszaru Południowo-Wschodniego AK.

</doc>
<doc id="1421738" url="https://pl.wikipedia.org/wiki?curid=1421738" title="Obwód Drohobycz AK">
Obwód Drohobycz AK



</doc>
<doc id="1421739" url="https://pl.wikipedia.org/wiki?curid=1421739" title="Obwód Borysław AK">
Obwód Borysław AK



</doc>
<doc id="1421740" url="https://pl.wikipedia.org/wiki?curid=1421740" title="Droga wojewódzka nr 819">
Droga wojewódzka nr 819

Droga wojewódzka nr 819 (DW819) – droga wojewódzka klasy Z łącząca Parczew z Wolą Uhruską.

</doc>
<doc id="1421751" url="https://pl.wikipedia.org/wiki?curid=1421751" title="92 Pułk Piechoty">
92 Pułk Piechoty

Austro-węgierskie pułki piechoty:
Polskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1421752" url="https://pl.wikipedia.org/wiki?curid=1421752" title="Brad Dexter">
Brad Dexter

Brad Dexter, właśc. Veljko Šošo (serb. Вељко Шошо; ur. 9 kwietnia 1917 w Goldfield w stanie Nevada, zm. 12 grudnia 2002 w Rancho Mirage w stanie Kalifornia) – amerykański aktor pochodzenia serbskiego.
Powszechną rozpoznawalność zyskał rolą Harry’ego Lucka, jednego z tytułowych bohaterów westernu Johna Sturgesa "Siedmiu wspaniałych" (1960). W przeciwieństwie do większości z pozostałych aktorów grających w tym filmie nie udało mu się jednak zrobić wielkiej kariery. Ma na koncie kilkadziesiąt ról drugoplanowych, a od końca lat 70. praktycznie w ogóle nie grał.
Zmarł w swoim domu w Rancho Mirage w wieku 85 lat, w następstwie choroby płuc. Jest pochowany na cmentarzu "Desert Memorial Park" w Cathedral City.

</doc>
<doc id="1421753" url="https://pl.wikipedia.org/wiki?curid=1421753" title="Wildau">
Wildau

Wildau – miasto w Niemczech w kraju związkowym Brandenburgia, w powiecie Dahme-Spreewald. Do 31 marca 2013 samodzielna gmina.
Geografia.
Wildau położone jest niedaleko Berlina, nad rzeką Dahme.
Współpraca.
Miejscowości partnerskie:

</doc>
<doc id="1421754" url="https://pl.wikipedia.org/wiki?curid=1421754" title="Arcania">
Arcania

Arcania – fabularna gra akcji stworzona przez Spellbound Entertainment i wydana przez JoWooD Entertainment 12 października 2010 na platformy Microsoft Windows i Xbox 360 oraz PlayStation 3. Tytuł ukazał się w Polsce 15 października 2010 roku.
Gra jeszcze w fazie produkcji znana była jako "Gothic 4: Genesis". Tytuł kilkukrotnie był zmieniany (m.in. na "Arcania: A Gothic Tale", "Arcania: Gothic 4"). Ostatecznie we wrześniu 2014 firma Nordic Games usunęła z gry podtytuł "Gothic 4".
Fabuła gry.
Akcja "Arcanii" rozpoczyna się 10 lat po wydarzeniach z dodatku "" do trzeciej części serii. W królestwie panuje Rhobar III, który odbił krainę orkom i zjednoczył ją pod swoim berłem. Gracz wciela się w nowego bohatera, młodego bezimiennego pasterza z Feshyr, który stara się o rękę Ivy, córki Gromara, wodza wsi. Gromar godzi się na małżeństwo pod warunkiem wypełnienia trzech prób. Żąda on również ofiarowania Ivy bransolety zaręczynowej i zgody córki. Po spełnieniu warunków Ivy, bohater widzi skutki najazdu na Feshyr: spalone domy i wymordowani mieszkańcy. Pragnie zemsty na królu, sądząc, że to on rozkazał zniszczyć jego ojczyznę.
Aby pomścić śmierć bliskich Bezimienny musi odnaleźć drogę na dwór Rhobara III. Spotyka na swojej drodze doradców – nowe postacie oraz znane z poprzednich części (Diego, Milten, Lester, Merdarion, Gorn, Xardas, Snaf). Dostanie się na dwór króla jest poprzedzone wieloma zadaniami, których wykonanie umożliwia kolejny etap podróży.
Gdy Bezimienny w końcu staje przed Rhobarem III w Thorniarze, okazuje się, że to nie król jest winny zbrodni na mieszkańcach wsi bohatera, tylko jego najbliższy doradca Drurhang, wykonujący rozkazy demonicy Xeshy. To ona za pomocą amuletu Śniącego opętała króla. Zabić ją może według przepowiedni tylko człowiek z Feshyr.
Rozgrywka.
Twórcy zapowiedzieli bardzo dużo zmian względem poprzednich części, między innymi:
Produkcja.
Początek oficjalnej produkcji gry rozpoczął się 23 sierpnia 2007 roku. Wtedy JoWooD Productions ujawniło nazwę nowego dewelopera odpowiedzialnego za czwartą odsłonę sagi.
Wersja polska.
W wersji polskiej udział wzięli:
Odbiór gry.
"Arcania" spotkała się z mieszanymi reakcjami krytyków, uzyskując według agregatora GameRankings średnią 63,86% oraz 63/100 punktów według serwisu Metacritic.
Kontynuacja.
W marcu 2010 r. dyrektor generalny JoWooD zapowiedział, że prace nad kontynuacją "Arcanii" rozpoczną się jeszcze przed 12 października 2010, czyli przed premierą rynkową gry "Arcania". 9 grudnia 2010 r. JoWooD zapowiedział samodzielny dodatek "Arcania: Upadek Setarrif" (ang. "Arcania: Fall of Setarrif"). 23 marca 2011 przedstawiciel firmy JoWood ogłosił, że prace nad grą zostały wstrzymane, jednak pod koniec września 2011 roku ogłoszono datę premiery – 25 października 2011. Dodatek dostarcza od 4 do 8 godzin rozgrywki, zawiera nowych przeciwników i zadania oraz umożliwia rozgrywkę postaciami znanymi z innych części. Po tym jak demon, który wcześniej opętał króla Robara III, został pokonany, postanowił zniszczyć miasto Setarrif, które jest odcięte od reszty wyspy, a chaos i anarchia pogrąża wszystkich. W Polsce dodatek został wydany 20 stycznia 2012 roku przez CD Projekt w pełnej polskiej wersji językowej. Recenzent serwisu GRY-OnLine wystawił dodatkowi ocenę 2/10, chwaląc jedynie polską wersję językową i oprawę audiowizualną i krytykując resztę aspektów gry. Podobne zdanie miał Rafał Fluderski z magazynu „CD-Action”, który ocenił produkt na 4/10.

</doc>
<doc id="1421755" url="https://pl.wikipedia.org/wiki?curid=1421755" title="Przedwiośnie (film 1928)">
Przedwiośnie (film 1928)

Przedwiośnie – polski film niemy z 1928 roku, będący pierwszą ekranizacją powieści Stefana Żeromskiego pod tym samym tytułem. Film nie zachował się do dzisiaj.

</doc>
<doc id="1421757" url="https://pl.wikipedia.org/wiki?curid=1421757" title="Jeżogłówka pojedyncza">
Jeżogłówka pojedyncza

Jeżogłówka pojedyncza ("Sparganium emersum") – gatunek rośliny z rodziny jeżogłówkowatych ("Sparganiaceae") (według systemu Reveala) lub pałkowatych ("Typhaceae") według Angiosperm Phylogeny Website.
Ekologia.
Porasta brzegi stawów, jezior i rzek, szuwary, muliste podłoża.

</doc>
<doc id="1421758" url="https://pl.wikipedia.org/wiki?curid=1421758" title="Sparganium emersum">
Sparganium emersum



</doc>
<doc id="1421759" url="https://pl.wikipedia.org/wiki?curid=1421759" title="Dolina Ezdrelon">
Dolina Ezdrelon



</doc>
<doc id="1421760" url="https://pl.wikipedia.org/wiki?curid=1421760" title="Równina Ezdrelon">
Równina Ezdrelon



</doc>
<doc id="1421761" url="https://pl.wikipedia.org/wiki?curid=1421761" title="Kara nagany">
Kara nagany

Kara nagany – najrzadziej stosowana i najłagodniejsza kara za wykroczenie. Nie wywołuje ona faktycznych skutków względem osoby ukaranej, ma na celu wyłącznie przywrócenie jej do porządku prawnego. Ukaranie naganą nie powoduje umieszczenia w Krajowym Rejestrze Karnym. Kary nagany nie można warunkowo zawiesić, tak jak innych kar orzekanych za wykroczenia, z wyjątkiem kary aresztu.
Wykroczenia z kodeksu wykroczeń zagrożone naganą.
Karą nagany są zagrożone następujące wykroczenia:
Kara nagany może zostać orzeczona także jako kara łagodniejszego rodzaju w warunkach nadzwyczajnego złagodzenia kary zgodnie z art. 39 § 1-2 kw.
Dopuszczalność orzekania nagany.
Sąd może orzec karę nagany tylko wtedy, gdy ze względu na charakter i okoliczności popełnienia wykroczenia lub właściwości i warunki osobiste sprawcy należy przypuszczać, że zastosowanie tej kary jest wystarczające do wdrożenia go do poszanowania prawa i zasad współżycia społecznego.
Kary nagany nie można zastosować w stosunku do sprawcy wykroczenia o charakterze chuligańskim.
Praktycznie nie orzeka się kary nagany wobec osób wcześniej już karanych za wykroczenia lub przestępstwa, w szczególności podobne, gdyż stanowi to znaczną okoliczność obciążającą.
Postępowanie przed sądem w sprawie o wykroczenia, zatarcie ukarania.
Kara nagany może zostać orzeczona zarówno w postępowaniu zwyczajnym, przyspieszonym oraz nakazowym, o ile nie zachodzą inne przyczyny wyłączające możliwość orzeczenia tej kary.
Środkiem podobnym do nagany, aczkolwiek stosowanym przez funkcjonariusza Policji albo innego uprawnionego organu (np. straży gminnej (miejskiej)) na miejscu zdarzenia jest pouczenie (art. 41 kw).
Z powodów oczywistych niemożliwe jest orzeczenie nagany w drodze postępowania mandatowego, gdyż w tym trybie można nakładać wyłącznie grzywny za wykroczenia.
Zatarcie ukarania następuje po upływie 2 lat od ukarania, chyba że sprawca (obwiniony) po ukaraniu popełnił nowe wykroczenie (recydywa). W razie ponownego ukarania przed zatarciem ukarania, zatarcie pierwszego ukarania następuje z upływem 2 lat od wykonania, darowania albo od przedawnienia wykonania kary za nowe wykroczenie (art. 46 § 2 kw).

</doc>
<doc id="1421762" url="https://pl.wikipedia.org/wiki?curid=1421762" title="Ezdrelon">
Ezdrelon



</doc>
<doc id="1421763" url="https://pl.wikipedia.org/wiki?curid=1421763" title="Rodzina planetoidy Gefion">
Rodzina planetoidy Gefion

Rodzina planetoidy Gefion – jedna z rodzin planetoid krążących w środkowej części pasa planetoid. Tworzą ją planetoidy klasy S. Nazwa tej rodziny pochodzi od planetoidy (1272) Gefion.
Charakterystyka.
Członkowie tej rodziny mają właściwe elementy orbitalne zawarte w przybliżeniu w granicach:
W obecnej epoce, granice elementów orbit chwilowych członków tej rodziny planetoid wynoszą:
Rodzina jest stosunkowo duża, np. analizy Zappali z 1995 r. stwierdziły, że ok. 100 planetoid należy do jądra rodziny. W bazie właściwych elementów orbitalnych AstDyS-2 znajduje się 766 obiektów (około 0,8% ze wszystkich) leżących wewnątrz regionu zdefiniowanego przez elementy orbitalne w powyższych tabelach. Można w niej wyróżnić bardziej zwarte jądro oraz "peryferia".
Planetoidy z jądra rodziny.
Planetoidy należące do jądra rodziny, zidentyfikowane dzięki metodzie badania Zappalà HCM, wymienia (wraz z intruzami) tabela po prawej.
Największym ciałem w jądrze rodziny, którego średnica została wiarygodnie oszacowana, jest (2631) Zhejiang o średnicy 34 km, jednakże (2911) Miahelena jest jaśniejsza i jeżeli ma takie samo (bardzo niskie) albedo 0,025, może mieć średnicę 47 km.
Rodzina Ceres, Rodzina Minervy i intruzi.
Do pewnego czasu rodzina Gefiona była znana również jako Rodzina Ceres (od Ceres, najmniejszej planety karłowatej, do 2006 roku największej planetoidy pasa głównego) lub też rodzina Minervy (od planetoidy (93) Minerva). Analiza spektrometryczna wykazała jednak, że ci najwięksi członkowie tak naprawdę są intruzami w rodzinie Gefiona, gdyż mają inny typ spektralny niż większość członków. Inne planetoidy-intruzi to (255) Oppavia, (374) Burgundia, (2507) Bobone oraz (2559) Svoboda. Te badania określiły, że mała planetoida (1272) Gefion ma najmniejszy numer spośród ciał należących do rodziny i to właśnie od niej pochodzi nazwa rodziny.

</doc>
<doc id="1421766" url="https://pl.wikipedia.org/wiki?curid=1421766" title="Rdest powojowaty">
Rdest powojowaty



</doc>
<doc id="1421770" url="https://pl.wikipedia.org/wiki?curid=1421770" title="O czym się nie myśli">
O czym się nie myśli

O czym się nie myśli – polsko-niemiecki film fabularny, dramat, z 1926 roku w reżyserii Edwarda Puchalskiego.

</doc>
<doc id="1421771" url="https://pl.wikipedia.org/wiki?curid=1421771" title="Region Wybrzeża Południowo-Środkowego">
Region Wybrzeża Południowo-Środkowego

Region Wybrzeża Południowo-Środkowego (wiet.: "Nam Trung Bộ") – region Wietnamu, w środkowej części kraju, położony nad Morzem Południowochińskim.
W skład regionu wchodzi pięć prowincji i miasto wydzielone Đà Nẵng.

</doc>
<doc id="1421773" url="https://pl.wikipedia.org/wiki?curid=1421773" title="The Undying Darkness">
The Undying Darkness

The Undying Darkness – piąty album studyjny niemieckiej grupy muzycznej Caliban, wydany 27 lutego 2006 nakładem Roadrunner Records.
Materiał na płytę został nagrany od września do października 2005 w Principal Studios w Senden. Miksowanie i mastering wykonano od października do listopada 2005 w Backstage Productions w Ripley (Wielka Brytania).
Kompozycje muzyczne utworów stworzył gitarzysta grupy, Marc Görtz. Teksty utworów autorstwa wokalisty Andreasa Dörnera bazowały na jego doświadczeniach życiowych.
Płytę promowały single "It's Our Burden to Bleed" i "Nothing Is Forever". Do tychże utworów zostały zrealizowane teledyski.
Utwór "Army of Me" jest autorstwa islandzkiej piosenkarki Björk oraz Grahama Masseya i pochodzi pierwotnie z albumu "Post" z 1995.

</doc>
<doc id="1421777" url="https://pl.wikipedia.org/wiki?curid=1421777" title="II oblężenie Twierdzy Przemyśl">
II oblężenie Twierdzy Przemyśl

II oblężenie Twierdzy Przemyśl – działania zbrojne w okolicach Twierdzy Przemyśl, które miały miejsce podczas I wojny światowej, pomiędzy wrześniem 1914 roku a marcem 1915 roku.
Po zakończeniu 14 października 1914 I oblężenia, przystąpiono do uzupełniania zapasów twierdzy, nadwerężonych przez rozkaz Naczelnego Dowództwa, by armie polowe korzystały z zapasów twierdzy.
Mimo dotarcia do twierdzy blisko 213 pociągów z zaopatrzeniem, nie udało się uzupełnić zapasów do wymaganych norm.
Załoga twierdzy.
Stan twierdzy wynosił wówczas 131 tysięcy żołnierzy, 21,5 tysiąca koni, 30 tysięcy ludności cywilnej i 2 tysiące jeńców rosyjskich.
Siły oblegające.
Początkowo Rosjanie blokowali twierdzę siłami wydzielonymi z 11., 3. i 8. Armii, następnie zaś – nie chcąc zatrzymywać doborowych polowych jednostek – przeznaczyli do tego celu specjalną Armię Oblężniczą pod dowództwem gen. Seliwanowa, której stan liczebny był zmienny, artylerię zaś stanowiło 300 dział polowych dużego kalibru.
Oblężenie.
Drugie oblężenie rozpoczęło się 5 listopada 1914. Tym razem nie dochodziło do bezpośrednich starć zbrojnych, lecz wojska rosyjskie otoczyły twierdzę, odcinając jednocześnie dostęp do dostaw zaopatrzenia. Sroga zima przyczyniła się do szybkiego wyczerpywania się zapasów twierdzy. Stopniowo zmniejszane racje żywnościowe zmusiły obrońców do dokonania uboju prawie 10 tysięcy koni będących na zaopatrzeniu. Z czasem coraz więcej żołnierzy zapadało na choroby. Zaczęto odnotowywać coraz częstsze dezercje. W dniach 17-19 marca dokonano nieudanej próby przebicia się przez pierścień wroga, a straty oszacowano na 5,5 tysiąca zabitych, rannych i zaginionych. W odpowiedzi wojska rosyjskie przeprowadziły szturm ze wszystkich stron, lecz twierdzę zdołano jeszcze obronić.
Kapitulacja.
W wyniku coraz gorszej sytuacji obrońców, dowództwo twierdzy w porozumieniu z Naczelnym Dowództwem Armii 20 marca 1915 wydało rozkaz zniszczenia twierdzy i poddania się.
Od 18 marca zaczęto niszczyć wszelkie zapasy żywności i dobra materialne. 22 marca wysadzono w powietrze działa, forty i mosty na Sanie. 23 marca 1915 o godzinie 6 w sztabie rosyjskiej armii złożono akt kapitulacji twierdzy. Wkrótce do miasta wkroczyły wojska rosyjskie.
Jeńcy austriaccy zostali posegregowani narodowościowo i zesłani do azjatyckiej części Rosji w okolice Turkiestanu, Samarkandy i Taszkentu. Generał Kusmanek, dowódca twierdzy został zesłany w okolice Niżnego Nowogrodu, ale w marcu 1918 powrócił do Wiednia.
26 kwietnia 1915 do Przemyśla przybył car Mikołaj II w celu osobistego odwiedzenia zdobytej twierdzy oraz uhonorowania zdobywców. Każdy żołnierz otrzymał w nagrodę 5 rubli, a oficerowie zostali odznaczeni orderami.

</doc>
<doc id="1421778" url="https://pl.wikipedia.org/wiki?curid=1421778" title="AN/SPS-49 Air Search Radar">
AN/SPS-49 Air Search Radar

AN/SPS-49 Air Search Radar – amerykański okrętowy radar obserwacji przestrzeni powietrznej dalekiego zasięgu z anteną paraboliczną stanowiący wyposażenie fregat rakietowych typu "Oliver Hazard Perry" oraz kanadyjskich fregat typu "Halifax". Jako element wyposażenia okrętów "Oliver Hazard Perry" stanowi również wyposażenie polskich jednostek tego typu: ORP "Gen. T. Kościuszko" oraz ORP "Gen. K. Pułaski".

</doc>
<doc id="1421779" url="https://pl.wikipedia.org/wiki?curid=1421779" title="Natalia Kills">
Natalia Kills

Natalia Kills, właśc. Natalia Noemi Keery-Fisher, również: Natalia Cappuccini (ur. 15 sierpnia 1986 w West Yorkshire w Wielkiej Brytanii) − brytyjska piosenkarka, aktorka i MC latynoskiego pochodzenia.
Życiorys.
1986-1994: Dzieciństwo.
Natalia Keery-Fisher urodziła się w Bradford i tam się wychowywała. Jej ojciec jest Afro-Jamajczykiem, matka pochodzi z Urugwaju. Uczęszczała do Bradford Girls' Grammar School. Ponadto studiowała klasyczną dramaturgię w Londyńskiej Akademii Muzyki i Sztuki Dramatycznej. Od samego dzieciństwa pragnęła zostać gwiazdą. Chciała kontynuować tradycję Kate Bush i Depeche Mode.
1995-2010: Początki kariery.
Artystka zadebiutowała w wieku 9 lat w 1995 roku w "New Voices". Regularnie pojawiała się również w serialu telewizyjnym "All About Me, "gdzie grała rolę dziewczyny imieniem Sima. Brała udział w słuchowisku radia BBC "The Archers". W wieku 14 lat rzuciła szkołę i przeniosła się do Londynu. Zaczęła pisać piosenki. Niektóre z nich zostały wyróżnione w filmach i serialach takich jak "Dziewczyny z drużyny 4" ("Bring It On 4"), "Sleepover", "Just My Luck" oraz "Entourage". W 2003 roku, po zakończeniu słuchowiska zaczęła realizować się muzycznie i wzięła udział w bitwie organizowanej przez MC Radio 1 w Leeds. Pod pseudonimem „"Rapper Candy”" została laureatką konkursu. Podpisała kontrakt muzyczny i w 2005 roku, jako Verbalicious, wydała debiutancki singel „Don't Play Nice”, a do piosenki tytułowej nagrała teledysk. Utwór zdobył 11. miejsce na UK Singles Charts. W 2008 roku, jako Natalia Cappuccini, wydała minialbum Womannequin i nagrała drugi w karierze wideoklip − „Real Woman”. Album przyciągnął uwagę znanego blogera Pereza Hiltona. Wkrótce Natalia zaczęła otrzymywać propozycje występów na festiwalach i przeniosła się do Los Angeles. Będąc w Stanach Zjednoczonych została odkryta przez DJ-ów i przedstawiona will.i.am'owi, który zaproponował jej kontrakt ze swoją wytwórnią will.i.am music group. Wystąpiła również gościnnie w utworze Matta Pokory „They Talk Shit About Me”.
2010-11: "Perfectionist".
Artystka wyjaśniła, że przyjęła pseudonim Natalia Kills ze względu na managament, który stwierdził, że Natalia Cappuccini jest zbyt trudne do wymówienia i zapamiętania. Wkrótce podpisała umowę z drugą wytwórnią, Interscope Records. 1 kwietnia 2011 roku odbyła się premiera debiutanckiego albumu piosenkarki. Krążek zatytułowany "Perfectionist" jest albumem koncepcyjnym, w którym Kills określa siebie jako perfekcjonistkę, a dodatkowo mówi, że każdy tak naprawdę nim jest. Wydawnictwo promowały single „Mirrors”, „Wonderland”, „Free” oraz „Kill My Boyfriend”. Pierwszy singiel stał się hitem w Polsce, Niemczech, Austrii, Belgii oraz dotarł do 3. miejsca w notowaniu Hot Dance Club Songs. Pozostałe nie powtórzyły tego sukcesu. W 2010 i 2011 Natalia Kills supportowała europejską część trasy Kelis „All Hearts Tour”. Otwierała koncerty Keshy z serii „Get Sleazy Tour”, które odbywały się w Wielkiej Brytanii oraz kilka koncertów Katy Perry, która występowała w Europie w ramach „California Dreams Tour”. W 2011 Natalia Kills zdobyła statuetkę Eska Music Awards w kategorii "Nowa Twarz: Świat". Jest to jej pierwsza i jak do tej pory jedyna nagroda.
2012-2014: "Trouble".
14 września 2012 roku zaprezentowano teledysk "Controversy" zapowiadający drugi album zatytułowany "Trouble". W marcu Natalia Kills zapowiedziała premierę singla z nowego wydawnictwa. "Problem" został wydany 12 marca 2013 roku i jest pierwszym singlem promującym nadchodzący album piosenkarki. Drugim singiel wydany został 1 lipca i został nim utwór "Saturday Night. "29 lipca Natalia opublikowała okładkę albumu, a 3 września 2013 roku nakładem Cherrytree oraz Interscope Records ukazał się drugi krążek artystki. 
Wpływy.
Natalia Kills wskazuje Kate Bush i Alanis Morissette jako jej największe muzyczne inspiracje, podkreślając, że są one artystkami, które szczerze pisały o swoich przeżyciach i doświadczeniach. Jej występy na żywo inspirowane są takimi artystami jak Prince, Freddie Mercury czy grupa Vanity 6.

</doc>
<doc id="1421780" url="https://pl.wikipedia.org/wiki?curid=1421780" title="Pałac w Goraju">
Pałac w Goraju



</doc>
<doc id="1421781" url="https://pl.wikipedia.org/wiki?curid=1421781" title="Niewolnica miłości (film 1923)">
Niewolnica miłości (film 1923)

Niewolnica miłości – polski film fabularny z 1923 roku.
W głównej roli wystąpiła Jadwiga Smosarska, największa gwiazda polskiego kina w okresie dwudziestolecia międzywojennego.
Fabuła.
Bronka, młoda kochanka herszta bandytów, na jego polecenie ma wziąć udział w planowanym napadzie na bogatego ziemianina. Jednak dziewczyna zakochuje się w arystokracie i ostrzega go przed niebezpieczeństwem. Wdzięczny mężczyzna zaprasza Bronkę na wieś do swoich posiadłości. Bandyci udają się w ślad za nimi i dokonują napadu. Bronka ginie, osłaniając dziedzica własnym ciałem.

</doc>
<doc id="1421785" url="https://pl.wikipedia.org/wiki?curid=1421785" title="Schönwald (Brandenburgia)">
Schönwald (Brandenburgia)

Schönwald (dolnołuż. "Běły Gózd") – miejscowość i gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Unterspreewald. Do 31 grudnia 2012 wchodziła w skład urzędu Unterspreewald.

</doc>
<doc id="1421787" url="https://pl.wikipedia.org/wiki?curid=1421787" title="Church Stretton">
Church Stretton

Church Stretton – miasteczko w Anglii, w hrabstwie ceremonialnym Shropshire, w dystrykcie ("unitary authority") Shropshire, w dawnym dystrykcie South Shropshire.
Leży w samym sercu Shropshire Hills i wzniesień Long Mynd. Miasto znane z walorów turystycznych od czasów wiktoriańskich. W pobliżu znajduje się Carding Mill Valley – dolina, gdzie mają początek ścieżki turystyczne Long Mynd. Obecnie opiekę nad doliną i miastem sprawuje National Trust. Łatwy dostęp do miasta zapewniają pociągi kursujące pomiędzy Shrewsbury i Ludlow. Naturalne piękno pobliskich gór z dzikimi końmi i wolno pasącymi się owcami zadecydowało, że Church Stretton stało się ośrodkiem turystycznym dla ludzi odwiedzających te regiony. W mieście znajduje się duża liczba kafejek, restauracji, pubów i hoteli. W razie złej pogody w pobliżu miasta możliwe są inne rozrywki, takie jak szybownictwo i paralotniarstwo (na szczytach Long Mynd szybowcami Gliding Club), golf, jazda konna, łucznictwo i wędkarstwo. Kilka kilometrów poza miasteczkiem znajduje się Acton Scott Historic Working Farm – jedno z niewielu miejsc przedstawiających historię gospodarki rolnej.

</doc>
<doc id="1421789" url="https://pl.wikipedia.org/wiki?curid=1421789" title="Leopold Engleitner">
Leopold Engleitner

Leopold Engleitner (ur. 23 lipca 1905 w Austrii, zm. 21 kwietnia 2013) – Austriak, najdłużej żyjący ocalały z obozów koncentracyjnych Buchenwald, Ravensbrück i Niederhagen. 
Życiorys.
Leopold Engleitner urodził się 23 lipca 1905 roku w Aigen-Voglhub w Alpach Austriackich, jako najstarszy syn pracownika tartaku i córki rolnika. Dzieciństwo spędził w miasteczku Bad Ischl koło Salzburga. W maju 1932 roku został ochrzczony jako Świadek Jehowy. W styczniu 1934 roku został pionierem. Pierwszy raz za działalność kaznodziejską został aresztowany w styczniu 1936 roku. Latem 1937 roku odbył rowerem 350-kilometrową podróż do Pragi na zgromadzenie międzynarodowe.
4 kwietnia 1939 roku w czasie uroczystości Wieczerzy Pańskiej ("Pamiątki") został aresztowany przez gestapo. Do obozu koncentracyjnego w Buchenwaldzie przyjechał 9 października 1939 roku. 7 marca 1941 roku został przewieziony do obozu koncentracyjnego w Niederhagen. W kwietniu 1943 roku trafił do obozu koncentracyjnego w Ravensbrück. Tam po 46 miesiącach, ważący 28 kilogramów, 15 lipca 1943 roku w ciężkim stanie fizycznym został zwolniony. Od sierpnia 1943 roku do 17 kwietnia 1945 roku ukrywał się w górach.
Został osadzony w tych obozach, gdyż będąc Świadkiem Jehowy odmówił pełnienia służby wojskowej w Wehrmachcie. Ryzykując życie w imię swoich ideałów wykazał niezwykłą odwagę. Na podstawie jego życia Bernhard Rammerstorfer napisał książkę "Unbroken Will – The Extraordinary Courage of an Ordinary Man" ("Niezłomna wola – niezwykła odwaga zwykłego człowieka") wydaną w językach niemieckim, francuskim, angielskim i rosyjskim. 104-letni Engleitner we wrześniu 2009 w Moskwie zaprezentował swoje opracowania w języku rosyjskim. Był pionierem i starszym zboru w Bad Ischl. 
W maju 2009 roku, autorzy piosenek Mark David Smith i Rex Salas z Kalifornii napisali piosenkę „Unbroken Will” („Niezłomna wola”), którą zaśpiewał amerykański piosenkarz Phillip Ingram. Leopold Engleitner jest również bohaterem filmu edukacyjnego Rammerstorfera "Unbroken Will". Rammerstorfer wyprodukował także film dokumentalny "Unbroken Will USA Tour" oraz "Ladder in the lions den". Zmarł w wieku 107 lat.

</doc>
<doc id="1421790" url="https://pl.wikipedia.org/wiki?curid=1421790" title="Pod banderą miłości">
Pod banderą miłości

Pod banderą miłości – polski film niemy z 1929 roku. Film nie zachował się do dnia dzisiejszego.
Fabuła.
Andrzej podczas morskiej podróży do Sztokholmu, którą odbywa na gapę, ratuje życie Marii – córki komandora. Wdzięczny ojciec umieszcza go w Szkole Morskiej. Nie wie że chłopak skrycie kocha się w Marii, zaręczonej z dyplomatą.

</doc>
<doc id="1421791" url="https://pl.wikipedia.org/wiki?curid=1421791" title="The Awakening (album Caliban)">
The Awakening (album Caliban)

The Awakening – szósty album studyjny niemieckiej grupy muzycznej Caliban, wydany 25 maja 2007 nakładem Roadrunner Records.
Płyta powstawała od listopada 2005 do maja 2007. W odróżnieniu od dwóch poprzednich płyt ("The Opposite from Within" i "The Undying Darkness") grupa zminimalizowała udział melodyjnych wokali. Odmianą był także pozytywny charakter zawarty w samym tytule płyty oraz w tekstach utworów autorstwa Andreasa Dörnera.
Pierwotnie album miał być zatytułowany "From Sorrow to Serenity", jednak porzucono ten pomysł, z uwagi na obawy przed posądzeniem o plagiat z racji tego, że jest to wers utworu pt. "My Last Serenade", opublikowanego w 2002 na płycie "Alive or Just Breathing" grupy Killswitch Engage.
Płytę promował singel pt. "I Will Never Let You Down" do którego został zrealizowany również teledysk.
Lista utworów.
Utwór bonusowy na japońskiej wersji:

</doc>
<doc id="1421793" url="https://pl.wikipedia.org/wiki?curid=1421793" title="Schlepzig">
Schlepzig

Schlepzig (dolnołuż. "Słopišća") – miejscowość i gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Unterspreewald. Do 31 grudnia 2012 wchodziła w skład urzędu Unterspreewald.
Geografia.
Gmina Schlepzig położona jest na północ od miasta Lubin, nad rzeką Sprewą.

</doc>
<doc id="1421794" url="https://pl.wikipedia.org/wiki?curid=1421794" title="Tajemnica skrzynki pocztowej">
Tajemnica skrzynki pocztowej

Tajemnica skrzynki pocztowej – polski film fabularny z 1929 roku. Film nie zachował się w całości do dnia dzisiejszego, z ponad 100 minut do dziś przetrwał jedynie 12-minutowy fragment. Nadal jest poszukiwana kompletna kopia filmu.

</doc>
<doc id="1421797" url="https://pl.wikipedia.org/wiki?curid=1421797" title="Franklin J. Schaffner">
Franklin J. Schaffner

Franklin James Schaffner (ur. 30 maja 1920 w Tokio, zm. 2 lipca 1989 w Santa Monica, stan Kalifornia) – amerykański reżyser, twórca kilku wybitnych filmów, które przeszły do legendy kina i zapewniły mu stałe miejsce w historii filmu. Laureat Oscara dla najlepszego reżysera za film Patton (1970).

</doc>
<doc id="1421798" url="https://pl.wikipedia.org/wiki?curid=1421798" title="Halbe">
Halbe

Halbe (dolnołuż. "Łobje") – gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Schenkenländchen.
Geografia.
Gmina Halbe położona jest na południe od Berlina, nad rzeką Dahme.
Dzielnice.
W skład gminy wchodzą trzy dzielnice:
II wojna światowa.
W okolicach Halbe w dniach 24 kwietnia - 1 maja 1945 rozegrała się Bitwa pod Halbe.

</doc>
<doc id="1421800" url="https://pl.wikipedia.org/wiki?curid=1421800" title="Królestwo Jemenu">
Królestwo Jemenu

Królestwo Jemenu – niepodległe państwo jemeńskie, istniejące w latach 1918-1962.
Od IX wieku Jemen Północny znajdował się pod władzą imamów zajdyckich. Od XVI wieku byli oni formalnie wasalami imperium osmańskiego.
W drugiej połowie XIX wieku Turcy zwiększyli swoją aktywność na obszarze Jemenu. W 1872 Jemen został formalnie przekształcony w wilajet turecki, zaś imamowie zostali podporządkowani urzędnikowi osmańskiemu. Spowodowało to opór ze strony Jemeńczyków i wybuchające nieustannie antytureckie powstania.
W czasie I wojny światowej imam Jemenu podjął współpracę z Brytyjczykami, co po upadku imperium osmańskiego doprowadziło do uznania przez mocarstwa sprzymierzone niepodległości Jemenu 1 listopada 1918.
W 1926 Jemen został ogłoszony królestwem. Jednocześnie rozpoczęto trwające kilkanaście lat zatargi terytorialne z Arabią Saudyjską i Brytyjczykami kontrolującymi Jemen Południowy.
W 1934 Królestwo Jemenu toczyło wojnę z Arabią Saudyjską, którą przegrało.
W 1945 Królestwo Jemenu współtworzyło Ligę Państw Arabskich, zaś w 1947 zostało członkiem ONZ.
W latach 50. w Jemenie wzrosły nastroje panarabskie, które doprowadziły w 1958 do utworzenia przez Królestwo Jemenu konfederacji ze Zjednoczoną Republiką Arabską (Zjednoczone Państwa Arabskie). Jemen opuścił ją jednak w 1961, nie zgadzając się na reformatorskie plany Egiptu.
W nocy z 26 na 27 września 1962 z inspiracji Egiptu doszło do zamachu stanu i proklamowania Jemeńskiej Republiki Arabskiej.

</doc>
<doc id="1421804" url="https://pl.wikipedia.org/wiki?curid=1421804" title="Ferdinand Karewski">
Ferdinand Karewski

Ferdinand Karewski (ur. 5 listopada 1858 w Szczecinie, zm. 31 października 1923 w Berlinie) – niemiecki lekarz, chirurg i ortopeda, tajny radca sanitarny ("geheimer Sanitätsrat").
Studiował na Uniwersytecie Fryderyka Wilhelma w Berlinie, m.in. u Jamesa Israela. W 1862 roku został doktorem medycyny. Następnie pracował jako chirurg w Szpitalu Żydowskim ("Jüdisches Krankenhaus") w Berlinie, najpierw na stanowisku asystenta, potem kierował Polikliniką. Opublikował kilkadziesiąt prac naukowych. Zmarł w 1923 roku, wspomnienie pośmiertne napisał Paul Rosenstein.

</doc>
<doc id="1421805" url="https://pl.wikipedia.org/wiki?curid=1421805" title="Dusze w niewoli">
Dusze w niewoli

Dusze w niewoli – polski film fabularny z 1930 roku na podstawie powieści Bolesława Prusa "Dusze w niewoli".
Obsada
Ekipa

</doc>
<doc id="1421806" url="https://pl.wikipedia.org/wiki?curid=1421806" title="Philica">
Philica

Philica - brytyjskie czasopismo naukowe dostępne w Internecie na zasadach open access powstałe w 2006.
Czasopismo dopuszcza artykuły z dowolnych dziedzin naukowych i w przeciwieństwie do tradycyjnych publikacji działających w modelu klasycznych recenzji naukowych, stosuje do ich ewaluacji zasady dynamicznych recenzji otwartych.
Twórcy czasopisma odnoszą się krytycznie do zamkniętego charakteru tradycyjnych czasopism naukowych, który w ich opinii obciążony jest nierzetelnością związaną z systemem anonimowych recenzji naukowych. W modelu proponowanym przez Philicę, recenzje publikowane są razem z artykułem naukowym.

</doc>
<doc id="1421808" url="https://pl.wikipedia.org/wiki?curid=1421808" title="Dytrych von Altenburg">
Dytrych von Altenburg



</doc>
<doc id="1421809" url="https://pl.wikipedia.org/wiki?curid=1421809" title="Dytryk von Altenburg">
Dytryk von Altenburg



</doc>
<doc id="1421810" url="https://pl.wikipedia.org/wiki?curid=1421810" title="Ida von Reinsberg-Düringsfeld">
Ida von Reinsberg-Düringsfeld

Ida von Reinsberg-Düringsfeld (ur. 12 listopada 1815 w Miliczu, zm. 25 października 1876 w Stuttgarcie) – niemiecka pisarka.
W 1845 rozpoczęła podróż po Włoszech, Czechach, Dalmacji i Belgii gdzie zajmowała się studiami filologicznymi i literackimi. Pozostawiła wiele prac wierszem i prozą, między innymi "Margarete von Valois" (1847). Wspólnie z mężem opublikowała "Sammlung von Sprichwörtern der Germanischen und Romanischen Sprachen" (1872)

</doc>
<doc id="1421820" url="https://pl.wikipedia.org/wiki?curid=1421820" title="Preprint">
Preprint

Preprint – wstępna wersja publikacji naukowej (zazwyczaj artykułu), która nie została jeszcze opublikowana w czasopiśmie naukowym.
Publikacja w tradycyjnym czasopiśmie naukowym często zajmuje miesiące, a nawet lata od chwili zgłoszenia artykułu, podczas gdy rozwój nauki następuje w ostatnim czasie znacznie szybciej. Umieszczenie w Internecie preprintów artykułów pozwala na udostępnienie wyników badań naukowych innym badaczom bez konieczności długiego oczekiwania na cykl wydawniczy czasopisma, a tym samym nie opóźnia rozwoju nauki, tak jak ma to miejsce w przypadku tradycyjnych wydawnictw.
Głównymi serwisami do publikowania preprintów są arXiv i bioRxiv. Magazyn Science wyróżnił w kategorii przełomów roku 2017 spopularyzowanie się preprintów w biologii.

</doc>
<doc id="1421821" url="https://pl.wikipedia.org/wiki?curid=1421821" title="Janko Muzykant (film)">
Janko Muzykant (film)

Janko Muzykant – polski film fabularny z 1930 roku. Pochodzi z okresu wprowadzania filmów dźwiękowych, toteż nagrano do niego piosenki, ale nie rejestrowano dialogów, zamiast nich stosując plansze tekstowe jak w filmach niemych.
Zachowały się dwie kopie filmu, w tym jedna z polskimi i jedna z czeskimi napisami. Film pokazano w 2016 r. na 35. Festiwalu Kina Niemego w Pordenone, po czym anonimowy włoski kolekcjoner zgłosił się do Filmoteki Narodowej-Instytutu Audiowizualnego z kompletem pięciu płyt ze ścieżką dźwiękową do filmu, w tym piosenkami, które wykonują Maria Malicka i Witolda Conti oraz Michał Halicz i Włodzimierz Boruński, którzy zastępowali Adolfa Dymszę i Kazimierza Krukowskiego. Płyty te były przeznaczone wyłącznie do użytku kinowego i nie dawało się ich odtworzyć na domowych gramofonach. FINA zdecydowała o podjęciu prac nad cyfryzacją ścieżki dźwiękowej.
Fabuła.
Tytuł nawiązuje do noweli "Janko Muzykant" Henryka Sienkiewicza, ale w odróżnieniu od literackiego pierwowzoru główny bohater nie umiera w młodym wieku, lecz trafia do domu poprawczego, z którego ucieka do Warszawy, gdzie odnosi sukces jako uliczny grajek. W Warszawie wspierają go Florek i Lopek. Jako dorosły Janko zakochuje się w artystce rewiowej Ewie, o którą rywalizuje z dziedzicem Zarubą.
Obsada.
Obsada dubbingu

</doc>
<doc id="1421826" url="https://pl.wikipedia.org/wiki?curid=1421826" title="Co słychać, koteczku?">
Co słychać, koteczku?

Co słychać, koteczku? – brytyjsko-amerykański film komediowy z 1965 roku, w reżyserii Clive’a Donnera, na podstawie scenariusza Woody’ego Allena.
Fabuła.
Michael James (Peter O’Toole) jest notorycznym kobieciarzem. Jego narzeczona Carole (Romy Schneider), namawia go do małżeństwa. Michael, początkowo niechętnie, postanawia się zgodzić i ograniczyć kontakty z innymi kobietami. Nie jest to łatwe, ponieważ jako redaktor czasopisma poświęconego modzie, codziennie spotyka się z modelkami i innymi kobietami z branży, które bardzo łatwo się w nim zakochują. Pomocy szuka u psychoanalityka Fritza Fassbendera (Peter Sellers), który sam ma problemy natury emocjonalnej. Kolejne kobiety, poznane podczas grupowej psychoterapii, ulegają urokowi Michaela i stają się przyczyną dalszych komplikacji. O ile problemem Michaela jest nadmiar kobiet, o tyle jego przyjaciel Victor (Woody Allen) stara się znaleźć choć jedną.
Końcówka filmu, w której wszyscy bohaterowie po różnorodnych perypetiach trafiają do hotelu "Chateau Chantelle" ma charakter komedii slapstickowej i kończy się gonitwą gokartów.
Michael i Carole biorą ślub, ale chwilę po nim świeżo upieczona małżonka robi scenę zazdrości Michaelowi, za zwrócenie uwagi na wypisującą dokumenty asystentkę burmistrza (w jej roli wystąpiła Françoise Hardy, uważana za francuski symbol seksu).
Nagrody.
Muzyka Burta Bacharacha, a także wykonywana przez Toma Jonesa piosenka tytułowa "What's New Pussycat?" ze słowami Hala Davida były nominowane do Oscara.

</doc>
<doc id="1421828" url="https://pl.wikipedia.org/wiki?curid=1421828" title="Budynek szkoły polskiej w Unieszewie">
Budynek szkoły polskiej w Unieszewie

Budynek szkoły polskiej w Unieszewie – drewniany budynek wybudowany w 1931 roku, na potrzeby polskiej szkoły, funkcjonującej w Unieszewie (wtedy "Sząfałd") w latach 1929-39. Obecnie dom mieszkalny.
Budynek.
Budynek szkoły w Unieszewie ma konstrukcję drewnianą. Obecnie funkcjonuje jako dom mieszkalny. Do rejestru zabytków wpisany został 30 września 1985 roku.
Historia.
Na Warmii, która po I wojnie światowej znalazła się w granicach Prus Wschodnich istniały duże skupiska ludności polskiej, kultywujących polską kulturę, tradycje i zwyczaje. W związku z powyższym istniała potrzeba utworzenia w regionie szkół z polskim nauczaniem. Po kilku latach starań u lokalnych urzędników niemieckich oraz w pruskim parlamencie udało się otworzyć cztery pierwsze placówki, gdzie wykładany był język polski. Jedna z nich powstała w 1926 roku w Unieszewie.
Na mocy "Ordynacji dotyczącej uregulowania szkolnictwa dla mniejszości polskiej" uchwalonej 31 grudnia 1928 roku przez rząd pruski tworzenie polskich szkół ostatecznie stało się możliwe. W roku 1929 do wsi przybył nauczyciel Bolesław Jeziołowicz i objął miejscową szkołę, która wraz z nowym rokiem szkolnym, zaczynającym się po Wielkanocy stała się polską szkołą, jako jedna z czterech pierwszych polskich szkół w regionie. Wielki udział w tym wydarzeniu mieli mieszkańcy Unieszewa, którzy pozytywnie odnieśli się do tej inicjatywy.
Lekcje prowadzone były w jednym z prywatnych domów. W związku z dużą liczbą uczniów narastała potrzeba wybudowania budynku szkolnego. Ukończono go w 1931 roku. W nowym budynku nauczanie polskich dzieci trwało aż do wybuchu wojny. W 1935 roku pierwszy kierownik polskiej szkoły w Unieszewie – Jeziołowicz – został oskarżony o polską agitację i pozbawiony praw nauczycielskich przez władze niemieckie. Ostateczne "rozliczenie się" Niemców z pedagogiem poprzedziły liczne ataki organizacji i władz niemieckich. Kierownictwo w szkole przejął polski nauczyciel Jan Maza.
Wraz z wybuchem wojny Niemcy zamknęli placówkę. Oficjalny komunikat uzasadniający zamknięcie szkoły w Unieszewie i innych polskich szkół w Niemczech, inspektorat szkolny w Olsztynie rozesłał w dniu 4 października 1939 roku: "Stosownie do rozporządzenia ministra spraw wewnętrznych zamknięte zostają do odwołania wszystkie polskie szkoły mniejszości narodowej. Wszystkie dzieci w wieku szkolnym należy przenieść do szkół niemieckich".
Kierownicy szkoły.
Obaj kierownicy szkoły polskiej w Unieszewie zostali zamordowani przez Niemców. Bolesław Jeziołowicz został rozstrzelany po wkroczeniu okupanta do Bydgoszczy, a Jan Maza został zamordowany przez hitlerowców w obozie w Hohenbruch, w pobliżu Królewca.

</doc>
<doc id="1421830" url="https://pl.wikipedia.org/wiki?curid=1421830" title="Europe by Satellite">
Europe by Satellite

Europe by Satellite – unijna stacja telewizyjna, która rozpoczęła emisję w 1995 roku.
Emituje konferencje prasowe i wydarzenia w instytucjach UE.
Unijna agencja telewizyjna zaczęła działać w 1995 r. Relacjonuje na żywo wydarzenia ze wszystkich unijnych instytucji, m.in. Komisji Europejskiej, Parlamentu Europejskiego i Rady. Relacjonuje codzienny briefing dla dziennikarzy w Komisji Europejskiej, sesje plenarne PE czy debaty. Agencja odgrywa istotną rolę w pracy dziennikarzy i korespondentów, dostarczając im potrzebne zdjęcia i informacje. Emituje konferencje prasowe i wydarzenia w instytucjach UE do bezpłatnego wykorzystania przez media nadawcze.
Komisja Europejska chce, by w ramach EbS powstawały programy edukacyjne, m.in. dla młodzieży. EbS dostępna jest przez internet. Od 1 marca 2007 r. unijna agencja telewizyjna EBS zaczęła nadawać z nowego satelity. Tym samym stację informacyjną poświęconą sprawom UE będzie można odbierać poza granicami Europy: na wschodzie Stanów Zjednoczonych, w Ameryce Łacińskiej, na Karaibach i Wyspach Kanaryjskich.

</doc>
<doc id="1421836" url="https://pl.wikipedia.org/wiki?curid=1421836" title="Ostatnia brygada (film)">
Ostatnia brygada (film)

Ostatnia brygada (inny tytuł filmu: Prawo do szczęścia) – polski film fabularny z 1938 roku, zrealizowany według powieści Tadeusza Dołęgi-Mostowicza pod tym samym tytułem z 1930 roku.
Film zachował się w jednej, niekompletnej i znacznie zniszczonej kopii.
Streszczenie fabuły.
Andrzej Dowmunt powraca do Polski, po długim okresie emigracji. W Afryce dorobił się znacznego majątku, a dodatkowo jako przystojny mężczyzna ma w kraju wielkie powodzenie u kobiet. Wkrótce nawiązuje romans z Leną, żoną prezesa Banku Głównego. Jednak gdy wychodzi na jaw, że jest ona szpiegiem obcego mocarstwa, zrywa z nią i doprowadza do jej aresztowania. Wkrótce żeni się z poznaną na przyjęciu Martą. Jednak jakiś czas później spotyka Ewę, swoją dawną miłość, a obecnie żonę przyjaciela.

</doc>
<doc id="1421841" url="https://pl.wikipedia.org/wiki?curid=1421841" title="Tra le fiamme">
Tra le fiamme

Tra le fiamme lub Il consiglio - kantata na głos solo HWV 170, ChA 52b, HHA V/4 skomponowana przez Georga Friedricha Händla w Rzymie ok. 1707/08 roku. Tekst – Benedetto Pamphilj
Obsada: Sopran. Instrumenty: Flet I, II, Obój, Skrzypce I, II, Viola da gamba, Continuo

</doc>
<doc id="1421843" url="https://pl.wikipedia.org/wiki?curid=1421843" title="Arabska Unia Maghrebu">
Arabska Unia Maghrebu

Arabska Unia Maghrebu (arab. اتحاد المغرب العربي; "Ittiḥād al-Maghrib al-‘Arabī") – organizacja międzynarodowa, zrzeszające państwa regionu Maghrebu.
Projekt stworzenia unii państw arabskich w północnej Afryce narodził się w 1956, wraz z uzyskaniem niepodległości przez Maroko i Tunezję i motywowany był silnymi wówczas tendencjami panarabskimi.
W 1958 roku na konferencji w Maroku zasugerowano, że nowo powstałe państwa powinny stać się federacją, jednak to nigdy nie nastąpiło. Na przełomie lat 50. i 60. dochodziło do konfliktów dyplomatycznych i sporów terytorialnych, szczególnie o zasobne tereny Sahary Hiszpańskiej.
W 1964 r. na konferencji w Tunisie powołano Stałą Radę Konsultacyjną państw Maghrebu (CPCM) pomiędzy Algierią, Libią, Marokiem i Tunezją na rzecz koordynacji planów rozwoju tych krajów i zintensyfikowania handlu i stosunków z państwami Wspólnoty Europejskiej. Tym razem plany integracji również nie doszły do skutku.
Dopiero w 1989 w Marrakeszu doszło do spotkania przywódców pięciu północnoafrykańskich państw arabskich, w wyniku którego powołano Arabską Unię Maghrebu. Głównym celem organizacji jest gospodarcza i (w mniejszym stopniu) polityczna integracja państw członkowskich. 
Z powodu sporu Algierii i Maroka o status Sahary Zachodniej (Algieria domaga się przyjęcia tego terytorium do organizacji), sprawne funkcjonowanie Arabskiej Unii Maghrebu jest mocno utrudnione i wielokrotnie doprowadzało do odwoływania szczytów organizacji. Pomimo trzydziestu lat istnienia Unia Maghrebu ma bardzo słabe wyniki działalności. Mimo wielu podpisanych umów i porozumień niewiele z nich weszło w życie, a od 1994 roku nie odbył się żaden szczyt szefów państw - głównego organu decyzyjnego. Integracja regionalna w Afryce Północnej została zahamowana w wyniku licznych niepokojów i konfliktów.
Cele organizacji.
Traktat o Unii Maghrebu wyznaczył następujące cele:
1. Braterstwo pomiędzy krajami członkowskimi i ich narodami.
2. Osiąganie postępu, dobrobytu społeczeństw i ochrona ich praw.
3. Dążenie do pokoju opartego na sprawiedliwości i równości.
4. Wspólna polityka w różnych dziedzinach.
5. Stopniowe prace nad osiągnięciem swobody przepływu osób, usług, towarów i kapitału.
Sekretarze Generalni.
1. Muhammad Amamo od 1991 do 2002
2. Habib Bouarrass od 2002 do 2006
3. Habib bin Yahya od 2006 do 2016
4. Taïeb Baccouche od 2016

</doc>
<doc id="1421848" url="https://pl.wikipedia.org/wiki?curid=1421848" title="Onyx Grand Prix">
Onyx Grand Prix

Onyx Grand Prix, Onyx Race Engineering, Monteverdi – nieistniejący brytyjski (od Grand Prix Niemiec 1990 szwajcarski) zespół i konstruktor wyścigowy, uczestniczący w mistrzostwach świata Formuły 1 w sezonach 1989–1990. Ekipa została założona w 1978 roku przez Mike’a Earle’a i Grega Fielda. Zanim zespół wystartował w najwyższej serii wyścigowej, w sezonach 1979–1981 i 1983–1984 uczestniczył w Formule 2, następnie w latach 1985–1988 w Formule 3000, następcy Formuły 2.
Ekipa w siedemnastu wyścigach Formuły 1, do których się zakwalifikowała, uzyskała sześć punktów – wszystkie zdobyte przez Stefana Johanssona w sezonie 1989. Szwed zapewnił też zespołowi pierwsze i jedyne podium, zajmując trzecie miejsce podczas Grand Prix Portugalii 1989.
Onyx od początku istnienia był kierowany przez Earle’a i Fielda. Po tragicznym wypadku Riccardo Palettiego podczas Grand Prix Kanady 1982, Field sprzedał swoje udziały Jo Chamberlainowi. We wrześniu 1988 udziały zostały wykupione przez Paula Shakespare'a, a następnie sprzedane Jean-Pierre'owi Van Rossemowi. W lutym 1990 właścicielem zespołu została firma Middlebridge Group, a później szwajcarskie konsorcjum, do którego wchodzili Peter Monteverdi (właściciel firmy Monteverdi), Karl Foitek (ojciec Gregora Foitka) i Bruno Frei (dystrybutor samochodów Ferrari w Szwajcarii).
W wyniku problemów finansowych, zespół został rozwiązany po wyścigu o Grand Prix Węgier 1990.
Historia.
Początki.
Zespół Onyx Race Engineering został założony w 1978 roku, jako wynik partnerstwa między Mikiem Earle’em a Gregiem Fieldem. Przez kilka lat Earle zbierał doświadczenie jako menadżer – w latach 60. kierował ekipą Church Farm Racing, z którą startował w Formule 2, Formule 3 i Formule 5000, a następnie, wraz z Fieldem i Davidem Purleyem, współpracował w prowadzeniu zespołu LEC, który startował w Formule Atlantic, Formule 2, Europejskiej Formule 5000 i sporadycznie w wyścigach Formuły 1. Zespół został rozwiązany po wypadku Purleya podczas kwalifikacji do Grand Prix Wielkiej Brytanii 1977.
W 1979 ekipa rozpoczęła udział w Europejskiej Formule 2, używając nadwozia własnej konstrukcji, jaką był Pilbeam MP42 z silnikiem Hart. Ich kierowcą był Patrick Nève, kierowca Williamsa w 1977 i tester samochodu ekipy Kauhsen rok później. Debiutancki rok nie był pomyślny dla ekipy – Onyx wziął udział tylko w pierwszych czterech wyścigach, a po rundzie na torze Nürburgring zaprzestał dalszego udziału. Nève nie znalazł się w klasyfikacji, gdyż nie ukończył wyścigów.
W sezonach 1980–1981 zespół korzystał z nadwozi dostarczanych przez March. Reprezentantem zespołu najpierw był Johnny Cecotto, którego następnie zastąpił Riccardo Paletti. W trzecim sezonie startów, włoski kierowca dwukrotnie stanął na podium, łącznie punktując trzykrotnie. W klasyfikacji mistrzostw Włoch uplasował się na dziesiątej pozycji z 11 punktami na koncie. Po sezonie Paletti, wraz z Pioneerem dołączył do ekipy Osella na sezon 1982.
W 1982 nastąpił pierwszy kontakt ekipy Onyx z Formułą 1 – zespół zgłosił się do pięciu wyścigów, a ich kierowcą został Emilio de Villota. Hiszpan jednak nie zakwalifikował się do nich – niezrażony tym niepowodzeniem zespół ogłosił, że planuje starty w Formule 1 od sezonu 1983 w samochodzie własnej konstrukcji, a ich kierowcą będzie Riccardo Paletti. Plany te zostały przekreślone wypadkiem włoskiego kierowcy podczas Grand Prix Kanady 1982, w którym poniósł on śmierć.
Po tym wypadku, Greg Field postanowił sprzedać swoje udziały Jo Chamberlainowi. Ekipa znalazła się w trudnej sytuacji, jednak otrzymała pomoc od Robina Herda, współzałożyciela Marcha, dzięki czemu na sezon 1983 Onyx wrócił do Formuły 2. Jego kierowcami zostali Beppe Gabbiani, Christian Danner i Thierry Tassin, którego następnie zastąpili Patrick Nève i Dave Scott. W pierwszych pięciu wyścigach sezonu Gabbiani wygrał czterokrotnie, dzięki czemu w końcowej klasyfikacji zajął trzecią pozycję, za Jonathanem Palmerem i Mikiem Thackwellem. W sezonie 1984 w zespole jeździli Thierry Tassin (którego na torze Autodromo di Pergusa zastąpił Gabbiani), Emanuele Pirro i Pierre Petit, których wspierał Derek Bell na Brands Hatch. Najlepszymi kierowcami zespołu byli Tassin i Pirro, którzy zapewnili zespołowi drugie miejsca (Belg na Hockenheimring, Włoch na Donington Park). Obaj zdobyli 18 punktów, jednak ze względu na więcej ukończonych wyścigów wyżej w klasyfikacji, bo na szóstym miejscu, znalazł się włoski kierowca.
W następnym roku, Europejska Formuła 2 została przekształcona w Międzynarodową Formułę 3000. W pierwszym sezonie kierowcami byli Emanuele Pirro, Johnny Dumfries i Mario Hytten. Włoch czterokrotnie stanął na podium, w tym dwa razy zwyciężył kończąc sezon na trzecim miejscu. Hytten był dziesiąty z ośmioma punktami na koncie, natomiast Dumfries z jednym punktem zajął szesnaste miejsce.
Następny sezon był lepszy – Pirro wywalczył tytuł wicemistrzowski, stając na podium trzykrotnie, w tym dwukrotnie na jego najwyższym stopniu. W klasyfikacji Włoch przegrał ze swoim rodakiem, Ivanem Capellim o dziewięć punktów. Pozostali kierowcy, Cary Bren, John Jones, Russell Spence i Wayne Taylor łącznie w całym sezonie uzbierali 1,5 punktu – spośród tej czwórki, jedynie Jones i Spence zdobywali punkty dla zespołu – w klasyfikacji kierowcy znaleźli się odpowiednio na 21. i 23. miejscu.
W sezonie 1987, reprezentantami zespołu byli Stefano Modena i Pierre-Henri Raphanel. Był to najlepszy sezon w historii zespołu – Modena stanął czterokrotnie na podium, w tym trzykrotnie zwyciężając, i cały sezon ukończył zdobyciem tytułu mistrzowskiego, z przewagą ośmiu punktów nad Luisem Pérezem-Salą z Loli. Raphanel natomiast zdobył jedno miejsce na podium i zajął w klasyfikacji trzynaste miejsce.
W 1988, ekipę reprezentowali Volker Weidler, Alfonso de Vinuesa, Steve Kempton i Russell Spence. Sezon okazał się najgorszym w Formule 3000, gdyż ich samochód, March 88D spisywał się gorzej od samochodu Reynard 88D, którego używał zdobywca tytułu, Roberto Moreno z ekipy Bromley Motorsport. Przez cały rok, jedynie Weidler zdobył punkty – pięć punktów zdobytych przez Niemca pozwoliło na zajęcie 15. miejsca. Po sezonie 1988 zespół wycofał się z Formuły 3000, a Mike Earle postanowił, że Onyx wejdzie do Formuły 1, i w tym celu zaczął budowę zespołu.
Formuła 1.
We wrześniu 1988 Paul Shakespare wykupił udziały w zespole, dzięki czemu ekipa otrzymała znaczne wsparcie finansowe. Kierownikiem zespołu został Martin Dickson, natomiast zespół otrzymał wsparcie, w postaci sponsoringu Marlboro i spółki Moneytron, należącej do ekstrawaganckiego belgijskiego milionera, Jean-Pierre’a Van Rossema. Belg wykupił 67% udziałów należących do Sheakespare'a i w ten sposób został właścicielem Onyksa. W tym samym czasie nastąpiły zmiany – siedziba została przeniesiona z Littlehampton do Westergate House, ponadto nazwa została zmieniona na Onyx Grand Prix. Ekipa zapewniła sobie silniki Ford oraz opony Goodyear. Ponadto do zespołu dołączył Ken Anderson, który wcześniej był związany z Williamsem i Ligierem.
Projektantem samochodu dla ekipy został Alan Jenkins, wcześniej współpracujący z zespołami McLaren i Penske. Samochód ORE-1, choć wyglądał schludnie, został ukończony "de facto" o piątej rano w dniu prezentacji. W składzie kierowców znaleźli się Stefan Johansson, wcześniej kierowca zespołów Shadow, Spirit, Tyrrell, Toleman, Ferrari, McLaren i Ligier oraz Bertrand Gachot, kierowca wcześniej startujący m.in. w Formule 3 czy w Formule 3000. Belgijski kierowca otrzymał miejsce w zespole, dzięki wsparciu w wysokości stu milionów franków belgijskich od spółki Moneytron, kierowanej przez Van Rossema.
1989.
Po prezentacji samochód został szybko wysłany z lotniska Heathrow do Rio de Janeiro, gdzie na torze Autódromo Internacional Nelson Piquet odbywała się inauguracja sezonu 1989. Zgodnie z regulaminem, kierowcy Onyx musieli przebrnąć prekwalifikacje w pierwszej połowie sezonu. W nich Johansson i Gachot nie poradzili sobie, zajmując dwa ostatnie miejsca, uzyskując czasy odpowiednio 1:35.232 i 1:37.932, a do awansu do kwalifikacji wystarczył wynik 1:29.679, który uzyskał Nicola Larini z Oselli.
Drugim wyścigiem w kalendarzu było Grand Prix San Marino na obiekcie Autodromo Enzo e Dino Ferrari w Imoli. Ponownie reprezentanci brytyjskiej ekipy nie uzyskali awansu do kwalifikacji – Gachot z wynikiem 1:30.384 zajął piąte miejsce, tracąc 3,034 sekund do Stefano Modeny. Johansson został sklasyfikowany na ósmej pozycji, ze stratą 0,263 sekund do swojego kolegi zespołowego.
Po wyścigu o Grand Prix San Marino, zawodnicy przenieśli się na tor Circuit de Monaco, gdzie odbywał się wyścig o Grand Prix Monako – w sesji prekwalifikacyjnej, podobnie jak w dwóch pierwszych rundach, Belg i Szwed nie zakwalifikowali się dalej – Johansson, z wynikiem 1:27.821 był szósty, ze stratą 0,864 sekund do Modeny, natomiast Gachot mając czas 1:28.897 zajął dziewiątą pozycję.
Po wyścigu w Księstwie Monako, Formuła 1 przeniosła się do Ameryki Północnej. Kolejną rundą było Grand Prix Meksyku. W prekwalifikacjach po raz pierwszy, Johansson zakwalifikował się dalej, zajmując czwarte miejsce, z wynikiem 1:22.288. Tuż za nim znalazł się Gachot, który stracił do szwedzkiego kierowcy 0,464 sekundy. W sesji kwalifikacyjnej Szwed zajął 21. miejsce, a jego wynik wynosił 1:21.358. Był to wynik o 3,482 sekundy gorszy od zdobywcy pole position, Ayrtona Senny. Szwedzki kierowca zakończył wyścig na szesnastym okrążeniu, gdzie posłuszeństwa odmówił układ przeniesienia napędu.
Następny wyścig, Grand Prix Stanów Zjednoczonych na torze Phoenix Circuit, odbył się tydzień po rundzie w Meksyku. Przed wyścigiem nastąpiła zmiana kierownika zespołu – Martina Dicksona zastąpił Greg Field, który wrócił do ekipy po siedmiu latach. Przed rundą w Phoenix, właściciel zespołu, Jean-Pierre Van Rossem widziany był w towarzystwie sześciu hostess, ponadto wydał 20 milionów dolarów na zakup Gulfstream IV. Podobnie jak w poprzedniej rundzie do sesji kwalifikacyjnej zakwalifikował się Stefan Johansson. Z wynikiem 1:33.768 szwedzki kierowca znalazł się na trzeciej pozycji, natomiast Bertrand Gachot znalazł się na ostatniej, trzynastej pozycji, mając czas gorszy od zwycięzcy prekwalfikacji, Martina Brundle o 13,237 sekund. W kwalifikacjach Szwed uzyskał 19. pozycję, a wynik 1:33.370 był gorszy o 3,262 sekundy od wyniku Senny, który zdobył pole position. Na 50. okrążeniu, Johanssonowi zawiodło zawieszenie, wobec czego ponownie nie ukończył wyścigu.
Kolejny wyścig, Grand Prix Kanady, odbył się 18 czerwca na torze Circuit Gilles Villeneuve. Po raz trzeci do kwalifikacji wszedł Johansson. Szwedzki kierowca, uzyskując czas 1:24.764 zajął trzecie miejsce, a Belg, z wynikiem 1:25.952 był szósty. Stefan Johansson w kwalifikacjach uzyskał osiemnasty czas, wynoszący 1:23.979, o 3,006 sekund wolniejszy od Alaina Prosta. Szwed na 13. okrążeniu, za incydent w alei serwisowej został zdyskwalifikowany z wyścigu.
Po wyścigu w Kanadzie zespoły powróciły do Europy, uczestnicząc w Grand Prix Francji. W czasie sesji treningowej Gachot musiał skorzystać z zapasowego samochodu. W sesji prekwalifikacyjnej po raz pierwszy udało się zakwalifikować obu kierowcom Onyx – Belg zwyciężył w nich, z wynikiem 1:09.617, będąc o 0,051 sekund szybszym od Szweda. W kwalifikacjach najlepszy okazał się Gachot, który zajął jedenaste miejsce, a Johansson znalazł się dwie pozycje niżej. Wyścig na Paul Ricard zakończył się dla zespołu sukcesem – Johansson zajął piąte miejsce, z okrążeniem straty do zwycięzcy, Alaina Prosta, a Gachot mimo awarii silnika na 76. okrążeniu został sklasyfikowany na trzynastym miejscu; wcześniej belgijski kierowca miał awarię akumulatora, w momencie kiedy zajmował szóste miejsce. Dzięki punktom zdobytym przez szwedzkiego kierowcę, po wyścigu w Wielkiej Brytanii Onyx mógłby zaczynać swoje starty od kwalifikacji.
Ósmy wyścig sezonu, Grand Prix Wielkiej Brytanii, odbył się 16 lipca na torze Silverstone. Do kwalifikacji zakwalifikował się jedynie Bertrand Gachot, który zwyciężył w prekwalifikacjach z rezultatem 1:11.506, natomiast Johansson zajął piątą pozycję, z czasem o 0,742 sekundy gorszy od Belga. W kwalifikacjach Gachot zajął 21. miejsce, a jego czas wynosił 1:12.329 – był to o 3,230 sekund gorszy wynik do Ayrtona Senny. Gachot z dwoma okrążeniami straty do Alaina Prosta, ukończył wyścig na dwunastej pozycji. Ze względu na udany start ekipy Minardi, gdzie kierowcy zespołu, Pierluigi Martini i Luis Pérez-Sala, zajęli odpowiednio piąte i szóste miejsce, kierowcy Onyx musieli uczestniczyć w prekwalifikacjach do końca sezonu.
Dwa tygodnie po wyścigu w Wielkiej Brytanii kierowcy udali się na Grand Prix Niemiec na Hockenheimring. Obaj kierowcy awansowali do kwalifikacji. Tak jak we Francji, Gachot i Johansson zajęli dwa pierwsze miejsca – ich czasy wyniosły odpowiednio 1:47.283 i 1:47.700. Do wyścigu zakwalifikował się tylko Johansson, który zajął 24. pozycję ze stratą 6,048 sekund do Senny. Na ósmym okrążeniu bolid Szweda uległ przegrzaniu, i ponownie Johansson nie ukończył wyścigu.
13 sierpnia odbyła się dziesiąta eliminacja sezonu, Grand Prix Węgier. W prekwalifikacjach najlepszym był Stefan Johansson, który wykręcił czas 1:22.836, a Gachot z czasem 1:24.412 zajął czwarte miejsce, dzięki czemu obaj kierowcy Onyksa awansowali do sesji kwalifikacyjnej. W niej, Belg i Szwed zajęli odpowiednio 21. i 24. miejsce. Nie udało im się ukończyć wyścigu, z powodu awarii skrzyni biegów.
Na następny wyścig, Grand Prix Belgii trzeba było poczekać dwa tygodnie. Sesję prekwalifikacyjną wygrał Johansson, z czasem 1:56.279, a Gachot był trzeci a jego czas wyniósł 1:57.720, i obaj kierowcy przystąpili do kwalifikacji. Tym razem najlepszym w zespole Onyx był Stefan Johansson, który zajął piętnaste miejsce z wynikiem 1:56.129, natomiast Bertrand Gachot ukończył kwalifikacje na 23. miejscu wykręcając czas 1:56.716. Szwedzki kierowca był ósmy, z okrążeniem straty do Ayrtona Senny, natomiast Belg zakończył wyścig na 21. okrążeniu, wypadając z trasy.
Po wyścigu Van Rossem narzekał, że Formuła 1 jest bardzo drogim sportem, rzekomo starał się przekonać najlepszych kierowców, aby startowali w Onyksie, także mówiąc, że wydał 40 milionów dolarów na rozwój silnika Porsche. W późniejszym czasie właściciel zespołu zagroził w belgijskiej telewizji wycofaniem się z serii wyścigowej, jeśli Porsche nie dostarczy im silników na sezon 1991.
Następnym wyścigiem było Grand Prix Włoch na torze Autodromo Nazionale di Monza. Do sesji kwalifikacyjnej zakwalifikował się Gachot, który osiągnął wynik 1:28.344, o 0,244 sekundy szybszy od Johanssona, który nie zakwalifikował się do kwalifikacji. W kwalifikacjach Belg zajął 22. miejsce, ze stratą 4,964 sekund do Senny. Belg nie ukończył wyścig, z powodu awarii chłodnicy na 38. okrążeniu.
Jak się później okazało, był to ostatni wyścig Bertranda Gachota w Onyksie – kierowca miał zastrzeżenia co do zespołu, narzekał na brak testów i wsparcia. Wyznania w prasie pojawiły się bez zgody Belga – zespół zawiesił Belga na Grand Prix Portugalii, zastępując go JJ Lehto, pomimo tego, iż zespół i właściciel wiedzieli, że kierowca nie udzielił zgody na publikację. W późniejszym czasie został on całkowicie zwolniony z zespołu.
W sesji prekwalifikacyjnej do rundy na torze Autódromo do Estoril Johansson był najszybszy z czasem 1:18.623, natomiast Lehto zajął piąte miejsce, z wynikiem gorszym od Johanssona o 2,257 sekundy. W sesji kwalifikacyjnej, Szwed zajął dwunaste miejsce, z wynikiem 1:18.105, o 2,637 sekund wolniejszy od Ayrtona Senny. W wyścigu Johansson skorzystał z kolizji Senny z Nigelem Mansellem, kończąc wyścig na trzecim miejscu. Szwed przegrał z Gerhardem Bergerem i Alainem Prostem, tracąc do Austriaka 55,325 sekund. Było to pierwsze i jedyne podium w historii startów Onyksa w Formule 1. Był to także ostatni wyścig, w którym kierowca brytyjskiego zespołu zdobył punkty.
Następnym wyścigiem w kalendarzu było Grand Prix Hiszpanii. Sesję prekwalifikacyjną przebrnął tylko Lehto, który był gorszy o 0,392 sekundy od Lariniego. W sesji kwalifikacyjnej Fin zajął siedemnastą pozycję, a wynik 1:23.243, był gorszy o 2,952 sekundy od Senny. Fiński kierowca zakończył wyścig na 20. okrążeniu, ponieważ miał awarię skrzyni biegów.
Cztery tygodnie później, odbyła się przedostatnia eliminacja, Grand Prix Japonii. Po raz pierwszy od rundy w Monako, obu kierowcom nie udało się awansować do kwalifikacji – Johansson był szósty, a Lehto dziesiąty, którzy mieli odpowiednio 0,507 i 1,712 sekundy gorsze czasy od Michele Alboreto, który awansował do sesji kwalifikacyjnej.
Ostatnia runda sezonu odbył się na torze Adelaide Street Circuit w Australii. W prekwalifikacjach wygrał Larini wykręcając czas 1:18.379, Lehto był czwarty z wynikiem 1:19.442, a Johansson był o 0.097 sek. gorszy od kolegi zespołowego. Kwalifikacje ukończył Lehto na siedemnastej pozycji, ze stratą 2,644 sekundy do Ayrtona Senny. Fin ponownie nie ukończył wyścigu, za sprawą awarii elektroniki.
W całym sezonie Onyx zdobył sześć punktów, wszystkie zdobyte przez Stefana Johanssona. W klasyfikacji konstruktorów Onyx znalazł się na dziesiątej pozycji, a szwedzki kierowca w całym sezonie został sklasyfikowany na jedenastym miejscu. Wynik ten sprawił, że w następnym sezonie Onyx nie musiał brać udziału w sesjach prekwalifikacyjnych.
1990.
Przed rozpoczęciem sezonu 1990 zespół znalazł się w trudnej sytuacji finansowej. Ekstrawagancka osobowość, spory i brak zaangażowania ze strony belgijskiego milionera doprowadziły do odejścia z zespołu Earle’a i Chamberlaina, ponadto ponownie Field opuścił ekipę. Mając na uwadze nieudane próby zakupu silników Hondy i Porsche, 17 lutego 1990, Van Rossem postanowił wycofać się z zespołu, stwierdzając publicznie, że Jean-Marie Balestre ma powiązania nazistowskie. Zespół został sprzedany Middlebridge Group – japońskiej firmie inżynieryjnej, która była właścicielem zespołu Middlebridge Racing, uczestniczącego w Formule 3000, oraz ekipy Brabham, którą to nabyła po aresztowaniu dotychczasowego właściciela, Joachima Luhtiego. Niejasna była do końca sprawa kierowania obu ekip – z jednej strony Onyx miał zapewniony udział w kwalifikacjach, jednak z drugiej strony tamten zespół miał nazwisko mistrza świata, Jacka Brabhama. Konsorcjum podjęło decyzję, że będzie koordynować pracę tylko Brabhama. Nowymi kierownikami zespołu zostali Peter Rheinardt i Alan Jenkins.
Ekipę w ostateczności nabyło szwajcarskie konsorcjum, w skład którego wchodzili Peter Monteverdi, Karl Foitek i Bruno Frei. Monteverdi, właściciel przedsiębiorstwa Monteverdi, istniejącego w latach 1967-1984 skupił 50% udziałów, natomiast Foitek i Frei mieli po 25%. Następnie właściciele ponownie zaprosili do współpracy Earle’a i Chamberlaina, jednak w późniejszym czasie Jenkins został zwolniony po tym, kiedy odmówił współpracy ze współzałożycielem zespołu. W późniejszym czasie również Earle, Chamberlain, Rheinardt i wielu pracowników opuścili Onyx. Earle i Chamberlain, po opuszczeniu zespołu bezskutecznie próbowali przejąć zespół Brabham, a później Earle pracował w firmie produkującej samochody dla sułtana Brunei, Hassanala Bolkiaha. Foitek spłacił dług Goodyearowi za sezon 1989, aby firma mogła dostarczać opony w sezonie 1990. W składzie kierowców zachowano JJ Lehto, natomiast drugim kierowcą od początku sezonu miał zostać Gregor Foitek, który był synem współwłaściciela zespołu. Na dwa wyścigi Szwajcara zakontraktował Brabham, więc partnerem fińskiego kierowcy został ponownie Stefan Johansson. Na pierwsze dwa wyścigi zespół korzystał ze starego modelu, ORE-1.
Pierwszą rundą był wyścig o Grand Prix Stanów Zjednoczonych na torze w Phoenix. Kierowcy Onyx nie zakwalifikowali się do wyścigu – Johansson i Lehto zostali sklasyfikowani odpowiednio na 27. i 29. miejscu. Szwed miał stratę 4,804 sekund do zdobywcy pole position, Gerharda Bergera, natomiast Fin nie uzyskał pomiarowego okrążenia.
Dwa tygodnie po wyścigu w USA rozegrano wyścig o Grand Prix Brazylii na torze Interlagos. Tak jak w Phoenix nie udało się Szwedowi i Finowi zakwalifikować do wyścigu, kończąc sesję odpowiednio na 27. i 28. miejscu – szwedzki i fiński kierowca stracili do Senny odpowiednio 3,964 i 4,046 sekund. Po rundzie w Brazylii Johansson został zwolniony z zespołu.
Przed wyścigiem o Grand Prix San Marino, Stefan Johansson pozwał zespół do sądu za naruszenie umowy, w późniejszym czasie także ze względów finansowych. Alan Jenkins postanowił następnie uczynić ten sam krok co szwedzki kierowca. W ten sposób chcieli oni zablokować przeniesienie siedziby zespołu do Szwajcarii, w którym Monteverdi rzekomo planował przerobienie go na eksponat w swoim muzeum, pomimo tego, że żaden z mechaników zespołu nie był tym zainteresowany. Miejsce szwedzkiego kierowcy zajął Gregor Foitek. Na tę rundę zespół przywiózł zmodyfikowany samochód oznaczony ORE-1B. Po raz pierwszy w sezonie kierowcy Onyx zakwalifikowali się do wyścigu – Szwajcar ruszał do wyścigu z 23. pozycji, a Fin z 25. pozycji, mając stratę odpowiednio 4,891 i 5,405 sekund straty do Ayrtona Senny. Wyścig Lehto ukończył na dwunastej pozycji, ze stratą dwóch okrążeń do Riccardo Patrese, natomiast Foitkowi na 20. okrążeniu odmówił posłuszeństwa silnik. W trakcie weekendu w Imoli, Johansson i Jenkins próbowali stawić czoło swojemu zespołowi, lecz Monteverdi wyrzucił ich z padoku.
27 maja odbyła się czwarta runda sezonu, Grand Prix Monako. W kwalifikacjach Foitek zajął 20., a Lehto 26. miejsce – ich czasy wyniosły 1:24.367 i 1:25.508. Na 52. okrążeniu Finowi zepsuła się skrzynia biegów i nie ukończył wyścigowi, natomiast Szwajcar do 72. okrążenia jechał na punktowanej szóstej pozycji. Właśnie na tym okrążeniu zderzył się z Érikiem Bernardem z Larrousse, wobec czego Szwajcar zakończył wyścig na siódmym miejscu.
Dwa tygodnie później odbyło się Grand Prix Kanady. Gregor Foitek i JJ Lehto zakwalifikowali się odpowiednio na 21. i 22. miejscu, uzyskując czas 1:24.397 i 1:24.425. Obaj odpadli z wyścigu za sprawą awarii jednostki napędowej – Fin na 46. okrążeniu, natomiast Szwajcar siedem okrążeń później.
24 czerwca odbyła się szósta eliminacja, Grand Prix Meksyku na torze Autódromo Hermanos Rodríguez. Obaj kierowcy Onyksa zakwalifikowali się do wyścigu – Foitek z czasem 1:21.012 był 23. a Lehto z czasem 1:21.519 zajął 26. miejsce. Szwajcar ukończył wyścig na piętnastym miejscu z dwoma okrążeniami straty do Alaina Prosta, natomiast Finowi nie udało się ponownie ukończyć wyścigu z powodu awarii silnika.
Następnym wyścigiem był wyścig o Grand Prix Francji, gdzie po raz pierwszy od rundy w Phoenix kierowcy Onyksa nie zakwalifikowali się do wyścigu – Gregor Foitek był 29. z czasem 1:08.232 a JJ Lehto 30. z czasem 1:08.467.
Tydzień po wyścigu na Paul Ricard, kierowcy udali się na Silverstone, gdzie rozgrywano Grand Prix Wielkiej Brytanii. Foitkowi i Lehto ponownie nie udało się zakwalifikować. Obaj zajęli dwa ostatnie miejsca w kwalifikacjach (Lehto był 29. a jego czas to 1:12.631, natomiast Foitek był 30. z czasem 1:13.271).
Przed wyścigiem na Hockenheim, w lipcu Monteverdi przeniósł siedzibę ekipy z Westergate do Szwajcarii, zmieniając nazwę zespołu na Monteverdi Onyx, a samochodów na Monteverdi. W kwalifikacjach do wyścigu o Grand Prix Niemiec fiński kierowca był 25. z wynikiem 1:46.857, natomiast Szwajcar 26. z wynikiem 1:47.209, mając straty odpowiednio 6,659 i 7,011 sekund straty do Senny. Lehto nie został sklasyfikowany, natomiast Foitek na 19. okrążeniu wypadł z toru, kończąc swój udział w wyścigu.
Wyścig na Hockenheim był ostatnim wyścigiem, do którego zakwalifikowali kierowcy zespołu Onyx. Zespół udał się na Grand Prix Węgier. W sesji kwalifikacyjnej kierowcy zajęli dwie ostatnie pozycje – Lehto i Foitek stracili odpowiednio 4,728 i 6,442 sekundy do zdobywcy pole position, Thierry’ego Boutsena.
Po wyścigu na Hungaroring wyszło na jaw, że ekipa ma zadłużenie wobec firmy Goodyear w wysokości 400 tysięcy funtów, ponadto okazało się, że brakowało części zamiennych, natomiast zespół, zamiast wstawić nowe wahacze zdecydował o spawaniu połamanych wahaczy – z tego powodu Karl Foitek wycofał swoje wsparcie finansowe, ostrzegając swojego syna, aby przestał prowadzić ten samochód, który jest "śmiertelną pułapką". Nigel Roebuck, dziennikarz Autosportu nazwał stajnię "Team Cuckoo Clock" (pol. "Zespół Zegaru z Kukułką"). Przed wyścigiem o Grand Prix Belgii zespół, w wyniku braku wsparcia finansowego został rozwiązany.
Mimo tego, Monteverdi pragnął kontynuować starty w Formule 1 w sezonie 1991. Wybudowano samochód pomalowany w czerwone i białe barwy. Samochód ten testował JJ Lehto, jednak nigdy nie wziął udziału w wyścigu, i został wystawiony w Muzeum Monteverdi. Na podstawie tego samochodu, w 1992 zbudowano prototyp Hai 650F1, który był ostatnim modelem stworzonym przez Monteverdi.
Reaktywacja.
W styczniu 2014, Mike Earle postanowił reaktywować zespół Onyx, przy pomocy Arlington Industries Group. Zespół planował w ciągu pięciu lat startować w serii WTCC, w klasie TC1, wystawiając Forda Fiestę. Ekipa wycofała się przed rozpoczęciem sezonu, ze względu na to, że Ford odmówił im homologacji. W następnym zespół budował i opracował samochód Ford Focus ST dla ekipy Proteam Motorsport w serii TCR International Series. Kierowcy zespołu wystartowali w czterech rundach, z czego jedynie Tom Boardman został sklasyfikowany w łącznej punktacji – Brytyjczyk wywalczył jeden punkt na torze Monza, dzięki czemu znalazł się na 42. pozycji, a zespół znalazł się na czternastym miejscu. Po sezonie, Onyx sprzedał rozwój samochodu ekipie FRD Motorsports, tym samym wycofując się z serii. Mike Earle, w chwili obecnej ograniczył swoje zaangażowanie w prowadzenie działalności zespołu, prowadząc w dalszym ciągu interesy biznesowe.
Statystyki.
"Źródło: Wyprzedź Mnie!"
Informacje techniczne.
W sezonach 1989-1990 samochody zespołu Onyx były napędzane ośmiocylindrowymi silnikami Ford, a dostawcą opon był Goodyear. Na początku używany był model ORE-1, a od Grand Prix San Marino 1990 ekipa jeździła zmodyfikowanym samochodem oznaczonym ORE-1B

</doc>
<doc id="1421852" url="https://pl.wikipedia.org/wiki?curid=1421852" title="Michał Halicz">
Michał Halicz

Michał Halicz, właśc. Leopold Blomberg (ur. 10 października 1888 w Warszawie, zm. 1 marca 1969 w Londynie) – polski aktor kina przedwojennego, zazwyczaj epizodysta.
Życiorys.
Był synem Andrzeja Blomberga i Broni­sławy z Mianowskich, bratem aktora Tadeusz Olszy. Szkołę średnią ukończył w Warszawie. W 1905 roku był aresztowany za udział w strajku szkolnym. Walczył w I wojnie światowej.
Zadebiutował w 1919 roku w warszawskim teatrzyku „Qui Pro Quo”. Zazwyczaj grał w programach rewiowo-kabaretowych, lecz również pojawiał się w repertuarze operetkowym. Występował w wielu teatrach: w Teatrze Rozmaitości we Lwowie (1919/20); w warszawskim teatrzyku „Miraż” (1920); Qui Pro Quo (1922, 1925, 1927); „Stańczyku” (1924), w Teatrze Premier pod kier. T.Ortyma; w „Nowościach” (1926, 1931), „Wodewilu”, „Perskim Oku”; w Teatrze Nowym w Poznaniu (1929), „Uśmiechu Warszawy” (1930), „Mignon”; „Morskim Oku” (1931–1933); „Cyga­nerii” (1933); „Starej Bandzie” (1934/35); „Holly­wood” (1935); Teatrze Wielkim (1936–38 repertuar operetko­wy).
Występował w wielu polskich filmach. Na początku kariery filmowej grał główne role, później reżyserzy brali go do ról trzecioplanowych i sporadycznie epizodów.
W czasie II wojny światowej był żołnierzem I Dywizji Pancernej.
Po wojnie przebywał na emigracji. W sezonie 1948/49 należał do ZASP-u w Londynie.

</doc>
<doc id="1421853" url="https://pl.wikipedia.org/wiki?curid=1421853" title="Enoch Heinrich Kisch">
Enoch Heinrich Kisch

Enoch Heinrich Kisch (ur. 6 maja 1841 w Pradze, zm. 24 sierpnia 1918 w Marienbadzie) – austriacki lekarz balneolog żydowskiego pochodzenia, profesor Uniwersytetu w Pradze. Jego brat Alexander Kisch (1848–1917) był rabinem w Pradze.
Życiorys.
Kisch studiował w Pradze, w 1862 roku został doktorem medycyny. Od 1863 pracował jako lekarz uzdrowiskowy w Marienbadzie. W 1867 roku został docentem prywatnym, a w 1884 profesorem nadzwyczajnym balneoterapii na Uniwersytecie w Pradze. Zajmował się również ginekologią. Wysunął tezę, że stosunek przerywany może wywołać u kobiet neurastenię i problemy z sercem, odradzając stosowanie tej metody antykoncepcji. Od 1868 roku wydawał czasopismo „Allgemeine balneologische Zeitung”, później wychodzące pod tytułem „Jahrbücher für Balneologie”.

</doc>
<doc id="1421856" url="https://pl.wikipedia.org/wiki?curid=1421856" title="Co słychać koteczku?">
Co słychać koteczku?



</doc>
<doc id="1421858" url="https://pl.wikipedia.org/wiki?curid=1421858" title="Anioł Smutku">
Anioł Smutku

Anioł Smutku – rzeźba wykonana przez Williama Wetmore'a Story w 1894 roku. Stanowi zwieńczenie grobu artysty oraz jego żony Emelyn Story, który znajduje się na cmentarzu Cimitero acattolico w Rzymie. Replika rzeźby wykonana w 1906 roku znajduje się Stanford Mausoleum na Stanford University w Stanach Zjednoczonych, zastąpiła ona poprzednią wykonaną w 1901 roku, a zniszczoną podczas trzęsienia ziemi w San Francisco w 1906 roku.
Rzeźba została wykorzystana m.in. jako okładka albumów przez takie grupy muzyczne jak Evanescence, Nightwish, Odes of Ecstasy czy The Tea Party.

</doc>
<doc id="1421860" url="https://pl.wikipedia.org/wiki?curid=1421860" title="Dezasembler">
Dezasembler



</doc>
<doc id="1421862" url="https://pl.wikipedia.org/wiki?curid=1421862" title="Józef Cieszkowski (górnik)">
Józef Cieszkowski (górnik)

Józef Patrycjusz Cieszkowski herbu Zerwikaptur (ur. 8 marca 1798 w Czubrowicach, zm. 12 czerwca 1867 w Strzemieszycach Małych) – polski górnik, naczelnik kopalń w Królestwie Polskim, odkrywca złóż surowców naturalnych w Zagłębiu Dąbrowskim, twórca pojęcia „Zagłębie Dąbrowskie”.
Życiorys.
Był absolwentem gimnazjum w Opolu, a następnie Akademii Górniczej w Kielcach. Studiował także na uczelniach Śląska i Wielkiej Brytanii. Był jednym z głównych twórców polskiego słownictwa fachowego w dziedzinie górnictwa. Od 1834 zajmował stanowisko naczelnego zawiadowcy kopalni rządowych Zachodniego Okręgu Węglowego w Dąbrowie Górniczej. Zasłużył się przy poszukiwaniu złóż węgla i galmanu. Pozostawił po sobie m.in. opis kopalni galmanu „Anna” w Strzemieszycach Małych, „Leonidas” w Sławkowie oraz płuczek galmanu „Strzemieska” i „Bobrek”. W 1850 wydzierżawił dworek w Strzemieszycach Małych, gdzie mieszkał do śmierci.
Nazwa jego autorstwa, Zagłębie Dąbrowskie, jest używana do dziś na określenie najdalej na zachód wysuniętej części Małopolski, charakteryzującej się wysokim rozwojem górnictwa.
Upamiętnienie.
Józef Cieszkowski przez wiele lat był zapomniany. Nie zachował się nawet jego grób. W 2012 roku Sejmik Województwa Śląskiego jednogłośnie przegłosował uchwałę o przywróceniu pamięci oraz odpowiednim uhonorowaniu Józefa Cieszkowskiego.

</doc>
<doc id="1421863" url="https://pl.wikipedia.org/wiki?curid=1421863" title="Zespół Björnstada">
Zespół Björnstada



</doc>
<doc id="1421864" url="https://pl.wikipedia.org/wiki?curid=1421864" title="Hal Needham">
Hal Needham

Harold Brett „Hal” Needham (ur. 6 marca 1931 w Memphis, zm. 25 października 2013 w Los Angeles) – amerykański kaskader, reżyser filmowy, aktor, scenarzysta i właściciel zespołu NASCAR. Laureat Oscara za całokształt twórczości.
Życiorys.
Wczesne lata.
Urodził się w Memphis w stanie Tennessee jako trzecie z trójki dzieci Edith May (z domu Robinson) i Howarda Needhama. Jego ojciec opuścił rodzinę wkrótce po jego urodzeniu. Matka ponownie wyszła za mąż za dzierżawcę, Corbetta, który przeniósł się z rodziną do Arkansas, gdy Needham miał cztery lata. Ze względu na częstą zmianę pracy ojczyma po uprawach, Needham mieszkał w dzieciństwie w całym stanie, w tym w El Dorado, Georgetown, Pangburn i Helena-West Helena.
Po wybuchu II wojny światowej ojczym Needhama przeniósł się do Saint Louis w Missouri, aby pracować w zakładach produkujących sprzęt wojenny, a jego rodzina wkrótce podążyła za nim. Jako nastolatek Needham dorabiał jako ustawiacz kręgli i przycinacz drzew. Po służbie w wojsku jako spadochroniarz podczas wojny koreańskiej, Needham przeniósł się do Kalifornii, gdzie zwrócił się do niego były przyjaciel spadochroniarz o pomoc w wykonaniu wyczynu kaskaderskiego w programie telewizyjnym ABC "You Asked For It!", w którym Needham skakał z nisko lecącego samolotu na grzbiet galopującego konia. Po pomyślnym ukończeniu wyczynu, Needham postanowił zostać zawodowym kaskaderem. 
Kariera.
W 1956 trafił do Hollywood i rozpoczął pracę jako kaskader. Swojego pierwszego wyczynu kaskaderskiego dokonał na planie serialu westernie CBS "Have Gun – Will Travel" (1957-63) jako dubler aktora Richarda Boone’a. W swojej karierze wykonał akrobacje w ponad 4500 odcinkach seriali telewizyjnych, w tym "Star Trek" (1966). Był obsadzany również w małych rólkach w produkcjach filmowych i telewizyjnych, w tym "Zorro" (1957–1959), "Nietykalni" (1959), "Strzały w Dodge City" (1959–1970), "Combat!" (1963), "Ironside" (1968), "Mannix" (1970–1975), "" (1972) czy "Aniołki Charliego" (1976, 1977). Podczas swojej kariery pracował intensywnie w filmie, występując i koordynując akrobacje i reżyserując w ponad 310 filmów, w tym "Człowiek, który zabił Liberty Valance’a" (1962), "Jak zdobywano Dziki Zachód" (1962), "McLintock!" (1963), "Wielki wyścig" (1965), "Major Dundee" (1965), "Mały Wielki Człowiek" (1970), "Płonące siodła" (1974), "Chinatown" (1974), "Francuski łącznik II" (1975) i "Nickelodeon" (1976).
Debiutował jako reżyser komedii sensacyjnej filmu drogi – "Mistrz kierownicy ucieka" (1977) z Burtem Reynoldsem w roli głównej. Reynolds wystąpił też w kolejnych jego filmach: komedii sensacyjnej "Kaskaderzy" (1978), "Mistrz kierownicy ucieka 2" (1980) i "Wyścig armatniej kuli" (1981). Jego sensacyjny film fantastycznonaukowy "Megaforce" (1982) z udziałem Barry’ego Bostwicka, komedia sportowa "Stroker Ace" (1983) i sequel "Wyścig armatniej kuli II" (1984) były nominowane do Złotej Maliny dla najgorszego reżysera. 
W 1994 zrealizował cztery komedie telewizyjne, do których napisał scenariusz i był producentem, z Brianem Bloomem w roli tytułowej – "Bandzior, Bandzior!", "Bandzior rusza na szlak", "Bandzior i ślicznotka" i "Bandzior i karuzela srebra".
Jest także autorem scenariuszy do kilku swoich filmów; wystąpił również w niewielkich rolach w kilku filmach i serialach telewizyjnych.
Ukoronowaniem jego filmowej działalności było przyznanie mu w 2012 przez Amerykańską Akademię Filmową honorowego Oscara za całokształt twórczości.
Życie prywatne.
Była trzykrotnie żonaty. 21 maja 1960 poślubił Arlene R. Wheeler, z którą się rozwiódł w marcu 1977. 29 czerwca 1981 ożenił się z Dani Crayne. W sierpniu 1987 doszło do rozwodu. 31 grudnia 1996 poślubił Ellyn Wynne Williams.
Zmarł 25 października 2013 w Los Angeles w wieku 82 lat; wkrótce po zdiagnozowaniu raka.

</doc>
<doc id="1421865" url="https://pl.wikipedia.org/wiki?curid=1421865" title="The Day That Never Comes">
The Day That Never Comes

The Day That Never Comes – singiel amerykańskiego zespołu heavymetalowego Metallica, pochodzący z albumu grupy, Death Magnetic. Ukazał się on 21 sierpnia 2008. Premiera koncertowa miała miejsce 22 sierpnia 2008 w Leeds.
Teledysk.
Teledysk był kręcony w okolicach Los Angeles. Jego reżyserem jest Duńczyk, Thomas Vinterberg. 

</doc>
<doc id="1421866" url="https://pl.wikipedia.org/wiki?curid=1421866" title="Disassembler">
Disassembler



</doc>
<doc id="1421867" url="https://pl.wikipedia.org/wiki?curid=1421867" title="Leoncjusz Opperman">
Leoncjusz Opperman

Leoncjusz Karłowicz Opperman (ros. Леонтий Карлович Опперман, ur. w Petersburgu, zm. 29 marca 1870 w Warszawie) – hrabia, generał major, urzędnik carski, gubernator radomski od 14 maja 1856 do 13 sierpnia 1862 oraz w latach 1877-1880.
Rodzina.
Wywodził się z arystokratycznej rodziny pochodzenia niemieckiego. Był synem urodzonego w Hessen-Darmstadt rosyjskiego generała Karl Ludwig Wilhelm Oppermann (1766-1831) i jego żony Caroline von Kelchen († May 1841). W 1829 roku car Mikołaj I nadał jego ojcu dziedziczny tytuł hrabowiski w Rosji.
Oppermanowie byli wyznania ewangelicko-augsburskiego i Leoncjusz wspierał finansowo ewangelicką gminę wyznaniową w Radomiu. Jego młodszy brat Aleksander von Opperman (1803-1855) był p wieloletnie służbie od 1852 roku gubernatorem twierdzy w Zamościu. Został pochowany na lubelskim cmentarzu ewangelickim.
Kariera.
W 1828 ukończył Michajłowską Szkołę Artylerii, w 1831 mianowany porucznikiem i przydzielony do konno-artyleryjskiej baterii, a wkrótce do pułku kawalerii. W 1847 mianowany pułkownikiem, w 1849 brał udział w tłumieniu powstania na Węgrzech, a w 1854 w obronie Sewastopola, gdzie został ranny w głowę. W 1855 mianowany generałem-majorem. W kwietniu 1865 awansowany na generała-lejtnanta. Był odznaczony Orderem Świętego Jerzego IV klasy, Orderem Świętego Włodzimierza III klasy, Orderem Świętej Anny I i II klasy, Orderem Świętego Stanisława I i II klasy, Złotym Pałaszem "Za Waleczność", pruskim Orderem Świętego Jana Jerozolimskiego, austriackim Orderem Leopolda II klasy, Orderem Żelaznej Korony II klasy.

</doc>
<doc id="1421868" url="https://pl.wikipedia.org/wiki?curid=1421868" title="Colleen Atwood">
Colleen Atwood

Colleen Atwood (ur. 25 września 1948 w Quincy) – amerykańska kostiumograf, laureatka czterech Oscarów, a także ośmiu nominacji do tej nagrody. Ukończyła Cornish College of The Arts, Seattle Washington i New York University School of Film w Nowym Jorku.

</doc>
<doc id="1421870" url="https://pl.wikipedia.org/wiki?curid=1421870" title="Grotniki (przystanek kolejowy)">
Grotniki (przystanek kolejowy)

Grotniki – przystanek osobowy w Grotnikach, w województwie łódzkim, w Polsce. Zatrzymują się na nim tylko pociągi osobowe ŁKA i Polregio.
W roku 2017 przystanek obsługiwał 150–199 pasażerów na dobę.

</doc>
<doc id="1421871" url="https://pl.wikipedia.org/wiki?curid=1421871" title="Leoncjusz Karłowicz Opperman">
Leoncjusz Karłowicz Opperman



</doc>
<doc id="1421872" url="https://pl.wikipedia.org/wiki?curid=1421872" title="Disasembler">
Disasembler



</doc>
<doc id="1421873" url="https://pl.wikipedia.org/wiki?curid=1421873" title="Denis Dougherty">
Denis Dougherty

Denis Joseph Dougherty (ur. 16 sierpnia 1865 w Honesville, zm. 31 maja 1951 w Filadelfii) – amerykański duchowny katolicki, arcybiskup Filadelfii (1918-1951) i kardynał.
Życiorys.
Jego rodzice, Patrick i Bridget z d. Henry, byli imigrantami z hrabstwa Mayo w Irlandii. Ojciec pracował jako górnik. Był czwartym z dziesięciorga dzieci. W czasie letnich wakacji pomagał ojcu przy pracy w kopalni. Ukończył szkołę średnią w Montrealu w Kanadzie, a następnie udał się do Rzymu, gdzie po ukończeniu studiów uzyskał doktorat z teologii. Święceń udzielił mu w bazylice laterańskiej kardynał Lucido Parocchi. Obrzęd ten miał miejsce 31 maja 1890 roku. Powrócił do kraju gdzie rozpoczął pracę jako wykładowca łaciny, angielskiego, historii, i teologii w seminarium w Overbrook.
12 czerwca 1903 został mianowany biskupem Nueva Segovia na Filipinach. Sakrę przyjął dwa dni później w Rzymie. Udzielił jej kardynał Francesco Satolli. Po pięciu latach przeniesiony na biskupstwo Jaro. Do kraju powrócił w 1915, objął diecezję Buffalo. Jego rządy w tej diecezji nie trwały zbyt długo, bowiem 1 maja 1918 został arcybiskupem Filadelfii, a trzy lata później otrzymał z rąk Benedykta XV kapelusz kardynalski z tytułem prezbitera SS. Nereo e Achilleo. Był pierwszym arcybiskupem Filadelfii, który otrzymał godność kardynała. W Konklawe 1922 nie brał udziału, ponieważ dotarł do Rzymu zbyt późno. Wyboru już dokonano. Dopiero w 1939 dane mu było wziąć udział w głosowaniu, gdyż wydłużono okres przygotowawczy po śmierci papieża. Zmarł na udar mózgu tuż po zakończeniu mszy z okazji sześćdziesiątej pierwszej rocznicy jego święceń kapłańskich. Pochowany został w katedrze w Filadelfii.
Trzydziestotrzy letni okres rządów kardynała w archidiecezji Filadelfia były latami świetności i ustawicznym rozwojem, szczególnie sieci szkół parafialnych. Katolicka wyższa szkoła w Filadelfii została nazwana jego imieniem.

</doc>
<doc id="1421874" url="https://pl.wikipedia.org/wiki?curid=1421874" title="Biskupi stanisławowscy (iwanofrankowscy)">
Biskupi stanisławowscy (iwanofrankowscy)

Biskupi stanisławowscy (iwanofrankowscy) obrządku greckokatolickiego

</doc>
<doc id="1421877" url="https://pl.wikipedia.org/wiki?curid=1421877" title="Dmitrij Anuczin (generał)">
Dmitrij Anuczin (generał)

Dmitrij Gawriłowicz Anuczin (; ur. 21 kwietnia 1833, zm. 29 stycznia 1900 w Petersburgu) – generał piechoty armii Imperium Rosyjskiego; senator z ukończonym kursem Akademii Sztabu Generalnego, urzędnik i dyplomata carski.
Od 7 sierpnia 1851 chorąży Lejb-Gwardii Pułku Jegrów. Po ukończeniu w 1855 Cesarskiej Akademii Wojskowej został przydzielony do samodzielnego pułku kaukaskiego. Od 1857 pracował w Sztabie Generalnym. W 1862 mianowany pułkownikiem. W czasie powstania styczniowego wziął bezpośredni udział w walkach. Po jego upadku został kierownikiem wydziału policji wykonawczej w zarządzie generał-policmajstra Królestwa Kongresowego. Gubernator radomski w latach 1865–1877. 10 czerwca 1867 mianowany generałem-majorem, a 13 października 1877 generałem-lejtnantem. Delegat Rosji na kongres berliński. Od 1879 generał-gubernator Syberii Wschodniej i dowódca Wschodniosyberyjskiego Okręgu Wojskowego. Podczas wizyty w więzieniu w Irkucku 26 października 1883 został uderzony przez działacza Narodnej Woli Konstantina Nieustrojewa, który został później za to skazany na śmierć i stracony. Powszechne oburzenie wywołane tą egzekucją wymusiło na Anuczinie dymisję.

</doc>
<doc id="1421884" url="https://pl.wikipedia.org/wiki?curid=1421884" title="Mumia (ujednoznacznienie)">
Mumia (ujednoznacznienie)



</doc>
<doc id="1421886" url="https://pl.wikipedia.org/wiki?curid=1421886" title="Denis Joseph Dougherty">
Denis Joseph Dougherty



</doc>
<doc id="1421887" url="https://pl.wikipedia.org/wiki?curid=1421887" title="Chociszew (stacja kolejowa)">
Chociszew (stacja kolejowa)

Chociszew – stacja kolejowa w Chociszewie, w województwie łódzkim, w Polsce. Na stacji zatrzymują się tylko pociągi osobowe ŁKA oraz Przewozów Regionalnych.
W roku 2017 stacja obsługiwała 50–99 pasażerów na dobę.
Modernizacja.
W 2013 r. w ramach projektu budowy Łódzkiej Kolei Aglomeracyjnej przystanek został zmodernizowany:
14 czerwca 2015 r. stację rozpoczęły obsługiwać nowoczesne pociągi ŁKA.

</doc>
<doc id="1421888" url="https://pl.wikipedia.org/wiki?curid=1421888" title="James Francis McIntyre">
James Francis McIntyre



</doc>
<doc id="1421889" url="https://pl.wikipedia.org/wiki?curid=1421889" title="Dmitrij Zasiadko">
Dmitrij Zasiadko

Dmitrij Iwanowicz Zasiadko (, ur. 1860, zm. 1927 w Tallinnie) – urzędnik Imperium Rosyjskiego. W latach 1904–1905 gubernator samarski, zaś w latach 1906–1915 ostatni gubernator radomski. Senator, oficer kawalerii i uczestnik wojny domowej po stronie białych. Na emigracji w Estonii.

</doc>
<doc id="1421892" url="https://pl.wikipedia.org/wiki?curid=1421892" title="Protiw prawił">
Protiw prawił

Protiw prawił (ros. Против правил, "Wbrew regułom") – czwarty album rosyjskiego wokalisty i autora tekstów, Dimy Biłana. Wydany został 10 czerwca 2008 roku. Na płycie znajduje się piętnaście utworów. Wydawnictwo zawiera również DVD z czterema teledyskami oraz foto sesją.

</doc>
<doc id="1421893" url="https://pl.wikipedia.org/wiki?curid=1421893" title="Ozorków (stacja kolejowa)">
Ozorków (stacja kolejowa)

Ozorków – stacja kolejowa w Ozorkowie, w województwie łódzkim, w Polsce. Leży w dzielnicy Bugaj. Na stacji zatrzymują się pociągi osobowe ŁKA do Łodzi i Kutna oraz Przewozów Regionalnych do Łodzi i Torunia. Dworzec wybudowany według typowego projektu stacji średniej wielkości zastosowanego również m.in. w Sierpcu.
W roku 2017 stacja obsługiwała 50–99 pasażerów na dobę.

</doc>
<doc id="1421894" url="https://pl.wikipedia.org/wiki?curid=1421894" title="Otwarty dostęp">
Otwarty dostęp

Otwarty dostęp (OD, ) – wolny, powszechny i trwały dostęp do cyfrowych dokumentów: treści naukowych oraz edukacyjnych.
Pojęcie to jest ściśle związane z ruchem naukowym „” (), rozwijającym się od lat 90. Ruch ten działa na rzecz budowy nowego otwartego modelu komunikacji naukowej. Głównymi kanałami komunikacyjnymi, za pośrednictwem których dystrybuuje się wiedzę w tym modelu, są czasopisma i repozytoria otwarte. Istnieją także blogi naukowe, e-laboratoria, które stają się nowymi formami komunikacji.
Pierwotnie określenie to zostało odniesione do tych czasopism naukowych, które zdecydowały się całkowicie otworzyć w Internecie dostęp do zawartych w nich publikacji naukowych; współcześnie jednak termin ten określa udostępnianie wszelkich publikacji na podobnych zasadach.
Warunki dostępu.
Warunkiem uznania określonej publikacji w Internecie za otwarcie dostępną jest to, aby każdy, kto ma gdziekolwiek dostęp do sieci, mógł tę publikację swobodnie czytać, kopiować, przechowywać, drukować i wykorzystywać do celów naukowych czy dydaktycznych zgodnie z prawem.
Otwarty dostęp nie jest równoznaczny z domeną publiczną, gdyż twórcy publikacji nie zrzekają się swoich praw autorskich i mogą stawiać różnego rodzaju warunki udostępniania twórczości, o ile tylko nie ograniczają one wcześniej wspomnianych zasad swobodnego korzystania z niej.
Od strony prawnej publikowanie treści na zasadach otwartego dostępu może wiązać się z objęciem ich jedną z wolnych licencji, choć nieczęsto się to zdarza. Licencje te stanowią rodzaj umowy między autorami i potencjalnymi czytelnikami, zezwalając im na wszystko, co mieści się w pojęciu otwartego dostępu, jednak narzucające różnego rodzaju obowiązki, takie jak np.: dołączanie do kopii tekstu informacji o źródle i autorach, udostępnianie kopii na tych samych zasadach co oryginał. Jednak nie wszystkie czasopisma czy repozytoria otwarte stosują licencje, czasem prezentują tylko ogólną politykę otwarcia bez dokładnego oznaczania statusu prawnego utworów.
Działania instytucjonalne.
Wokół koncepcji otwartego dostępu powstało wiele instytucjonalnych inicjatyw mających wspierać i promować tę koncepcję. Jedną z pierwszych była zorganizowana przez Open Society Institute w grudniu 2001 konferencja, która zakończyła się ogłoszeniem "Budapest Open Access Initiative", rodzaju manifestu definiującego i promującego pojęcie otwartego dostępu, pod którym podpisało się 13 osób reprezentujących kilkanaście organizacji naukowych z Europy i USA. W czerwcu 2003 z inicjatywy Towarzystwa Maxa Plancka została zorganizowana w Berlinie podobna konferencja, która również zakończyła się wspólną deklaracją uczestników, zawiązującą rodzaj nieformalnej koalicji na rzecz rozwijania otwartego dostępu do treści naukowych.
Wokół tego ruchu powstało też kilkanaście stowarzyszeń i fundacji takich jak "Public Library of Science", "Scholarly Publishing and Academic Resources Coalition", "Creative Commons" i inne. Część organizacji skupionych wokół idei Otwartego dostępu ogłosiła 14 października 2008 "Międzynarodowym Dniem Otwartego Dostępu" ("Open Access Day").
W Polsce taką organizacją działającą na rzecz otwarcia w nauce jest Koalicja Otwartej Edukacji (KOED), która grupuje różne organizacje, w tym naukowe instytucje, pracujące na rzecz otwarcia zasobów nauki. Jednym z ważniejszych imprez organizowanych w Polsce przez KOED jest światowy Tydzień Open Access
Popularność.
Według "Ulrich’s Periodical Directory" w październiku 2008 istniało na świecie ok. 20–25 tys. recenzowanych czasopism naukowych, z których 3598 zostało uznane przez "Directory of Open Access Journals" za w pełni otwarte. Według tego samego źródła najwięcej tego rodzaju czasopism ukazywało się w październiku 2008 w Stanach Zjednoczonych (804), zaś w Polsce ukazywało się ich 53.
Sądząc po stale wzrastającej liczbie czasopism naukowych na liście "Directory of Open Access Journals", koncepcja otwartego dostępu do treści naukowych i edukacyjnych staje się coraz bardziej popularna. Prawdopodobnie jednym ze źródeł tej wzrastającej popularności jest fakt, że publikacje w czasopismach z otwartym dostępem są statystycznie częściej czytane i cytowane niż te umieszczane w tradycyjnych czasopismach wydawanych na zasadach komercyjnych.
Nie jest jednak ona wciąż powszechnie akceptowana w środowisku naukowym i natrafia na silną opozycję, głównie ze strony organizacji zrzeszających komercyjnych wydawców takich jak "Association of American Publishers", ale też ze strony niezależnych krytyków.

</doc>
<doc id="1421898" url="https://pl.wikipedia.org/wiki?curid=1421898" title="Francis Joseph Spellman">
Francis Joseph Spellman



</doc>
<doc id="1421900" url="https://pl.wikipedia.org/wiki?curid=1421900" title="Joseph Michael Curley">
Joseph Michael Curley



</doc>
<doc id="1421902" url="https://pl.wikipedia.org/wiki?curid=1421902" title="John Dearden">
John Dearden



</doc>
<doc id="1421903" url="https://pl.wikipedia.org/wiki?curid=1421903" title="Sierpów (przystanek kolejowy)">
Sierpów (przystanek kolejowy)

Sierpów – przystanek osobowy wraz z ładownią publiczną w Sierpowie, w województwie łódzkim, w Polsce. Obecnie zatrzymują się tylko pociągi osobowe. Sierpów dawniej był mijanką, a następnie przystankiem.
W roku 2017 przystanek obsługiwał 20–49 pasażerów na dobę.

</doc>
<doc id="1421907" url="https://pl.wikipedia.org/wiki?curid=1421907" title="Aleksy Bochtiejew">
Aleksy Bochtiejew

Aleksy Aleksandrowicz Bochtiejew (ur. 1 kwietnia 1795, zm. 10 stycznia 1849) – urzędnik Imperium Rosyjskiego; od 1 marca 1839 do 9 marca 1845 gubernator radomski.
Jego żona - gubernatorowa Bochtiejewowa, jako członkini miejscowej parafii ewangelickiej, była jedną z głównych sponsorek funduszu na obmurowanie cmentarza ewangelickiego w Radomiu.

</doc>
<doc id="1421908" url="https://pl.wikipedia.org/wiki?curid=1421908" title="Eugene Tisserant">
Eugene Tisserant



</doc>
<doc id="1421909" url="https://pl.wikipedia.org/wiki?curid=1421909" title="Tomáš Enge">
Tomáš Enge

Tomáš Enge (ur. 11 września 1976 w Libercu) – czeski kierowca wyścigowy, startujący w wielu seriach wyścigowych, mający na swoim koncie też trzy wyścigi Formuły 1.
Życiorys.
Początki kariery.
Tomáš zaczął karierę w wieku szesnastu lat, kiedy to za swoje pieniądze kupił Forda Fiestę i wystartował nim w Czechosłowackim Pucharze Forda Fiesty.
Formuła 1.
Wziął udział w trzech ostatnich wyścigach sezonu 2001 Formuły 1, debiutując 16 września w GP Włoch. Enge został przyjęty na zastępstwo Luciano Burtiego, który miał wypadek w trakcie Grand Prix Belgii. Tomáš we Włoszech dojechał 12., zaś w Stanach Zjednoczonych – 14. Ostatniego wyścigu sezonu nie ukończył z powodu awarii hamulców. Kierowca miał przedłużony kontrakt, jednak kłopoty finansowe sprawiły, że team Alaina Prosta nie mógł wystartować w 2002 roku (po czym okazało się, że drużyna ogłosiła bankructwo), zostawiając Tomáša bez pracy.
Formuła 3000.
Z pomocą przyszła czeska firma, należąca do Coca-Coli, dzięki której dostał się do Formuły 1, a w 2001 roku sponsorowała team Nordic Racing, w którym ścigał się przedtem w Formule 3000. Mimo ominięcia finałowego wyścigu we Włoszech, Tomáš zakończył sezon jako trzeci w klasyfikacji. W 2002 roku został zdyskwalifikowany w wyścigu na Węgrzech z powodu pozytywnego wyniku testu narkotykowego. Stracił w ten sposób tytuł mistrzowski i zajął w klasyfikacji dopiero trzecie miejsce. W 2004 roku powrócił do Formuły 3000, jeżdżąc w barwach Ma-Con, niestety bez tak dobrego rezultatu, jak w latach ubiegłych (4. miejsce w klasyfikacji generalnej).
IRL IndyCar Series.
W 2005 roku wyjechał do Ameryki, gdzie startował w serii IndyCar, z niewielkimi sukcesami. Wśród jego 17 startów w IRL w barwach Panther Racing najlepszym wynikiem było piąte miejsce na torze Infineon Raceway. Zadebiutował też w Indianapolis 500, jednak wyścigu nie ukończył z powodu wypadku.
A1 Grand Prix.
Od 2005 roku Tomáš regularnie ściga się w drużynie Czech, w serii A1GP. W sezonie 2005-2006 jego największym sukcesem była wygrana w GP Chin. Startując we wszystkich wyścigach, zdobył 56 punktów, co dało mu 12. miejsce na koniec sezonu.
W sezonie 2006-2007 wziął udział tylko w 12 wyścigach (kończąc GP Australii i RPA bez punktu), co i tak zapewniło mu po raz kolejny 12. miejsce pod koniec serii.
W ostatnim sezonie 2007-2008 Tomas przejechał tylko 6 wyścigów (odpadając z GP Nowej Zelandii z powodu zderzenia z reprezentantem Libanu), kończąc na 19. pozycji.
Le Mans.
Tomáš jest częstym kierowcą w teamach Prodrive, prowadząc zarówno Ferrari 550 Maranello jak i Aston Martin DBR9 w 24-godzinnym wyścigu na torze w Le Mans. W 2006 roku prowadził samochód teamu Aston Martin Racing z numerem #007 w trakcie serii American Le Mans Series, w 2007 przechodząc do teamu Petersen/White Lightning i Ferrari F430.
31 marca 2007 roku Tomáš został poważnie ranny podczas wyścigu ALMS w St. Petersburg. Kierowca miał wypadek w czasie, gdy prowadził w klasie GT2. Samochód miał poważne uszkodzenia od strony kierowcy i stanął w płomieniach. Po przewiezieniu do szpitala zdiagnozowano u niego złamanie łokcia i żeber, a także częściowo zapadnięte płuco i niewielkie złamanie kostki, jednak ogólnie u kierowcy nie stwierdzono zagrożenia życia.
21 lipca 2007 roku zawieszono Tomášowi kontrakt z Peterson Motorsports/White Lightning Racing z powodu kary nałożonej na zespół po zderzeniu z Miką Salo w trakcie wyścigu ALMS Acura Sports Car Challenge na torze Mid-Ohio Sports Car Course.
W sezonie 2010 startuje w FIA GT1 World Championship w ekipie Young Driver AMR.

</doc>
<doc id="1421911" url="https://pl.wikipedia.org/wiki?curid=1421911" title="Gawrony (przystanek kolejowy)">
Gawrony (przystanek kolejowy)

Gawrony – przystanek osobowy a dawniej stacja kolejowa w Gawronach (powiat łęczycki), w województwie łódzkim, w Polsce. Obecnie przystanek, na którym zatrzymują się tylko pociągi osobowe.
W roku 2017 przystanek obsługiwał 20–49 pasażerów na dobę.

</doc>
<doc id="1421913" url="https://pl.wikipedia.org/wiki?curid=1421913" title="Viva Zapata!">
Viva Zapata!

Viva Zapata! – dramat historyczny z 1952 roku w reżyserii Elii Kazana.
Film opowiada o życiu meksykańskiego rewolucjonisty Emiliano Zapaty (Marlon Brando), który wraz z Pancho Villa (Alan Reed) sprzeciwia się tyrańskim rządom prezydenta Porfirio Díaza.

</doc>
<doc id="1421914" url="https://pl.wikipedia.org/wiki?curid=1421914" title="Witonia (stacja kolejowa)">
Witonia (stacja kolejowa)

Witonia – stacja kolejowa w Witoni, w województwie łódzkim, w Polsce.
W roku 2017 stacja obsługiwała 50–99 pasażerów na dobę.
Na stacji zatrzymują się wyłącznie pociągi REGIO uruchamiane przez spółkę Polregio.

</doc>
<doc id="1421919" url="https://pl.wikipedia.org/wiki?curid=1421919" title="Licencja otwarta">
Licencja otwarta

Licencja otwarta – rodzaj licencji, na podstawie której dysponent praw – w drodze jednostronnego oświadczenia – zezwala na ponowne wykorzystywanie dokumentów do wszystkich określonych zastosowań.
W przeciwieństwie do licencji o charakterze zamkniętym, która udzielana jest określonemu podmiotowi, licencja otwarta stanowi de facto składaną przez dysponenta majątkowych praw autorskich deklarację gotowości udostępnienia utworu wszystkim, na warunkach wymaganych przez tę konkretną licencję.
W przypadku programów komputerowych, otwarta licencja oprócz kopiowania i modyfikowania pozwala przede wszystkim na użytkowanie programu.
Ze względu na specyficzne konsekwencje prawne udzielenia "licencji otwartej" (dostrzegalne w szczególności podczas analizy skutków jej udzielenia dla możliwości późniejszego odmiennego rozporządzania przedmiotem licencji przez licencjodawcę), konieczne jest upowszechnianie świadomości prawnej i wiedzy o licencjach zarówno wśród potencjalnych licencjodawców, jak i pośród w większości wypadków anonimowych licencjobiorców.
W celu zapewnienia trwałości powiązania utworu z przekazanymi przez autora prawami dysponowania nim, również w odniesieniu do utworów zależnych, w licencjach otwartych czasem stosowana jest klauzula, zgodnie z którą wszelkie modyfikacje (opracowania) utworów pierwotnych, powstałe na podstawie i w granicach określonej wolnej licencji, mogą być rozpowszechniane wyłącznie przy użyciu takiej samej licencji, która była podstawą do wykonywania praw zależnych. Rozwiązanie takie, stosowane np. w licencjach typu Copyleft, stanowi akceptowalne przez zwolenników otwartości ograniczenie swobodnego dysponowania utworem i skutkuje tzw. "wirusowym charakterem" otwartych licencji, posługujących się tą klauzulą.
"Licencje otwarte" pozwalają autorom na skuteczne przekazanie szerokiego zakresu uprawnień do swoich utworów w sposób prowadzący do minimalizowania ewentualnych negatywnych konsekwencji prawnych zarówno dla licencjodawcy, jak i licencjobiorców. Proces kształtowania odpowiednich umów licencyjnych, choćby z racji istnienia wielu wersji językowych oraz funkcjonowania w różnych porządkach prawnych, może mieć charakter permanentny, przez co typową dla nich cechą stało się ich numerowanie oraz zawierana w nich klauzula prowadząca do objęcia utworu zarówno wersją wybraną przez autora, jak i wersjami następnymi danej licencji. Dążenie do zmiany prawa oraz do stworzenia właściwych wzorów licencyjnych jest naturalną konsekwencją upowszechnionej wraz z rozwojem Internetu idei powszechnego dostępu do treści.

</doc>
<doc id="1421923" url="https://pl.wikipedia.org/wiki?curid=1421923" title="Hugo Lausterer">
Hugo Lausterer

Hugo Alfred Erwin Lausterer (ur. 2 stycznia 1890 w Metzingen) – SS-Scharführer, członek załogi obozu koncentracyjnego Dachau.
10 grudnia 1941 roku wstąpił do SS i w tym samym dniu skierowano go do służby w kompleksie obozowym Dachau. Do lutego 1942 roku Lausterer był strażnikiem w obozie głównym, następnie przeniesiono go do podobozu "Radolfzell" jako konwojenta drużyn roboczych. W grudniu 1942 roku w związku z chorobą powrócił do obozu głównego. Od lutego do października 1943 roku był kierownikiem magazynu, w którym gromadzono mienie zagrabione więźniom. Następnie w podobozie "Allach" Lausterer zarządzał do marca 1944 roku kantyną SS. Od listopada 1944 do stycznia 1945 roku był kierownikiem komanda więźniarskiego w podobozie "Feldafing". Wreszcie powrócił w styczniu 1945 roku do obozu głównego Dachau, gdzie pełnił służbę jako strażnik.
W procesie załogi Dachau (US vs. Martin Gottfried Weiss i inni) Hugo Lausterer skazany został na 10 lat więzienia za maltretowanie więźniów obozu.

</doc>
<doc id="1421924" url="https://pl.wikipedia.org/wiki?curid=1421924" title="Achille Liènart">
Achille Liènart



</doc>
<doc id="1421926" url="https://pl.wikipedia.org/wiki?curid=1421926" title="Open Access">
Open Access



</doc>
<doc id="1421927" url="https://pl.wikipedia.org/wiki?curid=1421927" title="Stokesay">
Stokesay

Stokesay – wieś w hrabstwie Shropshire na pograniczu Anglii i Walii w Wielkiej Brytanii, mieszcząca się pomiędzy Ludlow i Craven Arms. Słowo "stoke" tłumaczy się jako: "podległe osadnictwo" lub "mleczna farma", drugi człon nazwy wsi pochodzi od nazwiska rodziny Say, która przybyła w te rejony około 1105 roku.
Stokesay Church.
Church of St John the Baptist – kościół wybudowany około roku 1150 przez rodzinę Say, która przybyła wraz z Wilhelmem Zdobywcą. W roku 1646 kościół został zniszczony w trakcie wojen pomiędzy rojalistami i parlamentarzystami. Dębowe drzwi kościoła datuje się na rok 1654, a prezbiterium zostało odrestaurowane w 1664 roku.
Stokesay Castle.
Stokesay Castle – zamek mieszczący się na granicy Anglii i Walli. Wybudowany przez Lawrence’a Ludlowa (kupiec zajmujący się handlem wełny). Korzyści z zawarcia pokoju po klęsce walijskiego księcia pozwoliły kupcowi na rozbudowanie posiadłości o nawę główną i prywatne apartamenty. Zamek uniknął zniszczenia w czasie wojny domowej. W XI wieku zamek odrestaurowano, a w latach 80. XX w. English Heritage zajęło się dalszymi naprawami. Posiadłość ma raczej „domowy” charakter, dlatego minęło mnóstwo czasu zanim został nazwany zamkiem.
Historia.
Wilhelm Zdobywca mianował Rogera Montgomery hrabią Shrewsbury, w zamian za to ten oddał Stokesay jednemu z czeladników Wilhelma, i tak nowym właścicielem został Roger de Lacy. Rodzina Say zamieszkiwała zamek aż do śmierci Waltera de Lacy w 1240, zamek odziedziczył wtedy jego zięć, John de Verdon. Jeden z mieszkańców Stokesay, John de Grey, sprzedał potem posiadłość kupcowi Lawrence (był to rok 1281, w którym rozpoczęła się budowa zamku). Został on otwarty publicznie w roku 1908 i otwarty dla turystów w 1992 roku. Po śmierci ostatniego właściciela (Lady Magnus Allcroft) zamek należy do English Heritage.
Budowa i wygląd.
Z zewnątrz budynek przedstawia kombinację fortyfikacji i wygodę budynków mieszkalnych. Imponuje elegancją i siłą finansową tamtych czasów. Wzniesiony na wzgórzu i otoczony fosą, gdzie woda dochodzi z pobliskiego stawu. Wieża, w porównaniu z zamkiem, została wzniesiona na najniższym punkcie wzniesienia. Z zachodu zamek otoczony jest licznymi budynkami tworzącymi główną fasadę budowli. Na północ znajduje się kościół św. Jana Chrzciciela.

</doc>
<doc id="1421933" url="https://pl.wikipedia.org/wiki?curid=1421933" title="Nierówność Kołmogorowa">
Nierówność Kołmogorowa

Nierówność Kołmogorowa – nierówność leżąca u podstaw wielu twierdzeń granicznych (np. niektóre prawa wielkich liczb). Szczególnym przypadkiem tej nierówności (tzn. dla jednej zmiennej losowej) jest nierówność Czebyszewa.
Nierówność Kołmogorowa.
Jeżeli zmienne losowe formula_1 są niezależne i całkowalne z kwadratem, to dla każdego formula_2 prawdziwa jest nierówność
gdzie formula_4 oznacza wariancję zmiennej formula_5

</doc>
<doc id="1421934" url="https://pl.wikipedia.org/wiki?curid=1421934" title="Albin Gretsch">
Albin Gretsch

Albin Gretsch (ur. 1899 w Augsburgu, zm. ?) – SS-Unterscharführer, członek załogi obozu koncentracyjnego Dachau.
Od 16 sierpnia 1944 roku był strażnikiem w podobozie Dachau – "Kaufberen". 5 marca 1945 roku został przeniesiony do obozu głównego Dachau. Pod koniec kwietnia 1945 roku Gretsch był strażnikiem podczas ewakuacji obozu. 2 maja 1945 roku dostał się do alianckiej niewoli.
W procesie załogi Dachau (US vs. Martin Gottfried Weiss i inni) Gretsch skazany został na 10 lat pozbawienia wolności.

</doc>
<doc id="1421936" url="https://pl.wikipedia.org/wiki?curid=1421936" title="Girl Guide">
Girl Guide

Girl Guide – polska komedia sensacyjna z 1995 reżyserii Juliusza Machulskiego, powstała na podstawie powieści Michała Szczepańskiego.
Inne informacje.
Propozycję odegrania głównej roli, przyjętą przez Pawła Kukiza, otrzymali wcześniej Kazik Staszewski oraz Kuba Sienkiewicz, jednak obydwaj odmówili.

</doc>
<doc id="1421941" url="https://pl.wikipedia.org/wiki?curid=1421941" title="Daśawatara">
Daśawatara

Daśawatara (dewanagari दशावतार, trl. daśāwatāra, ang. Dasavatara, "Dziesięć Awatarów") – to tradycyjne dziesięć najbardziej znanych postaci awatarów Wisznu, które opisuje Garudapurana (1.56.10-11). Awatary te są śmiertelne, po spełnieniu misji na Ziemi umierają .
Pojawiły się one kolejno:
W okresie kalijuga.
Najbardziej czczeni spośród wyżej wymienionych awatarów są Rama i Kryszna.

</doc>
<doc id="1421947" url="https://pl.wikipedia.org/wiki?curid=1421947" title="Grand Prix Stanów Zjednoczonych 2001">
Grand Prix Stanów Zjednoczonych 2001

Grand Prix Stanów Zjednoczonych 2001 (oryg. SAP United States Grand Prix) – 30. Grand Prix Stanów Zjednoczonych, 27 edycja zaliczana do Mistrzostw Świata Formuły 1, rozgrywana jako 16 w sezonie 2001 po raz drugi na torze Indianapolis Motor Speedway. W odbywającym się 30 września 2001 roku wyścigu zwycięstwo odniósł Mika Hakkinen.

</doc>
<doc id="1421948" url="https://pl.wikipedia.org/wiki?curid=1421948" title="Flaga Włodawy">
Flaga Włodawy

Flaga Włodawy – flaga miasta Włodawy zaprojektowana przez Alfreda Znamierowskiego z Instytutu Heraldyczno-Weksylologicznego.
Opis.
Flaga podzielona pionowo na dwie strefy: 1) płat zielony o szerokości 3/8 długości, w centrum części czołowej emblemat złożony z włóczni w słup i dwóch mieczy w krzyż skośny; 2) w części swobodnej o szerokości 5/8 długości flagi dwa trójkąty równoramienne o podstawie 1/2 wysokości, których i wierzchołki dochodzą do skraju swobodnego.
Symbolika.
Barwy zielona i biała flagi są nawiązaniem do barw herbowych Włodawy. Białe trójkąty równoramienne tworzą literę „W” – inicjał nazwy miasta. Włócznia i miecz są atrybutami rycerza z herbu Włodawy, a także stanowią w pewnym sensie nawiązanie do herbu szlacheckiego Jelita, widniejącego na herbie powiatu włodawskiego i będącego znakiem rodowym Zamoyskich, którzy w XIX w. byli właścicielami dóbr włodawskich, czyli Włodawy i sąsiednich miejscowości.

</doc>
<doc id="1421951" url="https://pl.wikipedia.org/wiki?curid=1421951" title="Twierdzenie Kołmogorowa">
Twierdzenie Kołmogorowa

Twierdzenie Kołmogorowa może odnosić się do jednego z wielu wyników Andrieja Kołmogorowa.
W statystyce:
W rachunku prawdopodobieństwa i teorii miary:
W analizie funkcjonalnej:

</doc>
<doc id="1421952" url="https://pl.wikipedia.org/wiki?curid=1421952" title="Kościół św. Wojciecha w Łodzi">
Kościół św. Wojciecha w Łodzi

Kościół św. Wojciecha w Łodzi – kościół położony w dzielnicy Górna na rogu ulic Rzgowskiej i św. Wojciecha. Jest miejscem spotkań i modlitw rzymskokatolickiej parafii św. Wojciecha. 
Historia.
Aktualnie istniejący kościół został wybudowany w latach 1902–1924 według projektu warszawskiego architekta Józefa Dziekońskiego. Parafię św. Wojciecha erygował 1892 roku abp warszawski Wincenty Teofil Chościak Popiel. Kościół został poświęcony w 1929 roku przez pierwszego łódzkiego ordynariusza, bpa Wincentego Tymienieckiego. Kościół jest miejscem odprawiania mszy do dzisiaj.
Architektura.
Kościół jest murowany, trzynawowy z dość szerokim transeptem. W końcach transeptu znajdują się kaplice. Dach na nawie głównej jest wysoki i bardzo spadzisty, natomiast na nawach bocznych nachylenie dachu jest mniejsze.
Świątynia posiada dwie, nierównej wysokości wieże, wzorowane przez autora projektu na kościele Mariackim w Krakowie. Zaprojektowane zostały przez Wiesława Kononowicza, a ich budowę ukończono w 1938 roku.
Wnętrze ma charakter głównie neogotycki. Najcenniejszym obiektem jest obraz Matki Boskiej Pocieszenia nazywanej Matką Boską Chojeńską – namalowany na modrzewiowej desce w latach 1600–1620. Z uwagi na ów malunek kościół św. Wojciecha znalazł się w rejestrze Sanktuariów Maryjnych w Polsce.
Nad bramą od strony ulicy Rzgowskiej znajduje się mosiężna kula z datą 1643 oraz literami CCIM, co stanowi skrót łacińskiego zdania "Civis Cracoviensis Ioannes Mvlinowic", czyli "mieszczanin krakowski Jan Mulinowic". Kula wcześniej znajdowała się na wieży drewnianego kościoła stojącego w tym miejscu, a upamiętnia Jana Mulinowicza.
Dzwony.
Na wieży wiszą 3 dzwony

</doc>
<doc id="1421956" url="https://pl.wikipedia.org/wiki?curid=1421956" title="Kult Tamriel">
Kult Tamriel



</doc>
<doc id="1421957" url="https://pl.wikipedia.org/wiki?curid=1421957" title="Jaskinia Marmurowa">
Jaskinia Marmurowa

Jaskinia Marmurowa – jaskinia w Dolinie Miętusiej w Tatrach Zachodnich. Wejście do niej znajduje się w zboczu Gładkiego Upłaziańskiego, w górnej części Kazalnicy Miętusiej, w pobliżu Jaskini Lejbusiowej, na wysokości 1771 metrów n.p.m. Długość jaskini wynosi 681 metrów, a jej deniwelacja 150,5 metrów.
Opis jaskini.
Marmurowa jest typową jaskinią o rozwinięciu pionowym. Zaczyna się studnią (13 metrów głębokości), która przechodzi w następną studnię nazywaną Plecami Murzyna (I Studnia). Między studniami jest wejście do idącego w górę Komina KKTJ, gdzie znajduje się najwyższy punkt jaskini +24 m. Na dnie Pleców Murzyna jaskinia rozwidla się na trzy ciągi. Jeden z nich to Meander Dudzińskiego kończący się szczeliną, drugi to Meander KKTJ również kończący się szczeliną. Trzeci, główny ciąg idzie przez pochylnię do II Studni (22 metry głębokości). Dno studni to Sala Deszczu. Stąd odchodzą dwa ciągi:
Dno Piaskownica. Z najniższej części Sali Deszczu idzie przekop doprowadzający do Studni Kandydata (50 metrów głębokości). Na jej dnie zaczyna się Meander Trzech Pytań prowadzący przez studzienkę do sali Marzenie Prezesa. Stąd przez Próg Młota dochodzi się do studzienek Piaskownica I i Piaskownica II. Znajduje się tu najniższy punkt jaskini – 126 m.
Dno Worek. Z Sali Deszczu przez próg i szczelinę dochodzi się do III Studni nazywanej Czarną Basztą (48 metrów głębokości). Na jej dnie znajduje się korytarzyk Worek. Znajduje się tu stare dno jaskini – 86 m.
Przyroda.
W jaskini brak jest nacieków. W wejściowej studni oraz Sali Deszczu pada silny deszcz podziemny. Nie występują w niej stałe cieki wodne.
Jaskinię zamieszkują nietoperze.
Historia odkryć.
Otwór jaskini był od dawna znany góralom, a pierwsi grotołazi dotarli do niej w 1960 roku.
W 1961 roku osiągnięto stare dno jaskini.
W 1981 roku odkryto Komin KKTJ.
W 1986 roku zostaje wykonany przekop do Studni Kandydata i osiągnięte dno w Piaskownicy.

</doc>
<doc id="1421959" url="https://pl.wikipedia.org/wiki?curid=1421959" title="Wieża Bismarcka w Mrągowie">
Wieża Bismarcka w Mrągowie

Wieża Bismarcka w Mrągowie – wieża Bismarcka stojąca na Wzgórzu Jaenike w parku im. W. Sikorskiego w Mrągowie.
Historia.
Wieża powstała z inicjatywy burmistrza Hermana Jaenike i rady miasta Mrągowo. Na miejsce wybrano pozostałości po ceglanym wiatraku, budowę rozpoczęto w 1902. Uroczyste otwarcie odbyło się 18 sierpnia 1906.
Wieża od 06.12.2019 r. jest udostępniona do zwiedzania. Na niektórych piętrach znajdują się tablice z historią budynku oraz mrągowskimi legendami.
W przyziemiu Wieży 1 lutego 2020 roku została uruchomiona kameralna kawiarnia oferująca gorącą czekoladę, mieszanki herbat inspirowane mrągowskimi legendami, słodkie desery oraz świeżo mieloną kawę.
Wpisana do rejestru zabytków 2 października 1990 poz. A-3063.

</doc>
<doc id="1421962" url="https://pl.wikipedia.org/wiki?curid=1421962" title="Muzeum Zamku i Szpitala Wojskowego na Ujazdowie">
Muzeum Zamku i Szpitala Wojskowego na Ujazdowie

Muzeum Zamku i Szpitala Wojskowego na Ujazdowie – istniejące obecnie muzeum, które mieściło się w Zamku Ujazdowskim w sali na parterze Centrum Sztuki Współczesnej, w północno-zachodniej baszcie zamku.
Opis.
Muzeum powstało w 2002 z inicjatywy Stowarzyszenia Twórców Muzeum Zamku i Szpitala Wojskowego na Ujazdowie. 
W skład ekspozycji wchodziły przedmioty i zdjęcia związane z historią Zamku Ujazdowskiego oraz ze Szpitalem Ujazdowskim.

</doc>
<doc id="1421964" url="https://pl.wikipedia.org/wiki?curid=1421964" title="Helga Gitmark">
Helga Gitmark

Helga Gitmark (ur. 30 września 1929, zm. 2 sierpnia 2008) – norweska polityk, minister.
Działalność polityczna.
Należała do Partii Centrum. Od 5 marca 1973 do 16 października 1973 była ministrem ochrony środowiska naturalnego w rządzie Larsa Korvalda. W latach 1977-1981 zasiadała w Stortingu.

</doc>
<doc id="1421966" url="https://pl.wikipedia.org/wiki?curid=1421966" title="Chasyd">
Chasyd



</doc>
<doc id="1421969" url="https://pl.wikipedia.org/wiki?curid=1421969" title="Kapliczka w Unieszewie">
Kapliczka w Unieszewie

Zabytkowa kapliczka przydrożna w Unieszewie (nr rej. 2889) – kapliczka przydrożna pochodząca z 1818 roku.
Kapliczka ma konstrukcję ceglaną, pokrytą tynkiem. Ustawiona jest na betonowym cokole. Na szczycie przykryta jest dwuspadzistym daszkiem. W niszy górnej znajduje się krucyfiks, a w niszy dolnej duży półkolisty krucyfiks.
Usytuowana jest w Unieszewie, przy posesji nr 6.
Kapliczka została wpisana do rejestru zabytków nieruchomych w 1997 roku.

</doc>
<doc id="1421974" url="https://pl.wikipedia.org/wiki?curid=1421974" title="Karmnik kolankowaty">
Karmnik kolankowaty

Karmnik kolankowaty ("Sagina nodosa" L.) – gatunek rośliny z rodziny goździkowatych ("Caryophyllaceae" Juss.)

</doc>
<doc id="1421975" url="https://pl.wikipedia.org/wiki?curid=1421975" title="Sagina nodosa">
Sagina nodosa



</doc>
<doc id="1421977" url="https://pl.wikipedia.org/wiki?curid=1421977" title="Zaśnięcie Bogarodzicy">
Zaśnięcie Bogarodzicy



</doc>
<doc id="1421982" url="https://pl.wikipedia.org/wiki?curid=1421982" title="Iran średniowieczny">
Iran średniowieczny



</doc>
<doc id="1421988" url="https://pl.wikipedia.org/wiki?curid=1421988" title="Koźma Minin">
Koźma Minin

Koźma Minin (ros. "Козьма Минин") — przedrewolucyjna gazeta rosyjska o literacko-politycznej tematyce. Wydawana była przez oddział Związku Ludu Rosyjskiego w Niżnim Nowogródzie. Występowała przeciwko ideologii liberalnej, żydowskiej i rewolucjonistom. Wychodziła od 1909 do 1917, dwa razy na tydzień.
Redaktorzy:

</doc>
<doc id="1421991" url="https://pl.wikipedia.org/wiki?curid=1421991" title="Elektryczne Słońce">
Elektryczne Słońce

Elektryczny model Słońca – hipoteza funkcjonowania Słońca zaproponowana w 1979 roku przez Ralpha E. Juergensa. W pracy swej powołuje się on na prace Hannesa Alfvéna i Immanuela Velikovskiego dotyczące przepływu prądu elektrycznego w plazmie. Hipoteza Juergensa jest obecnie rozwijana i równocześnie krytykowana przez naukowców głównego nurtu, na przykład zakładając, że we wnętrzu gwiazd nie występują termonuklearne procesy syntezy helu, a gwiazdy są miejscami, które odbierają płynący przez Wszechświat w wielu strumieniach plazmy prąd elektryczny.
Teoria.
Elektryczny model Słońca objaśnia zjawiska zachodzące na Słońcu za pomocą prądów elektrycznych i praw elektrodynamiki Maxwella. Model ten zakłada, że we wnętrzu gwiazd nie występują termonuklearne procesy syntezy helu. Model Elektrycznego Słońca zakłada, że reakcje jądrowe mogą zachodzić w koronie słonecznej – gdzie panuje temperatura rzędu 1-2 mln K. Gwiazdy są miejscami, które odbierają płynący przez Wszechświat w wielu strumieniach prąd elektryczny. Hamowanie naelektryzowanych cząsteczek w koronie Słońca ma ją rozgrzewać do milionów stopni i wyjaśnić dlaczego powierzchnia Słońca jest stosunkowo chłodna. Inną kwestią sporną, zdaniem twórców tej teorii, jest grawitacja. Głoszą oni, że elementem potwierdzającym teorię elektryczną ma być brak wykrycia fal grawitacyjnych, postulowanych w standardowym modelu.
Plamy na Słońcu to, według elektrycznej teorii, wewnętrzne warstwy gwiazdy, które odkrywane są w wyniku zaniku dopływu jonów ujemnych z zewnątrz, co powoduje wypływ jonów dodatnich, a w wyniku tego powstaje bardzo silne pole magnetyczne wytwarzane przez odpływający prąd. Wraz z pojawieniem się plam na Słońcu jest ono bardziej aktywne, a co za tym idzie także cieplejsza staje się korona słoneczna, która emituje w otaczającą ją przestrzeń więcej energii w różnej postaci. Według tej teorii, wnętrze Słońca najprawdopodobniej w ogóle nie dostarcza ciepła na zewnątrz i nie zachodzą tam reakcje nuklearne. Teoria ta zakłada, że w fotosferze zachodzi wyładowanie łukowe. W chromosferze mieści się plazmowa „warstwa podwójna” ładunku elektrycznego (oddzielająca dodatni ładunek Słońca od ujemnego ładunku plazmy pierwotnej). Korona słoneczna jest łuną powstałą podczas wyładowań plazmy.
Krytycy teorii Elektrycznego Słońca przyznają, że ilość elektronów do zasilania Słońca wydaje się być wystarczająca.
Obecne stanowisko nauki.
Według powszechnie uznanej teorii Słońce jest miejscem, gdzie w procesie przemiany wodoru w hel wytwarzana jest energia. Wnętrze Słońca jest gorące i ma temperaturę rzędu kilku milionów kelwinów, która to temperatura wynika zarówno z wytwarzania energii w procesach termonuklearnych, jak i siły grawitacji. Elektryczny model Słońca opisuje zjawiska zachodzące na Słońcu za pomocą prądów elektrycznych i praw elektrodynamiki. Powszechnie uważana za poprawną teoria uwzględnia także zjawiska magnetyczne w gwiazdach, nie ma tu mowy o elektryczności, opisując zjawiska pola wmrożonego i rekoneksji magnetycznej wyjaśniające przenoszenie energii przez pole magnetyczne.

</doc>
<doc id="1421992" url="https://pl.wikipedia.org/wiki?curid=1421992" title="System Informacji Prawnej Lex">
System Informacji Prawnej Lex

System Informacji Prawnej LEX – jeden z największych i najbardziej znanych polskich systemów informacji prawnej, aktualnie wydawany przez koncern Wolters Kluwer Polska.
Historia Systemu Informacji Prawnej LEX.
Początki Systemu Informacji Prawnej LEX sięgają roku 1987, kiedy w Gdańsku powstała Kancelaria Prawnicza Lex. Kancelaria została założona przez trzech prawników: Grzegorza Lemkę, Arkadiusza Skłuckiego oraz Mariusza Zabłotnego.
W tym czasie jedynym narzędziem dostarczającym informacji o obowiązującym prawie był Skorowidz Przepisów Prawnych wydawany mniej więcej co kilka lat przez wydawnictwo Urzędu Rady Ministrów. W tej sytuacji pojawił się pomysł, aby zbudować komputerową bazę informacji o obowiązującym prawie. Pomysł zgłosił ekonomista Janusz Nagórski.
Pierwsza baza powstała w oparciu o skorowidz URM. Przygotowano tzw. fiszki przedstawiające relacje pomiędzy aktami prawnymi. Fiszki przygotował zespół studentów prawa w składzie: Andrzej Błażejak, Krzysztof Grajewski, Andrzej Jemielita, Piotr Wituski.
W tym czasie do zespołu dołączył informatyk Tomasz Śmiałkowski, który napisał relacyjną bazę danych służącą do zapisania informacji zgromadzonych na fiszkach. Po kilku miesiącach współpracę z kancelarią rozpoczął kolejny informatyk Andrzej Tobolski.
Pierwszą publikacją przygotowaną w oparciu o komputerową bazę danych był Skorowidz Przepisów Prawnych „Info-Lex”, który ukazał się w roku 1988. Skorowidz został wydany w dwóch tomach jako publikacja wymiennokartkowa. Układ tematyczny skorowidza bazował na skorowidzu URM, zasadnicza różnica dotyczyła aktualności skorowidza. Dzięki wykorzystaniu komputerowej bazy danych kolejne aktualizacje skorowidza Info-lex ukazywały się co kwartał, co w porównaniu do skorowidza URM, w oczywisty sposób wpływało na aktualność informacji prezentowanych w skorowidzu Info-lex.
W roku 1990, w ślad za skorowidzem papierowym pojawił się pierwszy produkt elektroniczny. Był to nadal tylko skorowidz jednak nośnikiem informacji została duża, 8 calowa, dyskietka komputerowa. W roku 1991 skorowidz został uzupełniony o ujednolicone teksty 60 najważniejszych aktów prawnych – Skorowidz Obowiązujących Przepisów z Tekstami.  
W tym czasie komputerowa baza danych była na bieżąco aktualizowana przez stały zespół prawniczek, w składzie: Romana Kurek, Katarzyna Miklaszewska oraz Jolanta Waluk.
Pomimo starannej pracy aktualizacyjnej zaczęły się pojawiać uwagi dot. prezentowania przez system nieaktualnych aktów prawnych. Okazało się, że budując bazę danych na podstawie skorowidza URM przejęto wiele aktów, które stały się nieobowiązujące bez wyraźnego uchylenia, w drodze tzw. "desuetudo." Drugą, jeszcze bardziej liczną grupę, stanowiły akty uchylone pośrednio, to jest takie, dla których uchylono przepis będący podstawą ich wydania.
Podjęto decyzję o wykonaniu przeglądu bazy danych w celu odnalezienia i usunięcia nieaktualnych aktów prawnych. Zadania podjął się zespół prawników w składzie Anna Żołtańska, Dariusz Cisło, Krzysztof Janczukowicz oraz Krzysztof Szerkus. Pracami zespołu kierował Krzysztof Janczukowicz, który od tego momentu rozpoczął stałą, długoletnią współpracę z kancelarią, przez wiele lat kierując pracami prawniczego zespołu merytorycznego.
Po zakończeniu przeglądu bazy danych pod kątem aktualności aktów prawnych rozpoczęły się prace nad rozbudowaniem zasobów bazy poprzez dodanie tekstów aktów prawnych. Trzeba mieć świadomość, że w owym czasie nie było narzędzi umożliwiających przekształcanie skanów w elektroniczny dokument tekstowy. Jedyna możliwość zbudowania bazy tekstów polegała na ręcznym wpisaniu i poddaniu dwukrotnej korekcie wszystkich tekstów dodawanych do bazy danych. W taki ręczny sposób wprowadzono do bazy wszystkie teksty obowiązujących w tym czasie ustaw oraz teksty najważniejszych aktów wykonawczych. Dla wpisywanych do bazy aktów prawnych opracowywane były wersje tekstu po każdej nowelizacji.
W 1993 opublikowany został program Temida zawierający początkowo około 10 tys. tez orzeczeń Sądu Najwyższego i Naczelnego Sądu Administracyjnego. W 1995 połączono te programy w jeden program Polskie Prawo i Orzecznictwo. Program ten miał w podtytule zwrot System Informacji Prawnej LEX, co miało służyć podkreśleniu, że dokumenty zawarte w programie, dzięki wielu relacjom pomiędzy nimi, tworzą spójny system, w którym informacja o obowiązującym prawie uzupełniana jest informacjami o tym, jak to prawo jest interpretowane przez najważniejsze instytucje sądowe w kraju. Zwrot ten stał się podstawową nazwą programu w 1996, a w późniejszych latach zwrot system informacji prawnej stał się nazwą gatunkową dla wszystkich tego typu programów.
System Informacji Prawnej LEX był pierwszym programem tego typu w Polsce, w którym każdy akt prawny, którego tekst był zawarty w programie, miał nie tylko aktualną wersję tego tekstu, ale również wszelkie wersje wcześniejsze. Innymi cechami charakterystycznymi tego programu była jego horyzontalność (obejmowanie całości obowiązującego prawa, a nie jakiegoś jego wycinka) i opisana już systemowość.
W kolejnych latach System Informacji Prawnej LEX był uzupełniany o nowe kategorie dokumentów, w tym m.in.:
W wyniku tak dynamicznego rozwoju w bazach Systemu Informacji Prawnej LEX pod koniec września 2018 roku znajdowało się łącznie prawie siedem milionów dokumentów (pod koniec 2007 – ponad 2 miliony). W marcu 2021 r. w Systemie znajdowało się już ponad 2 miliony aktów prawnych i niemal 3 miliony orzeczeń i pism urzędowych.
W 1994 r. Wydawnictwo Prawnicze Lex utworzyło spółkę "joint venture" z holenderskim koncernem Wolters Kluwer, a w 1999 r. zostało w całości wykupione przez ten koncern. Początkowo połączone wydawnictwa nosiły nazwę Polskie Wydawnictwa Profesjonalne, następnie – Wolters Kluwer Polska, a obecnie – Wolters Kluwer.
W 2014 r. wydawca Systemu Informacji Prawnej LEX, spółka Wolters Kluwer Polska przejęła spółkę LexisNexis Polska, która wydawała największego konkurenta SIP LEX – program LexPolonica. Jeszcze bardziej umocniło to pozycję rynkową Systemu Informacji Prawnej LEX.
Wersje programu.
Początkowo program działał tylko w trybie off-line. Był on wyposażony w interfejs dla systemów operacyjnych DOS, a od 1995 – dla Windows. W tym samym roku aktualizacje programu (miesięczne) zaczęły się ukazywać na płytach kompaktowych, co było wymuszone jego objętością, która przekroczyła 60 dyskietek. Od 1997 roku wydawnictwo prowadzi swój serwis internetowy (zob. Polski Serwer Prawa). Jego najnowsza wersja została wprowadzona w styczniu 2012 roku.
Sam program dopiero w 1998 został wzbogacony o pierwsze elementy trybu on-line – dostęp do zbiorów informacji prawnej zgromadzonych na serwerze internetowym wydawnictwa aktualizowanych w trybie tygodniowym. Samodzielny program działający w trybie on-line pojawił się dopiero w 2002. Rok później System Informacji Prawnej LEX w wersji działającej w trybie off-line stał się pierwszym tego typu programem w Polsce rozpowszechnianym na nośniku DVD.
Od 1998 System Informacji Prawnej LEX zaczął się ukazywać w trzech wersjach: LEX Alfa, LEX Delta oraz LEX Omega, z których pierwsza była najuboższa a ostatnia najobszerniejsza. Na początku 2005 te dotychczasowe wersje programu zostały zastąpione bogatszymi wersjami: LEX Gamma, LEX Sigma i LEX Omega. Od 2019 roku LEX Sigma został usunięty z oferty. Obecnie są to podstawowe wersje programu, oprócz których dostępne są również wersje dla konkretnych grup prawników (np. LEX dla Sędziego i Prokuratora).
Współpraca ze studentami i pracownikami Uniwersytetu Gdańskiego.
Początkowo System Informacji Prawnej LEX nie był obiektem zainteresowania ze strony środowiska naukowego. Z drugiej strony od samego początku świeżość przedsięwzięcia przyciągała młodych prawników świadomych możliwości wynikających z wykorzystania komputerów do przetwarzania informacji prawnych. Idea wzbudzała zainteresowanie zarówno studentów, jak i młodych pracowników nauki.
Pierwszym pracownikiem naukowym, który zgłosił chęć współpracy był  dr Krzysztof Janczukowicz, który następnie przez wiele lat kierował pracą prawniczego zespołu merytorycznego. Jako studenci rozpoczęła współpracę z firmą LEX grupa późniejszych pracowników naukowych Wydziału Prawa i Administracji Uniwersytetu Gdańskiego. Wśród osób wchodzących w skład zespołu LEX wymienia się takich pracowników tego Wydziału, jak: prof. dr hab. Tomasz Bąkowski, dr Piotr Bielski, dr hab. Wojciech Cieślak (wówczas prof. UG), mgr Henryk Jasionek, dr Krzysztof Kaszubowski, dr hab. Jacek Potulski (prof. UG), dr hab. Agnieszka Skóra (wówczas prof. UG), dr hab. Sławomir Steinborn (prof. UG), prof. dr hab. Jakub Stelina, prof. dr hab. Jarosław Warylewski, dr hab. Grzegorz Wierczyński (prof. UG) i dr hab. Wojciech Wiewiórowski.
Wydział Prawa i Administracji Uniwersytetu Gdańskiego i redakcja Systemu Informacji Prawnej LEX byli współorganizatorami ogólnopolskiej konferencji „Informacja prawna a prawa obywatela”, która odbyła się w dniach 19-20 czerwca 2006 z okazji XXXV-lecia informatyki prawniczej w Polsce i XV-lecia Systemu Informacji Prawnej LEX.

</doc>
<doc id="1421993" url="https://pl.wikipedia.org/wiki?curid=1421993" title="Elektryczny model Słońca">
Elektryczny model Słońca



</doc>
<doc id="1421994" url="https://pl.wikipedia.org/wiki?curid=1421994" title="Okręg Korpusu Nr II">
Okręg Korpusu Nr II

Okręg Korpusu Nr II (OK II) – okręg wojskowy Wojska Polskiego II RP w latach 1921-1939 z siedzibą dowództwa w Pałacu Lubomirskich w Lublinie.
Zasięg terytorialny okręgu w 1939 roku.
W 1939 r. Okręg Korpusu Nr II obejmował swoim zasięgiem południową część województwa lubelskiego z powiatami: biłgorajskim, chełmskim, hrubieszowskim, janowskim, krasnostawskim, lubartowskim, lubelskim, tomaszowskim i zamojskim, całe województwo wołyńskie (powiaty: dubieński, horochowski, kostopolski, kowelski, krzemieniecki, lubomelski, łucki, rówieński, włodzimierski i zdołbunowski) oraz południową część województwa poleskiego z powiatami koszyrskim i sarneńskim.
Jednostki i instytucje wojskowe stacjonujące na obszarze OK II.
Oddziały i zakłady służb.
W latach 1928-1939
Wykaz duchowieństwa wojskowego oraz parafii, kościołów i kaplic wojskowych wyznania rzymskokatolickiego w 1930 roku

</doc>
<doc id="1422001" url="https://pl.wikipedia.org/wiki?curid=1422001" title="Olivier Girault">
Olivier Girault

Olivier Damien Girault (ur. 22 lutego 1973 w Pointe-à-Pitre, Antyle Francuskie), francuski piłkarz ręczny, wielokrotny reprezentant kraju, a także kapitan kadry narodowej. Występuje na pozycji lewoskrzydłowego. W kadrze narodowej zadebiutował w 1997 roku.
Zdobył złoty medal olimpijski podczas Igrzysk Olimpijskich 2008 w Pekinie. Karierę zawodniczą zakończył w 2008 r. W sezonie 2008/09 prowadził drużynę Paris Saint-Germain Handball, a także próbował swoich sił jako komentator sportowy.

</doc>
<doc id="1422003" url="https://pl.wikipedia.org/wiki?curid=1422003" title="Niszczyciele typu Sella">
Niszczyciele typu Sella

Niszczyciele typu Sella – typ niszczycieli zbudowany dla Regia Marina (włoskiej marynarki wojennej) w latach 20. XX w.
Okręty te stały się podstawą dla budowanych później typów włoskich niszczycieli, m.in. typu "Sauro", same jednak z powodu nie najlepszych mechanizmów uchodziły za zawodne.
Dwa spośród okrętów tego typu – "Bettino Ricasoli" i "Giovanni Nicotera" sprzedano szwedzkiej marynarce wojennej w 1940 roku, gdzie służyły jako "Puke" i "Psilander".
W tym czasie pozostałe w Regia Marina okręty – "Quintito Sella" i "Francesco Crispi" – służyły na Dodekanezie, gdzie uczestniczyły m.in. w operacji odbicia wyspy Kastelorizo (znana jako operacja "Absentio") 27 lutego 1941 roku. Także z ich pokładów 25 marca 1941 roku spuszczono motorówki wybuchowe typu "MTM", które poważnie uszkodziły stojący w Zatoce Suda brytyjski krążownik ciężki HMS "York", co spowodowało decyzję o opuszczeniu tego okrętu.
11 września 1943 roku – trzy dni po kapitulacji Włoch, "Quintito Sella" został zaatakowany przez niemieckie kutry torpedowe i zatopiony. "Francesco Crispi" natomiast został przejęty przez Niemców i służył w ich flocie na Morzu Egejskim jako "TA 15" do 8 marca 1944 roku, kiedy to został zatopiony w wyniku ataku alianckiego lotnictwa.

</doc>
<doc id="1422007" url="https://pl.wikipedia.org/wiki?curid=1422007" title="Grzegorz Sztwiertnia">
Grzegorz Sztwiertnia

Grzegorz Sztwiertnia (ur. 25 lutego 1968 w Cieszynie) – polski artysta współczesny, profesor w Akademii Sztuk Pięknych im. Jana Matejki w Krakowie.
Edukacja.
W latach 1987–1992 studiował na ASP w Krakowie w pracowni prof. Jerzego Nowosielskiego. Dyplom z malarstwa otrzymał z wyróżnieniem.
Od 2006 roku wspólnie ze Zbigniewem Sałajem na Wydziale Malarstwa ASP w Krakowie prowadzi Pracownię Interdyscyplinarną.
Twórczość.
Malarz, twórca instalacji, obiektów, wideo, performance.
Artysta wykorzystuje medyczne teksty o ciele, wykresy z podręczników, wydruki z aparatury medycznej, zmedykalizowany język tworząc ich artystyczne wersje – rodzaj paramedycyny (od patafizyki A. Jarry’ego), ale inspirują go także manifesty artystyczne i traktaty o sztuce (np. Farbenlehre Goethego czy Ursonate Schwittersa).
Jego twórczość, wielowątkowa, bogata i erudycyjna. Artysta nieustannie zaciera ślady, odsłania się, tworząc sztukę rzekomo autobiograficzną i rozmaite teorie na temat wychowania, tożsamości ciała itp., by zaraz potem je zdyskredytować.

</doc>
<doc id="1422009" url="https://pl.wikipedia.org/wiki?curid=1422009" title="Dwór w Wilczyskach">
Dwór w Wilczyskach

Dwór w Wilczyskach – zespół dworski znajdujący się w Wilczyskach w woj. lubelskim. Składa się z parku, bramy wjazdowej i dworu. W pobliżu znajdują się ruiny zamku.
Dwór powstał w tym miejscu w 2. połowie XVIII wieku, natomiast park urządzono na przełomie XVIII i XIX wieku. Do 1792 roku Wilczyska należałby do generała Jerzego Lubomirskiego, a do 1825 roku do rodziny Wyssogota-Zakrzewskich, a następnie do rodziny Korzybskich. W XIX wieku zbudowano klasycystyczną bramę i istniejący obecnie murowany dwór z portykiem. Po zakończeniu II wojny światowej w 1945 toku zabudowania wraz z całym folwarkiem zostały znacjonalizowane. Budynek do 2009 r. służył jako siedziba szkoły podstawowej, a po jej wyprowadzeniu się niszczał. Od 2013 roku dwór jest własnością spadkobierców dawnych właścicieli, którzy w 2014 roku rozpoczęli jego remont.

</doc>
<doc id="1422012" url="https://pl.wikipedia.org/wiki?curid=1422012" title="Teoria Elektrycznego Kosmosu">
Teoria Elektrycznego Kosmosu



</doc>
<doc id="1422013" url="https://pl.wikipedia.org/wiki?curid=1422013" title="Mroczek brunatny">
Mroczek brunatny

Mroczek brunatny ("Eptesicus fuscus") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1796 roku francuski przyrodnik Palisot de Beauvois nadając mu nazwę "Vespertilio fuscus". Holotyp pochodził z Filadelfii, w Pensylwanii, w Stanach Zjednoczonych. 
Autorzy "Illustrated Checklist of the Mammals of the World" uznają ten gatunek za monotypowy rozpoznają jedenaście podgatunków. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Mroczek brunatny występuje w Ameryce zamieszkując w zależności od podgatunku:
Morfologia.
Długość ciała (bez ogona) 53–82 mm, długość ogona 34–56 mm, długość ucha 10–20 mm, długość tylnej stopy 8–14 mm, długość przedramienia 39–54 mm; masa ciała 11–23 g. Wzór zębowy: I formula_1 C formula_2 P formula_3 M formula_4 = 32. Kariotyp wynosi 2n = 50 i FN = 48 z akrocentrycznymi autosomami i chromosomem Y oraz submetacentrycznym chromosomem X.
Ekologia.
Środowisko.
Mroczki brunatne dawniej żyły w lasach. Stopniowo przyzwyczajały się do obecności ludzi i dziś spędzają najczęściej lato w pobliżu ich siedzib. Sypiają najczęściej na strychach domów, lub w stodołach, choć również obecnie część z nich wykorzystuje kryjówki naturalne, głównie dziuple drzew.
Śpiące mroczki trzymają się podłoża nogami, w pozycji głową w dół. Niekiedy wiszą samotnie, kiedy indziej w niewielkich skupieniach. W ciągu dnia mogą zawieszać się na korze drzew lub, w regionach pustynnych, na wielkich kaktusach saguaro. Zimą spotkać je można w opuszczonych sztolniach lub tunelach.
Nietoperze te odpoczywają w ciemnych, chłodnych i niezbyt wilgotnych miejscach. Nie lubią mrozów ani temperatur przekraczających 33 °C.
Pożywienie.
Pokarm mroczka brunatnego składa się wyłącznie z owadów, chwytanych niemal wyłącznie w powietrzu.

</doc>
<doc id="1422014" url="https://pl.wikipedia.org/wiki?curid=1422014" title="Dick Schoon">
Dick Schoon

Dirk Jan Schoon, Dick Schoon (ur. 20 grudnia 1958 w IJmuiden) - biskup Haarlemu Kościoła Starokatolickiego w Holandii.
Proboszcz parafii starokatolickiej św. Piotra, św. Pawła i św. Willibrorda w Amsterdamie.
Wybrany na biskupa Kościoła Starokatolickiego w Holandii 19 kwietnia 2008 roku. Konsekrowany 29 czerwca 2008 roku w katedrze św. Bawona w Haarlemie.
Członek Międzynarodowej Konferencji Biskupów Starokatolickich, współprzewodniczący komisji ds. dialogu między Unią Utrechcką Kościołów Starokatolickich i Kościołem Starokatolickim Mariawitów. 18 czerwca 2013 roku uczestniczył w Synodzie Ogólnopolskim Kościoła Polskokatolickiego w Konstancinie-Jeziornie.

</doc>
<doc id="1422015" url="https://pl.wikipedia.org/wiki?curid=1422015" title="Rejon wałkiwski">
Rejon wałkiwski

Rejon wałkiwski – rejon położony w południowo-zachodniej części obwodu charkowskiego Ukrainy.
Utworzony w 1923, ma powierzchnię 1010 km2 i liczy 30,9 tys. mieszkańców. Siedzibą władz rejonowych są Wałky.
Na terenie rejonu znajduje się 1 miasto (Wałky), 2 osiedla typu miejskiego i 97 wsi, połączonych w 17 rad wiejskich.

</doc>
<doc id="1422017" url="https://pl.wikipedia.org/wiki?curid=1422017" title="Marienbad">
Marienbad



</doc>
<doc id="1422020" url="https://pl.wikipedia.org/wiki?curid=1422020" title="Hrabstwo Shawnee">
Hrabstwo Shawnee

Hrabstwo Shawnee – hrabstwo położone w USA w stanie Kansas z siedzibą w mieście Topeka. Założone 25 sierpnia 1855 roku.

</doc>
<doc id="1422023" url="https://pl.wikipedia.org/wiki?curid=1422023" title="José Orlandis Rovira">
José Orlandis Rovira



</doc>
<doc id="1422025" url="https://pl.wikipedia.org/wiki?curid=1422025" title="Joseph Ritter">
Joseph Ritter

 
Joseph Elmer Ritter (ur. 20 lipca 1892 w New Albany, zm. 10 czerwca 1967 w Saint Louis) – amerykański duchowny katolicki, arcybiskup Indianapolis (1934 - 1946) i Saint Louis (1946 - 1967), od 16 stycznia 1961 kardynał.
Życiorys.
Po ukończeniu seminarium w Saint Meinrad otrzymał święcenia kapłańskie 30 maja 1917 z rąk biskupa rodzinnej diecezji Indianapolis Josepha Chartranda. Pracował duszpastersko do 1933 roku, kiedy to otrzymał nominację na biskupa pomocniczego Indianapolis. Sakrę przyjął z rąk biskupa Chartranda. W następnym roku objął funkcję biskupa ordynariusza w tejże diecezji. 21 października 1944 Indianapolis podniesiono do rangi archidiecezji, a tym samym Ritter otrzymał tytuł arcybiskupa. 
20 lipca 1946 rozpoczął się w jego życiu nowy i zarazem ostatni rozdział - przeniesiono go bowiem na arcybiskupstwo Saint Louis, które zostało osierocone po nagłej śmierci kardynała Johna Glennona. Na tym stanowisku pozostał przez 21 lat, aż do śmierci. Choć nie był tak dobrym oratorem jak jego poprzednik, to dał się za to poznać jako dobry administrator. Papież Jan XXIII nadał mu w 1961 roku kapelusz kardynalski z tytułem prezbitera Santissimo Redentore e Sant’Alfonso in Via Merulana. Sprzeciwiał się stanowczo segregacji rasowej. Katolikom, którzy dyskryminowali innych odmawiał komunii. W czasie Soboru watykańskiego II miał raczej liberalne poglądy. Zmarł na zawał serca i pochowany został w katedrze w Saint Louis.

</doc>
<doc id="1422027" url="https://pl.wikipedia.org/wiki?curid=1422027" title="Kara nagany (wykroczenie)">
Kara nagany (wykroczenie)



</doc>
<doc id="1422028" url="https://pl.wikipedia.org/wiki?curid=1422028" title="Alexia González-Barros y González">
Alexia González-Barros y González



</doc>
<doc id="1422032" url="https://pl.wikipedia.org/wiki?curid=1422032" title="Hrabstwo Sheridan (Kansas)">
Hrabstwo Sheridan (Kansas)

Hrabstwo Sheridan – hrabstwo położone w USA w stanie Kansas z siedzibą w mieście Hoxie. Założone w 1873 roku. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1422034" url="https://pl.wikipedia.org/wiki?curid=1422034" title="12 Dywizja Polowa Luftwaffe">
12 Dywizja Polowa Luftwaffe

12 Dywizja Polowa Luftwaffe (niem. "12 Luftwaffe Feld Division") – utworzona na terenie Niemiec w 1942 z Flieger-Regiment 12. W listopadzie 1943 roku przemianowana (jak wszystkie dywizje polowe Luftwaffe) na 12 Feld Division (L). Walczyła na północnym odcinku frontu wschodniego, gdzie poniosła ciężkie straty pod Leningradem.
W trakcie walk odwrotowych część dywizji trafiła do Kurlandii, a część do Prus Wschodnich. Ta ostatnia uczestniczyła w walkach obronnych w rejonie Gdańska i Gdyni, a następnie niedobitki, wraz z fragmentami ewakuowanymi drogą morską z Kurlandii do Gdańska (lub Gdyni), walczyli do momentu poddania się (początek maja, ale już po ogłoszeniu kapitulacji Niemiec) na terenie Mierzei Wiślanej.
Skład bojowy dywizji (1944).
Dowódcy:

</doc>
<doc id="1422035" url="https://pl.wikipedia.org/wiki?curid=1422035" title="Eliezer Trajsman">
Eliezer Trajsman



</doc>
<doc id="1422036" url="https://pl.wikipedia.org/wiki?curid=1422036" title="Kimberly Stewart">
Kimberly Stewart

Kimberly Alana Stewart (ur. 21 sierpnia 1979 w Holmby Hills, w zachodniej części Los Angeles) – amerykańska projektantka mody, producentka telewizyjna i modelka, córka Roda Stewarta.
Ma córkę, Delilah (ur. 2011), której ojcem jest Benicio del Toro, lecz nie są parą.

</doc>
<doc id="1422041" url="https://pl.wikipedia.org/wiki?curid=1422041" title="Albert Rocas">
Albert Rocas

Albert Rocas Comas (ur. 16 czerwca 1982 w Palafrugell) – hiszpański piłkarz ręczny, reprezentant kraju. Obecnie występuje w hiszpańskiej Lidze ASOBAL, w drużynie FC Barcelona. Występuje na pozycji prawoskrzydłowego. W 2005 roku zdobył złoty medal mistrzostw świata. Podczas Igrzysk Olimpijskich 2008 w Pekinie zdobył brązowy medal olimpijski.

</doc>
<doc id="1422042" url="https://pl.wikipedia.org/wiki?curid=1422042" title="Kolegiata Wszystkich Świętych w Kolbuszowej">
Kolegiata Wszystkich Świętych w Kolbuszowej

Kolegiata Wszystkich Świętych w Kolbuszowej – zabytkowy kościół parafialny w województwie podkarpackim, w powiecie kolbuszowskim z połowy XVIII wieku. 
Kościół wraz z dzwonnicą z 1949 roku i murem oporowym od str. poł.-zach. z 1 poł. XX wieku wpisany został do rejestru zabytków nieruchomych województwa podkarpackiego.
Historia.
Parafia została założona około 1523 roku. Fundatorem drewnianego kościoła był Janusz Aleksander Sanguszko, ówczesny właściciel miasta. Budynek zniszczony pożarem w 1852 roku, odbudowany w latach 1853–1854. Przebudowany i rozbudowany - z wykorzystaniem murów poprzedniego - w latach 1929–1935 staraniem księdza Antoniego Dunajeckiego, pod kierunkiem architekta Bronisława Wiktora. Budowniczym był Bolesław Osiniak. Siedziba kolbuszowskiej kapituły kolegiackiej od 25 marca 2007 roku na mocy decyzji biskupa Kazimierza Górnego. 
Kościół przeszedł generalny remont, przed obchodami 500-lecia parafii (1510–2010), które odbyły się 12 września 2010 roku.
Architektura i wyposażenie.
Budynek orientowany, typu bazylikowego, trójnawowy z dwoma kaplicami po bokach. W latach 1973-1974 przebudowano prezbiterium według projektu inżyniera W. Pieńkowskiego. W otoczeniu znajduje się murowana plebania z 1. połowy XIX wieku, oraz dzwonnica parawanowa.
Na wyposażeniu znajdują się cztery późnobarokowe ołtarze boczne z końca XVIII wieku z ornamentami rokokowymi, pochodzące z poprzedniego kościoła, oraz obraz Matki Bożej Różańcowej ze św. Dominikiem i św. Katarzyną i żyrandol kryształowy.

</doc>
<doc id="1422044" url="https://pl.wikipedia.org/wiki?curid=1422044" title="Debuger">
Debuger



</doc>
<doc id="1422046" url="https://pl.wikipedia.org/wiki?curid=1422046" title="Jestem Bogiem (płyta)">
Jestem Bogiem (płyta)



</doc>
<doc id="1422047" url="https://pl.wikipedia.org/wiki?curid=1422047" title="Dr Dolittle 3">
Dr Dolittle 3

Dr Dolittle 3 – film produkcji amerykańskiej w reżyserii Richa Thorne’a z roku 2006. Kontynuacja filmu Dr Dolittle 2.
Opis.
Maya Dolittle pragnie być zwykłą nastolatką, jednak po swym ojcu, znanym lekarzu weterynarii, odziedziczyła niezwykłą zdolność rozmawiania ze zwierzętami. Podczas wakacji spędzanych na ranczo, dziewczyna stara się ukryć swój unikatowy talent, jednak gdy jej przyjaciele wpadają w problemy, rusza na ratunek, wzywając na pomoc mówiące zwierzęta.

</doc>
<doc id="1422049" url="https://pl.wikipedia.org/wiki?curid=1422049" title="Polski Fundusz Stabilizacyjny">
Polski Fundusz Stabilizacyjny

Polski Fundusz Stabilizacyjny – fundusz stabilizacji wymienialności złotego, utworzony przez osiemnaście państw 1 stycznia 1990 r., na podstawie porozumienie ramowego (Memorandum of Understanding – MOU) z 28 grudnia 1989 r., obowiązujący początkowo przez jeden rok. Ogólna kwota wkładów wyniosła 1.017.964.721,25 USD, a poszczególne udziały zostały wniesione w formie:
Indywidualne wkłady państw członkowskich do Polskiego Funduszu Stabilizacyjnego
Fundusz przestał funkcjonować 4 stycznia 1993 r., pozostawiając na dwóch rachunkach niewykorzystane kwoty:
– 667.964.721,25 USD (wkłady 16 państw) – Fund Account,
– 90.777.872,45 USD (dochody) Investment Earnings Account.
Z rachunku Found Account 348.209.952,33 USD przekazano na Fundusz Prywatyzacji Banków Polskich, 20.000.000,00 USD wpłacono na rachunek nostro NBP w FRBNY, a pozostałą część środków w kwocie 299.754.768,92 USD, zwrócono państwom, do których należały poszczególne wkłady.
Ze środków znajdujących się na rachunku Investment Earnings Account 2.432.416,67 USD przeznaczono na spłatę odsetek należnych Szwajcarii i Hiszpanii, kwota 1.607.465,45 USD została przekazana na Fundusz Prywatyzacji Banków Polskich, na rachunek nostro NBP w FRBNY przelano 44.731.120,92 USD, natomiast pozostałą kwotę 42.006.869,41 USD zwrócono krajom, do których należały odpowiednie wkłady.

</doc>
<doc id="1422053" url="https://pl.wikipedia.org/wiki?curid=1422053" title="Debager">
Debager



</doc>
<doc id="1422054" url="https://pl.wikipedia.org/wiki?curid=1422054" title="Alberto Entrerríos">
Alberto Entrerríos

Alberto Entrerríos Rodríguez (ur. 7 listopada 1976 roku w Gijón) – hiszpański piłkarz ręczny, reprezentant kraju. Obecnie występuje w hiszpańskiej Lidze ASOBAL, w drużynie Atlético Madryt. Występuje na pozycji lewego rozgrywającego. Dwukrotnie zdobył brązowy medal olimpijski na Igrzyskach Olimpijskich w Sydney w 2000 roku oraz w Pekinie w 2008 roku. W 2005 roku zdobył złoty medal mistrzostw świata. Jego bratem jest inny piłkarz ręczny, reprezentant Hiszpanii – Raúl Entrerríos.

</doc>
<doc id="1422056" url="https://pl.wikipedia.org/wiki?curid=1422056" title="Motherboard">
Motherboard



</doc>
<doc id="1422057" url="https://pl.wikipedia.org/wiki?curid=1422057" title="Niszczyciele typu Beograd">
Niszczyciele typu Beograd

Niszczyciele typu Beograd zostały zbudowane dla Jugosłowiańskiej Królewskiej Marynarki Wojennej pod koniec lat 30. XX w. Pierwszą z zaprojektowanych we francuskiej firmie „Ateliers et Chantiers de la Loire” jednostek zbudowano w Nantes, zaś dwie pozostałe w Jugosławii. Uzbrojenie dostarczyły czeskie zakłady Škoda, zaś większość mechanizmów i maszyn Yarrow Shipbuilders.
Należący do tego typu niszczyciel „Lublana” został 17 kwietnia 1941 przejęty przez Włochów w suchym doku, „Zagreb”, by uniknąć tego losu, został w Kotorze wysadzony przez własną załogę, zaś ostatni z okrętów, „Beograd”, poważnie uszkodzony podczas bombardowania na morzu, zdołał dotrzeć do macierzystego portu w Kotorze, gdzie również został przejęty.
W składzie Regia Marina okręty przemianowano – „Lublanę” na „Lubiana”, zaś „Beograd” na „Sebenico”, tworząc typ niszczycieli "Sebenico". Oba okręty w składzie włoskiej marynarki wojennej zajmowały się eskortowaniem konwojów do Afryki Północnej. „Lubiana” została zatopiona 1 kwietnia 1943 r. w zatoce Tunisu, „Sebenico” natomiast po kapitulacji Włoch we wrześniu 1943, został przejęty przez Niemców i służył jako TA 43 w Kriegsmarine w północnej części Adriatyku. Uszkodzony przez jugosłowiańską artylerię w kwietniu 1945, został zatopiony przez własną załogę 1 maja 1945 w Trieście.

</doc>
<doc id="1422058" url="https://pl.wikipedia.org/wiki?curid=1422058" title="Hugo Porfírio">
Hugo Porfírio

Hugo Cardoso Porfírio (ur. 28 września 1973 w Lizbonie) – portugalski piłkarz, były reprezentant tego kraju, grający na pozycji pomocnika lub napastnika.
Porfírio jest wychowankiem Sportingu, w którym „przebił się” do seniorskiego składu w sezonie 1992/1993, był tam jednak jedynie rezerwowym. W latach 1994–1996 był wypożyczany, wpierw do Futebol Clube Tirsense, a później do União de Leiria. W przerwie zimowej sezonu 1996/1997 trafił do angielskiego klubu West Ham United na zasadzie wypożyczenia. W następnym sezonie grał w Racingu Santander. W sezonie 1998/1999 wykupiła go SL Benfica, ale od razu wypożyczyła go do Nottingham Forest. W sezonie 2000/2001 grał na zasadzie wypożyczenia w CS Marítimo. W latach 2004–2006 grał w klubie 1° Dezembro, a w sezonie 2006–2007 - w Orientalu Lizbona. Od 2007 roku gra w saudyjskim klubie An-Nassr.
Reprezentacja Portugalii.
W reprezentacji Portugalii rozegrał, jako gracz União Leiria i Sportingu, 3 mecze. Brał udział w letnich igrzyskach olimpijskich w Atlancie, na których jego reprezentacja zdobyła czwarte miejsce. Znajdował się także w kadrze na Euro 1996.

</doc>
<doc id="1422059" url="https://pl.wikipedia.org/wiki?curid=1422059" title="Hugo Porfirio">
Hugo Porfirio



</doc>
<doc id="1422060" url="https://pl.wikipedia.org/wiki?curid=1422060" title="Debug tool">
Debug tool



</doc>
<doc id="1422061" url="https://pl.wikipedia.org/wiki?curid=1422061" title="Bazylika kolegiacka Najświętszej Maryi Panny Królowej Polski w Gdyni">
Bazylika kolegiacka Najświętszej Maryi Panny Królowej Polski w Gdyni

Bazylika Najświętszej Maryi Panny Królowej Polski, zwana także bazyliką Morską – jedna z dwóch najstarszych rzymskokatolickich świątyń w Gdyni. Neobarokowy kościół filialny, należący do parafii Najświętszej Marii Panny Królowej Polski (z siedzibą w sanktuarium Miłosierdzia Bożego), znajdujący się w centrum gdyńskiej dzielnicy Śródmieście w sąsiedztwie ulicy Świętojańskiej.
Historia.
Inspiratorem powstania kaplicy był pierwszy wójt Gdyni – Jan Radtke, który jako wiceprezes przewodził "Komitetowi Budowy Katolickiej Kaplicy w Gdyni". Grunt pod budowę został podarowany przez właścicielkę dużego gospodarstwa – Elżbietę Skwiercz. 29 września 1922 w uroczystość św. Michała Archanioła, pod przewodnictwem proboszcza oksywskiej parafii pw. św. Michała Archanioła będącego również prezesem komitetu – ks. Franciszka Łowickiego, odbyła się uroczystość poświęcenia kamienia węgielnego. Za prace budowlane była odpowiedzialna firma Mariana Baranowskiego i Romana Wojtkiewicza, którzy byli również architektami świątyni. Roboty murarskie trwały prawie dwa lata i zostały zakończone na wiosnę 1924.
Wiosną 1923 dokonano zmiany projektu budowlanego tak, aby umożliwić budowę kościoła zamiast kaplicy. W związku z tym komitet przekształcił się w "Komitet Budowy Katolickiego Kościoła w Gdyni". 3 maja 1924 ks. Łowicki poświęcił kościół, stanowiący wotum dziękczynne za odzyskanie przez Polskę niepodległości. Dzięki wybudowaniu kościoła mieszkańcy Gdyni nie musieli już udawać się 3-kilometrową drogą do kościoła na Oksywiu.
Projekt architektoniczny nawiązuje do barokowych i renesansowych kościołów Polski centralnej. Fundamenty świątyni zostały zbudowane z kamieni balastowych przywiezionych przez jeden z pierwszych statków zagranicznych (SS Kentucky), które zawinęły do będącego w budowie portu. Kościół jest jednonawowy, przykryty sklepieniem kolebkowym, głównym akcentem elewacji frontowej jest wieża-dzwonnica. W ołtarzu głównym znajduje się obraz Matki Bożej Pocieszenia namalowany przez prof. Jana Rutkowskiego, będący darem wojewody pomorskiego Stanisława Wachowiaka.
25 stycznia 1984 kościół został wpisany do rejestru zabytków wraz z cmentarzem przykościelnym (zieleniec) i ogrodzeniem. W rejestrze zabytków województwa gdańskiego znajdował się pod nr 896, a obecnie w rej. woj. pomorskiego jest wpisany pod nr 1049.
Z tyłu kolegiaty znajduje się nowy kościół wybudowany w 1986 roku pod tym samym wezwaniem. Od tego momentu kościół przestał pełnić funkcję parafialnego, stając się kościołem filialnym tejże parafii. Oba kościoły przylegają do placu Jana Pawła II.
26 czerwca 2001 arcybiskup metropolita gdański – Tadeusz Gocłowski, erygował przy kościele Gdyńską Kapitułę Kolegiacką i tym samym kościół stał się Kolegiatą.
10 kwietnia 2011 roku przy kolegiacie odsłonięto tablicę pamiątkową poświęconą ofiarom katastrofy polskiego Tu-154 w Smoleńsku.
21 listopada 2018 roku papież Franciszek podniósł kolegiatę do godności bazyliki mniejszej, nadając tytuł bazyliki morskiej. Uroczystość nadania i publicznego ogłoszenia tej decyzji odbyła się 4 maja 2019. Uroczystościom przewodniczył nuncjusz apostolski w Polsce – abp Salvatore Pennacchio.
Kościół obecnie ma rangę bazyliki morskiej i jest siedzibą kapituły kolegiackiej oraz miejscem wieczystej adoracji Najświętszego Sakramentu.

</doc>
<doc id="1422067" url="https://pl.wikipedia.org/wiki?curid=1422067" title="Rubén Garabaya">
Rubén Garabaya

Rubén Garabaya Arenas (ur. 15 września 1978 roku w Avilés) – hiszpański piłkarz ręczny, reprezentant kraju. Obecnie występuje w hiszpańskiej Lidze ASOBAL, w drużynie Naturhouse La Rioja. Występuje na pozycji obrotowego. W 2005 roku zdobył złoty medal mistrzostw świata. Podczas Igrzysk Olimpijskich 2008 w Pekinie zdobył brązowy medal olimpijski.

</doc>
<doc id="1422070" url="https://pl.wikipedia.org/wiki?curid=1422070" title="Szpital Holby City">
Szpital Holby City

Szpital Holby City – serial brytyjski opowiadający o codziennym życiu lekarzy, pielęgniarek oraz pacjentów w szpitalu w Holby.

</doc>
<doc id="1422072" url="https://pl.wikipedia.org/wiki?curid=1422072" title="Tomasz Czyżewski">
Tomasz Czyżewski

Tomasz Czyżewski (ur. 28 lipca 1964) – polski muzyk, gitarzysta, kompozytor i autor tekstów (obecnie zamieszkały w Radomiu i Nowym Jorku).
W latach 1992–1993 koncertował jako "sideman" z zespołem IRA.
Na przełomie 1997 i 1998 roku współpracował przy projekcie pierwszej solowej płyty wokalisty zespołu IRA Artura Gadowskiego oraz uczestniczył w nagraniach tej płyty w warszawskim studiu CCS. Jednym z utworów na tej płycie jest ich wspólna kompozycja "Milion dróg" (muz. Artur Gadowski i Tomasz Czyżewski).
Po nagraniu płyty do zespołu Gadowskiego dołączyła sekcja IRA, perkusista Wojtek Owczarek i basista Piotr Sujka. W maju 1998 Tomasz Czyżewski wraz z zespołem IRA wyjechał na trasę koncertową do Stanów Zjednoczonych (Chicago, New York i New Jersey). Trasa ta była związana z wyjazdem za ocean Jurka Owsiaka z jego Wielką Orkiestrą Świątecznej Pomocy i programem TVP2 "Kręcioła".
Jako członek zespołu Artura Gadowskiego uczestniczył w nagraniu teledysku do piosenki "Na kredyt" oraz zagrał na Krajowym Festiwalu Piosenki Polskiej Opole 1998. Zespół zagrał tam dwa utwory, które skomponował Marek Kościkiewicz- "Szczęśliwego Nowego Jorku" oraz "Ona jest ze snu".W rocznicę napaści Rosji na Ukrainę 24 lutego 2023 roku miał premierę utwór Maszyny wojny.Muzykę i słowa do tego protest songu przeciwko wojnom na świecie napisałTomasz Czyżewski,który do tego projektu zaprosił m.in wokalistę Marka Piekarczyka oraz dwóch muzyków zespołu IRA-perkusistę Wojtka Owczarka i basistę Piotra Sujkę.Tego dnia także odbyła się premiera klipu do tego utworu.

</doc>
<doc id="1422076" url="https://pl.wikipedia.org/wiki?curid=1422076" title="Christiaan Cornelissen">
Christiaan Cornelissen

Christiaan Cornelissen (ur. 30 sierpnia 1864, zm. 21 stycznia 1942) – holenderski ekonomista, działacz związkowy i anarchosyndykalista.
Życiorys.
Był drugim z pięciorga dzieci Johannesa Cornelissena, stolarza z Den Bosch i Mecheliny van Wijk. Pracował jako nauczyciel w Middelburgu. Pod koniec lat 80. XIX w. zaczął współpracować z czasopismem „Recht voor Allen” (Sprawiedliwość dla wszystkich), organem Ligi Socjaldemokratycznej (nl. Sociaal-Democratische Bond). Zastąpił Domelę Nieuwenhuisa jako lider SDB, był członkiem jej komitetu centralnego i kierownikiem sekretariatu międzynarodowego. Po rozłamie na SDB i Socjaldemokratyczną Partię Robotniczą (nl. Sociaal Democratische Arbeiders Partij) pozostał w SDB. Brał udział w drugim kongresie II Międzynarodówki w Brukseli, jako korespondent „Recht voor Allen” oraz jako delegat holenderskiego związku kolejarzy.
W 1891 r. przełożył na holenderski Manifest komunistyczny. W 1893 r. był jednym z założycieli związkowej federacji o nazwie Krajowy Sekretatariat Pracy (nl. Nationaal Arbeids-Secretariaat). W roku następnym poznał francuskiego anarchistę Fernanda Pelloutiera; poparł anarchistów wykluczonych z kongresu II Międzynarodówki w Zurychu, w 1893 r.
Rosnące wpływy socjaldemokratów w SDB skłoniły Cornelissena do wyjazdu do Paryża (1898). We Francji działał w tamtejszym ruchu anarchistycznym, pisywał do syndykalistycznych czasopism "La Voix du peuple" i "La Bataille syndicaliste". Pisał pod pseudonimem Rupert – od nazwiska żony, Elisabeth Kathariny Frederike Rupertus, z którą ożenił się w 1899 r. W 1903 r. urodził im się syn Fred.
W 1907 r. współorganizował międzynarodowy kongres anarchistyczny w Amsterdamie. W tym samym roku został redaktorem "Bulletin internationale du mouvement syndicaliste" (Międzynarodowego biuletynu ruchu syndykalistycznego). Brał udział w organizacji międzynarodowego kongresu syndykalistycznego w Londynie, w 1913 r.
W czasie I wojny światowej Cornelissen opowiedział się za poparciem socjalistów dla wojny (tzw. Union sacrée), co spowodowalo jego izolację w kręgach syndykalistycznych i anarchistycznych w tym okresie (podobnie jak m.in. Piotra Kropotkina, z tego samego powodu). Po wojnie zajmował się głównie ekonomią. (W 1944 r. została opublikowana jego książka "Traité général de science économique" (Ogólny traktat na temat nauki ekonomicznej), kontynuacja jego "Théorie de la valeur" (Teorii wartości) z 1903 r. Krytykował w niej teorię wartości opartej na pracy Karola Marksa.) Zmarł w 1942 r. w Domme.

</doc>
<doc id="1422077" url="https://pl.wikipedia.org/wiki?curid=1422077" title="John Glennon">
John Glennon

John Joseph Glennon (ur. 14 czerwca 1862 w Kinnegad, Irlandia, zm. 9 marca 1946 w Dublinie, Irlandia) – amerykański duchowny katolicki pochodzenia irlandzkiego, arcybiskup Saint Louis (1903-1946) i kardynał.
Życiorys.
Ukończył szkołę średnią w Dublinie, a następnie wyjechał do USA. Tam w 1882 roku biskup John Joseph Hogan szukał księży do swej nowo utworzonej diecezji Kansas City. Fakt ten sprawił iż młody Glennon został za zgodą papieża wyświęcony na kapłana w młodszym niż wymagano wieku w roku 1884. Do 1896 roku pracował duszpastersko, a w latach 1894-1896 był administratorem apostolskim diecezji. W międzyczasie ukończył studia na uniwersytecie w Bonn w Niemczech i zamiast na dalsze studia do Rzymu, powrócił do Kansas City jako administrator. 
14 marca 1896 został mianowany koadiutorem biskupa Kansas City. W tym momencie był najmłodszym biskupem świata, Sakry udzielił arcybiskup Saint Louis John Joseph Kain. W kwietniu 1903 przeniesiony został na koadiutora swego konsekratora. Sukcesję w Saint Louis przejął 13 października tego samego roku. Był najmłodszym arcybiskupem świata. Archidiecezją kierował ponad 40 lat, a jego rządy budzą do dziś wiele kontrowersji, gdyż niechętny był czarnej ludności, a segregacja rasowa była przez niego niejako wspierana.
W grudniu 1945 otrzymał nominację kardynalską z tytułem prezbitera San Clemente. Wobec swych 83 lat miał wątpliwości, czy powinien udać się w tak daleką podróż do Rzymu po odbiór kapelusza, lecz ostatecznie zdecydował się na ten krok. Po uroczystościach jego zdrowie podupadło drastycznie z powodu zimna, które panowało w Wiecznym Mieście. W drodze powrotnej, podczas pobytu w Irlandii, zmarł. Pochowany w Saint Louis.

</doc>
<doc id="1422079" url="https://pl.wikipedia.org/wiki?curid=1422079" title="Eliezer Lejb Trajsman">
Eliezer Lejb Trajsman



</doc>
<doc id="1422080" url="https://pl.wikipedia.org/wiki?curid=1422080" title="Eliezer Lejb Treisman">
Eliezer Lejb Treisman



</doc>
<doc id="1422082" url="https://pl.wikipedia.org/wiki?curid=1422082" title="Münchehofe">
Münchehofe

Münchehofe – gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Schenkenländchen.

</doc>
<doc id="1422091" url="https://pl.wikipedia.org/wiki?curid=1422091" title="Demetrio Lozano">
Demetrio Lozano

Demetrio Lozano Jarque (ur. 26 września 1975 roku w Alcala de Henares) – hiszpański piłkarz ręczny, reprezentant kraju. Obecnie występuje w hiszpańskiej Lidze ASOBAL, w drużynie CAI BM Aragón. Występuje na pozycji lewego rozgrywającego. Trzykrotnie zdobywał brązowy medal olimpijski w 1996 w Atlancie, w 2000 w Sydney i 2008 w Pekinie. W 2005 roku zdobył złoty medal mistrzostw świata.

</doc>
<doc id="1422093" url="https://pl.wikipedia.org/wiki?curid=1422093" title="Schwerin (Brandenburgia)">
Schwerin (Brandenburgia)

Schwerin – gmina w Niemczech w kraju związkowym Brandenburgia, w powiecie Dahme-Spreewald, wchodzi w skład Związku Gmin Schenkenländchen.

</doc>
<doc id="1422097" url="https://pl.wikipedia.org/wiki?curid=1422097" title="Lista polskich klubów piłkarskich">
Lista polskich klubów piłkarskich



</doc>
<doc id="1422105" url="https://pl.wikipedia.org/wiki?curid=1422105" title="Pasiupatinath mandir w Katmandu">
Pasiupatinath mandir w Katmandu



</doc>
<doc id="1422108" url="https://pl.wikipedia.org/wiki?curid=1422108" title="Bogusław Psujek">
Bogusław Psujek

Bogusław Psujek (ur. 22 listopada 1956 w Chorupniku koło Krasnegostawu, zm. 21 kwietnia 1990 w Szklarskiej Porębie) – polski lekkoatleta, specjalizujący się w biegach długodystansowych.
Osiągnięcia.
Zawodnik Oleśniczanki. Zwyciężył w biegach maratońskich w Berlinie (1986) i Beppu (1990). Ustanowił najlepszy wynik Polski w maratonie (1987), zdobył osiem złotych medali mistrzostw Polski seniorów (jeden w biegu na 10 000 metrów, cztery na 5000 metrów oraz trzy w biegach przełajowych) oraz dwa złote medale halowych mistrzostw kraju w biegu na 3000 metrów.

</doc>
<doc id="1422111" url="https://pl.wikipedia.org/wiki?curid=1422111" title="Drahnsdorf">
Drahnsdorf

Drahnsdorf – miejscowość i gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Unterspreewald. Położona jest nad rzeką Dahme. Do 31 grudnia 2012 wchodziła w skład urzędu Golßener Land.
W skład gminy wchodzą następujące dzielnice:

</doc>
<doc id="1422112" url="https://pl.wikipedia.org/wiki?curid=1422112" title="Kasel-Golzig">
Kasel-Golzig

Kasel-Golzig (dolnołuż. "Kózłow-Gólsk") – gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Unterspreewald. Do 31 grudnia 2012 wchodziła w skład urzędu Golßener Land.
Historia.
Najstarsza wzmianka o Kasel pochodzi z 1346, a o Golzig (jako "Golcz") z 1396. W latach 1697-1706 i 1709-1763 obie miejscowości leżały w granicach unijnego państwa polsko-saskiego. Pamiątką po tym okresie jest pocztowy słup dystansowy z 1722 z inicjałami króla Polski Augusta II Mocnego ("AR - Augustus Rex - Król August"). Od 1871 w granicach Niemiec. W 1926 Kasel i Golzig zostały połączone w gminę. W latach 1949-1990 część NRD. W 1962 do gminy włączono wieś Zauche.

</doc>
<doc id="1422113" url="https://pl.wikipedia.org/wiki?curid=1422113" title="SDC San Antonio">
SDC San Antonio

SDC San Antonio (pełna nazwa: Sociedad Deportiva Cultural San Antonio) – męski klub piłki ręcznej z Hiszpanii. Powstały w 1955 roku w Pampelunie. Klub występował w hiszpańskiej Liga ASOBAL. Od sezonu 2009/2010 występował w nim reprezentant Polski Mariusz Jurkiewicz. Klub został rozwiązany w 2013 roku.

</doc>
<doc id="1422116" url="https://pl.wikipedia.org/wiki?curid=1422116" title="Mowa Szatana">
Mowa Szatana

Mowa Szatana (tytuł oryginalny "Satan Speaks!") - piąta a zarazem ostatnia książka napisaną przez Antona LaVeya przed śmiercią. Książka została opublikowana przez Feral House; zawiera przedmowę Marilyna Mansona oraz wstęp Blanche Barton; okładka książki została zaprojektowana przez artystę Coop.
Książka składa się z szeregu 61 krótkich esejów Antona LaVeya, o różnej tematyce. Wszystkie eseje mogą być rozpatrywane jako "doktryna" Kościoła Szatana.

</doc>
<doc id="1422117" url="https://pl.wikipedia.org/wiki?curid=1422117" title="Steinreich">
Steinreich

Steinreich – miejscowość i gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Unterspreewald. Do 31 grudnia 2012 wchodziła w skład urzędu Golßener Land.

</doc>
<doc id="1422120" url="https://pl.wikipedia.org/wiki?curid=1422120" title="Okręg Korpusu Nr I">
Okręg Korpusu Nr I

Okręg Korpusu Nr I (OK I) – okręg wojskowy Wojska Polskiego II RP w latach 1921–1939 z siedzibą dowództwa w Warszawie.
Na podstawie rozkazu O. I. Szt. Gen. 6443.Org. ministra spraw wojskowych z dniem 1 września 1924 z Okręgu Korpusu Nr I wyłączone zostały powiaty: białostocki, szczuczyński i wysokomazowiecki, i wcielone do Okręgu Korpusu Nr III, do rejonu służb Grodno. W związku z powyższym dowódcy Okręgu Korpusu Nr III podporządkowano: Dowództwo 1 Dywizji Kawalerii, Dowództwo Artylerii Konnej 1 Dywizji Kawalerii, 10 puł., 8 dak, szw. zapas. 1 puł., szw. zapas. 2 puł., składnicę wojenną 1 pap Leg., OZM Nr III, PKU Białystok, Szpital Rejonowy Białystok, Filię Rejonowego Zakładu Gospodarczego, oficera łączności WWKol. Wilno w Białymstoku, 9 psk w Grajewie i Komendę Obozu Warownego w Osowcu. Pod względem terytorialnym w OK III pozostał III/42 pp w Osowcu oraz I i II/42 pp w Białymstoku.
26 marca 1934 roku, w związku z przeniesieniem PKU Modlin do Płońska oraz wydzieleniem miasta Przasnysz z granic garnizonu Ciechanów, minister spraw wojskowych rozkazem B. Og. Org. 1060/Org. Dysl. ustanowił nowe garnizony w Płońsku i Przasnyszu.
W 1939 roku Okręg Korpusu Nr I obejmował swoim zasięgiem (...).
Jednostki i instytucje wojskowe na obszarze OK I.
Oddziały i pododdziały broni.
Piechota
Artyleria
Lotnictwo
Bronie Pancerne
Saperzy
Wojska Łączności
Tabory i służba remontu
Żandarmeria
Służby.
Służba weterynaryjna
Służba geograficzna
Służba uzupełnień.
W latach 1938-1939

</doc>
<doc id="1422124" url="https://pl.wikipedia.org/wiki?curid=1422124" title="Bersteland">
Bersteland

Bersteland – miejscowość i gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Unterspreewald. Do 31 grudnia 2012 wchodziła w skład urzędu Unterspreewald.

</doc>
<doc id="1422130" url="https://pl.wikipedia.org/wiki?curid=1422130" title="Krausnick-Groß Wasserburg">
Krausnick-Groß Wasserburg

Krausnick-Groß Wasserburg (dolnołuż. "Kšušwica-Wódowy Grod") – gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Unterspreewald. Do 31 grudnia 2012 wchodziła w skład urzędu Unterspreewald.

</doc>
<doc id="1422132" url="https://pl.wikipedia.org/wiki?curid=1422132" title="Michael McGlinchey">
Michael McGlinchey

Michael Ryan McGlinchey (ur. 7 stycznia 1987 w Wellington w Nowej Zelandii) – nowozelandzki piłkarz grający na pozycji napastnika w Central Coast Mariners.
Kariera klubowa.
McGlinchey urodził się w Nowej Zelandii, jednak swoją karierę piłkarską rozpoczynał w Celticu Glasgow. Do roku 2005 występował tam w juniorskim zespole, po czym został włączony do pierwszej drużyny. Zadebiutował w niej 26 grudnia tego samego roku w ligowym spotkaniu z Livingston. Był to jego jedyny występ w sezonie 2005/2006. Poza tym McGlinchey został mistrzem Szkocji. W następnym sezonie McGlinchey nie wystąpił w żadnym spotkaniu, jego klub powtórzył natomiast osiągnięcie z zeszłego roku.
9 listopada 2007 roku McGlinchey został wypożyczony do Dunfermline Athletic. W drużynie tej zadebiutował 10 listopada w spotkaniu z St. Johnstone. McGlinchey wystąpił jeszcze w siedmiu ligowych meczach, po czym w styczniu powrócił do Celticu. W sezonie 2007/2008 ponownie został mistrzem kraju.
W 2009 roku McGlinchey trafił do australijskiego zespołu Central Coast Mariners. W sezonie 2009/2010 rozegrał tam 21 spotkań ligowych, a w lutym 2010 roku został wypożyczony do Motherwell. W tym samym roku wrócił do Mariners, a w 2014 roku grał na wypożyczeniu w japońskiej Vegalcie Sendai. W tym samym roku został zawodnikiem nowozelandzkiego Wellington Phoenix. Jego barwy reprezentował przez cztery sezony, po czym wrócił do Central Coast Mariners.
Kariera reprezentacyjna.
McGlinchey ma za sobą występy w reprezentacji Szkocji U-20 oraz U-19. W 2009 roku zadebiutował w pierwszej reprezentacji Nowej Zelandii.

</doc>
<doc id="1422133" url="https://pl.wikipedia.org/wiki?curid=1422133" title="Rietzneuendorf-Staakow">
Rietzneuendorf-Staakow

Rietzneuendorf-Staakow (dolnołuż. "Nowa Wjas pśi rĕce-Stoki") – gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Unterspreewald. Do 31 grudnia 2012 wchodziła w skład urzędu Unterspreewald.

</doc>
<doc id="1422136" url="https://pl.wikipedia.org/wiki?curid=1422136" title="Nambu Taisho 14-Shiki">
Nambu Taisho 14-Shiki



</doc>
<doc id="1422138" url="https://pl.wikipedia.org/wiki?curid=1422138" title="Unterspreewald (gmina)">
Unterspreewald (gmina)

Unterspreewald (dolnołuż. "Dolna Błota") – miejscowość i gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Unterspreewald. Do 31 grudnia 2012 wchodziła w skład urzędu Unterspreewald.
Geografia.
Gmina Unterspreewald położona jest na północ od miasta Lubin, na trasie drogi krajowej B179.
Dzielnice.
W skład gminy wchodzą trzy dzielnice:

</doc>
<doc id="1422140" url="https://pl.wikipedia.org/wiki?curid=1422140" title="Wólka Mlądzka">
Wólka Mlądzka

Wólka Mlądzka (dawn. tudzież "Mlądzka Wólka") – wschodnia część miasta Otwock, dawna wieś, położona nad rzeką Świder.
Historia.
Wieś powstała w XVIII wieku i należała do majątku Glinianka. We wsi znajdowała się przeprawa przez rzekę Świder na trakcie lubelskim. Na początku XX wieku odkryto w okolicy złoża surowców ilastych i gliny, które wykorzystano w produkcji w cegielni w Teklinie.
W latach 1867–1952 wieś w gminie Wiązowna. W 1921 roku Mlądzka Wólka liczyła 386 stałych mieszkańców.
20 października 1933 utworzono gromadę Wólka Mlądzka, w granicach gminy Wiązowna, składającą się z wsi Wólka Mlądzka, kolonii Szczepanów, kolonii Jakubówek i kolonii Teresin.
W 1939 w czasie wojny obronnej na gruntach od strony Mlądza i Teklina doszło do potyczki 13 DP z Niemcami. Podczas II wojny światowej w Generalnym Gubernatorstwie, w dystrykcie warszawskim. W 1943 gromada Mlądzka Wólka liczyła 523 mieszkańców.
W czasie okupacji niemieckiej mieszkająca we wsi rodzina Smolaków udzieliła pomocy Mosze (Moshe) Bajtlowi. W 2004 roku Instytut Jad Waszem podjął decyzję o przyznaniu Aleksandrowi i Sabinie Smolak tytułu Sprawiedliwych wśród Narodów Świata.
1 lipca 1952, w związku z likwidacją powiatu warszawskiego, gminę Wiązowna (z Wólką Mlądzką) włączono do nowo utworzonego powiatu miejsko-uzdrowiskowego Otwock, gdzie gmina ta została przekształcona w jedną z jego ośmiu jednostek składowych – dzielnicę Wiązowna.
Dzielnica Wiązowna przetrwała do końca 1957 roku, czyli do chwili zniesienia powiatu miejsko-uzdrowiskowego Otwock i przekształcenia go w powiat otwocki. 1 stycznia 1958 roku ze zniesionej dzielnicy Wiązowna (którą równocześnie przekształcono w gromadę Wiązowna) wyłączono Wólkę Mlądzką i włączono go do miasta Otwocka, przez co Wólka Mlądzka stał się integralną częścią miasta.

</doc>
<doc id="1422141" url="https://pl.wikipedia.org/wiki?curid=1422141" title="Dubrovnik (1931)">
Dubrovnik (1931)

Dubrovnik (później Premuda i TA 32) – wielki niszczyciel zbudowany dla Jugosłowiańskiej Marynarki Wojennej w latach 30. XX w., w kwietniu 1941 po ataku na Jugosławię przejęty przez Włochów, następnie, po kapitulacji tychże we wrześniu 1943 przez Niemców, którzy dokonali jego samozatopienia w kwietniu 1945 r. Był jedynym okrętem swojego typu.
Okręt zbudowany w stoczni Yarrow Shipbuilders w Glasgow był w owym czasie największym okrętem, jaki tam zbudowano. Jugosławia żądała, by zbudować okręt szybszy i lepiej uzbrojony niż jego jakikolwiek potencjalny włoski przeciwnik. Stępkę pod budowę okrętu położono 10 czerwca 1930 r., a wcielono go do służby w maju 1932 r. Artyleria została dostarczona przez czeskie Zakłady Škoda, zaś uzbrojenie przeciwlotnicze było uważane za silne.
W służbie jugosłowiańskiej okręt m.in. przewoził króla Aleksandra I podczas jego wizyt we Francji w 1934, a następnie po zamachu przywiózł jego zwłoki do kraju. Po ataku na Jugosławię 17 kwietnia 1941 okręt został zdobyty przez Włochów w bazie w Kotorze.
W składzie Regia Marina okręt przebudowano i zmieniono nazwę na „Premuda”. Wymieniono działa 84 mm i działka 37 mm oraz wyposażono jednostkę w nowy dalmierz. Okręt uczestniczył w służbie konwojowej do Afryki Północnej oraz przeciwdziałał alianckiej operacji "Harpoon".
W chwili kapitulacji Włoch „Premuda” znajdował się w remoncie w Genui, gdzie została przejęta przez Niemców. Wymienili oni uzbrojenie na 3 działa 105 mm i zamienili go w okręt wczesnego ostrzegania wyposażony w radar typu Freya, wkrótce zastąpiony przez czwarte działo 105 mm i wyrzutnie torped. Okręt pod nazwą „TA 32” był flagowym okrętem 10 Flotylli bazującej w Genui i aktywnej na Morzu Liguryjskim; walczył m.in. z brytyjskimi niszczycielami w marcu 1945.
25 kwietnia 1945 r. tuż przed zajęciem Genui przez Aliantów, okręt został zatopiony przez własną załogę. W marcu 1950 roku podniesiony z dna i złomowany we włoskim porcie Savona.

</doc>
<doc id="1422142" url="https://pl.wikipedia.org/wiki?curid=1422142" title="Rejon lubieszowski">
Rejon lubieszowski

Rejon lubieszowski (ukr. Любешівський район, "Lubesziwśkyj rajon") – rejon obwodu wołyńskiego Ukrainy.
Został utworzony 1940 roku, jego powierzchnia wynosi 1450 km2, a ludność rejonu liczy 36 000 osób.
Na terenie rejonu znajduje się 1 osiedlowa rada i 20 silskich rad, obejmujących w sumie 46 miejscowości. Siedzibą władz rejonowych jest Lubieszów.

</doc>
<doc id="1422149" url="https://pl.wikipedia.org/wiki?curid=1422149" title="Cédric Tornay">
Cédric Tornay

Cédric Tornay (ur. 24 czerwca 1974 w szwajcarskim kantonie Valais, zm. 4 maja 1998 w Watykanie) – wicekapral Gwardii Szwajcarskiej, zabójca komendanta Gwardii Szwajcarskiej Aloisa Estermanna i jego żony.
Cédric Tornay pochodził z małego miasteczka w Szwajcarii i był na służbie w Watykanie od 1995.
4 maja 1998, około godziny 21:00 Cedric Tornay wszedł do mieszkania komendanta, oddał do niego dwa strzały, a następnie zastrzelił żonę komendanta Gladys Meza Romero i popełnił samobójstwo. Tego samego dnia, kilka godzin przed śmiercią, Estermann został awansowany na komendanta.
Watykan powołał specjalną komisję, mającą na celu ustalenie okoliczności tego tragicznego zdarzenia. W jej skład wszedł m.in. sędzia Gian Luigi Marrone. Raport komisji śledczej opisuje możliwe przyczyny zbrodni. Podano, że przyczyną takiego postępowania Cédrica Tornaya mógł być nowotwór w mózgu, który wywoływać mógł gwałtowne zmiany nastroju, używanie narkotyków (w czasie sekcji zwłok Tornaya znaleziono ślady marihuany w moczu) i wreszcie zapalenie płuc, które miał zlekceważyć. Jako wniosek końcowy oficjalnie ogłoszono, iż zbrodnia została dokonana w wyniku silnego stresu i było to zabójstwo w afekcie. Źródła zbliżone do Watykanu podają też, że Cédric Tornay był gwardzistą psychicznie niezrównoważonym.
Istnieją spekulacje, że zabójstwo, którego dokonał Cédric Tornay, miało także tło homoseksualne. Alois Estermann był jakoby homoseksualistą, o czym ponoć wiedziała kuria rzymska, jak również papież. Z tej przyczyny Estermann nie był rzekomo awansowany przez lata, aż do momentu ślubu z Gladys. Tornay w ciągu ostatnich dwóch lat swojej służby miał ponoć stosunki seksualne z Estermannem. Później Estermann zdradził go z innym gwardzistą. O tym, że Tornay był gejem, opowiadał m.in. Massimo Lacchei (włoski krytyk sztuki). W rzeczywistości przebieg awansów Estermanna nie wskazuje na żaden związek z jego małżeństwem: 1977 – przyjęty do służby, 1980 – kapitan, 1983 – major, 1984 – ślub z Gladys Meza Romero, 1987 – podpułkownik. 
Według wspomnień Johna Follaina, korespondenta "The Sunday Times", Tornay w czasie służby jako jeden z nielicznych w Gwardii Szwajcarskiej interesował się bezpieczeństwem papieża i przedstawił propozycje reform, które zostały jednak odrzucone przez Estermanna. Estermann odmówił także odznaczenia Tornaya tradycyjnie przyznawanym w dzień święta Gwardii Szwajcarskiej odznaczeniem. Jak opowiedzieli przyjaciele młodego kaprala, był on gotów oddać życie za papieża i jako jeden z nielicznych naprawdę interesował się jego bezpieczeństwem. Tornay mówił głośno o tym, że Gwardia Szwajcarska jest tylko atrakcją turystyczną w kolorowych, renesansowych strojach i z halabardami. Gwardziści nie noszą broni w obecności papieża i gdyby jemu groziło niebezpieczeństwo, mają schwycić tron i uciekać.
Zabójstwo Aloisa Estermanna i jego żony Gladys Meza Romero to pierwszy tego rodzaju wypadek w dziejach utworzonej przez Juliusza II w 1506 gwardii papieskiej. Watykan poinformował, iż w wyniku zabójstwa nastąpiły trudności z naborem nowych żołnierzy.

</doc>
<doc id="1422150" url="https://pl.wikipedia.org/wiki?curid=1422150" title="Anna Makino">
Anna Makino

 – japońska piosenkarka popowa, członkini byłego zespołu Super Monkey’s. Na scenie muzycznej debiutowała mając piętnaście lat, jako artystka solowa. Jej pierwsza piosenka "Love Song Sagashite" znalazła się w grze komputerowej Dragon Quest II. Makino nie zdobyła sławy jako solowa piosenkarka w Tokio, więc pojechała do Okinawy i podjęła pracę nauczycielki w "Okinawa Actors School". W wieku dwudziestu lat Anna ponownie rozpoczęła karierę piosenkarki w zespole Super Monkey’s. Przed wydaniem drugiego singla w 1992 r. opuściła grupę i wróciła do pracy instruktorki tańca w "Okinawa Actors School", gdzie pracowała do 2002. W 2002 r. rozpoczęła pracę w szkole tanecznej dla dzieci z zespołem Downa.

</doc>
<doc id="1422151" url="https://pl.wikipedia.org/wiki?curid=1422151" title="Alt Zauche-Wußwerk">
Alt Zauche-Wußwerk

Alt Zauche-Wußwerk (dolnołuż. "Stara Niwa-Wózwjerch") – gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Lieberose/Oberspreewald.
Geografia.
Gmina Alt Zauche-Wußwerk położona jest w północnej części krainy geograficznej Spreewald.
Dzielnice.
W skład gminy wchodzą trzy dzielnice:

</doc>
<doc id="1422152" url="https://pl.wikipedia.org/wiki?curid=1422152" title="Stanisław Kolandyk">
Stanisław Kolandyk



</doc>
<doc id="1422155" url="https://pl.wikipedia.org/wiki?curid=1422155" title="Kidō Senshi Gundam 00">
Kidō Senshi Gundam 00

 – japoński serial anime stworzony przez studio Sunrise, jest jedenastą serią z uniwersum Gundam, rozpoczętego w 1979. "Gundam 00" jako pierwsza z serii używa współczesnego kalendarza gregoriańskiego; akcja anime rozpoczyna się w 2307 roku. Pierwszy sezon emitowano od 6 października 2007 do 29 marca 2008 roku, składało się z 25 odcinków. Drugi sezon emitowano od 5 października 2008 do 29 marca 2009 roku, składało się z 25 odcinków. W 2010 roku ukazał się pełnometrażowy film.
Anime zostało wyreżyserowane przez Seiji'ego Mizushimę, scenariusz napisał Yōsuke Kuroda, a kreacją postaci zajęła się Yun Kōga. Jako pierwsze z serii zostało stworzone i wyemitowane w HD.
Fabuła serialu obraca się wokół prywatnej organizacji militarnej zwanej "Celestial Being". Jej członkowie przy pomocy niezwykle silnych i wytrzymałych mobili zwanych "Gundamami" chcą zlikwidować wszelkie konflikty zbrojne na Ziemi.
Główni bohaterowie.
Gundam Meisters.
Gundam Meisters są to ludzie wybierani przez komputer kwantowy VEDA do bycia pilotami Gundamów. Każdy z nich posiada pseudonim.
W wieku 14 lat dzięki swoim niezwykłym zdolnościom pilotażu został zwerbowany przez Celestial Being. Obecnie pilotuje Gundama Exię. Podczas czasu wolnego, gdy nie służy w organizacji, mieszka w Japonii.
Allelujah dzieciństwo spędził jako sierota w Human Reform League. Jest cichy i spokojny. Jego lewe oko jest szare, a prawe jest złote. Allelujah posiada również swoje szalone alter-ego Hallelujah, które powstało wskutek badań nad Allelujah w Instytucie Super Ludzi. Allelujah zawdzięcza swoje imię Marie Parfacy, miłości Allelujah, która jest Super Żołnierzem.
Tieria jest jednym z grupy tzw. Innowatorów – istot, które mają poprowadzić ludzkość przez wielkie reformy i umożliwić im zaludnienie kosmosu. Tieria ma również siostrę bliźniaczkę, z którą dzieli swoje DNA – jest to Regene Regetta (także Innowator).
Załoga "Ptolemeusza".
Strateg "Ptolemeusza", flagowego statku Celestial Being. Nie jest kapitanem statku, lecz poprzez posiadanie najwyższego stopnia wśród oficerów jest głównodowodzącą. Jej podstawowym zadaniem jest układanie taktyki działań dla pilotów Gundamów. Jej przewidywania co do przebiegu sytuacji są prawie zawsze bardzo trafne. Ma słabość do alkoholu, czasem pije go nawet w środku akcji. Często przypomina sobie o wielkim błędzie, który popełniła podczas jednej z dawniejszych wojen. Pomiędzy akcją dziejącą się w S1 i S2 mieszka u Billy’ego Katagiri'ego, który jest mechanikiem w Unii. Jej były narzeczony Emilio zmarł podczas jednej z walk.

</doc>
<doc id="1422156" url="https://pl.wikipedia.org/wiki?curid=1422156" title="Byhleguhre-Byhlen">
Byhleguhre-Byhlen

Byhleguhre-Byhlen (dolnołuż. "Běła Góra-Bělin") – gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Lieberose/Oberspreewald.
Geografia.
Gmina Byhleguhre-Byhlen położona jest na obszarze krainy geograficznej Spreewald.
Dzielnice.
Gmina składa się z dwóch dzielnic:

</doc>
<doc id="1422160" url="https://pl.wikipedia.org/wiki?curid=1422160" title="Bernhard Rakers">
Bernhard Rakers

Bernhard Rakers (ur. 1905 w Sögel, zm. 10 sierpnia 1980 w Barmstedt) – zbrodniarz hitlerowski, jeden z funkcjonariuszy SS pełniących służbę w obozach koncentracyjnych i SS-Hauptscharführer.
W marcu 1933 wstąpił do NSDAP i SA. W lutym 1934 rozpoczął służbę w obozie Esterwegen. W tym samym roku stał się członkiem SS. W1936 Rakers został przeniesiony do obozu Sachsenhausen, gdzie był kierownikiem kuchni. W październiku 1942 przydzielono go do służby w kompleksie obozowym Auschwitz-Birkenau. Początkowo kierował jednym z komand więźniarskich w obozie głównym Auschwitz I.
Następnie w 1943 został skierowany do Monowic, gdzie był szefem komando Buna. Ze względu na swoją gorliwą służbę (był on prawdziwym postrachem więźniów) Rakers awansował na stanowisko oficera raportowego ("Rapportführera") obozu Auschwitz III – Monowitz. Tu kierował selekcjami niezdolnych do pracy więźniów do komór gazowych w Birkenau, przeprowadzał egzekucje i stosował wobec więźniów okrutne kary. W grudniu 1944 Rakers został kierownikiem podobozu Auschwitz – "Gleiwitz II". W styczniu 1945 kierował wraz z Otto Mollem ewakuacją tego podobozu do Sachsenhausen. Wreszcie w lutym 1945 Rakers został komendantem podobozu Buchenwaldu, którym była Fabryka Gustloffa koło Weimaru.
Po zakończeniu wojny przebywał w alianckich obozach jenieckich. W grudniu 1948 został skazany przez sąd w Bielefeld na 2 i pół roku więzienia za udział w SS jako organizacji przestępczej. Na poczet kary zaliczono mu jednak pobyt w niewoli alianckiej i Rakersa zwolniono od jej odbywania. Aresztowano go ponownie 24 lipca 1950 pod zarzutami zbrodni popełnionych w Esterwegen, Sachsenhausen, Auschwitz i Buchenwaldzie. Sąd w Osnabrück skazał Rakersa 10 lutego 1953 na dożywocie i dodatkowe 15 lat pozbawienia wolności między innymi za znęcanie się nad więźniami (nieraz ze skutkiem śmiertelnym), dokonywanie selekcji i przeprowadzanie egzekucji przez powieszenie.
Kolejny jego proces odbył się również przed sądem w Osnabrück w 1958, a Rakersowi postawiono zarzut zakatowania na śmierć francuskiego więźnia w Monowicach w 1944. Postępowanie zostało jednak zawieszone. Wreszcie trzeci proces Rakersa w Osnabrück odbył się w 1959. Za rozstrzeliwanie więźniów podczas ewakuacji Auschwitz skazany został on na kolejne 15 lat pozbawienia wolności. Karę odbywał w więzieniu w Celle. Zwolniono go 2 marca 1971, choć jeszcze przez lata sprawowano nad nim nadzór sądowy.

</doc>
<doc id="1422161" url="https://pl.wikipedia.org/wiki?curid=1422161" title="Jakub Izaak Rabinowicz">
Jakub Izaak Rabinowicz

Jakub Izaak Rabinowicz (Jakow Icchak Rabinowicz, Jakow Icchak ben Aszer z Przysuchy zwany Świętym Żydem, hebr. Ha-Jehudi ha-kodesz, także Święty Juda; ur. 1766 w Przedborzu, zm. 1813 w Przysusze) – rabin chasydzki, pierwszy cadyk i założyciel chasydzkiej dynastii Pszische oraz jej odgałęzienia – dynastii Biala. Uczeń Widzącego z Lublina – Jakuba Izaaka Horowica i Dawida Biedermana z Lelowa.
Życiorys.
Urodził się w Przedborzu, gdzie jego ojciec, potomek znaczącej rabinicznej rodziny, pracował jako kaznodzieja. Jakub Izaak studiował u Arie Leiba Charifa w Opatowie oraz w jesziwie w Lesznie. Jako młodzieniec odznaczał się wielką siłę fizyczną, ale później, gdy wycofał się z życia świeckiego, jego tężyzna osłabła z powodu długich postów i ekstatycznych praktyk modlitewnych. Pod wpływem Mojżesza Leib Sasowa oddał się intensywnym praktykom religijnym i studiowaniu Tory. Kiedy rozdał swój majątek pomiędzy ubogich musiał się utrzymywać z pracy mełameda. Przełomowy moment w jego życiu nastąpił po spotkaniu z Jakubem Izaakiem Horowicem, zwanym Widzącym z Lublina, który mianował go na doradcą i mentorem dla młodych studentów. 
Jakub Izaak w swoich naukach kładł nacisk na studiowanie Tory i Talmudu, przeciwstawiał się ignorancji, która cechowała wiele grup chasydzkich, przedkładających praktyki mistyczne nad poznanie świętych pism. Krytykował wiarę w cudotwórczą moc cadyka. Twierdził: "nie jest sztuką czynić cuda, lecz być Żydem to prawdziwa trudność". Rozpoczął kampanię przeciwko powierzchownemu chasydyzmowi "cudotwórców" i cadykom zaangażowanym w sprawy świeckie. Podkreślał wagę gorliwego wypełniania obowiązków religijnych. Jego naśladowcy byli gotowi do modlitw we wczesnych godzinach rannych, by osiągnąć odpowiedni stan ducha. Poglądy i działalność Rabinowicza doprowadziły do konfliktu z Horowicem i przeniesienia się Izaaka Jakuba wraz z grupą uczniów do Przysuchy, gdzie założył własną grupę. W trakcie wojen napoleońskich popierał Napoleona i jego wyprawę na Rosję, w przeciwieństwie do stanowiska Widzącego z Lublina. W zmaganiach doby napoleońskiej widział walki biblijnego Goga, po którego wojnach miał nadejść Mesjasz, wywołał wśród Żydów oczekiwanie na odkupienie. Jego samego chciano nawet uznać za Mesjasza, na co się jednak nie zgodził. 
Zmarł w Przysusze w 1813 roku. Jego dziedzictwo objął syn, Jerachmiel, ale duchowym następcą i przywódcą przysuskich chasydów został jego uczeń Symcha Bunem z Przysuchy. Innymi ważnymi uczniami Jakuba Izaaka Rabinowicza byli cadyk Menachem Mendel Morgenstern z Kocka, Henoch Henich Kohen Lewin z Aleksandrowa Łódzkiego.
Został pochowany na kirkucie w Przysusze.
Jakub Izaak Rubinowicz jako "Święty Żyd" jest bohaterem powieści historycznej Martina Bubera "Gog i Magog", traktującej o sporach między dwoma szkołami chasydzkimi: z Lublina i Przysuchy.

</doc>
<doc id="1422162" url="https://pl.wikipedia.org/wiki?curid=1422162" title="Jakow Icchak Rabinowicz">
Jakow Icchak Rabinowicz



</doc>
<doc id="1422163" url="https://pl.wikipedia.org/wiki?curid=1422163" title="Cerorhinca monocerata">
Cerorhinca monocerata



</doc>
<doc id="1422167" url="https://pl.wikipedia.org/wiki?curid=1422167" title="Uria lomvia">
Uria lomvia



</doc>
<doc id="1422169" url="https://pl.wikipedia.org/wiki?curid=1422169" title="Rejon maniewicki">
Rejon maniewicki

Rejon maniewicki – rejon obwodu wołyńskiego Ukrainy.
Został utworzony 4 stycznia 1965, jego powierzchnia wynosi 2265 km2, a ludność rejonu liczy ponad 54 400 osób.
Na terenie rejonu znajduje się 2 osiedlowe rady i 30 wiejskie rady, obejmujących w sumie 69 miejscowości. Siedzibą władz rejonowych są Maniewicze.
Miejscowości rejonu maniewickiego:

</doc>
<doc id="1422170" url="https://pl.wikipedia.org/wiki?curid=1422170" title="Rejon ratnieński">
Rejon ratnieński

Rejon ratnieński – rejon obwodu wołyńskiego Ukrainy.
Został utworzony 4 stycznia 1965, wcześniej istniał w latach 1940–1962.
Powierzchnia rejonu wynosi 1437 km2, a ludność rejonu liczy 52 500 osób.
Na terenie rejonu znajduje się 2 osiedlowe rady i 22 silskie rady, obejmujących w sumie 67 miejscowości. Siedzibą władz rejonowych jest Ratno.

</doc>
<doc id="1422171" url="https://pl.wikipedia.org/wiki?curid=1422171" title="Jamlitz">
Jamlitz

Jamlitz (dolnołuż. "Jemjelnica") – gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Lieberose/Oberspreewald.
Przez Jamlitz przebiega droga krajowa B320.
Dzielnice.
W skład gminy wchodzą dzielnice:

</doc>
<doc id="1422172" url="https://pl.wikipedia.org/wiki?curid=1422172" title="Pedro Prieto Villanueva">
Pedro Prieto Villanueva



</doc>
<doc id="1422175" url="https://pl.wikipedia.org/wiki?curid=1422175" title="Louis Henri Loison">
Louis Henri Loison

Louis Henri Loison (ur. 16 maja 1771 w Damvillers departament Moza, zm. 30 grudnia 1816 w Chokier koło Liège) – francuski generał w okresie od Rewolucji po wojny napoleońskie, bohater bitew pod Marengo, Pozzolo i Ulm. Oficer Wyższy Legii Honorowej (14 czerwca 1804). Z powodu braku lewej ręki, utraconej w wypadku na polowaniu, w 1806 r., w czasie kampanii w Portugalii otrzymał pseudonim "Maneta" (franc. "manchot") – „Jednoręki”.

</doc>
<doc id="1422177" url="https://pl.wikipedia.org/wiki?curid=1422177" title="Rejon łokacki">
Rejon łokacki

Rejon łokacki – rejon obwodu wołyńskiego Ukrainy.
Został utworzony 4 stycznia 1965 roku, jego powierzchnia wynosi 712 km², a ludność rejonu liczy 22 000 osób.
Na terenie rejonu znajduje się 1 osiedlowa rada i 19 silskich rad, obejmujących w sumie 53 miejscowości. Siedzibą władz rejonowych są Łokacze.

</doc>
<doc id="1422178" url="https://pl.wikipedia.org/wiki?curid=1422178" title="Neu Zauche">
Neu Zauche

Neu Zauche (dolnołuż. "Nowa Niwa") – gmina w Niemczech w kraju związkowym Brandenburgia, w powiecie Dahme-Spreewald, wchodzi w skład urzędu Lieberose/Oberspreewald.
Geografia.
Gmina Neu Zauche położona jest na obszarze krainy geograficznej Spreewald.
Dzielnice.
W skład gminy wchodzą dwie dzielnice:

</doc>
<doc id="1422180" url="https://pl.wikipedia.org/wiki?curid=1422180" title="Rejon kamieński (obwód wołyński, do 2020)">
Rejon kamieński (obwód wołyński, do 2020)

 
Rejon kamieński – były rejon obwodu wołyńskiego Ukrainy.
Został utworzony w 1940, jego powierzchnia wynosiła 1747 km2, a ludność rejonu liczyła 63454 osób.
Na terenie rejonu znajdowały się jedna miejska rada i 31 silskich rad, obejmujących w sumie 64 miejscowości. Siedzibą władz rejonowych był Kamień Koszyrski.

</doc>
<doc id="1422188" url="https://pl.wikipedia.org/wiki?curid=1422188" title="Uria aalge">
Uria aalge



</doc>
<doc id="1422189" url="https://pl.wikipedia.org/wiki?curid=1422189" title="Kościół Wojciecha Biskupa Męczennika w Łodzi">
Kościół Wojciecha Biskupa Męczennika w Łodzi



</doc>
<doc id="1422190" url="https://pl.wikipedia.org/wiki?curid=1422190" title="Alle alle">
Alle alle



</doc>
<doc id="1422191" url="https://pl.wikipedia.org/wiki?curid=1422191" title="Fratercula cirrhata">
Fratercula cirrhata



</doc>
<doc id="1422193" url="https://pl.wikipedia.org/wiki?curid=1422193" title="Dworek Ignacego Paderewskiego w Kąśnej Dolnej">
Dworek Ignacego Paderewskiego w Kąśnej Dolnej

Dworek w Kąśnej Dolnej – dworek zlokalizowany w miejscowości Kąśna Dolna, w powiecie tarnowskim, w województwie małopolskim, w Polsce. Budynek pochodzi z pierwszej połowy XIX w.
Jest to murowany parterowy budynek, skierowany na wschód, z otwartym gankiem opartym na czterech kolumnach i zwieńczonym attyką. Dwuspadowy dach dworku przykrywa nieużytkowe poddasze.
W dworku znajduje się m.in. fortepian czeskiej marki Petrof, który należał do Ignacego Jana Paderewskiego. Instrument, na którym tworzył i grał usytuowany jest w neorokokowym salonie budynku.
Historia.
Wybudowany w 1833 r. przez właściciela wsi, Pawła Gostkowskiego, kąśnieński dwór stał się znany w 1897 r., kiedy to pełnomocnik Ignacego Jana Paderewskiego – Stanisław Roszkowski zakupił go od Barbary z Gostkowskich Jordan Stojowskiej. Przebudowa trwała dwa lata. Uczestniczył w niej artysta stolarz Bolesław Rzeszutko (1876–1920, ojciec Kazimierza, dziadek Wilhelma).
Dworek usytuowany jest na wzgórzu w 16-hektarowym parku założonym na przełomie XVIII i XIX w. Na zboczu w urządzonym parku zasadzono aleje: lipowe, dębowe i wiązowe, a w niżej położonej części ulokowano staw z wysepką.
Paderewski przebywał tutaj okresowo, zdecydował jednak, m.in. w związku z ponoszonymi wydatkami, aby zamieszkać gdzie indziej.
W 1903 nowymi właścicielami zostali rotmistrz Włodzimierz Kodrębski i jego żona Zofia z domu Foryst, córka tarnowskiego adwokata Piotra Forysta. Od nich majątek nabył ziemianin z Sanoka, Stanisław Nowak, który zmarł w Kąśnej w 1919.
W 1945 majątek upaństwowiono. Umieszczono w nim biuro pobliskiej przetwórni owoców, szkołę podstawową, a potem ośrodek wypoczynkowy dla pracowników firmy „Montin” (na tyłach dworku wybudowano w tym celu stołówkę). Stan zabudowań cały czas pogarszał się.
W 1979 r. gospodarzem dworku zostało Tarnowskie Towarzystwo Muzyczne, które zajęło się odnawianiem budynku oraz parku, a także gromadzeniem pamiątek po Paderewskim. Od 1983 r. w obiekcie zaczęto organizować koncerty muzyki poważnej. W 1990 r. powstało Centrum Paderewskiego Tarnów–Kąśna Dolna, które z czasem (od 11 września 1998 r.) przejęło obowiązki zarządzania dworem i parkiem. Wewnątrz budynku – jedynej zachowanej na świecie posiadłości Paderewskiego – mieszczą się obecnie sale o charakterze muzealnym oraz prowadzona jest działalność koncertowa.
Dwór z oficyną i parkiem 30 maja 1980 r. został wpisany na listę zabytków województwa małopolskiego.

</doc>
<doc id="1422194" url="https://pl.wikipedia.org/wiki?curid=1422194" title="Spisek Nadbrzeżny">
Spisek Nadbrzeżny

Spisek Nadbrzeżny (fr. "la conspiration du bord de l’eau") – sprzysiężenie oficerów-monarchistów, mające na celu zmuszenie Ludwika XVIII do abdykacji na rzecz księcia d’Artois (brata Ludwika XVI i późniejszego Karola X). Zebrania spiskowców odbywały się w ogrodzie Tuilerii nad Sekwaną (stąd nazwa). Spisek został wykryty w roku 1818. Spiskowcy (m.in. Canuel de Chappedelaine) zostali aresztowani i po pewnym czasie wypuszczeni.

</doc>
<doc id="1422196" url="https://pl.wikipedia.org/wiki?curid=1422196" title="Detlef Michel">
Detlef Michel

Detlef Michel (ur. 13 października 1955 w Berlinie) – wschodnioniemiecki lekkoatleta specjalizujący się w rzucie oszczepem. 
W 1980 oraz 1988 roku bez powodzenia startował w igrzyskach olimpijskich. Mistrz świata z Helsinek z 1983. Dwukrotny medalista mistrzostw Europy. Był zawodnikiem leworęcznym. Michel reprezentował berliński klub sportowy i trenował z Peterem Börnerem. W trakcie trwania swojej kariery miał 184 centymetry wzrostu i ważył 93 kilogramy. Karierę skończył w 1990 roku. Rekord życiowy: 96,72 (8 czerwca 1983, Berlin Wschodni). 

</doc>
<doc id="1422199" url="https://pl.wikipedia.org/wiki?curid=1422199" title="Eptesicus fuscus">
Eptesicus fuscus



</doc>
<doc id="1422200" url="https://pl.wikipedia.org/wiki?curid=1422200" title="Cepphus columba">
Cepphus columba



</doc>
<doc id="1422201" url="https://pl.wikipedia.org/wiki?curid=1422201" title="Cepphus grylle">
Cepphus grylle



</doc>
<doc id="1422203" url="https://pl.wikipedia.org/wiki?curid=1422203" title="Marius Corbett">
Marius Corbett

Marius Corbett (ur. 26 września 1975 w Potchefstroom) – południowoafrykański lekkoatleta, specjalizujący się w rzucie oszczepem. 
Niespodziewany mistrz świata z Aten w 1997 roku. W tym samym roku sięgnął także po złoto uniwersjady. Zwycięzca igrzysk wspólnoty narodów (1998). Rekord życiowy: 88,75 (21 września 1998, Kuala Lumpur). Rezultat ten jest jednocześnie rekordem RPA w rzucie oszczepem, a do 2014 roku był rekordem Afryki.

</doc>
<doc id="1422207" url="https://pl.wikipedia.org/wiki?curid=1422207" title="Isidoro Zorzano">
Isidoro Zorzano



</doc>
<doc id="1422208" url="https://pl.wikipedia.org/wiki?curid=1422208" title="Jazda numidyjska">
Jazda numidyjska

Jazda numidyjska – jazda rekrutowana z Numidów. 
Uzbrojenie jej składało się z pliku kilku oszczepów do walki wręcz (ale częściej do miotania), miecza i małej okrągłej skórzanej tarczy. Nie używała ani siodła ani uzdy. Bardzo chętnie wykorzystywana do walki podjazdowej, w której stosowała szybki atak na dystans i odwrót.
Stanowiła zasadniczą siłę armii Kartaginy, Massynisy i Jugurty. Odegrała decydującą rolę w bitwach pod Kannami i pod Zammą.

</doc>
<doc id="1422214" url="https://pl.wikipedia.org/wiki?curid=1422214" title="Dejan Ognjanović">
Dejan Ognjanović

Dejan Ognjanović (ur. 21 czerwca 1978 w Kotorze) – czarnogórski piłkarz występujący na pozycji obrońcy. W latach 2008–2009 grał w ŁKS-ie Łódź.
26 marca 2008 zadebiutował w reprezentacji Czarnogóry w wygranym 3:1 meczu z Norwegią, kiedy to w 58. minucie zmienił Lukę Pejovicia.

</doc>
<doc id="1422215" url="https://pl.wikipedia.org/wiki?curid=1422215" title="Daydream Nation">
Daydream Nation

Daydream Nation – szósty studyjny album amerykańskiej alt-rockowej grupy Sonic Youth. Wydano go w październiku 1988: w USA poprzez wytwórnię Enigma Records, natomiast w Wielkiej Brytanii przez Blast First. Odniósł on sukces, a część publikacji, w tym "Rolling Stone", "Spin Magazine" i Pitchfork Media uznały go za jeden z najlepszych albumów lat osiemdziesiątych. Album uważany jest za kamień milowy niezależnej muzyki swojej dekady.
Pomimo iż dwa poprzednie albumy grupy – Evol i Sister – zawierały pierwsze próby zmiany brzmienia z niepokojącego noise-rocka do łatwiej przyswajalnej kombinacji gitarowych eksperymentów i tradycyjnego rocka, to dla wielu słuchaczy dopiero Daydream Nation jest momentem, w którym przemiany te są wyraźnie zauważalne. Okładka płyty, którą stanowi namalowany w 1983 roku fotorealistyczny obraz Geralda Richtera zatytułowany "Kerze („Świeca”)" symbolizować ma te zmiany. Na odwrocie albumu znajduje się, pochodzący z 1982 roku, podobny obraz tego samego autora.
Pomimo tego początkowa sprzedaż była słaba, częściowo z powodu bankructwa Enigma Records (amerykańskiego wydawcy Sonic Youth) niedługo po wydaniu albumu. "Daydream Nation" doczekało się wznowienia dopiero w roku 1993; DGC, nowy wydawca zespołu, podpisał z nim kontrakt kierując się pozytywnym przyjęciem płyty wśród krytyków. Jeden z singli, „Teen Age Riot”, trafił na Modern Rock Tracks – jedną z list Billboardu zajmując tam 20 miejsce.
W 2003 album został sklasyfikowany na 329. miejscu listy 500 albumów wszech czasów magazynu Rolling Stone.
W 2007 roku zespół odbył serię koncertów, podczas których odgrywano album w całości.
12 czerwca 2007 roku wydano dwupłytową edycję deluxe albumu. Zawiera ona wersje na żywo wszystkich utworów z albumu oraz kilka coverów zagranych przez zespół w studiu. Wersja na czterech płytach winylowych ukazała się17 lipca 2007 roku.
Styl albumu.
Na "Daydream Nation" Sonic Youth dopracowali swój styl, polegający przede wszystkim na przeplataniu ze sobą partii przesterowanych gitar wspieranych przez charakterystyczną, agresywną grę perkusji Steve’a Shelleya. Album szybko stał się indie rockowym klasykiem zawierającym jedne z najbardziej znanych utworów grupy, jak „Teen Age Riot”, „Silver Rocket”, czy „Candle."
"The Sprawl” („Ciąg”) zostało zainspirowane pracami twórcy science fiction Williama Gibsona, który używał tego terminu na określenie przyszłościowego megalopolis rozciągającego się od Bostonu do Atlanty. Treść pierwszego wersu zaczerpnięto z powieści "The Stars at Noon", by Denisa Johnsona. „'Cross the Breeze”, ze słowami: „Let's go walking on the water/ Now you think I'm Satan's daughter/ I wanna know, should I stay or go?/ I took a look into your hate/ It made me feel very up to date” zawiera jedne z najmocniejszych momentów wokalnych Kim Gordon. „Eric's Trip” w treści lirycznej nawiązuje do monologu Erica Emersona z filmu "Chelsea Girls" w reżyserii Andy’ego Warhola wywołanego użyciem LSD.
Tytuł „Hey Joni” jest hołdem zarówno dla „Hey Joe” Jimiego Hendriksa, jak i dla Joni Mitchell. Surrealistyczny tekst z wierzsami w stylu „Shots ring out from the center of an empty field/ Joni's in the tall grass/ She's a beautiful mental jukebox, a sailboat explosion/ A snap of electric whipcrack” zaśpiewany został przez Lee Ranaldo. Wers „In this broken town, can you still jack in/ And know what to do?” również zawiera nawiązania do prac Williama Gibsona. Znajdują się one również w pozostałych dwu piosenkach Lee – rzadko granym na żywo „Rain King” (inspirowanym muzyką Pere Ubu i prawdopodobnie także powieścią „Henderson, król deszczu” Saula Bellowa), a także wspomnianym „Eric's Trip”.
Tytuł albumu pochodzi z tekstu „Hyperstation”. Zamykający płytę utwór „Eliminator Jr.” został tak zatytułowany, ponieważ zespół sądził, że brzmi on jak połączenie Dinosaur Jr. i ZZ Top z okresu Eliminatora. Oznaczono go jako część „z” „Trylogii” jako nawiązanie do ZZ Top a poza tym jest ostatnim utworem na płycie.
Początkowo album miał nosić tytuł "Tonight's the Day", jako cytat z „Candle.” i odniesienie do płyty Neila Younga Tonight's the Night.
Utwór „Providence” wyraźnie różni się od pozostałych na "Daydream Nation", obrazując zarazem eksperymentalne tendencje zespołu. Jest to mianowicie kompozycja w stylu muzyki konkretnej składająca się z partii pianina Thurstona Moore nagranej w domu jego matki na Walkman, dźwięku przegrzewającego się wzmacniacza i dwóch nagrań z automatycznej sekretarki Moore’a pozostawionych przez Mike’a Watta dzwoniącego z budki telefonicznej w Providence odtworzonych jednocześnie. Co nietypowe, utwór wydano na singlu, a nawet powstał do niego teledysk.
Teledyski nakręcono również do „Teen Age Riot”, „Silver Rocket” i „Candle”.
Odbiór.
Po latach od swojego wydania, "Daydream Nation" stał się jednym z najbardziej uznanych albumów lat osiemdziesiątych, ciesząc się powszechnym poparciem wśród krytyków i trafiając do wielu zestawień płytowych publikacji branżowych (szczegóły w tabeli poniżej). W 2006 Biblioteka Kongresu Stanów Zjednoczonych wybrała go jako jedno z 50 nagrań dołączonych do National Recording Registry. W 2006 r. był najwyżej ocenianym albumem alternatywnym roku 1988 w serwisie Sputnikmusic.
Wyróżnienia.
Od czasu wydania, „Daydream Nation” często gościło w rozmaitych rankingach publikacji muzycznych. Część z nich wymieniona jest poniżej za serwisem Acclaimedmusic.net.
Lista utworów.
Edycja oryginalna.
Wszystkie utwory napisane przez Sonic Youth.
†Niektóre wydania rozdzielają części „Trylogii”.
Pierwsze wydanie na CD (jak również wydanie winylowe) zawiera na płycie cztery symbole, prawdopodobnie zainspirowane lub będące imitacją tych z Led Zeppelin IV.
Przypisy w reedycji z 1993 roku napisane zostały przez Juttę Koether.
Edycja deluxe.
CD 1.
Jak w edycji oryginalnej plus jeden utwór:
Twórcy.
Informacje pochodzą z albumu.

</doc>
<doc id="1422217" url="https://pl.wikipedia.org/wiki?curid=1422217" title="Jan Kanty Pytel">
Jan Kanty Pytel

Jan Kanty Pytel (ur. 4 września 1928 w Budzyniu, zm. 21 listopada 2019 w Poznaniu) – profesor doktor habilitowany, polski naukowiec i duchowny katolicki, teolog specjalizujący się w naukach biblijnych.
Życiorys.
Święcenia kapłańskie otrzymał w 1954 z rąk biskupa Franciszka Jedwabskiego. Po studiach na Katolickim Uniwersytecie Lubelskim doktoryzował się w 1961. W 1975 habilitował się na Akademii Teologii Katolickiej na podstawie monografii o gościnności w Piśmie Świętym. Był wykładowcą Wydziału Teologicznego Uniwersytetu im. Adama Mickiewicza. W latach 1981-1987 był dziekanem (przedtem prodziekanem) Papieskiego Wydziału Teologicznego w Poznaniu (dziś WT UAM).
Od 2002 był prezesem Stowarzyszenia imienia Romana Brandstaettera, wydał też w 2008 swój przekład Apokalipsy Św. Jana. W 2019 r. Minister Kultury i Dziedzictwa Narodowego przyznał mu odznakę honorową „Zasłużonego dla Kultury Polskiej”.

</doc>
<doc id="1422218" url="https://pl.wikipedia.org/wiki?curid=1422218" title="Niszczyciele typu Oriani">
Niszczyciele typu Oriani

Niszczyciele typu Oriani (znane także jako typ Poeti) – okręty zbudowane dla Regia Marina w połowie lat 30. XX w. Były one w dużej mierze kopią okrętów typu "Maestrale", ze zwiększoną mocą silników i zmienionym uzbrojeniem przeciwlotniczym.
Okręty otrzymały nazwy pochodzące od włoskich poetów.
Okręty:

</doc>
<doc id="1422219" url="https://pl.wikipedia.org/wiki?curid=1422219" title="Wiceremis">
Wiceremis



</doc>
<doc id="1422224" url="https://pl.wikipedia.org/wiki?curid=1422224" title="Kłopoty z blondynką">
Kłopoty z blondynką

Kłopoty z blondynką (oryg. "My Sassy Girl") – amerykański remake koreańskiej komedii romantycznej z 2001 roku "Yeopgijeogin geunyeo". Amerykańska wersja filmu pojawiła się w sprzedaży na DVD w 2008 roku. Główne role zagrali Jesse Bradford (Charlie Bellow) oraz Elisha Cuthbert (Jordan Roark), reżyserem jest Yann Samuell.
Fabuła.
Charlie (Jesse Bradford) jest studentem, który prowadzi spokojny tryb życia. Pewnego dnia na stacji metra ratuje życie Jordan (Elisha Cuthbert), która okazuje się zwariowaną i pełną życia dziewczyną. Charlie i Jordan spotykają się, po czym zakochują i rozstają, by po roku znowu spotkać na umówionym spotkaniu z matką zmarłego narzeczonego Jordan i jednocześnie ciotką Charlie.

</doc>
<doc id="1422230" url="https://pl.wikipedia.org/wiki?curid=1422230" title="Rejon berehowski">
Rejon berehowski

Rejon berehowski – jednostka administracyjna wchodząca w skład obwodu zakarpackiego na Ukrainie. Główne miasto to Berehowo, w 2004 roku mieszkało tu niespełna 55 tysięcy ludzi, a powierzchnia rejonu wynosi 635 km². Utworzony w 1953 roku. Znajduje się tu 30 silskich rad. Rejon obejmuje w sumie 42 miejscowości.

</doc>
<doc id="1422231" url="https://pl.wikipedia.org/wiki?curid=1422231" title="Niszczyciele typu Maestrale">
Niszczyciele typu Maestrale

Niszczyciele typu Maestrale, określane także od nazw jednostek jako typ Venti (wiatry) – typ włoskich niszczycieli średniej wielkości, z lat 30. XX w. Zaprojektowany był jako powiększona wersja niszczycieli typu "Dardo" – zostały wydłużone o 10 m i wyposażone w nowe działa 120 mm. Stały się podstawą do zbudowania późniejszych niszczycieli typu "Oriani" ("Poeti") i "Soldati".

</doc>
<doc id="1422246" url="https://pl.wikipedia.org/wiki?curid=1422246" title="British Chess Magazine">
British Chess Magazine

British Chess Magazine (BCM) (pl. "Brytyjski Magazyn Szachowy") – brytyjski miesięcznik poświęcony szachom. Wydawany jest nieprzerwanie od stycznia 1881 roku (nawet w czasie pierwszej i drugiej wojny światowej).
Założycielem i pierwszym redaktorem naczelnym był John Watkinson (1833-1923). Od samego początku pismo nie ograniczało się do samej Wielkiej Brytanii starało się zajmować szachami na szczeblu ponadnarodowym.

</doc>
<doc id="1422251" url="https://pl.wikipedia.org/wiki?curid=1422251" title="Torcal de Antequera">
Torcal de Antequera

 
El Torcal de Antequera – rezerwat przyrody zlokalizowany w pobliżu miejscowości Antequera, w prowincji Málaga, w Andaluzji, w południowej Hiszpanii. Ten obszar chronionej przyrody nieożywionej obejmuje powierzchnię 17 km2. Swój wygląd zawdzięcza zjawiskom krasowym.
W 1929 roku El Torcal uznany został za Sitio Natural de Interés Nacionali, a w 1978 roku za Reserva del Parque Natural.
W kulturze.
Tutejsze jaskinie posłużyły jako siedziba Wiedźm Stygijskich w amerykańsko-brytyjskim filmie "Zmierzch tytanów" (1981).

</doc>
<doc id="1422254" url="https://pl.wikipedia.org/wiki?curid=1422254" title="Indyjski strategiczny program balistyczny Agni">
Indyjski strategiczny program balistyczny Agni

Indyjski strategiczny program balistyczny Agni "Agni" w sanskrycie/hindi oznacza ogień. Ogień jest też skojarzeniem strategicznych pocisków balistycznych. Rodzina pocisków balistycznych Agni stanowi podstawę opartego na pociskach rakietowych indyjskiego systemu odstraszania. W jej skład wchodzą:
Wersje.
Chronologicznie, Agni-TD był pierwszym pociskiem, szybko rozwiniętym w celu uzyskania krytycznych technologii. Jego następcą był pocisk IRBM Agni-II, a następnie SRBM Agni-I. Taka kolejność powoduje sporo nieporozumień co do indyjskiego programu w literaturze fachowej. Aktualnie Indie nie ukrywają rozwoju Agni-III-TD oraz Agni-III o zwiększonym zasięgu i ładowności, co skutkuje zaciemnieniem obrazu aktualnej konfiguracji i specyfikacji indyjskich pocisków. Bazując jednakże na udostępnionych przez Indie materiałach i fragmentach informacji, indyjski program balistyczny wygląda następująco:

</doc>
<doc id="1422255" url="https://pl.wikipedia.org/wiki?curid=1422255" title="Indyjski program balistyczny Agni">
Indyjski program balistyczny Agni



</doc>
<doc id="1422256" url="https://pl.wikipedia.org/wiki?curid=1422256" title="Benchmark (informatyka)">
Benchmark (informatyka)



</doc>
<doc id="1422258" url="https://pl.wikipedia.org/wiki?curid=1422258" title="Droga ekspresowa 41 (Izrael)">
Droga ekspresowa 41 (Izrael)

Droga ekspresowa 41 (hebr.: כביש 41) – droga ekspresowa łącząca miasto Aszdod na zachodzie z miastem Gedera na wschodzie.

</doc>
<doc id="1422260" url="https://pl.wikipedia.org/wiki?curid=1422260" title="Evil Jared Hasselhoff (Hollywood Hasselhoff)">
Evil Jared Hasselhoff (Hollywood Hasselhoff)



</doc>
<doc id="1422261" url="https://pl.wikipedia.org/wiki?curid=1422261" title="Klaudia Ungerman">
Klaudia Ungerman

Klaudia Ungerman (ur. 28 sierpnia 1988 w Wysiedlu) – polska modelka, Miss Polski 2008 i Miss YouTube 2008. Ukończyła Zespół Szkół im. Tadeusza Kościuszki w Łobzie. Promuje ziemię łobeską, bierze udział w miejscowych akcjach charytatywnych lub angażuje się w inne akcje np. "Poczytajka", czyli gwiazdy czytają dzieciom.
Była studentką zarządzania na Uniwersytecie Szczecińskim, pochodzi z Wysiedla. Reprezentowała Polskę podczas wyborów Miss World 2008 w Południowej Afryce oraz wyborów Miss Supranational 2009, gdzie została 2. wicemiss.

</doc>
<doc id="1422265" url="https://pl.wikipedia.org/wiki?curid=1422265" title="Liryka drugiej osoby">
Liryka drugiej osoby



</doc>
<doc id="1422273" url="https://pl.wikipedia.org/wiki?curid=1422273" title="Sad-Eyed Lady of the Lowlands">
Sad-Eyed Lady of the Lowlands

Sad-Eyed Lady of the Lowlands – piosenka skomponowana przez Boba Dylana, nagrana przez niego w lutym i wydana na albumie "Blonde on Blonde" w maju 1966 r. Spotykana jest także czasem wersja „Sad Eyed Lady of the Lowlands”.
Historia i charakter utworu.
„Sad-Eyed Lady of the Lowlands” jest jedyną kompozycją Dylana, której poświęcił całą stronę winylowego albumu.
Ten długi, wręcz epicki, tekst, jest jednym z ambitniejszych, choć zarazem i niejasnych wierszy Dylana. Uważa się, iż został on napisany dla świeżo poślubionej (22 listopada 1965) przez artystę Sary Lownds. Jednak dokładne przeczytanie wiersza jasno wykazuje, że w tekście znajdują się obrazy innych kobiet, oczywiście takich, które kiedykolwiek znalazły miejsce w jego sercu. Są one przedstawione w formie potrzaskanych halucynacji.
Bob Neuwirth, przyjaciel Dylana, powiedział w wywiadzie udzielonym Robertowi Sheltonowi w poł. lat 60. XX wieku, że "Bob nigdy nie napisał piosenki o jakiejś jednej osobie. Są one one o wielu osobach, a czasami nie są w ogóle o żadnej osobie". Jednak już w kilka miesięcy później Dylan złamał swoją dotychczasową zasadę, do czego sam przyznaje się w tekście do piosenki Sara z albumu Desire (1975):
Wskazuje na to także nieco kabalistyczne zrównanie „Lowlands” z nazwiskiem Sary (po pierwszym mężu) – Lownds.
Sam tekst jest pod wyraźnym wpływem symbolistów francuskich; głównie są to Arthur Rimbaud i Charles Baudelaire.
Jak wiele piosenek Dylana z tego okresu, a zwłaszcza z albumu "Blonde on Blonde", „Sad-Eyed Lady of the Lowlands” ma wywołać u słuchacza czysty emocjonalny oddźwięk, a nie uwikłanie się w intelektualne rozważania, interpretacje i odkrywanie objawieniowych „znaczeń”.
Sam Dylan powiedział Robertowi Sheltonowi, że uważa tę piosenkę z najdoskonalszy utwór jaki stworzył.
Dylan był u szczytu swojej romantycznej epoki i portret bohaterki utworu przedstawiony przez niego, idealnie to odzwierciedla. Jest ona osobą duchową i zarazem jak najbardziej cielesną; mistyczną a jednak i ludzką; szlachetną i zarazem wzruszającą; jej prace wydają się być nie do wytrzymania, a jednak promieniuje ona wewnętrzną siłą i zdolnością do odradzania się. Dylanowi udało się tu uniknąć sytuacji, gdy portrety „pozaświatowych” kobiet wyraźnie cierpią z powodu wprowadzenia treści z materialnego świata.
Dylan nigdy nie wykonał tej kompozycji na żadnym ze swoich koncertów, chociaż znalazła się wśród utworów wykonywanych w październiku 1975 r. podczas prób przed „Rolling Thunder Revue”.
Sesja nagraniowa.
Dylan początkowo nie zamierzał nagrać podwójnego albumu. Jednak 15 lutego odbyła się jego druga sesja w Nashville, kiedy została nagrana pierwsza i jedyna wersja „Sad-Eyed Lady of the Lowlands”.
Przystępując do nagrania tego utworu Dylan w typowy dla siebie sposób przedstawił muzykom schemat sesji
Sesja do „Sad-Eyed Lady” trwała od godz. 6 wieczorem do 1 w nocy, a wiadomo, że utwór ten został nagrany bez żadnych prób za pierwszym razem.

</doc>
<doc id="1422278" url="https://pl.wikipedia.org/wiki?curid=1422278" title="Płyta demonstracyjna">
Płyta demonstracyjna



</doc>
<doc id="1422280" url="https://pl.wikipedia.org/wiki?curid=1422280" title="Liryka apelu">
Liryka apelu



</doc>
<doc id="1422281" url="https://pl.wikipedia.org/wiki?curid=1422281" title="Liryka zwrotu do adresata">
Liryka zwrotu do adresata



</doc>
<doc id="1422283" url="https://pl.wikipedia.org/wiki?curid=1422283" title="Taśma demonstracyjna">
Taśma demonstracyjna



</doc>
<doc id="1422284" url="https://pl.wikipedia.org/wiki?curid=1422284" title="Du-Lyrik">
Du-Lyrik



</doc>
<doc id="1422285" url="https://pl.wikipedia.org/wiki?curid=1422285" title="Piosenka demonstracyjna">
Piosenka demonstracyjna



</doc>
<doc id="1422287" url="https://pl.wikipedia.org/wiki?curid=1422287" title="Palica (broń)">
Palica (broń)

Palica – lekka, gięta laska, wyrabiana przez polskich górali z korzenia drzewa leszczynowego. Kolisty kształt uchwytu palica zawdzięcza gotowaniu końcówki, a następnie jej oginaniu w prawidle.

</doc>
<doc id="1422288" url="https://pl.wikipedia.org/wiki?curid=1422288" title="Algorytm simpleksowy">
Algorytm simpleksowy



</doc>
<doc id="1422293" url="https://pl.wikipedia.org/wiki?curid=1422293" title="Janusz Grzywacz">
Janusz Grzywacz

Janusz Grzywacz (ur. 13 maja 1947 w Zakopanem) – polski pianista, kompozytor i aranżer, pedagog.
Życiorys.
Jest absolwentem WSP w Krakowie – filologia polska oraz PSM w Katowicach (w klasie fortepianu).
Twórca legendarnej grupy Laboratorium – jest autorem większości jej repertuaru. Nagrał z nią 9 płyt, dał ponad tysiąc koncertów w kraju i na najważniejszych festiwalach na świecie. Przez wiele lat formacja uważana była za jedną z czołowych grup fusion-jazzowych w Europie i znalazła wielu naśladowców. Została rozwiązana w 1991. W listopadzie 2006 po niemal 20 latach przerwy zespół powrócił na scenę.
W 1979 roku, Janusz Grzywacz zajął się komponowaniem muzyki dla teatru i telewizji. Napisał muzykę do ponad 100 spektakli teatralnych m.in.: "Głosy Przyszłości", "Ubu Król czyli Polacy", "Mgła", "Makijaż", "Spowiedź chuligana", "Czekając na Godota", "Rozmowy przy wycinaniu lasu", "Hiob", "Życie Snem", "Świętoszek", "Cud", "Hymn", "Kontredans", "Do góry nogami", "Hamlet", "Tango", "Ferdydurke", "Don Kichot"; muzyka do spektakli teatru TVP: "Polowanie na karaluchy", "Wspaniałe życie", "Chwila sławy", "Spadkobiercy", "Gość oczekiwany", "Jury", "Wykolejeniec", "Śliczna dziewczyna".
Skomponował także muzykę do kilku filmów telewizyjnych ("Serenite", "Radio Romans", "Pekin, Złota 83"), animowanych ("Fotoptak", "Koncert", "Egzamin", "Wyścig", "Biały Pies", "Drab", "Przestrzeń w przestrzeni", "Koniec świata"), cyklu filmów animowanych Czternaście bajek z Królestwa Lailonii Leszka Kołakowskiego ("O sławnym człowieku", "Garby", "Jak Gyom został starszym panem") oraz serii animowanych teledysków z piosenkami do tekstów Jana Brzechwy w wykonaniu Andrzeja Zauchy ("Włos w rosole", "Smoczek żarłoczek", "Buty siedmiomilowe", "Drzwi"), musicalu "Pan Twardowski", a także dokumentalnego serialu telewizyjnego zatytułowanego "Aniołki".
Kompozytor muzyki dla dużych widowisk plenerowych, m.in. Festiwalu Teatralnego w Nancy, Festiwalu Teatrów Ulicznych w Jeleniej Górze, Dnia Polskiego na Expo w Sewilli, Zimowej Uniwersjady w Zakopanem).
Jego piosenki śpiewają m.in. Renata Przemyk, Kasia Groniec, Janusz Radek, Marian Opania, Piotr Fronczewski. Współpracuje z Jarosławem Śmietaną, Markiem Bałatą, Jorgosem Skoliasem.
Brał udział w nagraniu płyt m.in. Marka Grechuty, Zbigniewa Seiferta, Śmietany, zespołu "Maanam", Lecha Janerki, Kobranocki, Chłopców z Placu Broni i Izabeli Trojanowskiej.
Wykłada w krakowskiej AST. Z udziałem studentów przygotował autorskie widowiska muzyczne: „Rock kobiet” (dyplom ), „Słuchowisko”, „Klub Miłośników Łagodnego Stinga”, „...to nie miało być o łzach”, „TURNAU”, „Człowiek ogromny” (dyplom) i inne. 
Jest Członkiem Rad Programowych i jurorem FAMY, Studenckiego Festiwalu Piosenki, Przeglądu Piosenki Aktorskiej we Wrocławiu.

</doc>
<doc id="1422297" url="https://pl.wikipedia.org/wiki?curid=1422297" title="Horpyna (zespół muzyczny)">
Horpyna (zespół muzyczny)

Horpyna – polski zespół folkowy. Miastem rodzinnym zespołu jest Olsztyn, jego nazwę zaczerpnięto z sienkiewiczowskiej powieści "Ogniem i mieczem".
Grupa powstała w 1999 roku w środowisku studenckim. Zespół gra muzykę z pogranicza ukraińskiego folk rocka przeplatanego autorskimi kompozycjami.
„Horpyna” występowała m.in. na Festiwalu Piosenki Kresowej w Mrągowie, Piosenki Polskiej w Opolu, benefisie Bogusława Kaczyńskiego, Festiwalu im. Jana Kiepury w Krynicy, brała także udział w wielu koncertach dla TVP. Na początku roku 2003 zespół zagrał w studiu TVP2 podczas finału Wielkiej Orkiestry Świątecznej Pomocy. W tym samym roku dał również koncert na Przystanku Woodstock w Żarach.
W latach 2003-2006 grupa wielokrotnie występowała w Czechach, Niemczech, Rosji, na Ukrainie i we Francji.

</doc>
<doc id="1422298" url="https://pl.wikipedia.org/wiki?curid=1422298" title="Edwin Russell Durno">
Edwin Russell Durno

Edwin Russell Durno (ur. 26 stycznia 1899, zm. 20 listopada 1976) – amerykański polityk związany z Partią Republikańską.
W latach 1961–1963 przez jedną dwuletnią kadencję Kongresu Stanów Zjednoczonych reprezentował czwarty okręg wyborczy w Oregonie w Izbie Reprezentantów Stanów Zjednoczonych.

</doc>
<doc id="1422299" url="https://pl.wikipedia.org/wiki?curid=1422299" title="Agni-II">
Agni-II

Agni II – indyjski dwustopniowy pocisk balistyczny pośredniego zasięgu (IRBM) na paliwo stałe, wykorzystujący technologię Post Boost Vehicle, przenoszący głowicę typu MaRV. Pocisk zbudowany został z wykorzystaniem technologii węglowych włókien kompozytowych ("carbon-carbon composite") w celu umożliwienia głowicy przejścia przez atmosferę w warunkach wysoko termicznych po różnych trajektoriach.

</doc>
<doc id="1422301" url="https://pl.wikipedia.org/wiki?curid=1422301" title="Mathew Harris Ellsworth">
Mathew Harris Ellsworth

Mathew Harris Ellsworth (ur. 17 września 1899, zm. 7 lutego 1986) – amerykański polityk związany z Partią Republikańską.
W latach 1943–1957 przez siedem dwuletnich kadencji Kongresu Stanów Zjednoczonych reprezentował czwarty okręg wyborczy w Oregonie w Izbie Reprezentantów Stanów Zjednoczonych.

</doc>
<doc id="1422305" url="https://pl.wikipedia.org/wiki?curid=1422305" title="SSM-A-14 Redstone">
SSM-A-14 Redstone

SSM-A-14 Redstone – amerykański pocisk balistyczny krótkiego zasięgu (SRBM) napędzany jednym stopniem napędowym na paliwo ciekłe. Paliwo − alkohol etylowy lub hydyne (60% niesymetrycznej dimetylohydrazyny i 40% dietylenotriaminy) (masowo), utleniacz − tlen. Opracowany pod kierunkiem i przy udziale zespołu Wernhera von Brauna. Redstone był większy niż oryginalny pocisk V2, zdolny do przenoszenia głowicy jądrowej i w odróżnieniu od również opartego na V2 radzieckiego pocisku SS-1A, posiadał oddzielająca się od pocisku głowicę bojową. Pocisk ten odegrał również znaczącą rolę jako rakieta transportowa, do wynoszenia w przestrzeń kosmiczną satelitów Explorer.
Pocisk ten nie mógł stanowić odpowiedzi na zmieniającą się sytuację militarną, stąd też nie był przewidziany do użycia jako taktyczny pocisk balistyczny. Jego zadaniem było odstraszanie przez stwarzanie zagrożenia jądrowego dla terytorium ZSRR. Mimo iż Redstone był pociskiem mobilnym-drogowym, z uwagi na napęd oparty na paliwie ciekłym, jego taktyczny transport był ekstremalnie trudny, niebezpieczny i w rzeczywistości nierealny. Program pocisku SM-A-14 (bądź też PGM-11A) rozpoczęty został w roku 1950, natomiast w roku 1956 rozpoczęto prace nad głowicą W-39. Testy pocisku w locie rozpoczęły się w roku 1953. Pierwszy start miał miejsce 20 sierpnia 1953 roku. Na 41 startów Redstone do 1958 r. zawiódł tylko w dwóch przypadkach. W roku 1958 został wprowadzony do służby. Ogólnie w służbie bojowej pozostawało 60 pocisków Redstone zastąpionych w roku 1965 przez pociski Pershing I.

</doc>
<doc id="1422307" url="https://pl.wikipedia.org/wiki?curid=1422307" title="Droga ekspresowa 42 (Izrael)">
Droga ekspresowa 42 (Izrael)

Droga ekspresowa 42 (hebr.: כביש 42) – droga ekspresowa w Izraelu, łącząca miasto Aszdod na południu z miastem Riszon le-Cijjon na północy.

</doc>
<doc id="1422309" url="https://pl.wikipedia.org/wiki?curid=1422309" title="Wenzel Treitz">
Wenzel Treitz



</doc>
<doc id="1422310" url="https://pl.wikipedia.org/wiki?curid=1422310" title="CanalSat">
CanalSat



</doc>
<doc id="1422311" url="https://pl.wikipedia.org/wiki?curid=1422311" title="Kultura Glasinac">
Kultura Glasinac

Kultura Glasinac to kultura epoki brązu występująca na terenie północnych Bałkanów.
Ludność tej kultury zajmowała się głównie pasterstwem zwierząt na terenach górzystych i czasami uprawą ziemi. Zmarli grzebani byli w kurhanach. Pochówki były szkieletów, często bogato wyposażone w broń (najczęściej krótkie trójkątne sztylety), narzędzia i ozdoby. Charakterystyczne jest występowanie w grobach tej kultury elementów charakterystycznych dla kultur środkowej Europy jak i kręgu śródziemnomorskiego np. spinanie odzieży za pomocą szpil (Europa Środkowa) i zapinek (kultury śródziemnomorskie).

</doc>
<doc id="1422312" url="https://pl.wikipedia.org/wiki?curid=1422312" title="Rejon koziatyński">
Rejon koziatyński

Rejon koziatyński – jednostka administracyjna w składzie obwodu winnickiego Ukrainy.
Powstał w 1923. Ma powierzchnię 1120 km2 i liczy około 40 tysięcy mieszkańców. Siedzibą władz rejonu jest Koziatyn.
W skład rejonu wchodzą 2 osiedlowe rady oraz 32 silskie rady, obejmujące 71 wsi.

</doc>
<doc id="1422314" url="https://pl.wikipedia.org/wiki?curid=1422314" title="Sad Eyed Lady of the Lowlands">
Sad Eyed Lady of the Lowlands



</doc>
<doc id="1422317" url="https://pl.wikipedia.org/wiki?curid=1422317" title="Tetracheilostoma carlae">
Tetracheilostoma carlae

Tetracheilostoma carlae – gatunek ślepego węża z podrodziny Epictinae w rodzinie węży nitkowatych (Leptotyphlopidae), odkryty (i sklasyfikowany poprawnie) w 2008 roku na Barbados (Małe Antyle) przez doktora Blaira Hedgesa z Uniwersytetu Stanu Pensylwania. W momencie odkrycia, opisywany jako najmniejszy wąż (postać dorosła) świata. Uważa się, że gatunek ten zbliżył się do minimalnego limitu długości, do jakiego mogą dojść węże w procesie ewolucji. Nazwa gatunkowa węża jest dedykacją dla żony badacza: Carli Anny Hass.
Do 2008 roku zdołano złapać i zakonserwować trzy okazy tego gatunku. Jeden z eksponatów w latach 1889 i 1893 opisali kolejno Fielden i Boulenger, drugi w 1963 roku Underwood, jednak w obu przypadkach błędnie zakwalifikowano okaz do gatunku "Tetracheilostoma bilineatum" z Martyniki. Dopiero w 2008 ponownie udało się schwytać oraz poprawnie opisać kolejne dwa okazy "Tetracheilostoma carlae". Okazy zebrano spod kamieni na terenie przyległym do małego lasu nieopodal Bonwell oraz niedaleko Codrington College. Oba obszary, położone blisko siebie, leżą w północno-wschodnim Barbados. Przeszukano także inne obszary, ale bez powodzenia.
Przy ponownym katalogowaniu gatunku pojawiły się pewne kontrowersje co do pierwszeństwa odkrycia. Wąż ten okazał się znany rdzennym mieszkańcom Barbados już od pewnego czasu.
Wygląd i biologia.
Osobniki dorosłe "Tetracheilostoma carlae" osiągają długość do 10 cm i ok. 2,5 mm. grubości. Kolor ciemnobrązowy do czarnego, z dwiema bladoszaro-żółtymi liniami biegnącymi po grzbietowo-bocznej stronie ciała.
Składają jedno, dość duże (w stosunku do ciała) jajo, z którego wykluwa się młode o około połowę mniejsze niż osobnik dorosły.
Odżywiają się prawdopodobnie mrówkami i termitami (i ich larwami), podobnie jak i inni przedstawiciele rodziny.
Z wyglądu i wymiarów ciała bardzo podobny do ściśle spokrewnionego gatunku "Tetracheilostoma breuili", odkrytego podczas tej samej wyprawy.
Występowanie.
Gatunek znaleziono w małym lesie na wschodzie wyspy Barbados i las jest jego pierwotnym siedliskiem. Sądzi się, że jest to gatunek endemiczny dla tego obszaru.
Zagrożenie.
Pomimo tego, że zwyczaje i biologia gatunku nie zostały jeszcze wystarczająco poznane, sądzi się, że gatunek ten może być zagrożony utratą siedlisk. Lasy zajmują tylko około 5-10% wschodnio-centralnego regionu archipelagu do którego należy Barbados, co stanowi nie więcej niż kilka kilometrów kwadratowych. Dodatkowo obszar ten należy do gęsto zaludnionych. Także, wprowadzenie na ten teren ślepuchy wazonkowej ("Indotyphlops braminus"), może spowodować wypieranie przez niego "Tetracheilostoma carlae". Oznacza to, że wąż może być zagrożony wyginięciem.

</doc>
<doc id="1422318" url="https://pl.wikipedia.org/wiki?curid=1422318" title="F Men">
F Men

F Men - nieistniejący kanał telewizyjny poświęcony modzie dla mężczyzn.
Siostrzany kanał francuskiego Fashion TV. F Men przedstawia widzom styl życia i wydarzenia kulturalne, programy projektantów mody i fotografów. 

</doc>
<doc id="1422319" url="https://pl.wikipedia.org/wiki?curid=1422319" title="Henryk Wittig">
Henryk Wittig

Henryk Wittig (ur. 29 czerwca 1941 w Poznaniu, zm. 2 stycznia 1998 w Kilonii) – polski piłkarz grający na pozycji bramkarza.
Życiorys.
W barwach poznańskiego Lecha w pierwszej i drugiej lidze rozegrał łącznie 95 spotkań.
Trener m.in. rezerw Lecha, asystent, a także trener takich klubów jak Chojniczanka Chojnice, Goplania Inowrocław, Lechia Zielona Góra.
Koordynator szkolenia juniorów PZPN w latach 1976–1978

</doc>
<doc id="1422321" url="https://pl.wikipedia.org/wiki?curid=1422321" title="Jarosław Mścisławowic">
Jarosław Mścisławowic

Jarosław Mścisławowic (zm. 1199) – książę wolkołamski od 1177, książę perejasławski od 1187, kniaź nowogrodzki w 1176, władca Peresława Zaleskiego od 1176 do 1187. Syn Mścisława Juriewica, księcia nowogrodzkiego.

</doc>
<doc id="1422322" url="https://pl.wikipedia.org/wiki?curid=1422322" title="Nikołaj Kulczicki">
Nikołaj Kulczicki

Nikołaj Konstantinowicz Kulczicki ("Nikolai Kulchitsky", ros. Николай Константинович Кульчицкий, ur. 29 stycznia 1856 w Kronsztadzie, zm. 30 stycznia 1925 w Oksfordzie) – rosyjski anatom i histolog.
Życiorys.
Uczęszczał do gimnazjum w Tambowie. Ukończył je z wyróżnieniem (srebrny medal) w 1874 roku. Następnie studiował medycynę na Charkowskim Uniwersytecie Imperatorskim. W 1880 roku przedstawił swoją dysertację, poświęconą zakończeniom nerwowo-mięśniowym. W 1882 roku otrzymał tytuł doktora medycyny. Jego dysertacja doktorska dotyczyła budowy ciałek Grandry’ego u ptaków. Przez następne 27 lat pracował na Uniwersytecie w Charkowie. W listopadzie 1883 roku został Privatdozentem, w czerwcu 1890 roku profesorem nadzwyczajnym. W sierpniu 1893 roku otrzymał katedrę histologii. W 1910 roku dobrowolnie zrzekł się katedry, by umożliwić karierę naukową młodszym od siebie. Przyjął wtedy ofertę rządu i został dyrektorem do spraw edukacji w Kazaniu. W 1914 roku zaoferowano mu analogiczne, bardziej prestiżowe stanowisko w St. Petersburgu. Od 1916 r. pełnił funkcję ministra oświaty.
Po wybuchu rewolucji w Rosji Kulczicki został na krótko aresztowany, ale po 9 dniach zwolniony. Rodzina Kulczickiego: żona Jewgienia Wasiljewna (1862–1932), córki Ksenia (1893–1946) i Marija (1896–1972) oraz synowie: Aleksander (1894–1970) i Dymitr (1898–1985) również nie zostali fizycznie poszkodowani przez władze. Kulczicki został zmuszony do nadzorowania produkcji mydła w Technicznym Instytucie w Charkowie. Latem 1918 roku Kulczicki z rodziną uciekli z miasta kierując się do Sewastopola, gdzie mieszkała najstarsza córka Ksenia z mężem Jewgienijem Pietrowiczem Gołoubinowem (1880–1937). Następnie w ucieczce przed zbliżającym się frontem uciekli na południe na Maltę. Kulczickim oferowano miejsce na statku HMS Marlborough. Jednak gdy w 1920 roku Piotr Wrangel zastąpił Denikina na czele floty rosyjskiej walczącej z bolszewikami, Kulczicki zdecydował się nie opuszczać kraju i zaoferował się pomóc w produkcji mydła, tym razem dla carskiej floty. Nadzieje na stabilizację okazały się jednak ulotne; w grudniu opuścili Maltę na pokładzie statku 33 dywizjonu rosyjskiej floty, razem z niedobitkami Białej Armii, cywilami, arystokratami, i innym akademikami. Po trzech miesiącach pobytu w tunezyjskim porcie Bizercie, w obliczu przejęcia władzy przez bolszewików, Kulczicki z rodziną wyruszyli do Anglii, W kwietniu 1921 roku był na miejscu, razem z 74 innymi naukowcami (w tym 31 profesorami).
W Londynie z myślą o nim otwarto Wydział Anatomii w Institute of Medical Sciences at
University College London (UCL). Inicjatywa dostała 370 000 GBP dotacji od Fundacji Rockefellera, dodatkowe 850 000 GBP dotacji przeznaczono na budowę University College Hospital (UCH) Medical School.
W czwartek rano, 29 stycznia 1925 roku, w dniu 69. urodzin Kulczickiego, pracownicy Waygood-Otis Lift Company przeprowadzali comiesięczną renowację windy w Wydziale Anatomii UCL. Z nieznanych powodów drzwi do szybu pozostały otwarte gdy podnośnik był na innym piętrze. Prof. Kulczicki chcąc skorzystać z windy wpadł do szybu i spadł z wysokości drugiego piętra. Zmarł następnego dnia o godzinie 12:20 w UCL Hospital.

</doc>
<doc id="1422325" url="https://pl.wikipedia.org/wiki?curid=1422325" title="Oleg Świętosławowicz">
Oleg Świętosławowicz



</doc>
<doc id="1422328" url="https://pl.wikipedia.org/wiki?curid=1422328" title="Ilja Scheinker">
Ilja Scheinker



</doc>
<doc id="1422329" url="https://pl.wikipedia.org/wiki?curid=1422329" title="Jaropełk I (książę kijowski)">
Jaropełk I (książę kijowski)



</doc>
<doc id="1422335" url="https://pl.wikipedia.org/wiki?curid=1422335" title="Trematozaur">
Trematozaur

Trematozaur ("Trematosaurus") – rodzaj temnospondyla z rodziny Trematosauridae.
Żył we wczesnym triasie na terenach obecnej Europy. Jego szczątki znaleziono w Niemczech i obwodzie wołgogradzkim w Rosji. Skamieniałości bardzo podobne do tych odkrytych w Niemczech opisano również z terenów RPA.
Gatunki trematozaura:
Do rodzaju "Trematosaurus" zaliczano również gatunki "T. fuchsi", uznawany obecnie za młodszy synonim "T. brauni", "T. madagascariensis", przeniesiony do odrębnego rodzaju "Tetremoides", "Trematosaurus kannemeyeri", należący prawdopodobnie do rodzaju "Aphaneramma", oraz "T. sobeyi", przeniesiony do osobnego rodzaju "Trematosuchus".

</doc>
<doc id="1422337" url="https://pl.wikipedia.org/wiki?curid=1422337" title="Piotr Jacek">
Piotr Jacek

Piotr Marek Jacek (ur. 6 lutego 1977 w Poznaniu) – polski piłkarz występujący na pozycji pomocnika, trener.
Kariera piłkarska.
Jacek jest wychowankiem szkoły sportowej SKS 13 Poznań. Jego ojciec Władysław Jacek również był piłkarzem (grał w Olimpii Poznań i Admirze Poznań). W 1995 z Lechem Poznań zdobył tytuł mistrza Polski juniorów starszych. Jest absolwentem Akademii Wychowania Fizycznego w Poznaniu (2000).
W barwach Lecha rozegrał 27 spotkań pierwszoligowych, zdobywając z tym klubem Puchar Polski w sezonie 2003/04.
W barwach Świtu Nowy Dwór Mazowiecki rozegrał dwanaście spotkań pierwszoligowych, natomiast w Amice Wronki – trzy.
Występował też za granicą, w greckim klubie AO Koropi. Karierę piłkarską zakończył w KS 1920 Mosina.
Kariera trenerska.
Jacek był trenerem grającej na czwartym poziomie ligowym Stali Brzeg, z której został zwolniony 3 października 2019. 11 lipca 2022 roku został trenerem Legii II Warszawa, występującej w III lidze, gr. I.

</doc>
<doc id="1422341" url="https://pl.wikipedia.org/wiki?curid=1422341" title="Lucky Star (manga)">
Lucky Star (manga)

 – czteropanelowa manga stworzona przez Kagami Yoshimizu. Liczy aktualnie dziesięć tomów. Jest wydawana przez Kadokawa Shoten oraz przez magazyn Comptiq od stycznia 2004 roku. Została opublikowana także w innych magazynach.
W sierpniu 2005 roku została wydawana seria drama CD, a w grudniu 2005 roku gra na Nintendo DS pod tytułem "Lucky Star Moe Drill". Sequel tej gry został wydany w maju 2007 roku o nazwie "Shin Lucky Star Moe Drill". W styczniu 2008 roku została wydana powieść wizualna na Playstation 2. We wrześniu 2006 roku, prezes Kyoto Animation powiedział, że seria ta będzie produkowana przez ich firmę. Anime liczy dwadzieścia cztery odcinki. Początkowo anime było emitowane w Chiba TV pomiędzy 8 kwietnia 2007 roku a 16 września 2007. 26 września 2008 roku ukazało się OVA.
Opis fabuły.
"Lucky Star" opowiada o życiu codziennym kilku dziewcząt chodzących do liceum nazywającego się Ryōō. Akcja dzieje się w mieście Kasukabe, w prefekturze Saitama pomiędzy rokiem 2006 a 2008. Główną bohaterką historii jest Konata Izumi, będąca wysportowaną i inteligentną dziewczyną, która nie uczęszcza do żadnych kół zainteresowań. Jej hobby jest oglądanie anime, czytanie mang oraz granie w gry (głównie powieści wizualne oraz MMORPG). Dzieje się to od rozpoczęcia nauki w liceum, aż do jej ukończenia. Jej przyjaciółkami są Kagami Hiiragi, Tsukasa Hiiragi oraz Miyuki Takara.
Anime.
Animowana adaptacja mangi "Lucky Star" została wyprodukowana przez Kyoto Animation i składa się z 24 odcinków wyemitowanych między 8 kwietnia a 16 września 2007 roku.
Po wyprodukowaniu pierwszych czterech odcinków pierwotny reżyser serii, Yutaka Yamamoto, został zwolniony ze swojej funkcji; na tym stanowisku zastąpił go Yasuhiro Takemoto.
Każdy z odcinków kończy segment zatytułowany , który prowadzi Akira Kogami oraz jej asystent Minoru Shiraishi.

</doc>
<doc id="1422344" url="https://pl.wikipedia.org/wiki?curid=1422344" title="Włodzimierz Antkowiak">
Włodzimierz Antkowiak

Włodzimierz Antkowiak (ur. 30 października 1946 w Grudziądzu) – polski artysta malarz, poeta, prozaik.
Ukończył studium nauczycielskie w Ełku. Studiował na WSSP w Gdańsku. Debiutował na łamach miesięcznika "Pomorze" w roku 1972. Autor kilku książek poetyckich, prozatorskich, popularnonaukowych i reportażowych. Przewodniczący Międzynarodowej Agencji Poszukiwawczej zajmującej się m.in. rozwiązywaniem zagadek przeszłości. Założyciel Polskiego Klubu Camino de Santiago, zrzeszającego osoby, które przeszły lub przejechały konno lub na rowerze Drogę św. Jakuba (hiszp. "Camino de Santiago").

</doc>
<doc id="1422345" url="https://pl.wikipedia.org/wiki?curid=1422345" title="AO Koropi">
AO Koropi

AO Koropi lub Koropi FC (grecki: ΑΟ Κορωπί) jest piłkarskim klubem z Koropi, Grecja. Został założony w 1903. Drużyna gra na Antonis Priftis Stadium. Zespół nigdy nie wywalczył mistrzostwa kraju.
W latach 1969 do 1977 występował w najwyższej klasie rozgrywkowej.
Aktualnie prezesem klubu jest Vangelis Tsevas, natomiast trenerem Stathis Stathopoulos. W klubie na pozycji pomocnika grał także polski piłkarz Piotr Jacek.
Klub występuje w grupie południowej rozgrywek Gamma Ethniki – III lidze greckiej.

</doc>
<doc id="1422348" url="https://pl.wikipedia.org/wiki?curid=1422348" title="Władysław Szajnocha">
Władysław Szajnocha

Władysław Wacław Szajnocha (ur. 28 czerwca 1857 we Lwowie, zm. 1 sierpnia 1928 w Jaworzu) – geolog, paleontolog.
Życiorys.
Jego dziadkiem był Wacław Scheinoha-Vtelenský (Czech), babką Maria z Łozińskich (Polka), ojcem historyk Karol Szajnocha, a matką Joanna Bilińska.
W latach 1876–1880 studiował na uniwersytecie i politechnice w Wiedniu. Pracował w wiedeńskim Zakładzie Geologicznym. Od 1885 mieszkał w Krakowie, będąc profesorem Uniwersytetu Jagiellońskiego, a od 1886 dyrektorem Gabinetu (następnie Katedry) Geologii UJ. Od 1895 był członkiem Akademii Umiejętności. W latach 1911–1912 oraz 1916–1917 pełnił funkcję rektora UJ.
Profesor Władysław Szajnocha był pierwszym prezesem Polskiego Towarzystwa Geologicznego, a wcześniej inicjatorem jego powstania na zebraniu 14 marca 1920 r. w kierowanym przez niego Zakładzie Geologii UJ. Był również wieloletnim członkiem oraz prezesem Towarzystwa Tatrzańskiego oraz rzecznikiem ochrony środowiska naturalnego Tatr.
Ogłosił wiele prac naukowych dotyczących głównie geologicznej budowy Karpat. W 1891 wydał pracę pt. „Źródła mineralne Galicji”. W 1910 wydał własnym nakładem książkę „Z Turkestanu. Kilka wrażeń z krótkiej podróży”.
Odbywał podróże badawcze w ramach geologii naftowej m.in. do Turkiestanu, Austrii, Norwegii, Szwecji.
29 kwietnia 1884 w kościele Matki Boskiej Śnieżnej we Lwowie poślubił Helenę Amalię Schenk, córkę sędziego Józefa Schenka (świadkami byli Karol Lidl i poseł Władysław Łoziński).
Pochowany został w grobowcu rodzinnym na Cmentarzu Łyczakowskim we Lwowie.

</doc>
<doc id="1422353" url="https://pl.wikipedia.org/wiki?curid=1422353" title="Siderops">
Siderops

Siderops ("Siderops kehli") – rodzaj temnospondyla z rodziny Chigutisauridae.
Żył w okresie wczesnej jury na terenach obecnej Australii. Jego szczątki (niemal kompletny szkielet) znaleziono w stanie Queensland. Został znaleziony w skale zawierającej rudy żelaza - stąd pochodzi jego nazwa: "żelazna twarz". W momencie odkrycia był on jednym z największych znanych labiryntodontów. Posiadał imponujące zęby. Długość ciała sideropsa wynosiła ok. 3 m.

</doc>
<doc id="1422354" url="https://pl.wikipedia.org/wiki?curid=1422354" title="Bernard Antochewicz">
Bernard Antochewicz

Bernard Antochewicz (ur. 14 czerwca 1931 w Działdowie, zm. 6 marca 1997 we Wrocławiu) – polski poeta oraz tłumacz poezji niemieckiej.
Ukończył filologię polską na Uniwersytecie Wrocławskim. W 1964 debiutował na łamach prasy jako poeta. Był nauczycielem szkół średnich.

</doc>
<doc id="1422356" url="https://pl.wikipedia.org/wiki?curid=1422356" title="Bazylika Narodzenia Najświętszej Maryi Panny w Chełmie">
Bazylika Narodzenia Najświętszej Maryi Panny w Chełmie

Bazylika kolegiacka Narodzenia Najświętszej Maryi Panny – zbudowana jako chełmska katedra unicka, obecnie rzymskokatolicki kościół parafialny. Powstała w połowie XVIII wieku. Budynek o cechach późnobarokowych, typu bazylikowego stanowi sanktuarium Matki Bożej Chełmskiej.
Historia.
Początkowo w miejscu obecnej bazyliki znajdowała się cerkiew prawosławna pod tym samym wezwaniem, której fundatorem był ok. 1256 król Rusi Daniel Romanowicz. Po tym, gdy prawosławny biskup chełmski Dionizy Zbirujski podpisał w 1596 akt unii brzeskiej, przechodząc na katolicyzm obrządku wschodniego razem z całą diecezją, świątynia została katedrą unicką. W latach 1638-1640 została przebudowana z inicjatywy biskupa Metodego Terleckiego, podczas odbudowy po zniszczeniach powstałych wskutek pożaru.
W 1711 r. biskup Józef Lewicki (1710–1730) przeprowadził remont budowli oraz dobudował nawę poprzeczną. Ponieważ prace zostały przeprowadzone niedbale, w niedługim czasie budynek groził zawaleniem. W związku z tym biskup Felicjan Wołodkowicz (1731–1756) zlecił rozbiórkę obiektu oraz budowę większej świątyni. Pierwotną cerkiew ostatecznie rozebrano w 1735. Prace budowlane trwały do 1756. Końcową fazą prac budowlanych kierował biskup Maksymilian Ryłło (1756–1784). Wystrojem wnętrz zajął się lwowski artysta Michał Filewicz. Katedra została wybudowana według projektu Pawła Fontany, pod nadzorem architekta Tomasza Rezlera. Nadano jej styl zachodnioeuropejskiego baroku, upodabniając do świątyń rzymskokatolickich. Wnętrze pozbawiono cech cerkwi obrządku greckiego, powstał chór muzyczny, konfesjonały, ołtarz główny i pięć bocznych.
W 1802 r. świątynia spłonęła. W 1809 i w latach 1827-1839, za sprawą biskupa Ferdynanda Dąbrowy-Ciechanowskiego (1759–1828) odbudowano ją starając się nadać jej elewacjom zewnętrznym formy neoklasyczne. Fundusze pochodziły ze skarbu Królestwa Polskiego.
Po kasacie unii w 1875 zamieniona na sobór prawosławny i przebudowana w latach 1874-1878 w stylu bizantyjsko-rosyjskim. Wieże zostały zakończone cebulastymi hełmami, a szczytom nadano styl mauretańskich łuków. Wówczas także powstał przed głównym wejściem czterokolumnowy portyk, który przetrwał do współczesności.
W 1915, kiedy do Chełma weszły wojska austriackie, w budynku zorganizowano skład broni i amunicji, który funkcjonował do 2 listopada 1918.
W maju 1919 obiekt został przejęty przez Kościół rzymskokatolicki. Następnie katedrę przejęli jezuici i stworzyli tu kościół zakonny. Starali się oni także po 1931 roku nadać jej wygląd sprzed 1875.
W 1935 budynek trafił do księży diecezjalnych, wówczas erygowano także nową parafię. W 1938 zakończyła się gruntowna renowacja budynku, którą kierowali Konrad Szretter i J. Siennicki. Pozostawili oni neoklasyczny portyk, ale na wierzchu zamiast tympanonu powstał taras otoczony balustradą. Dodali także motywy zaczerpnięte z kościołów łączonych z Tomaszem Rezlerem, którego błędnie ówcześnie uważano za projektanta świątyni. W planach były także zmiany w wystroju wnętrza kościoła. W 1935 Fundusz Kultury Narodowej ogłosił konkurs na wykonanie malowideł. Zwyciężył artysta malarz Felicjan Szczęsny Kowarski. Z uwagi na brak środków finansowych nie doszło do realizacji planów. Kartony z projektami Felicjana Szczęsnego Kowarskiego, Jana Sokołowskiego i Witolda Millera znajdują się w archiwum parafialnym.
W maju 1940 katedra została przekazana przez niemieckie władze okupacyjne prawosławnym Ukraińcom, co miało związek z kampanią ukrainizacji ziemi chełmskiej. W listopadzie 1940 sobór Narodzenia Matki Bożej stał się siedzibą biskupa diecezji chełmsko-podlaskiej (jedynym ordynariuszem tej diecezji był Hilarion (Ohijenko)). 24 sierpnia 1944 katedrę przekazano ponownie katolikom i przywrócono funkcję rzymskokatolickiego kościoła parafialnego.
W 1988 papież Jan Paweł II nadał świątyni tytuł bazyliki mniejszej.
Architektura.
Obiekt założony jest na planie krzyża łacińskiego, trójnawowy, z transeptem i dwiema wieżami (ozdobione narożnymi kolumnami i przykryte hełmami) w fasadzie oraz kopułą zakończoną latarnią. Krzyże z półksiężycami wieńczące hełmy wież umiejscowione zostały na berłach z kulami. Budowla posiada trzy wejścia z portalami przykrytymi naczółkami.
Pod prezbiterium i transeptem znajdują się krypty grobowe biskupów chełmskich greckokatolickich. Wnętrze znacznie zmieniono, nie posiada ono pierwotnego wyposażenia.
W ołtarzu głównym umieszczona jest replika cudownego obrazu Matki Boskiej Chełmskiej (Chełmska Ikona Matki Bożej) z 1938, którego oryginał obecnie znajduje się w Muzeum Ikony Wołyńskiej w Łucku.
Znajduje się tu również antepedium późnobarokowe z lat 1720–1750 z blachy srebrnej, ze sceną hołdu składanego Matce Boskiej Chełmskiej po bitwie pod Beresteczkiem w 1651 r. przez króla Jana Kazimierza oraz dwa obrazy z końca XVIII wieku malowane przez Franciszka Smuglewicza: „Ukrzyżowanie” i „Święty Onufry”. Bazylika jest siedzibą Chełmskiej Kapituły Kolegiackiej.

</doc>
<doc id="1422359" url="https://pl.wikipedia.org/wiki?curid=1422359" title="Zdzisław Antolski">
Zdzisław Antolski

Zdzisław Antolski (ur. 16 stycznia 1953 w Skalbmierzu) – polski poeta.
Życiorys.
Ukończył Wyższą Szkołę Pedagogiczną w Kielcach. Pierwsze wiersze publikował w szkolnej gazecie „Młodzi Idą” w 1973, a w 1974 debiutował w Almanachu wierszy „Bazar poetycki”. Otrzymał wiele nagród w konkursach poetyckich, m, in. „O Nagrodę Jesiennej Chryzantemy” (Płock 1978). „O Świętokrzyską Lirę Poezji” (Kielce 1979, 1982), „O Laur Liścia Akantu” (Olsztyn 1981), na XIV Ogólnopolskim Festiwalu Poezji (Łódź 1985). Jest także laureatem miesięcznika „Przemiany” (Kielce 1974), nagrody w dziedzinie poezji im. Andrzeja Bursy (Kraków 1986) oraz nagrody z Funduszu Nauki i Kultury im. Staszica (Kielce 1986). Poeta projektu „Sfotografuj wiersz – Zwierszuj fotografię”.
W 2016 Zdzisław Antolski świętował 45-lecie pracy twórczej. Jubileusz odbył się w Wojewódzkiej Bibliotece Publicznej w Kielcach, na który przybyły tłumy przyjaciół, miłośników twórczości i podziwiający talent kolegi twórcy. Podczas uroczystości odbyła się też promocja najnowszego tomiku poety zatytułowanego – „Ojczyzna papierowych żołnierzyków”.
Dokonując obszernej analizy twórczości poety, w swojej książce krytycznej pt. "Walka demona z aniołem. Droga twórcza Zdzisława Antolskiego", Zofia Korzeńska opisała proces powstawania wierszy autora, jak i treści tematyczne, motywy (obraz) domu, historiozoficzne podejście do rzeczywistości, autobiograficzny opis regionu i wiele innych spostrzeżeń, wymykających się zwykłemu czytelnikowi z „furtki wyobraźni”, a jakże ważne są one dla posagu i stylu autora, czerpiącego tak wiele z dorobku kulturowego naszych i przedwspółczesznych czasów.
W 2017 Zdzisław Antolski znalazł się w gronie laureatów i otrzymał Nagrodę Miasta Kielce. Finalistów wybierali prezydent Kielc i radni reprezentujący wszystkie ugrupowania zasiadające w Radzie Miasta. Nagroda ta jest przyznawana od 1995 osobom, które przyczyniły się swoją pracą, postawą i działalnością do rozwoju i promocji Kielc.
Odznaczenia.
W 2001 został odznaczony Brązowym Krzyżem Zasługi. W 2005 otrzymał Brązowy Medal „Zasłużony Kulturze Gloria Artis”.
Życie prywatne.
Syn Tadeusza i Władysławy z domu Bezak. W 1988 wziął ślub z Marią Linowską (ur. 1957). Ma syna, Adama (ur. 1989), który jako twórca internetowy znany jest ze swojej działalności na kanale "UncleMroowa".

</doc>
<doc id="1422360" url="https://pl.wikipedia.org/wiki?curid=1422360" title="Wenanty (biskup kruszwicki)">
Wenanty (biskup kruszwicki)

Wenanty (zm. 1055) – biskup kruszwicki. Kronika Jana Długosza wskazuje, że był biskupem kruszwickim w latach 1034–1055. Został pochowany w Parchaniu na Kujawach.

</doc>
<doc id="1422361" url="https://pl.wikipedia.org/wiki?curid=1422361" title="Jan Rzymianin (biskup kruszwicki)">
Jan Rzymianin (biskup kruszwicki)

Jan Rzymianin (zm. 1081) – biskup kruszwicki. Kronika Jana Długosza wskazuje, że był biskupem kruszwickim w latach 1056–1081. Został pochowany w Dźwierzchnie.

</doc>
<doc id="1422364" url="https://pl.wikipedia.org/wiki?curid=1422364" title="Romanus (biskup kruszwicki)">
Romanus (biskup kruszwicki)

Roman – biskup kruszwicki, zmarł w 1097 roku. Kronika Jana Długosza wskazuje, że był biskupem kruszwickim w latach 1082–1097. Został pochowany w katedrze kruszwickiej.

</doc>
<doc id="1422366" url="https://pl.wikipedia.org/wiki?curid=1422366" title="Paweł (biskup kruszwicki)">
Paweł (biskup kruszwicki)

Paweł (zm. w 1111 roku) – biskup kruszwicki.
Kronika Jana Długosza wskazuje, że był biskupem kruszwickim w latach 1097–1111. Został pochowany w katedrze kruszwickiej.

</doc>
<doc id="1422368" url="https://pl.wikipedia.org/wiki?curid=1422368" title="Baldwin Gall (biskup kruszwicki)">
Baldwin Gall (biskup kruszwicki)

Baldwin Gall (ur. ?, zm. 1128) – biskup kruszwicki.
Kronika Jana Długosza wskazuje, że był biskupem kruszwickim w latach 1111–1128. Został pochowany w katedrze kruszwickiej.

</doc>
<doc id="1422370" url="https://pl.wikipedia.org/wiki?curid=1422370" title="Świdger (biskup kruszwicki)">
Świdger (biskup kruszwicki)

Świdger (zm. 1156) – biskup kruszwicki. Kronika Jana Długosza wskazuje, że był biskupem kruszwickim w latach 1129–1156. Został pochowany w katedrze kruszwickiej.

</doc>
<doc id="1422371" url="https://pl.wikipedia.org/wiki?curid=1422371" title="Adam Augustyn">
Adam Augustyn

Adam Augustyn (ur. 1 stycznia 1936 w Krakowie, zm. 28 lutego 2016) – polski prozaik.
Życiorys.
Studiował filologię polską i pedagogikę w WSP (Kraków). Debiutował w 1956 r. na łamach tygodnika Życie Literackie. Pracownik Muzeum Narodowego w Krakowie. Zmarł 28 lutego 2016. Został pochowany na cmentarzu wojskowym przy ul. Prandoty (kwatera XCVII-7-1).

</doc>
<doc id="1422375" url="https://pl.wikipedia.org/wiki?curid=1422375" title="Vespa dybowskii">
Vespa dybowskii

Vespa dybowskii – gatunek owada z rodziny osowatych (Vespidae), sklasyfikowany przez Jacques'a André w roku 1884. Występuje w Korei, Chinach, Birmie, Tajlandii oraz w Japonii na wyspach Hokkaido i Honsiu.
Cechą charakterystyczną tego gatunku jest brak żółtych pasów na odwłoku.

</doc>
<doc id="1422378" url="https://pl.wikipedia.org/wiki?curid=1422378" title="Vespa affinis">
Vespa affinis

Vespa affinis – gatunek owada z rodziny osowatych (Vespidae), sklasyfikowany przez Karola Linneusza w roku 1764 pod nazwą "Apis affinis". Jest szeroko rozprzestrzeniony od Indii na zachodzie, przez Indonezję, po Nową Brytanię i Nową Irlandię na wschodzie i Wyspy Riukiu na północy.
Robotnice osiągają do 25 mm długości, królowa do 30 mm. Głowa zwykle brązowa przechodząca w kolor czerwony lub czarna, odwłok żółto-czarny. W obrębie tego gatunku występują liczne formy barwne.

</doc>
<doc id="1422384" url="https://pl.wikipedia.org/wiki?curid=1422384" title="Joseph Bernardin">
Joseph Bernardin

Joseph Louis Bernardin (ur. 2 kwietnia 1928 w Columbii, zm. 14 listopada 1996 w Chicago) – amerykański duchowny katolicki, kardynał, arcybiskup Metropolii Chicago.
Życiorys.
Jego rodzice byli włoskimi imigrantami (pierwotne nazwisko Bernardini). Miał siostrę, którą musiał się szczególnie opiekować po przedwczesnej śmierci ojca, gdy miał 6 lat. Chciał zostać lekarzem ale po roku porzucił te plany i wstąpił do seminarium duchownego w Baltimore. 26 kwietnia 1952 wyświęcony na kapłana w rodzinnym miasteczku, przez biskupa diecezji Charleston Johna Josepha Russella. Pracował duszpastersko do 1966 roku, kiedy to otrzymał nominację na biskupa pomocniczego Atlanty. Sakry udzielił 26 kwietnia 1966 w Charleston arcybiskup Atlanty Paul Hallinan. W wieku 38 lat był najmłodszym biskupem w episkopacie USA. W latach 1968-1972 był sekretarzem generalnym Konferencji Episkopatu USA. Na tym stanowisku czuwał szczególnie nad kształtowaniem Kościoła zgodnie z wizją Soboru watykańskiego II.
21 listopada 1972 mianowany przez Pawła VI arcybiskupem Cincinnati. Urząd ten piastował przez dziesięć lat do 10 lipca 1982, kiedy to po śmierci kardynała Johna Patricka Cody’ego otrzymał stanowisko arcybiskupa Chicago. Miał za zadanie uporządkować sytuację po poprzedniku. Archidiecezja była nękana skandalami na tle finansowym i obyczajowym. Jego celem było przywrócenie porządku i reputacji. Na konsystorzu w 1983 podniesiony do rangi kardynała prezbitera Gesù Divin Lavoratore. Z ogromnym zaangażowaniem poświęcał się dialogowi ekumenicznemu i wprowadzaniem reform soborowych, a także sprawom społecznym.
W czerwcu 1995 przeszedł operację usunięcia raka trzustki. Rok później ogłosił, że nowotwór powrócił. Nie było już ratunku i kardynał przygotowując się na śmierć uczył zarazem innych, jak można godnie umierać. Uporządkował wszystkie urzędowe sprawy, zrzekając się administrowania diecezją na rzecz jednego z biskupów pomocniczych. Krótko przed śmiercią złożył wizytę Janowi Pawłowi II. Skierował też słowa pożegnania do swoich kapłanów i diecezjan, po czym w październiku 1996 wycofał się z życia publicznego. Zmarł parę tygodni później. Trwają przygotowania do wszczęcia jego procesu beatyfikacyjnego.

</doc>
<doc id="1422386" url="https://pl.wikipedia.org/wiki?curid=1422386" title="Kolegiata Najświętszego Serca Jezusowego w Gdańsku-Wrzeszczu">
Kolegiata Najświętszego Serca Jezusowego w Gdańsku-Wrzeszczu

Kolegiata Najświętszego Serca Jezusowego – zabytkowy kościół w Gdańsku Wrzeszczu.
Historia.
Kościół został zbudowany w latach 1909–1911, w stylu neogotyckim jako bazylika, z widocznymi ponad dachami bocznych naw łukami oporowymi. Bogato wyposażona świątynia ma 58 metrów długości, 24 metry szerokości oraz wieżę o wysokości 66 metrów.
Parafię erygowano w 1911 roku, jako pierwszą katolicką we Wrzeszczu.
Częściowo uszkodzony w 1945 roku, odbudowany został w 1948 r. przez pierwszego proboszcza, księdza Józefa Zator-Przytockiego, przed jego aresztowaniem przez UB.
Mieści się przy ul. ks. J. Zator-Przytockiego 3. Ulica ta nazywała się wcześniej "Czarna", więc wielu starszych mieszkańców Gdańska określa tę świątynię mianem "Kościół na Czarnej". Od 2001 roku jest siedzibą Gdańskiej Kapituły Kolegiackiej.

</doc>
<doc id="1422387" url="https://pl.wikipedia.org/wiki?curid=1422387" title="Davor Dominiković">
Davor Dominiković

Davor Dominiković (ur. 7 kwietnia 1978 w Metkoviciu) – chorwacki piłkarz ręczny, reprezentant kraju, występuje na pozycji rozgrywającego. Obecnie występuje w hiszpańskiej Lidze ASOBAL, w drużynie Portland San Antonio. W 2004 roku wraz z reprezentacją zdobył złoty medal olimpijski w Atenach.

</doc>
<doc id="1422390" url="https://pl.wikipedia.org/wiki?curid=1422390" title="Lipman Halpern">
Lipman Halpern

Lipman Halpern (hebr. ליפמן היילפרין, ur. 10 grudnia 1902 w Białymstoku, zm. 26 września 1968 w Jerozolimie) – niemiecko-izraelski lekarz neurolog, neuropatolog, psychiatra, działacz syjonistyczny. Brat historyka Israela Halperna (1910–1971).
Życiorys.
Studiował medycynę na Uniwersytecie w Królewcu, studia ukończył w 1928 roku. Następnie był asystentem w Klinice Psychiatrycznej w Królewcu, później w Klinice Psychiatrycznej w Berlinie i Instytucie Badań Mózgu w Zurychu. W 1934 roku wyemigrował do Palestyny. Jeden z założycieli szpitala Hadassah w Jerozolimie. W 1936 roku przeprowadził census psychicznie chorych Żydów w Palestynie. Był dyrektorem Szkoły Medycznej Hebrajskiego Uniwersytetu Hadassah w Jerozolimie. Był pierwszym laureatem Nagrody Izraela w dziedzinie medycyny w 1953 roku.
Jego córką jest lekarka Rachel Halpern-Feinsod.
Dorobek naukowy.
Halpern był autorem wielu prac w języku hebrajskim, angielskim, niemieckim i francuskim. Zajmował się m.in. chorobą Wilsona, stwardnieniem rozsianym i paraliżem postępującym, a także klasyfikacją padaczek. W 1945 roku wprowadził do medycyny termin makrostereoagnozji.

</doc>
<doc id="1422391" url="https://pl.wikipedia.org/wiki?curid=1422391" title="Petar Metličić">
Petar Metličić

Petar Metličić (ur. 25 grudnia 1976 w Splicie) – chorwacki piłkarz ręczny, reprezentant kraju, występuje na pozycji rozgrywającego. W 2004 roku wraz z reprezentacją zdobył złoty medal olimpijski w Atenach.
W 2009 roku wywalczył srebrny medal mistrzostw Świata rozgrywanych w Chorwacji.
Od sezonu 2012/13 występuje we francuskiej Division 1, w drużynie Montpellier Agglomération Handball.

</doc>
<doc id="1422393" url="https://pl.wikipedia.org/wiki?curid=1422393" title="Blaženko Lacković">
Blaženko Lacković

Blaženko Lacković (ur. 25 grudnia 1980 w Varaždinie) – chorwacki piłkarz ręczny, reprezentant kraju, występuje na pozycji rozgrywającego. Obecnie występuje w Bundeslidze, w drużynie THW Kiel. W 2004 roku wraz z reprezentacją zdobył złoty medal olimpijski w Atenach.
W 2009 roku w Chorwacji wywalczył wicemistrzostwo Świata. Na zakończenie turnieju został wybrany do "Siódemki gwiazd" jako najlepszy lewy rozgrywający.

</doc>
<doc id="1422396" url="https://pl.wikipedia.org/wiki?curid=1422396" title="George Mundelein">
George Mundelein

George William Mundelein (ur. 2 lipca 1872 w Nowym Jorku, zm. 2 października 1939 w Mundelein) – amerykański duchowny katolicki, arcybiskup Chicago (1915–1939) i kardynał.
Życiorys.
Jego rodzina miała pochodzenie niemieckie. Na kapłana wyświęcony w 1895 w Rzymie przez biskupa Brooklinu Charlesa Edwarda McDonnella. Pracował duszpastersko w Brooklinie i w latach 1897–1909 był kanclerzem kurii. 30 czerwca 1909 mianowany biskupem pomocniczym rodzinnej diecezji. Sakry udzielił bp McDonnell. W 1915 awansował na stanowisko arcybiskupa Chicago, a kapelusz kardynalski z tytułem prezbitera Santa Maria del Popolo odebrał w 1924 z rąk Piusa XI. Brał udział w konklawe 1939, które wybrało na papieża Piusa XII. Wybudował seminarium duchowne w obrębie miasteczka, które nosi nazwę od jego nazwiska. Tam też zmarł we śnie w 1939 i pochowany został w Chicago.
Bibliografia.
 

</doc>
<doc id="1422397" url="https://pl.wikipedia.org/wiki?curid=1422397" title="George William Mundelein">
George William Mundelein



</doc>
<doc id="1422402" url="https://pl.wikipedia.org/wiki?curid=1422402" title="Transport kolejowy w Gdańsku">
Transport kolejowy w Gdańsku

Transport kolejowy w Gdańsku – kolej żelazna dotarła do Gdańska w 1852, gdy uruchomiono jednotorowy odcinek Tczew – Gdańsk, stanowiący fragment "Pruskiej Kolei Wschodniej" ("Preußische Ostbahn") z Berlina przez Kostrzyn – Krzyż – Piłę – Bydgoszcz – Tczew do Gdańska i Królewca. W październiku 1857 Gdańsk uzyskał połączenie z Malborkiem. W 1870 oddano do użytku linię Słupsk – Gdańsk wybudowaną przez "Berlińsko-Szczecińskie Towarzystwo Kolejowe" ("Berlin-Stettiner Eisenbahn Gesellschaft"). Do końca II wojny światowej funkcjonowała zbudowana w 1914 linia kolejowa Gdańsk Wrzeszcz – Stara Piła – Kartuzy.
Następną trasą kolejową przechodzącą przez Gdańsk jest magistrala węglowa łącząca Śląsk z portem w Gdyni. Linia ta przechodziła przez Osową, obecnie dzielnicę Gdańska.
Lata powojenne przyniosły budowę wydzielonej, zelektryfikowanej linii SKM – w 1951 Gdańsk Główny – Gdańsk Nowy Port, w 1952 na odcinku Gdańsk Wrzeszcz – Sopot oraz w 1953 Sopot – Gdynia. Linia do Nowego Portu obecnie używana jest głównie w ruchu towarowym.
Układ torów uzupełniają linie towarowe obsługujące głównie porty oraz Zakłady Naprawcze Taboru Kolejowego i Miejskiego Gdańsk-Przeróbka.
Historia.
Tło historyczne.
Gdańsk był i jest ważnym ośrodkiem handlowym, przemysłowym i administracyjnym. Dzięki dogodnemu położeniu nad morzem, przy ujściu Wisły miasto szybko się rozwijało. Było jednak oddalone od głównych ośrodków przemysłowych Prus oraz stolicy, dlatego też w latach 40. XIX wieku postanowiono wybudować linię z Berlina do Królewca, która miała również mieć odnogę do Gdańska. Po rozważeniu różnych wariantów poprowadzenia trasy zdecydowano, że linia do Gdańska będzie odchodzić w okolicy Tczewa, gdyż było to dostatecznie blisko Gdańska i wystarczająco daleko od granicy z Rosją, a dodatkowo brzegi Wisły były w tym miejscu na tyle stabilne i odpowiednio wysokie, by przeprowadzić tamtędy most drogowo-kolejowy, ówcześnie najdłuższy most w Europie.
1852–1918.
Do I wojny światowej regionalne przewozy kolejowe były ograniczone do najwyżej czterech par pociągów, w tym również towarowo-osobowych. Najwięcej pasażerów (pracowników dojeżdzających do pracy) przewożono na liniach Gdańsk – Gdańsk Nowy Port oraz Gdańsk – Sopot, nawet kilkanaście par pociągów dziennie.
1918–1945.
W dwudziestoleciu międzywojennym, Gdańsk wraz z okolicznymi gminami stał się Wolnym Miastem. Cały ruch kolejowy był obsługiwany wyłącznie przez Polskie Koleje Państwowe, jednak pociągi zatrzymujące się w Gdańsku przechodziły kontrole celne. Aby przyspieszyć ruch kolejowy, część składów przejeżdżała przez Gdańsk i Sopot tranzytem, nie zatrzymując się. Pasażerowie jadący do Gdańska przesiadali się w Tczewie, lub na tej stacji formowano pociągi z wagonów z różnych kierunków w jeden, jadący do Gdańska.
Po I wojnie światowej Gdańsk stał się punktem przeładunkowym dla amerykańskiej pomocy dla Polski. Tu przeładowywano i składano lokomotywy, które przypływały drogą morską. Dodatkowo w 1920 w Stoczni Gdańskiej uruchomiono produkcję niskoburtowych węglarek, które były niezbędne do przewozu śląskiego węgla oraz – w mniejszym stopniu – innych towarów. Po wybudowaniu w latach 30. XX wieku portu oraz magistrali węglowej w Gdyni, nowe lokomotywy kupowane z zagranicy i sprowadzone drogą morską importowano już przez ten port, przez co rola Gdańska zmalała.
Po strajku niemieckich kolejarzy, którzy na Pomorzu Gdańskim masowo nie stawiali się do służby, w lutym 1920 ruch kolejowy był prowadzony przez niemających doświadczenia i wiedzy Polaków, co powodowało różnego rodzaju katastrofy oraz drobniejsze wypadki. W tym okresie Pomorze Gdańskie było również miejscem wielu aktów terrorystycznych, których ofiarą padali pasażerowie pociągów na liniach głównych, tj. granica państwa – Chojnice – Tczew – granica państwa, oraz w samym Gdańsku w 1939. Sprawcy chcieli pokazać w ten sposób, że Polskie Koleje Państwowe nie zapewniają bezpieczeństwa podróżnym. Szczególnie ukazała to katastrofa w Gdańsku, która zdarzyła się tuż pod oknami Dyrekcji Kolei.
W ostatnich dniach wojny, w marcu 1945, w wyniku okrążenia Gdańska i ofensywy Armii Czerwonej z zachodu, Niemcy opuścili stanowiska obronne w lasach otaczających Gdańsk od zachodu. Następnie natarcie ruszyło również z północy. Niemieccy obrońcy utworzyli kolejną linię obrony na nasypie, po którym kursowały pociągi nieukończonej linii Gdańsk Wrzeszcz – Berlin (linia kolejowa Gdańsk Wrzeszcz – Stara Piła). W celu uszczelnienia linii oporu zabarykadowali przejazdy drogowe pod wiaduktami w obrębie Gdańska&lt;ref name="ŚK8/07"&gt;&lt;/ref&gt;. Niemcy wtoczyli na wiadukty ciężki tabor (lokomotywy), a następnie zdetonowali ładunki. Przyczółki oraz pozostałości nasypu były widoczne do 2013, kiedy to rozpoczęto budowę Pomorskiej Kolei Metropolitalnej, w związku z czym wyburzono wiadukty i przyczółki dawnej Kolei Kaszubskiej.
1945–1969.
W 1945 Gdańsk został przyłączony do Polski, jednakże główna linia kolejowa była mocno uszkodzona. Z tego względu większość przewozów towarów do portu odbywała się przez Kościerzynę, a nie przez Tczew i Gdańsk. Wycofująca się armia niemiecka zniszczyła mosty i wiadukty Gdańskiej Kolei Dojazdowej, która dowoziła mieszkańców Żuław i Olszynki do ścisłego centrum Gdańska. Dodatkowo całe zaplecze techniczne oraz tabor został albo wywieziony, albo zatopiony po wysadzeniu wałów. W 1947 w obrębie oddziaływania kolejki mieszkało już 70 tysięcy ludzi.
24 sierpnia 1945 przeniesiono do Gdańska z Bydgoszczy siedzibę Dyrekcji Okręgowej Kolei Państwowej. Utworzono tu również wydział wąskotorowy, który w październiku 1945 przeniesiono do Nowego Stawu. 15 września 1945 uruchomiono pierwszy po wojnie pociąg wąskotorowy, jednakże kolej nie docierała jeszcze do Gdańska. W październiku 1946 uruchomiono zakłady naprawcze w Lisewie, co pozwoliło na szybszą naprawę parowozów i wagonów. Szczytowym okresem ruchu pasażerskiego kolei wąskotorowej był rok 1954, kiedy przewieziono 1,2 mln osób.
W 1947 zdecydowano o wykorzystaniu poniemieckich składów EW90 berlińskiej S-Bahn do budowy kolei podmiejskiej w Trójmieście. Składy te wymagały odbudowy oraz kilku zmian w konstrukcji. Jako pierwszą oddano do użytku linię Gdańsk Główny – Gdańsk Nowy Port, która powstała na starej podmiejskiej trasie, gdzie kursowały pociągi Pruszcz – Gdańsk Nowy Port. Linia ta zaczęła funkcjonować 4 marca 1951. W początkowych miesiącach wykorzystywane były prostowniki odzyskane z okrętów podwodnych. Zainstalowana sieć trakcyjna przygotowana była od razu do późniejszego przejścia na standardowe napięcie 3000 V.
2 stycznia 1952 uruchomiono regularne pociągi elektryczne do Sopotu, na odcinku od stacji Wrzeszcz na linii jednotorowej. 15 maja 1952 drugi tor sięgał stacji Oliwa, a 22 czerwca ruch na całej ówczesnej linii odbywał się po obu torach. Aż do 1953, ze względu na opóźnienia w dostawach brytyjskiego wyposażenia podstacji elektrycznych, odcinek ten zasilano z wykorzystaniem podstacji przeznaczonej dla gdańskich tramwajów oraz elementów z odzysku lub wypożyczonych.
Do Gdyni Głównej linię SKM przedłużono 22 lipca 1953, lecz do 1 maja 1954 na odcinku od stacji Orłowo funkcjonował jeden tor. Również w 1953 powstał budynek elektrowozowni w Gdyni Chyloni, jednak elektryfikacja torów do niej nastąpiła dopiero dwa lata później – do tego czasu do manewrów niezbędna była lokomotywa parowa. W 1956 SKM docierała już do Wejherowa.
po 1989.
24 czerwca 2005 o 18.55 z Gdańska Brzeźna odjechał ostatni pociąg SKM, w sieciowym rozkładzie jazdy pociągów 2005/2006 linia ta jeszcze występowała z adnotacją "Ruch pociągów zawieszony do odwołania", jednakże w następnym SRJP tabeli już nie ma.
1 kwietnia 2015 otwarto przystanek Gdańsk Śródmieście.
W latach 2013–2015 wybudowano linię nr 248, w wariantach Wrzeszcz–Kiełpinek (odbudowa), Kiełpinek–Rębiechowo (budowa). Linię otwarto 1 września 2015. Od 2021 trwa elektryfikacja tej linii.
Od 2022 odbudowywany jest realizowany przez Pomorską Kolej Metropolitalną oraz PKP PLK odcinek Kiełpinek–Leźno–Stara Piła–Glincz mający łączyć się z liniami do Kościerzyny i Kartuz. Projekt ten ma nazwę "bajpasu kartuskiego" i ma pełnić funkcję objazdu przy modernizacji magistrali węglowej do Gdyni.
Linie kolejowe.
Najważniejsze linie kolejowe w Gdańsku, 9, 202, 250 zbiegają się na stacji Gdańsk Główny, tworząc wraz z aleją Zwycięstwa i Grunwaldzką kręgosłup komunikacyjny Trójmiasta. Kolejną linią odgrywającą większą rolę jest linia nr 201, jednakże została ona sprowadzona w ostatnich latach do linii z niewielkim ruchem lokalnym. Reszta linii to łącznice oraz linie zlikwidowane.
Czynne linie pasażerskie.
Linia kolejowa nr 9.
Linia nr 9 powstawała fragmentami do Gdańska dotarła już w 1852, natomiast ostatni fragment powstał w 1877. Linia ta jest magistralą łączącą Warszawę z Gdańskiem Głównym. Linia ta wraz z linią 202, 250 tworzy kręgosłup komunikacyjny Trójmiasta.
Linia kolejowa nr 201.
Część dawnej magistrali węglowej. Znajduje się w granicach Gdańska od lat siedemdziesiątych.
Linia kolejowa nr 202.
Linia łącząca Gdańsk Główny ze Stargardem.
Linia kolejowa nr 248.
Nazywana Pomorską Koleją Metropolitalną, zapewniająca dojazd do lotniska w Rębiechowie oraz do Gdyni, Kartuz czy Kościerzyny.
Linia kolejowa nr 250.
Linia Gdańsk Główny – Rumia obsługiwana na całej długości przez Szybką Kolej Miejską.
Czynne linie towarowe.
Linia kolejowa nr 226.
Linia łącząca stację towarową Gdańsk Port Północny ze stacją Pruszcz Gdański
Linia kolejowa nr 227.
Linia kolejowa nr 227 powstała jako łącznik pomiędzy stacjami Gdańsk Główny a Gdańsk Zaspa Towarowa.
Linia kolejowa nr 235.
Linia kolejowa nr 235 powstała w 1921 w celu ominięcia Wolnego Miasta Gdańsk, w 1930 została przedłużona do Osowy, by podłączyć tę linię do Magistrali Węglowej. Obecnie linia łączy Klukowo z Gdańskiem Osową, gdyż w 1973 odcinek Kokoszki – Klukowo został rozebrany, ze względu na budowę pasa startowego nowego lotniska w Rębiechowie. Obecnie linia wykorzystywana jest przez lotnisko (dowóz paliwa lotniczego) oraz przez przesypownię cementu w Gdańsku Osowie.
Łącznice kolejowe.
Łącznica kolejowa nr 721.
Łącznica pomiędzy stacją Gdańsk Południowy i linią towarową nr 226 do Portu Północnego. W 1971 linia ta została zelektryfikowana.
Łącznica kolejowa nr 846.
Łączy linię kolejową nr 226 z dawną stacją towarową Gdańsk Sienna Grobla.
Tor łączący nr 965.
Tor ten łączy linię kolejową nr 226 ze stacją Gdańsk Kanał Kaszubski oraz z Wyspą Ostrów przy pomocy promu kolejowego.
Linie nieczynne.
Linia kolejowa nr 234.
Linia 234 powstała w 1914, służyła początkowo do prowadzenia pociągów lokalnych z Gdańska (Wrzeszcza) do Kartuz. Po zmianie granic państwowych w 1918 linia stała się transgraniczna, jednocześnie była częścią obwodnicy Wolnego Miasta Gdańska (odcinek Kokoszki – Stara Piła). Część linii została wykorzystana przy budowie kolei metropolitalnej, zapewniającej dojazd do lotniska w Rębiechowie oraz do Gdyni, Kartuz czy Kościerzyny.
Od 2022 odbudowywany jest realizowany przez Pomorską Kolej Metropolitalną oraz PKP PLK odcinek Kiełpinek–Leźno–Stara Piła–Glincz mający łączyć się z liniami do Kościerzyny i Kartuz. Projekt ten ma nazwę "bajpasu kartuskiego" i ma pełnić funkcję objazdu przy modernizacji magistrali węglowej do Gdyni.
Linia kolejowa nr 249.
Linia 249 powstała w 1867, służyła do przewozu ludzi i towarów z Gdańska Głównego do Nowego Portu. W 1952 na tej linii zadebiutowały pociągi SKM. W 2002 część pomiędzy Gdańskiem Brzeźnem a Gdańskiem Nowym Portem została rozebrana, a stacja Gdańsk Nowy Port odcięta od reszty sieci kolejowej. W 2002 ruch na linii wstrzymano. Przy okazji budowy stadionu w Letnicy rozważano plany przywrócenia ruchu pociągów na tej linii.

</doc>
<doc id="1422408" url="https://pl.wikipedia.org/wiki?curid=1422408" title="Leszek Leon Lesisz">
Leszek Leon Lesisz

Leszek Leon Lesisz ps. "Stok" (ur. 1924, zm. 2007) – podoficer Armii Krajowej, uczestnik Akcji Burza, członek drużyny minerskiej oddziału partyzanckiego por. "Barabasza". Żołnierz 4 pułku piechoty legionów AK, uczestnik bitwy pod Antoniowem. Od września 1944 roku więzień obozu Lamsdorf (Łambinowice), wywieziony do pracy w głąb Niemiec w okolice Kassel, następnie żołnierz 28 batalionu pomocniczego 8 brytyjskiej Armii Montgomery'ego. Po wojnie więziony przez UB w więzieniu w Kielcach, w okresie późniejszym nauczyciel i dyrektor szkół kieleckich, zaangażowany w akcje niwelowania analfabetyzmu w województwie świętokrzyskim.

</doc>
<doc id="1422410" url="https://pl.wikipedia.org/wiki?curid=1422410" title="Region Płaskowyżu Centralnego">
Region Płaskowyżu Centralnego

Region Płaskowyżu Centralnego (wiet. "Tây Nguyên") – region Wietnamu, w środkowej części kraju. 
Region graniczy z Laosem i Kambodżą i nie ma dostępu do morza. Obszar regionu jest wyżynny, w znacznej części pokryty równinami.
Rdzenną ludność tego regionu stanowią mniejszości etniczne, m.in. Gia Rai, Rade, Bahnar oraz Koho.
W skład regionu wchodzi pięć prowincji.

</doc>
<doc id="1422413" url="https://pl.wikipedia.org/wiki?curid=1422413" title="Rząd Siarhieja Sidorskiego">
Rząd Siarhieja Sidorskiego

Rząd Siarhieja Sidorskiego – urzędująca do 28 grudnia 2010 roku Rada Ministrów Republiki Białorusi (dalej: Rada Ministrów). Na podstawie z art. 106 Konstytucji Republiki Białorusi i zgodnie z art. 19 ustawy z dnia 7 lipca 1998 roku "o Radzie Ministrów Republiki Białorusi", w dniu 19 grudnia 2003 roku Prezydent Republiki Białoruś (dalej: Prezydent), po uzyskaniu zgody Izby Reprezentantów Republiki Białorusi, wyrażonej postanowieniem nr 877-П2/VII, wyznaczył ukazem nr 564 Siarhieja Sidorskiego na Prezesa Rady Ministrów Republiki Białorusi (dalej: Prezes Rady Ministrów).
Mianowanie i odwoływanie Prezesa Rady Ministrów, jego Zastępców oraz ministrów należy do wyłącznych kompetencji Prezydenta. Prezydent nie wydaje jednego aktu prawnego o powołaniu Rady Ministrów, ograniczając się do przeprowadzania zmian w składzie Rady Ministrów. Dokonuje ich w formie wydania ukazów, każdorazowo dotyczących odwołania lub powołania jednego ministra. Stąd skład Rady Ministrów regulowany jest wieloma ukazami prezydenckimi.
Skład Rady Ministrów.
Dane na 28 marca 2009 roku. Skład Rady Ministrów za jej stroną oficjalną. Nazwiska podano w kolejności odzwierciedlającej kolejność zastosowaną na tamtej stronie. Ona z kolei wynika z przedstawienia osobno Prezesa i Zastępców Rady Ministrów oraz – nazw ministerstw w kolejności alfabetycznej (w języku rosyjskim, domyślnym tej strony). Nazwiska w wersji białoruskiej, w nawiasach przedstawiono ich rosyjskie wersje.

</doc>
<doc id="1422414" url="https://pl.wikipedia.org/wiki?curid=1422414" title="Kościół św. Katarzyny Aleksandryjskiej w Kątach Bystrzyckich">
Kościół św. Katarzyny Aleksandryjskiej w Kątach Bystrzyckich

Kościół św. Katarzyny Aleksandryjskiej w Kątach Bystrzyckich – późnogotycka świątynia z elementami barokowymi i renesansowymi, wzniesiona w 1541 roku, znajdująca się we wsi Kąty Bystrzyckie w gminie Lądek Zdrój, w woj. dolnośląskim. Jest najstarszą budowlą sakralną zachowaną na terenie gminy i jedną z pierwszych świątyń wybudowanych na ziemi kłodzkiej. Obecnie właścicielem obiektu jest parafia rzymskokatolicka w Lądku-Zdroju, w której pełni on funkcję kościoła filialnego.
Położenie i otoczenie.
Świątynia położona jest w górnej części wsi, w miejscu stanowiącym dawniej jej centrum, w wąskiej dolinie gór Krowiarek nad potokiem noszącym nieoficjalną nazwę Kątowianka. Główna droga wsi prowadzi prostym odcinkiem do kościoła, eksponując jego bryłę w długiej perspektywie, następnie mija go łukiem w lewo. Kościół otacza kamienny mur z przyporami zbudowany na planie owalu, wewnątrz którego znajduje się stary cmentarz. Wejście na teren przykościelny otwierają dwie bramy:
Wejście od wschodu okalają różowo kwitnące, drzewiaste głogi.
Na terenie przykościelnym zachowały się w dość dobrym stanie, stare nagrobki dawnych, niemieckich mieszkańców wsi oraz kilka z czasów tuż powojennych. Najstarsze z nich pochodzą z XIX w. Rośnie też kilka wysokich żywotników. Wewnątrz murów, po północnej stronie stoi ceglana kaplica cmentarna z połowy XIX w. z dwuspadowym dachem.
Historia kościoła i parafii w Kątach.
Według miejscowej tradycji w Kątach Bystrzyckich miał powstać pierwszy kościół we wschodniej części ziemi kłodzkiej i osiedlić się pierwszy ksiądz. Z dokumentów historycznych wiadomo, że bardzo wcześnie, bo już w 1364 r. ówczesny "Winkeldorf" były wsią parafialną należącą do feudalnego państwa karpieńskiego. Wkrótce, bo już 40 lat później, kościół utracił status kościoła parafialnego i został przed 1534 r. włączony do parafii w Strachocinie. Mieszkańcy płacili Strachocinowi dziesięcinę. Wiadomo, że wówczas kościół nosił już wezwanie św. Katarzyny i zawierał trzy ołtarze. Później przejęty został przez protestantów, a przed 1631 r. odzyskany przez katolików, po jego ponownym poświęceniu. Odnotowano też wtedy, że przykościelny cmentarz otoczony był murem, a plebania od dawna pozostawała nieużytkowana. W 1653 r. Kąty ponownie przyłączono do parafii w Strachocinie, a następnie do parafii lądeckiej, w której pozostaje do dziś.
Architektura.
Kościół w Kątach Bystrzyckich jest budowlą orientowaną, jednonawową, której styl można określić jako późnogotycki. Zbudowany został około roku 1541 i jego kształt pozostał niezmieniony do czasów współczesnych. Składa się z dwóch części – prosto zamkniętego prezbiterium, nakrytego dwuspadowym dachem oraz nawy, której dwuspadowy dach jest nieco podwyższony. Taki prosty układ wywodzi się jeszcze z budownictwa wczesnego gotyku 2 połowy XIII w. i jak na połowę XVI w. jest już bardzo archaiczny. Innymi elementami architektury kościoła, związanymi z tradycją gotyku są dwa kamienne krzyże maltańskie wieńczące dach nawy i prezbiterium. Portal, który ujmuje ostrołukowe boczne wejście do nawy zdobiony był laskowaniem wnikającym w węgarach w charakterystyczny ukośny zacios i reprezentował wczesny typ renesansowych obramień stosowany również w końcu XVI w. Wiadomo, że jeszcze w końcu XIX wieku wewnątrz świątyni były metalowe drzwi z ozdobnymi okuciami z przedstawieniem rycerza, jednak nie zachowały się one do dzisiaj.
Nie wiadomo, czy kościół zbudowany w 1540 r. miał już zachodnią wieżę nad wejściem. Obecnie istniejąca wieża z dzwonnicą, wzniesiona jest z kamienia i ma bardzo proste formy charakterystyczne dla baroku. Postawiona na planie kwadratu, zwieńczona jest cebulastym hełmem pokrytym blachą. Ocenia się, że mogła być przebudowana lub wzniesiona w XVIII w. lub nawet na początku XIX stulecia.
Prawdopodobnie także w tym czasie co wieżę dobudowano do kościoła dwukondygnacyjną przybudówkę z zakrystią w przyziemiu i emporą na piętrze. W 3 ćw. XIX w. przebudowano okna nawy i przybudówki, a także jej szczyt. Współczesne pokrycie dachu blachą malowaną w odcieniu szarości, nawiązuje do dawnego pokrycia ciemnoszarym łupkiem, którego pozostałości widoczne są na detalach muru kościelnego.
Wnętrza i wyposażenie.
Skromne wyposażenie kościoła pochodzi głównie z epoki baroku. Składają się na nie:
Obraz św. Katarzyny przedstawia jej typowy wizerunek ikonograficzny – postać młodej kobiety w koronie i czerwonej, bogatej szacie trzyma w prawej ręce liść palmowy (palmę męczeństwa), lewą podtrzymuje miecz i koło, atrybuty swojej męki. W tle białe lilie, jako symbol niewinności oraz antyczne budowle nawiązujące do hagiograficznego pochodzenia świętej, która miała być księżniczką w starożytnej Aleksandrii. Obraz jest malowany na desce. Jego górna część wykończona jest półkoliście.
Podczas remontu w 2000 r. pod tynkiem wewnętrznym nawy i prezbiterium odkryto warstwę z oryginalnym średniowiecznym malarstwem ściennym o unikatowej wartości, pochodzącym prawdopodobnie z pierwszej dekoracji kościoła. Są one mocno zniszczone, odsłonięte tylko we fragmentach i czekają na prace konserwatorskie.
Podłogi kościoła wyłożone są kamiennymi płytami. Strop nawy płaski, bez zdobień (pierwotny zawalił się w latach 80. XX w.). Przedsionek znajdujący się pod wieżą, od nawy oddziela stalowa, współczesna krata.
Wiadomo ze źródeł historycznych, że w kościele w końcu XIX w. znajdowała się wówczas XVI-wieczna, malowana skrzynia z gotyckim ornamentem. Do niedawna na wyposażeniu świątyni znajdowała się też bogato zdobiona, XIX-wieczna monstrancja, którą władze kościelne w latach 1990 roku arbitralnie wywiozły w niewiadome miejsce.
Współczesność i odkrycia.
Po 1945 r. budynek przejął Kościół łaciński, reprezentowany przez dekanat Lądek-Zdrój i doprowadził niemal do całkowitej ruiny. Wieś pozostawała przez dziesięciolecia słabo zaludniona, więc dochody z mszy były niewielkie. W połowie lat 90. XX w. ratowaniem zabytku zajął się Społeczny Komitet Renowacji Kościoła w Kątach Bystrzyckich powstały 29 marca 1999 roku, który uratował ten najstarszy sakralny zabytek dekanatu przed całkowitym zniszczeniem. Komitet jest wpisany w rejestrze stowarzyszeń pod numerem 175/2000.
Środki na przeprowadzenie remontu zbierano przez kilkanaście lat całkowicie społecznie. Pozyskane fundusze pochodziły ze sprzedaży cegiełek, kwest podczas organizowanych imprez (Święto Latawca, koncerty wielkanocne), darowizn osób prywatnych w tym także ze strony Niemców, dawnych mieszkańców wsi. Wsparcie okazało m.in. niemieckie stowarzyszenie Partnerschafts-Fördervereins z Groß-Gerau oraz władze tego miasta. Wiele prac porządkowych i remontowych zostało wykonanych społecznie.
Podczas remontu instalacji w 2000 r. wewnątrz kościoła, pod tynkiem odsłonięto fragmenty malowideł, najprawdopodobniej z okresu średniowieczna. To odkrycie, wymagające dokładnych badań i zabiegów konserwatorskich, zintensyfikowało działania społecznego komitetu.

</doc>
<doc id="1422416" url="https://pl.wikipedia.org/wiki?curid=1422416" title="Partia Organizacji Wolnej Bretanii">
Partia Organizacji Wolnej Bretanii

Partia Organizacji Wolnej Bretanii, fr. "Parti pour l’Organisation d’une Bretagne Libre", POBL – bretońskie nacjonalistyczne ugrupowanie polityczne w latach 80. i 90. we francuskiej Bretanii.
Partia powstała w 1982 r. jako ugrupowanie centrowo-prawicowe. Jednym z jej współtwórców był Yann Fouéré. Organem prasowym zostało reaktywowane pismo „l’Avenir de la Bretagne”. Program bazował na nacjonalizmie bretońskim i idei federalnej Europy. Opowiadał się za liberalnym modelem gospodarczym. Głosił, że obszar Bretanii jest bardziej celtycki niż francuski, w związku z czym region musi uzyskać niezawisłość. POBL utrzymywała kontakty z innymi europejskimi ugrupowaniami mniejszości narodowych. Jednakże z biegiem czasu ewaluowała w kierunku skrajnej prawicy. W 1999 r. 2 jej działaczy było zamieszanych podczas interceltyckiego festiwalu w Lorient w zabójstwo bojówkarzy lewicowych z Unii Demokratycznej Bretońskiej. Od tego roku działalność partii coraz bardziej była ograniczana, aż do faktycznego jej wygaszenia w 2005 r. Większość działaczy przeszła do partii Adsav. Reszta współtworzyła chadecką Partię Bretońską. Obecnie jedynym przejawem działalności jest wydawanie półmiesięcznika „l’Avenir de la Bretagne”.

</doc>
<doc id="1422418" url="https://pl.wikipedia.org/wiki?curid=1422418" title="Patrick Joseph Hayes">
Patrick Joseph Hayes

Patrick Joseph Hayes (ur. 20 listopada 1867 w Nowym Jorku, zm. 4 września 1938 w Nowym Jorku) – amerykański duchowny katolicki, arcybiskup Nowego Jorku (1919-1938) i kardynał.
Życiorys.
Po ukończeniu seminarium w Troy (Nowy Jork) i studiów w Waszyngtonie 8 września 1892 przyjął święcenia kapłańskie z rąk arcybiskupa Nowego Jorku Michaela Corrigana. Pracował duszpastersko do 1903. W latach 1903-1914 kanclerz kurii nowojorskiej. 3 lipca 1914 nominowany na biskupa pomocniczego Nowego Jorku. Sakry udzielił kardynał John Farley. 10 marca 1919 mianowany następcą kard. Farleya. Urząd pełnił aż do śmierci. W 1924 otrzymał kapelusz kardynalski z tytułem prezbitera Santa Maria in Via. Pochowany w katedrze nowojorskiej.

</doc>
<doc id="1422419" url="https://pl.wikipedia.org/wiki?curid=1422419" title="Patrick Hayes">
Patrick Hayes



</doc>
<doc id="1422420" url="https://pl.wikipedia.org/wiki?curid=1422420" title="Pakt z diabłem">
Pakt z diabłem

Pakt z diabłem – porozumienie (czasem potwierdzone uroczystym ślubowaniem i napisane lub podpisane własną krwią), na podstawie którego poświęca się siebie Szatanowi, Lucyferowi, Mefistofelesowi i oddaje mu własną duszę, życie itd. Akt ten niekiedy jest czyniony jedynie z pobożności lub czci, ale częściej w celu zysku (sukcesu, przyjemności itd.) bądź jako środek i warunek inicjacji w pewnych sektach demonicznych.
Geneza.
Transakcja paktu z diabłem ma orientalny rodowód. Można ją śledzić poczynając od ksiąg perskich. W "Zend-Aweście" Aryman próbuje bezskutecznie skusić Zaratusztrę. W "Szachname" Ferdousiego arabski książę Zohak podpisuje pakt z Iblisem, zabija swego ojca i przejmuje jego tron, w końcu jednak ginie z powodu złych czynów popełnionych z pomocą demona. Kontakt Żydów z Persami od czasów niewoli babilońskiej spowodował przejęcie tej idei najpierw przez judaizm, a następnie przez chrześcijaństwo. Święty Hieronim jako pakt z diabłem tłumaczy sformułowanie z "Księgi Izajasza": "Zawarliśmy przymierze ze Śmiercią i z Szeolem zrobiliśmy układ". O pakcie z diabłem w sposób wyraźny mówi apokryficzna "Księga Henocha", "Talmud" i "Zohar". Na ideę możliwości zawarcia paktu z diabłem wyraźnie wskazuje scena trzeciego kuszenia z ewangelii synoptycznych, gdzie diabeł mówi do Jezusa, pokazując mu wszystkie królestwa świata: "Dam ci to wszystko, jeśli upadniesz i oddasz mi pokłon".
Forma.
Motyw paktu z diabłem w kulturze europejskiej pojawia się najpierw na wschodzie na terenach Bizancjum. Ma formę pisemną, zgodnie z obowiązującymi w cesarstwie rzymskim formami prawnymi. Pakt powinien być podpisany krwią, co może mieć związek z dawnymi wierzeniami, że przez transfuzję można stworzyć więzy krwi zarówno z ludźmi jaki z istotami duchowymi. Użycie krwi dla zawarcia przymierza z diabłem może też odwoływać się do elementów wiary Izraela w krew jako siedlisko życia oraz okaleczeń stosowanych w wierzeniach ludów germańskich. Umowę zawsze podpisuje człowiek, nigdy diabeł. Jest ona zawierana na określony czas, najczęściej na dwadzieścia cztery lata.
Cel.
Bazyli Wielki opowiada w swych "Dialogach" o Proteriusie, który zawarł pakt z diabłem w zamian za miłość kobiety. Człowiek wchodzący w układ z diabłem mógł też pragnąć uzyskać pozycję, władzę, opiekę, przyjemność, bogactwo lub wiedzę. Ponieważ diabeł był księciem tego świata człowiek pragnął przez kontakt z nim zdobyć możność osiągnięcia rzeczy przekraczających możliwości istoty ludzkiej: całkowitą władzę nad światem, nad obiektami swych namiętności, poznanie wszystkich rzeczy dobrych i złych włącznie z wiedzą magiczną, zaspokojenie nienasyconego głodu złota.
Cena.
Zapłata jakiej żąda diabeł za swe usługi ma swoje źródło w ofiarach składanych, przez ich wyznawców, bóstwom pogańskim, które zostały w chrześcijaństwie zdegradowane do roli demonów. Pewien odrębny element wniósł w tę kwestię stosunek ludów północy Europy do ich duchów opiekuńczych, z którymi pertraktowano, traktując ich jako wynajętych pomocników. Z koboldami czy elfami ustalano warunki pracy, zatrudniano ich i zwalniano w miarę potrzeby. Diabły weszły w tę rolę: negocjowały umowy z ludźmi i podejmowały się służyć swym panom przez określony czas, za umówioną zapłatę. Gdy pod wpływem wierzeń perskich rola i możliwości demonów zaczęły wzrastać, wzrosła też i cena za ich usługi, którą stała się dusza człowieka.
Sprzedanie duszy człowieka diabłu, wskazuje na pewne związki z kanibalizmem. Jest pozostałością dawnego kultu ofiarnego, w którym bóstwo wchłaniało duszę ofiary, pożerając jego ciało. To tłumaczy średniowieczne wierzenie, że diabły pożerały ciała potępionych w piekle, często uwidaczniane na obrazach. Chrześcijaństwo utożsamiło sprzedanie duszy diabłu z utratą zbawienia.
Człowiek może także sprzedać diabłu cudzą duszę. W średniowiecznej legendzie rycerz sprzedaje duszę swojej żony. W wielu utworach jako emanacja duszy traktowany jest cień, tak dzieje się na przykład w utworze Chamissa "Peter Schlemihl" (1814). Zdarza się też, że człowiek sprzedaje diabłu kawałek swego ciała.
Egzekucja należności przez diabła.
Po upływie umówionego czasu, diabeł przychodzi zabrać duszę ludzką. Czasem odbywa się to bez zadania człowiekowi śmierci, diabeł zabiera duszę, a jej właściciel nadal jeszcze żyje, ale już tylko cieleśnie ("vivente corpore"). Tak dzieje się z bohaterem opowiadania E. A. Poe’go "Bon-Bon".
Najczęściej jednak diabeł wchodzi w posiadanie duszy człowieka przez zabicie jego ciała. Człowiek płacił w ten sposób życiem za interesy z siłą nieczystą. Diabeł zadaje śmierć ofierze szarpiąc jej ciało zębami i pazurami. Nie jest jednak zainteresowany ciałem człowieka, chce posiąść jego duszę. Nie ma jednak pełnej władzy nad życiem człowieka. Nie może uśmiercić człowieka, który nie bluźniłby Bogu. W przekonaniu tym widać wyraźną analogię do "Księgi Hioba", w której diabeł może kusić Hioba, ale nie może odebrać mu życia, dlatego też żona radzi mu: "Złorzecz Bogu i umieraj" (Hi 2, 9).
Uniknięcie konsekwencji paktu z diabłem.
Zazwyczaj pakt zawarty z diabłem kosztuje człowieka utratę zbawienia wiecznego. W tradycji ludowej nie brak jednak ludzi, którzy przechytrzyli nabywcę dusz. Chociaż diabeł nazywany jest arcyoszustem, podania często przedstawiają go jako ufnego głupca, wyprowadzanego w pole za pomocą najprostszych podstępów. Człowiek często nie ma skrupułów, by oszukać przeciwnika, często uchyla się przed dotrzymaniem zobowiązań albo pokonuje diabła skrupulatnym przestrzeganiem litery umowy. Obie strategie wykorzystuje Pan Twardowski w wierszu Mickiewicza.
Średniowieczny Kościół sam podsuwał ludziom sposoby obejścia warunków umowy. Kontrahent diabła zawsze mógł liczyć na pomoc Kościoła, toteż przed Reformacją diabeł prawie zawsze był oszukiwany w swych rachubach. Najpewniejszym sposobem w pokonaniu szatana było odwołanie się do Matki Boskiej, zawsze gotowej do walki z diabłem. W dramacie średniowiecznym Chrystus daje swej Matce koronę i berło wraz z całkowitą władzą nad diabłem. Matka Boska wyrwała z piekieł Merlina, Teofila, Roberta Diabła, uratowała też kobietę sprzedaną diabłu przez jej męża, zstępując w jej postaci do piekła i zmuszając diabła, by oddał jej mężowi podpisany przez niego dokument.

</doc>
<doc id="1422425" url="https://pl.wikipedia.org/wiki?curid=1422425" title="John Farley">
John Farley



</doc>
<doc id="1422426" url="https://pl.wikipedia.org/wiki?curid=1422426" title="Mumia powraca">
Mumia powraca

Mumia powraca (ang. "The Mummy Returns") – film produkcji amerykańsko-kanadyjsko-niemieckiej z 2001 w reżyserii i na podstawie scenariusza Stephena Sommersa. Kontynuacja filmu "Mumia" z 1999. Premiera światowa filmu odbyła się 4 maja 2001 roku. Film otrzymał mieszane oceny ze strony krytyków.

</doc>
<doc id="1422428" url="https://pl.wikipedia.org/wiki?curid=1422428" title="Dynama Brześć">
Dynama Brześć

Dynama Brześć (), właśc. Tawarystwa z abmieżawanaj adkaznasciu „Futbolny kłub »Dynama-Brest«” () – białoruski klub piłkarski z miasta Brześć, występujący w Wyszejszaja liha.
Historia.
Drużyna występowała pod nazwami:
Klub został założony w 1960 jako "Spartak Brześć", chociaż już w latach 1945–1954 w mistrzostwach ZSRR uczestniczyła drużyna "Dynama Brześć". W 1973 nazwę zmieniono na "Buh", by w 1976 nadać mu obecną nazwę.
Europejskie puchary.
W sezonie 2007/08 zespół pierwszy raz w swojej historii brał udział w rozgrywkach Pucharu UEFA. W pierwszej rundzie eleminacyjnej zespół trafił na łotewskiego przeciwnika – Liepājas Metalurgs. W pierwszym spotkaniu na Łotwie był remis 1–1, jednak w rewanżu w Brześciu "biało-niebiescy" przegrałi 1–2 i odpadli z rozgrywek.
Obecny skład.
"Dane na 17 listopada 2020 r."

</doc>
<doc id="1422435" url="https://pl.wikipedia.org/wiki?curid=1422435" title="Willa Karowów">
Willa Karowów

Willa Karowów – willa w Stargardzie zbudowana w 1926, na skraju parku Chrobrego, przy ul. Portowej 3.
Pałac jest budowlą dwukondygnacyjną zbudowaną w 1926 w stylu neorenesansowym jako własność rodziny Karowów. Willa została zaprojektowana przez pobliskiego Wielkiego Nowego Młyna G. Karowa. Pałac uważany jest za najpiękniejszy obiekt rezydencjonalny w mieście. Budynek ocalał w czasie II wojny światowej w stanie nienaruszonym. 
Od 1964 w willi mieści się Młodzieżowy Dom Kultury w Stargardzie.
 Budynek wpisany jest do rejestru zabytków pod nr rej.: A-8 z 19.06.1999

</doc>
<doc id="1422438" url="https://pl.wikipedia.org/wiki?curid=1422438" title="Zbigniew Ostrowski">
Zbigniew Ostrowski

Zbigniew Wiktor Ostrowski (ur. 28 lipca 1955 w Braniewie) – polski dziennikarz radiowy, menedżer i polityk, w latach 2011–2014 wicewojewoda kujawsko-pomorski, od 2014 wicemarszałek w zarządzie województwa.
Życiorys.
Syn Stanisława i Gabrieli. Ukończył w 1978 studia z zakresu filologii polskiej na Uniwersytecie Mikołaja Kopernika w Toruniu. W tym samym roku rozpoczął pracę jako dziennikarz radiowy w Polskim Radiu w Bydgoszczy (przemianowanym na Radio PiK). W 1979 objął kierownictwo redakcji Polskiego Radia w Toruniu, podjął współpracę z Programem III. W 1992 był współzałożycielem i następnie objął stanowisko redaktora naczelnego pierwszej regionalnej stacji komercyjnej – Radia Toruń. Rok później zakładał Radio GRA. W 1997 powrócił do mediów publicznych, był dziennikarzem w TVP3 Bydgoszcz, zaś w latach 2000–2006 kolejno pełnił funkcje wiceprezesa i prezesa Radia PiK. W 2007 powołany na zastępcę dyrektora Opery Nova w Bydgoszczy. W 2008 został przewodniczącym rady programowej Radia PiK.
Jest autorem książek reporterskich: "Diogenes z Tadzina" (KAW, 1984) i "Nasi w kraju Kilimandżaro" (KAW, 1988). Jest także autorem około 200 reportaży i słuchowisk radiowych, twórcą lub współtwórcą programów telewizyjnych, publicystą prasowym. Prowadził wykłady na Uniwersytecie Kazimierza Wielkiego w Bydgoszczy i w Kujawsko-Pomorskiej Szkole Wyższej.
W wyborach w 2010 bez powodzenia kandydował z listy Platformy Obywatelskiej do sejmiku kujawsko-pomorskiego. 1 lutego 2011 został powołany na urząd wicewojewody kujawsko-pomorskiego. 1 grudnia 2014 radni sejmiku V kadencji powołali go na stanowisko wicemarszałka w nowym zarządzie województwa. W 2018 uzyskał mandat radnego województwa na okres VI kadencji, po czym ponownie został wybrany na wicemarszałka.
Żonaty (żona Barbara), ma czworo dzieci: Katarzynę, Jakuba, Mateusza i Helenę.
Odznaczenia.
Odznaczony Złotym Krzyżem Zasługi (2005), odznaką honorową „Za Zasługi dla Turystyki” (2009), Medalem za Zasługi dla Policji (2015) oraz Medalem Stulecia Odzyskanej Niepodległości (2022).

</doc>
<doc id="1422440" url="https://pl.wikipedia.org/wiki?curid=1422440" title="Geraud Duroc">
Geraud Duroc

Geraud Christophe Michel Duroc (ur. 25 października 1772 w Pont-à-Mousson, zm. 23 maja 1813) – generał francuski.
Syn oficera. Był wykształcony w szkołach wojskowych w Pont-à-Mousson i Châlons. Po wstąpieniu na tron Napoleona mianowany marszałkiem dworu. W 1806 po bitwie pod Jeną podpisał pokój z Saksonią. Poległ w 1813 roku w bitwie pod Budziszynem podczas pościgu za strażą tylną Prusaków. Napoleon był tak załamany stratą przyjaciela, że na pytanie o strategię bitwy pod Lipskiem odpowiedział „Jutro! Nie mam na to teraz czasu!” i pobiegł do ciała Duroca.
Jego imię nosi stacja metra Duroc w Paryżu.
Pochowany w Dôme des Invalides.

</doc>
<doc id="1422445" url="https://pl.wikipedia.org/wiki?curid=1422445" title="Wyspy Świętego Tomasza i Książęca na Letnich Igrzyskach Olimpijskich 2008">
Wyspy Świętego Tomasza i Książęca na Letnich Igrzyskach Olimpijskich 2008

Wyspy Świętego Tomasza i Książęca na Letnich Igrzyskach Olimpijskich 2008 reprezentowało 3 sportowców w 2 dyscyplinach.
Był to czwarty start reprezentacji Wysp Świętego Tomasza i Książęca na letnich igrzyskach olimpijskich (poprzednie to 1996, 2000, 2004).

</doc>
<doc id="1422447" url="https://pl.wikipedia.org/wiki?curid=1422447" title="Osuchów-Kolonia">
Osuchów-Kolonia



</doc>
<doc id="1422450" url="https://pl.wikipedia.org/wiki?curid=1422450" title="Kathleen Kennedy (producentka filmowa)">
Kathleen Kennedy (producentka filmowa)

Kathleen Kennedy (ur. 5 czerwca 1953 w Berkeley) – amerykańska producentka filmowa, za swoją pracę była siedmiokrotnie nominowana do Oscara.
Jej pierwszym filmem był "E.T." w 1982 roku. Jest stałą współpracownicą Stevena Spielberga. Produkuje również filmy swojego męża Franka Marshalla.

</doc>
<doc id="1422453" url="https://pl.wikipedia.org/wiki?curid=1422453" title="Georgas Freidgeimas">
Georgas Freidgeimas

Georgas Freidgeimas (ur. 10 sierpnia 1987 w Wilnie) – litewski piłkarz, grający na pozycji obrońcy, występujący obecnie w ...

</doc>
<doc id="1422456" url="https://pl.wikipedia.org/wiki?curid=1422456" title="Czarny Anioł">
Czarny Anioł

Czarny Anioł (tyt. oryg. "Johannes Angelos") – powieść historyczna fińskiego pisarza Miki Waltariego o zdobyciu Konstantynopola 29 maja 1453 r.
Fabuła.
Książka ma formę pamiętnika. Jej narratorem, a zarazem głównym bohaterem, jest czterdziestoletni Johanes Angelos, awinioński rycerz wzięty do niewoli przez Turków po bitwie pod Warną, który, zbiegłszy z ich obozu w grudniu 1452 r., dołącza do grona obrońców Konstantynopola. Co ważne - pochodzi on z arystokratycznego bizantyjskiego rodu Angelosów. Kieruje nim jeden cel - zakończyć swoje burzliwe życie na murach Konstantynopola z bronią w ręku, ponieważ nie widzi on dla siebie miejsca w nowym świecie, jaki ma nastać z chwilą upadku tego miasta. Na zmianę jego decyzji nie wpływa nawet odwzajemniona miłość do poznanej Greczynki wysokiego rodu – Anny Notaras. 
Część pierwsza historii.
Po śmierci pisarza została w 1981 roku opublikowana historia Johannesa (fin. "Nuori Johannes") we wcześniejszych latach. Z racji podobieństw i mimo pewnych niekonsekwencji można ją uznać za pierwszą część "Czarnego Anioła". Dostępne jest m.in. tłumaczenie na język francuski, niemiecki, czeski.

</doc>
<doc id="1422457" url="https://pl.wikipedia.org/wiki?curid=1422457" title="Mistrzostwa Polski w pétanque">
Mistrzostwa Polski w pétanque

Mistrzostwa Polski w pétanque po raz pierwszy odbyły się w 2003 r. Rok wcześniej reprezentację Polski na mistrzostwa świata seniorów wybrano na podstawie wyników 4 spośród 10 rozegranych w sezonie turniejów w kategorii tripletów. Dnia 7 marca 2012 Uchwałą nr 06/2012 Zarządu PFP zostały wprowadzone zmiany w Regulaminie Rozgrywek PFP dotyczące Mistrzostw Polski w petanque. Wprowadzono nową kategorię – Mistrzostwa Polski Weteranów oraz zebrano i opisano Mistrzostwa Polski w Strzale Precyzyjnym (Seniorów, Kobiet, Weteranów, Młodzieżowe i Juniorów).
Mistrzostwa Polski Seniorów.
Do 2008 drużyna zwycięska miała prawo reprezentować kraj na turnieju mistrzostw świata seniorów, odbywających się w następnym sezonie. Od 2008 roku, światowa federacja petanque, ustanowiła, aby rozgrywać Mistrzostwa Świata na przemiennie z Mistrzostwami Kontynentalnymi ze względu na zwiększającą się liczbę chętnych w głównej imprezie. Mistrzostwa Europy oraz inne Mistrzostwa Kontynentalne są eliminacją do Mistrzostw Świata w kolejnym sezonie. 
Mistrzostwa Polski w Strzale Precyzyjnym (seniorzy).
I Mistrzostwa Polski w strzale precyzyjnym Seniorów rozegrane zostały wraz z Mistrzostwami Polski w strzale precyzyjnym Kobiet w Radwanicach w oddzielnym terminie. W kolejnym sezonie kongres delegatów doszedł do wniosku, aby rozgrywać Mistrzostwa Polski w strzale precyzyjnym Seniorów w trakcie rozgrywania Finałów Mistrzostw Polski Seniorów.
Mistrzostwa Polski Juniorów.
Drużyna zwycięska ma prawo reprezentować kraj na turnieju mistrzostw świata lub Europy juniorów, odbywających się w następnym sezonie.
Mistrzostwa Polski Kobiet.
Drużyna zwycięska ma prawo reprezentować kraj na turnieju mistrzostw świata lub Europy kobiet, odbywających się w następnym sezonie.
Mistrzostwa Polski w Strzale Precyzyjnym (kobiety).
I Mistrzostwa Polski w strzale precyzyjnym Kobiet rozegrane zostały wraz z Mistrzostwa Polski w strzale precyzyjnym mężczyzn w Radwanicach w oddzielnym terminie. W kolejnym sezonie kongres delegatów doszedł do wniosku, aby rozgrywać Mistrzostwa Polski w strzale precyzyjnym Kobiet w trakcie rozgrywania Mistrzostw Polski Kobiet.
Młodzieżowe Mistrzostwa Polski.
I Młodzieżowe Mistrzostwa Polski rozegrane zostały w 2010 r. W sezonie 2011, chętnych do gry było więcej niż w roku sezonie poprzednim, lecz z organizacji zawodów wycofał się łódzki UKS „Bzura”. Niestety żaden inny klub, nie chciał wziąć ciężaru organizacji tej jeszcze mało znanej imprezy.
Mistrzostwa Polski Weteranów.
Drużyna, która zdobędzie tytuł Mistrza Polski Weteranów w 2012 roku otrzymuje prawo
do reprezentowania Polski na Mistrzostwach Europy Weteranów w roku 2012.

</doc>
<doc id="1422458" url="https://pl.wikipedia.org/wiki?curid=1422458" title="Scott Cuthbert">
Scott Cuthbert

Scott James Cuthbert (ur. 15 czerwca 1987 w Alexandrii) – szkocki piłkarz występujący na pozycji obrońcy w klubie Stevenage F.C.
Kariera klubowa.
Celtic F.C..
Jest wychowankiem szkockiego Celtiku. W 2003 roku podpisał zawodowy kontrakt. 
Livingston F.C..
W 2006 roku został wypożyczony do Livingston F.C. W klubie rozegrał cztery spotkania i zdobył jedną bramkę.
St. Mirren F.C..
W 2008 roku został wypożyczony do St. Mirren F.C. Zadebiutował w zremisowanym 0:0 meczu z Kilmarnock F.C.. W drużynie "Świętych" wystąpił w 29 meczach.
Swindon Town F.C..
13 lipca 2009 roku przeszedł do Swindon Town F.C. za kwotę 100 000 funtów. Zawodnik podpisał dwuletni kontrakt. W nowym klubie zadebiutował w przegranym 5:0 meczu z Gillingham F.C.. W drużynie rozegrał 96 spotkania w których zdobył 5 goli. 
Leyton Orient F.C..
W 2011 roku podpisał dwuletni kontrakt z klubem Leyton Orient F.C.. W drużynie zadebiutował w przegranym 1:0 meczu z Walsall F.C.. W klubie rozegrał 160 meczów w których strzelił 7 bramek.
Luton Town F.C..
26 maja 2015 roku przeszedł do Luton Town F.C. Zawodnik podpisał dwuletni kontrakt. W klubie zadebiutował w zremisowanym 1:1 spotkaniu z Accrington Stanley F.C.. W drużynie zagrał w 111 spotkaniach i zdobył 4 gole.
Stevenage F.C..
W 2018 roku podpisał dwuletni kontrakt z klubem Stevenage F.C.. W drużynie "The Boro" zadebiutował w zremisowanym 2:2 meczu z Tranmere Rovers F.C..
Kariera reprezentacyjna.
Był kapitanem reprezentacji Szkocji U-19. Występował również w reprezentacji do lat 20 i drużynie B.

</doc>
<doc id="1422459" url="https://pl.wikipedia.org/wiki?curid=1422459" title="UPKS Bula Łódź">
UPKS Bula Łódź



</doc>
<doc id="1422460" url="https://pl.wikipedia.org/wiki?curid=1422460" title="Rada Ministrów Republiki Białorusi">
Rada Ministrów Republiki Białorusi

Rada Ministrów Republiki Białorusi (Совет Министров Республики Беларусь) – jeden z organów władzy wykonawczej Republiki Białorusi; kolegialny centralny organ władzy państwowej.
Tworzenie i odwołanie.
Na podstawie z art. 106 Konstytucji Republiki Białorusi i zgodnie z art. 19 ustawy z dnia 7 lipca 1998 roku "o Radzie Ministrów Republiki Białorusi", Prezydent Republiki Białorusi, po uzyskaniu zgody Izby Reprezentantów Republiki Białorusi, wyznacza Prezesa Rady Ministrów Republiki Białorusi. Decyzję w sprawie udzielenia zgody Izba musi podjąć najpóźniej w terminie 14 dni od dnia złożenia wniosku przez Prezydenta. W przypadku dwukrotnej odmowy udzielenia zgody przez Izbę, Prezydent ma prawo mianować kandydata wybranego przez siebie, rozwiązać Izbę i rozpisać nowe wybory. 
Mianowanie i odwoływanie Prezesa Rady Ministrów RB, jego Zastępców oraz ministrów należy do wyłącznych kompetencji Prezydenta RB. Prezydent nie wydaje jednego aktu prawnego o powołaniu Rady Ministrów RB, ograniczając się do przeprowadzania zmian w składzie Rady Ministrów RB. Dokonuje ich w formie wydania ukazów (rozporządzeń), każdorazowo dotyczących odwołania lub powołania jednego członka Rady Ministrów. Stąd bieżący skład Rady Ministrów regulowany jest wieloma ukazami (rozporządzeniami) prezydenckimi.
Rada Ministrów podaje się do dymisji w przypadku wyboru Prezydenta RB. Cała Rada Ministrów RB oraz jej poszczególni członkowie mogą dobrowolnie podać się do dymisji. Ponadto, Rada Ministrów podaje się do dymisji w przypadku uchwalenia wotum nieufności przez Izbę Reprezentantów RB. Prezes Rady Ministrów RB może również postawić wniosek o udzielenie kierowanej przez niego Radzie Ministrów wotum zaufania. Jego nieuchwalenie skutkuje alternatywą: Prezydent albo udziela dymisji Radzie Ministrów, albo rozwiązuje Izbę Reprezentantów. Ponadto, Prezydent dysponuje prawem zdymisjonowania całej Rady Ministrów i poszczególnych jej członków z własnej inicjatywy, w dowolnym momencie. 
Organizacja.
Prezes Rady Ministrów w terminie dwóch miesięcy od powołania przedstawia parlamentowi program działania, które może zostać przez niego przyjęte lub odrzucone. W tym drugim przypadku, ma obowiązek przedstawić nowy program działania w terminie kolejnych dwóch miesięcy. 
Rada Ministrów RB obraduje na posiedzeniach, organizowanych w razie konieczności, nie rzadziej niż raz na trzy miesiące. Kworum niezbędne do prawomocności podjętych uchwał to połowa jej składu. Prezes Rady Ministrów RB kieruje pracami Rady Ministrów RB, przewodniczy jej posiedzeniom i podpisuje jej uchwały. 
Kompetencje.
Głównym aktem prawnym regulującym kompetencje Rady Ministrów RB jest wspomniana wyżej Konstytucja RB. Na jej podstawie, Rada Ministrów w szczególności:
Przepisy Konstytucji RB uszczegóławia w tym zakresie wspomniana ustawa o "Radzie Ministrów Republiki Białorusi". 
Urząd Rady Ministrów.
Do organizacyjno-technicznej obsługi Rady Ministrów powołany jest Urząd Rady Ministrów, którego statut zatwierdza Rada Ministrów. Szefa Urzędu Rady Ministrów mianuje i odwołuje Rada Ministrów, w uzgodnieniu z Prezydentem Republiki Białorusi. 
Odpowiednikiem w Rzeczypospolitej Polskiej jest Kancelaria Prezesa Rady Ministrów.

</doc>
<doc id="1422465" url="https://pl.wikipedia.org/wiki?curid=1422465" title="Dom Zakonny Towarzystwa Chrystusowego w Stargardzie">
Dom Zakonny Towarzystwa Chrystusowego w Stargardzie

Dom Zakonny Towarzystwa Chrystusowego w Stargardzie wzniesiono w połowie XIX wieku, przy ówczesnej "Johannisstr. 37", współcześnie ul. Świętego Jana Chrzciciela 1.
Trójkondygnacyjny budynek z granitowym przyziemiem zbudowano w połowie XIX wieku z przeznaczeniem na bibliotekę miejską, jego północno-wschodni narożnik jest styczny z murami obronnymi. Wysoki portal główny prowadzi bezpośrednio do klatki schodowej. Okna parteru i I piętra podkreślono klińcami. 
Budynek do 1945 należał do "Stadtbibliothek" oraz "Volksbibliothek" (Miejska i Ludowa Biblioteka). 12 czerwca 1945 został przekazany Towarzystwu Chrystusowemu, w którym ulokowano dom zakonny oraz kancelarię parafii św. Józefa przy kościele św. Jana.

</doc>
<doc id="1422466" url="https://pl.wikipedia.org/wiki?curid=1422466" title="Štefan Mačák">
Štefan Mačák

Štefan Mačák (ur. 13 stycznia 1985) – słowacki szachista, mistrz międzynarodowy od 2008 roku.
Kariera szachowa.
Był wielokrotnym finalistą mistrzostw Słowacji juniorów, reprezentował również swój kraj na mistrzostwach Europy juniorów do lat 16 (Halkidiki, 2001) oraz mistrzostwach świata do lat 18 (Halkidiki, 2003) i do lat 20 (dwukrotnie: Goa, 2002 oraz Stambuł, 2005). Do końca 2007 r. nie odniósł żadnych znaczących międzynarodowych sukcesów, ani razu nie przekraczając progu 2400 punktów rankingowych, nie zdobywając również międzynarodowego tytułu. Do wyróżniających się wyników w tym okresie zaliczyć może dz. III m. w słabo obsadzonym otwartym turnieju w Bratysławie (2003), dz. III m. (za Robertem Tibenskym i Mikulasem Manikiem) w kołowym turnieju w Preszowie (2004) oraz dwukrotnie dz. IV m. w otwartych indywidualnych mistrzostwach Słowacji (2005 i 2007). W styczniu 2008 r. podzielił III m. (za Saptarshim Royem Chowdhurym i Viestursem Meijersem, wspólnie z m.in. Peterem Vavrakiem, Eduardem Meduną i Markiem Vokacem) w turnieju "open" w Pradze, a następnie w ciągu zaledwie jednego okresu rankingowego (pomiędzy kwietniem a lipcem 2008 r.) uzyskał niespotykanie wysoki przyrost 215 punktów, na który złożyły się samodzielne zwycięstwo w Calvi (z wynikiem 8 pkt w 9 partiach, przed m.in. Alberto Davidem, Mohamadem Al-Modiahkim i Miso Cebalo) oraz dobre występy na turniejach w Differdange (6/9), La Rodzie (6½/9), Płowdiw (6/11, indywidualne mistrzostwa Europy), Olbii (4½/9, "Mitropa Cup") i w drużynowych mistrzostwach Słowacji w sezonie 2007/08 (7½/9). Dzięki tym wynikom otrzymał tytuł mistrza międzynarodowego oraz awansował do ścisłej krajowej czołówki.
Najwyższy ranking w dotychczasowej karierze osiągnął 1 lipca 2008 r., z wynikiem 2557 punktów zajmował wówczas 3. miejsce wśród słowackich szachistów.

</doc>
<doc id="1422467" url="https://pl.wikipedia.org/wiki?curid=1422467" title="Nauru na Letnich Igrzyskach Olimpijskich 2008">
Nauru na Letnich Igrzyskach Olimpijskich 2008

Reprezentacja Nauru na Letnich Igrzyskach Olimpijskich 2008 – występ kadry sportowców reprezentujących Nauru na igrzyskach olimpijskich, które odbyły się w Pekinie, stolicy Chin, w sierpniu 2008 roku.
Reprezentacja Nauru liczyła jednego zawodnika (mężczyznę), rywalizującego w jednej spośród 28 rozgrywanych dyscyplin. Był nim sztangista Itte Detenamo, który jednocześnie pełnił funkcję chorążego reprezentacji podczas ceremonii otwarcia igrzysk. Nie zdobył on żadnego medalu. Detenamo w chwili startu miał 21 lat i 332 dni. Startował również na igrzyskach w Atenach w 2004 roku.
Był to czwarty start Nauru, zarówno na letnich igrzyskach olimpijskich, jak i igrzyskach olimpijskich w ogóle (kraj ten nigdy nie wystawił reprezentanta do udziału zimowych igrzyskach olimpijskich). Najlepszym wynikiem reprezentanta Nauru na Letnich Igrzyskach Olimpijskich 2008 była 10. pozycja, jaką Itte Detenamo zajął w rywalizacji sztangistów w kategorii wagowej +105 kg.
Na poprzednich igrzyskach reprezentacja Nauru liczyła troje sportowców – dwóch mężczyzn i jedną kobietę.
Tło startu.
W 1996 roku reprezentacja Nauru po raz pierwszy wzięła udział w letnich igrzyskach olimpijskich. Przedtem sukcesy sportowców tego kraju odnotowywane były na igrzyskach Wspólnoty Narodów, czy igrzyskach Pacyfiku. Nauru na tych igrzyskach reprezentował tylko jeden zawodnik.
Delegacja.
Oprócz zawodnika, na Letnie Igrzyska Olimpijskie 2008 przyleciała 3-osobowa delegacja tego kraju, w której skład weszli: szef misji olimpijskiej Nauru – Lou Keke, pierwszy prezydent oraz współtwórca Nauruańskiego Komitetu Olimpijskiego, były minister sportu i ojciec zawodnika – Vinson Detenamo, oraz menedżer zawodnika, sportowiec i olimpijczyk – Yukio Peter.
Dyscyplina.
Itte Detenamo reprezentował swój kraj w dyscyplinie podnoszenie ciężarów – jednej z 28 dyscyplin, które Międzynarodowy Komitet Olimpijski włączył do kalendarza igrzysk.
Nauru w podnoszeniu ciężarów reprezentował jeden zawodnik, który awansował z eliminacji kontynentalnych. Były to eliminacje drużynowe. Każdej ekipie liczono punkty, według których ustalono klasyfikację. Kraj, który zajął pierwsze miejsce mógł na igrzyska wystawić dwóch sztangistów, a druga i trzecia ekipa – jednego sztangistę. Nauru zdobyło 189 punktów i zajęło drugie miejsce. Wyselekcjonowanym zawodnikiem został Itte Detenamo. Były to jego drugie igrzyska; pierwszy raz wystartował w Atenach. Z wynikami: 155 kilogramów w rwaniu i 192,5 kilogramów w podrzucie zajął ostatnie, 14. miejsce wśród sklasyfikowanych zawodników.
W Pekinie, podobnie jak w Atenach, startował w kategorii wagowej +105 kilogramów. Zawody w tej kategorii odbyły się 19 sierpnia 2008 roku i zostały podzielone na dwie grupy. Grupa B rozpoczęła zawody o godzinie 15:30 czasu lokalnego, a grupa A o godzinie 19:00 czasu lokalnego. Była to piętnasta i ostatnia konkurencja podnoszenia ciężarów na igrzyskach w Pekinie.
Detenamo wystartował w grupie B. W rwaniu wszystkie trzy próby na 165, 170 i 175 kilogramów miał udane. Rwanie zakończył z wynikiem 175 kilogramów. W podrzucie jego dwie próby na 205 i 210 kilogramów były udane, a jedną próbę na 215 kilogramów spalił. Podrzut zakończył z wynikiem 210 kilogramów, a z wynikiem 385 kilogramów w dwuboju zajął 4. miejsce w grupie B, a w końcowej klasyfikacji – 10. miejsce i tym samym ustanowił swój rekord życiowy.

</doc>
<doc id="1422468" url="https://pl.wikipedia.org/wiki?curid=1422468" title="Stefan Macak">
Stefan Macak



</doc>
<doc id="1422470" url="https://pl.wikipedia.org/wiki?curid=1422470" title="James Gordon">
James Gordon

James Gordon (pełne nazwisko James „Jim” Worthington Gordon) – fikcyjna postać drugoplanowa, pojawiająca się przede wszystkim w komiksach z udziałem Batmana wydawanych przez DC Comics. Autorami postaci są Bill Finger i Bob Kane. Po raz pierwszy pojawił się w komiksie w "Detective Comics vol. 1 #27" w maju 1939 roku. Był pierwszym pomocnikiem Batmana ukazanym w komiksie.
James Gordon jest komisarzem policji w mieście Gotham City (Gotham City Police Department, GCPD). Jeszcze jako porucznik, przyjechał do Gotham z Chicago. Jednym z jego pierwszych zadań była koordynacja grupy mającej ująć zamaskowanego mściciela – Batmana. Zadanie to było mu zresztą zlecane kilkukrotnie. W miarę upływu czasu wypracował własne stosunki z Batmanem i od tamtej pory współpracują. Początkowo w skład tej nieformalnej grupy wchodził również prokurator okręgowy, Harvey Dent.
Jakiś czas po przeprowadzce do Gotham rozwiodła się z nim żona, a w kilka lat później związał się ze swoją dawną miłością z początkowego okresu służby, Sarą Essen, która w czasie historii "No Man’s Land" zginęła z ręki Jokera. Był adopcyjnym opiekunem Barbary Gordon, oryginalnej Batgirl (po okaleczeniu przez Jokera obecnie działa jako Wyrocznia).
Postać komisarza Jamesa Gordona pojawia się w niemal wszystkich filmach fabularnych, serialach i grach komputerowych poświęconych człowiekowi nietoperzowi. W serialu "Batman" ("Batman") z lat 60. XX wieku w rolę komisarza wcielił się aktor Neil Hamilton. Pat Hingle był odtwórcą tej postaci w czterech filmach fabularnych z lat 90. (dwóch pierwszych w reżyserii Tima Burtona i dwóch kolejnych w reżyserii Joela Schumachera). W trylogii "Mrocznego Rycerza" ("The Dark Knight") w reżyserii Christophera Nolana w postać „Jima” Gordona wcielił się brytyjski aktor Gary Oldman. W serialu telewizyjnym "Gotham" rolę młodego Gordona ma zagrać Ben McKenzie.

</doc>
<doc id="1422471" url="https://pl.wikipedia.org/wiki?curid=1422471" title="Wiaczesław Kiebicz">
Wiaczesław Kiebicz



</doc>
<doc id="1422472" url="https://pl.wikipedia.org/wiki?curid=1422472" title="Komisarz Gordon">
Komisarz Gordon



</doc>
<doc id="1422473" url="https://pl.wikipedia.org/wiki?curid=1422473" title="Sarcosphaera coronaria">
Sarcosphaera coronaria



</doc>
<doc id="1422476" url="https://pl.wikipedia.org/wiki?curid=1422476" title="Allison Cameron">
Allison Cameron

Allison Cameron – fikcyjna postać, bohaterka dramatu medycznego stacji FOX "Dr House", grana przez Jennifer Morrison.
Historia.
Bardzo niewiele wiadomo o jej wcześniejszym życiu. Urodziła się ona około 1979 roku w okolicach Chicago. Oboje jej rodzice żyją; ma również starszego brata. W wieku 17 lat została aresztowana, jednak nie wiadomo z jakiego powodu.
Nie wiadomo również, do jakiej szkoły medycznej uczęszczała, jednak wiadomo, że była wzorową studentką. W wieku dwudziestu jeden lat wyszła za mąż za człowieka umierającego na raka tarczycy. Pół roku później została wdową. Jest agnostyczką.
Charakterystyka.
Cameron jest jednym z członków zespołu House’a. Została zatrudniona przez House’a około rok po przyjęciu Chase’a, ale dużo wcześniej niż Foreman. Pracuje dla House'a aż do końca trzeciego sezonu, kiedy to zwalnia się. Jej specjalność to alergoimmunologia. Od sezonu czwartego pracuje jako lekarz na ostrym dyżurze. 
Często sprzecza się z House’em w kwestiach etycznych. Prawdopodobnie przez dłuższy czas była zakochana w swoim przełożonym. W piątym sezonie wychodzi za mąż za innego lekarza z dawnego zespołu House’a – Roberta Chase’a, by w szóstym sezonie rozstać się z nim i szpitalem Princeton-Plainsboro. Powodem jej odejścia jest nieetyczne zachowanie jej małżonka umożliwione przez dra House’a i następnie kryte przez dra Foremana: Chase doprowadził bowiem świadomie do śmierci dyktatora-ludobójcy o nazwisku Dibala (seria szósta, odcinek 3. „The Tyrant”). Potem pojawia się jeszcze w szóstym sezonie, by Chase podpisał papiery rozwodowe oraz w 8 sezonie, w ostatnim odcinku – jako halucynacja House'a, oraz na jego pogrzebie.

</doc>
