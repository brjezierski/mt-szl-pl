<doc id="1422478" url="https://pl.wikipedia.org/wiki?curid=1422478" title="Iwan Geszow">
Iwan Geszow

Iwan Ewstratijew Geszow, bułg. Иван Евстратиев Гешов (ur. 20 lutego 1849 w Płowdiwie, zm. 11 marca 1924 w Sofii) – bułgarski finansista, bankier, filantrop i polityk, jeden z liderów Partii Narodowej w Rumelii Wschodniej, a potem także Partii Narodowej w Bułgarii, przewodniczący parlamentu (1879–1880) i minister finansów (1882–1883) Rumelii Wschodniej, dyrektor Bułgarskiego Banku Narodowego (1883–1886), przewodniczący Bułgarskiej Akademii Nauk (1898–1924), deputowany do Zwyczajnego Zgromadzenia Narodowego 8. (1894–1896), 9. (1896–1899), 11. (1901), 12. (1902–1903), 13. (1903–1908), 14. (1908–1911), 15 (1911–1913), 16. (1913), 17. (1914–1919), 18. (1919–1920) i 19. kadencji (1920–1923) oraz Wielkiego Zgromadzenia Narodowego 3. (1886–1887) i 5. kadencji (1911), Przewodniczący Zgromadzenia Narodowego (1901 i 1913), minister finansów (1886 i 1894-1897) oraz spraw zagranicznych i wyznań wiary (1911-1913), premier Carstwa Bułgarii (1911-1913).
Życiorys.
Kariera zawodowa i polityczna.
Urodził się w bogatej rodzinie kupieckiej w Płowdiwie. Miał dziesięcioro rodzeństwa, z którego wieku dojrzałego dożyła tylko jego siostra, Efimija. Podstawowe wykształcenie zdobył w szkole greckiej, następnie kształcił się w Gimnazjum im. św. św. Cyryla i Metodego oraz w Amerykańskiej Szkole Protestanckiej. W 1865 wyjechał wraz z ojcem do Manchesteru, gdzie wstąpił do Owens College by studiować nauki finansowe i polityczne. Po ukończeniu edukacji pracował przez kilka lat w biurach firmy swojego ojca, po czym w 1872 powrócił do Płowdiwu. Wkrótce po wybuchu powstania kwietniowego w 1876 został korespondentem brytyjskiego dziennika The Times, na łamach którego informował opinię międzynarodową o przebiegu insurekcji i tureckich okrucieństwach dokonywanych na miejscowej ludności. Za swoje publikacje w sierpniu 1877 trafił do więzienia. Wkrótce potem otrzymał od władz osmańskich wyrok śmierci, który dzięki interwencji brytyjskiego konsula zamieniono na karę dożywotniego więzienia. Po wyzwoleniu Bułgarii odzyskał wolność i objął posadę redaktora naczelnego gazety "Марица" (w tłum. "Marica").
Pod koniec lat 70. zaangażował się w życie polityczne nowo powstałej Rumelii Wschodniej, współtworząc Partię Narodową, a następnie stając na jej czele. Po pierwszych wyborach do lokalnego parlamentu, zwanego Zgromadzeniem Dzielnicowym (bułg. "Областно събрание"), przeprowadzonych jesienią 1879, został przewodniczącym obrad, zaś w latach 1882–1883 był ministrem finansów prowincji. W 1883 osiedlił się w Sofii i w tym samym roku objął posadę dyrektora Bułgarskiego Banku Narodowego. W połowie 1885 przebywał w Belgii, Szwajcarii i Grecji, gdzie zaznajamiał się z metodami działania tamtejszych banków. Po powrocie do ojczyzny zaproponował szereg zmian w funkcjonowaniu swojej placówki, które przedłożył parlamentowi Księstwa Bułgarii.
W 1886 był członkiem delegacji podpisującej w Budapeszcie pokój z Serbią po wojnie z 1885. W tym samym roku wszedł w skład rządu Petka Karawełowa oraz Wasiła Radosławowa, obejmując urząd ministra finansów. W 1892 został przewodniczącym pierwszych Targów Rolniczo-Przemysłowych w Płowdiwie.
Po upadku reżimu Stefana Stambołowa w 1894 po raz pierwszy uzyskał mandat deputowanego do Zgromadzenia Narodowego. Karierę parlamentarzysty kontynuował niemal bez przerw do 1923. Dwukrotnie, w 1901 i 1913, był Przewodniczącym Zgromadzenia Narodowego.
W 1894 po raz trzeci stanął na czele Ministerstwa Finansów, tym razem w gabinecie Konstantina Stoiłowa. Pełnił także funkcję szefa Resortu Handlu i Rolnictwa.
W 1898 został przewodniczącym Bułgarskiej Akademii Nauk, której członkiem był od 1884. Godność tę piastował do chwili śmierci w 1924.
W 1901, po śmierci Stoiłowa, stanął na czele Partii Narodowej. Dziesięć lat później, w marcu 1911, został premierem Carstwa Bułgarii, a także ministrem spraw zagranicznych i wyznań wiary. W okresie jego rządów Bułgaria przystąpiła do Ligi Bałkańskiej, a następnie do I wojny bałkańskiej. Wkrótce po jej zakończeniu podał się do dymisji.
W 1920 został jednym z liderów nowo powstałej Zjednoczonej Partii Narodowo-Postępowej. Dwa lata później wyjechał do Francji, unikając w ten sposób represji ze strony rządu Aleksandyra Stambolijskiego skierowanych przeciwko opozycji. Po zamachu stanu 9 czerwca 1923 powrócił do ojczyzny i wstąpił do prorządowego Porozumienia Demokratycznego. Niecały rok później zmarł.
Działalność charytatywna.
Iwan Geszow był znany ze swojej filantropii. W 1873 założył Towarzystwo Charytatywne (bułg. "Благотворително дружество") oraz zebrał środki finansowe niezbędne do ukończenia budowy szkoły im. „Świętej Trójcy” w Płowdiwie. Po wyzwoleniu Bułgarii ufundował mauzoleum w Plewenie poświęcone poległym żołnierzom rosyjskim i rumuńskim. Wspierał także powstawanie i działalność czytelni, cerkwi i placówek służby zdrowia. Dopomógł w ukończeniu budowy szpitala w Stambule.
Swoim patronatem objął wiele przedsięwzięć związanych z edukacją. W 1909 spłacił dług Bułgarskiego Towarzystwa Literackiego (120 tys. lewów) oraz otworzył dla niego fundusz pieniężny. Sześć lat później, w 1915, wybudował w Sofii z własnych środków czteropiętrowy dom, nazwany „Domem Iwana i Marii Geszowów” (bułg. "Дом на Иван и Мария Гешови"), który przeznaczył jako miejsce zakwaterowania dla studentów. Wsparł także finansowo budowę nowej wyższej uczelni. Na krótko przed śmiercią zapisał w swym testamencie dla Bułgarskiej Akademii Nauk trójpiętrowy dom wart ok. 3 mln lewów.
Od 1899 do chwili śmierci stał na czele Bułgarskiego Czerwonego Krzyża. Wspierał także osobiście ubogich studentów, weteranów wojennych i in.
Życie prywatne.
Iwan Ewstratijew Geszow był żonaty z Mariją Pulijewą, z którą miał trzech synów i dwie córki.
Wykaz publikacji.
Iwan Ewstratijew Geszow pisał pamiętniki, a także publikacje poświęcone finansom i polityce, takie jak:
Funkcje sprawowane przez Geszowa w Radzie Ministrów.
Iwan Geszow zajmował następujące stanowiska w rządach Bułgarii (w porządku chronologicznym):

</doc>
<doc id="1422479" url="https://pl.wikipedia.org/wiki?curid=1422479" title="Petr Pokorný">
Petr Pokorný

Petr Pokorný (ur. 28 grudnia 1975 w Hradcu Králové) – czeski piłkarz, piłkarz Śląska Wrocław grający na pozycji obrońcy. W I lidze czeskiej w barwach FC Hradec Králové i FK Teplice rozegrał łącznie 130 spotkań, strzelając w nich 4 gole, a w I lidze polskiej, grając w Zagłębiu Lubin, rozegrał 37 spotkań, w których strzelił 2 gole. Karierę kończył w Górniku Polkowice.

</doc>
<doc id="1422480" url="https://pl.wikipedia.org/wiki?curid=1422480" title="Petr Pokorny">
Petr Pokorny



</doc>
<doc id="1422481" url="https://pl.wikipedia.org/wiki?curid=1422481" title="Lewis Harcourt">
Lewis Harcourt

Lewis Vernon Harcourt, 1. wicehrabia Harcourt (ur. 31 stycznia 1863 w Nuneham Courtenay w hrabstwie Oxfordshire, zm. 24 lutego 1922 w Londynie), brytyjski polityk, członek Partii Liberalnej, minister w rządach Henry’ego Campbella-Bannermana i Herberta Henry’ego Asquitha.
Życiorys.
Był synem liberalnego polityka, Williama Vernona Harcourta, i Marii Theresy Lister, córki pisarza Thomasa Henry’ego Listera. Matka zmarła przy jego narodzinach. Lewis odebrał wykształcenie w Eton College. 1 lipca 1899 r. poślubił Mary Ethel Burns, córkę Waltera Hayesa Burnsa. Lewis i Mary mieli syna i trzy córki:
W latach 1880-1885 Lewis był prywatnym sekretarzem swojego ojca, kiedy ten pełnił funkcję ministra spraw wewnętrznych. W latach 1904-1917 zasiadał w Izbie Gmin jako reprezentant okręgu Rossendale. W 1905 r. został pierwszym komisarzem ds. prac publicznych. Od 1907 r. był członkiem gabinetu. W latach 1910-1915 był ministrem kolonii, a w latach 1915-1916 ponownie pierwszym komisarzem ds. prac publicznych.
Był honorowym doktorem prawa cywilnego Uniwersytetu Oksfordzkiego. W 1917 r. otrzymał tytuł 1. wicehrabiego Harcourt i zasiadł w Izbie Lordów. W 1922 r. popełnił samobójstwo, kiedy oskarżono go o próbę uwiedzenia 12-letniego chłopca.

</doc>
<doc id="1422483" url="https://pl.wikipedia.org/wiki?curid=1422483" title="Don Estelle">
Don Estelle

Don Estelle (właśc. Ronald Edwards; ur. 22 maja 1933 w Manchesterze, zm. 2 sierpnia 2003 w Rochdale) – brytyjski aktor i piosenkarz, najbardziej znany ze swojej pracy dla telewizji, zwłaszcza występów w serialu "It Ain’t Half Hot Mum".
Śpiewać publicznie zaczął jako ośmioletni chłopiec, początkowo głównie jako chórzysta i solista w kościołach. Po mutacji jego głos nabrał barwy tenorowej. W latach 50. występował w teatrach i klubach muzycznych. Na jednej z takich scen poznał aktora Windsora Daviesa, z którym przez 4 lata przemierzał kraj z estradowym programem muzyczno-komediowym. W latach 60. zaczął pojawiać się w telewizji, grając gościnnie w tak znanych produkcjach jak "Coronation Street" czy "Armia tatuśka". 
Przełomem w jego karierze był jednak dopiero występ w serialu "It Ain’t Half Hot Mum", w którym wcielił się w rolę szeregowca "Lofty'ego" Sugdena - niskiego, niezdarnego okularnika, obdarzonego jednak potężnym głosem. Postać ta szybko zdobyła sympatię widzów i wyrosła na jedną z najważniejszych w serialu (czego odbiciem był fakt, że od trzeciej serii Estelle był wymieniany w czołówce). W 1975 Estelle oraz Davies - występując jako postacie z serialu - nagrali singiel "Whispering Grass", który wspiął się na 3 tygodnie na szczyt brytyjskiej listy przebojów, zaś jego sprzedaż przekroczyła milion egzemplarzy. Później obaj panowie wydali album "Sing Lofty", który znalazł 250 tysięcy nabywców. 
Po zakończeniu emisji serialu w 1981, Estelle grał jeszcze niewielkie role filmowe i telewizyjne, pracował także na scenie. W 1999 wystąpił gościnnie w serialu Liga dżentelmenów. Ostatnie lata życia spędził w Nowej Zelandii, skąd powrócił na kilka tygodni przed śmiercią. Został pochowany razem z hełmem, będącym najbardziej charakterystycznym elementem ubioru jego serialowego bohatera.

</doc>
<doc id="1422485" url="https://pl.wikipedia.org/wiki?curid=1422485" title="Wicehrabia Harcourt">
Wicehrabia Harcourt

Wicehrabiowie Harcourt 1. kreacji (parostwo Wielkiej Brytanii)
Hrabiowie Harcourt 1. kreacji (parostwo Wielkiej Brytanii)
Wicehrabiowie Harcourt 2. kreacji (parostwo Zjednoczonego Królestwa)

</doc>
<doc id="1422487" url="https://pl.wikipedia.org/wiki?curid=1422487" title="Herbert Samuel, 1. wicehrabia Samuel">
Herbert Samuel, 1. wicehrabia Samuel



</doc>
<doc id="1422488" url="https://pl.wikipedia.org/wiki?curid=1422488" title="Raúl Entrerríos">
Raúl Entrerríos

Raúl Entrerríos Rodriguez (ur. 12 lutego 1981 roku w Gijón) – hiszpański piłkarz ręczny, reprezentant kraju. Występuje na pozycji środkowego rozgrywającego. W 2005 roku zdobył złoty medal mistrzostw świata.
Jego bratem jest inny piłkarz ręczny, reprezentant Hiszpanii – Alberto Entrerríos.
Podczas Igrzysk Olimpijskich 2008 w Pekinie zdobył brązowy medal olimpijski.
Od sezonu 2010/2011 występuje w Lidze ASOBAL, w drużynie FC Barcelony.

</doc>
<doc id="1422489" url="https://pl.wikipedia.org/wiki?curid=1422489" title="Lewis Harcourt, 1. wicehrabia Harcourt">
Lewis Harcourt, 1. wicehrabia Harcourt



</doc>
<doc id="1422491" url="https://pl.wikipedia.org/wiki?curid=1422491" title="Pappenheimer">
Pappenheimer

Pappenheimer – w bronioznawstwie określenie dwóch różnych typów broni, których wzięła się od nazwiska wybitnego dowódcy wojsk cesarskich marszałka Gottfrieda Pappenheima.

</doc>
<doc id="1422493" url="https://pl.wikipedia.org/wiki?curid=1422493" title="Kiribati na Letnich Igrzyskach Olimpijskich 2008">
Kiribati na Letnich Igrzyskach Olimpijskich 2008

Reprezentacja Kiribati na Letnich Igrzyskach Olimpijskich 2008 liczyła dwóch zawodników (2 mężczyzn). Kiribati miało swoich przedstawicieli w 2 spośród 28 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji był sztangista David Katoatau, dla którego był to debiut na igrzyskach.
Był to drugi start Kiribati na igrzyskach olimpijskich. Najlepszym wynikiem, jaki osiągnęli reprezentanci tego państwa na Letnich Igrzyskach Olimpijskich 2008 była 15. pozycja, jaką Katoatau zajął w rywalizacji sztangistów w kategorii wagowej 85 kilogramów.
Tło startu.
Narodowy Komitet Olimpijski Kiribati powstał w 2002 roku. Międzynarodowy Komitet Olimpijski uznał jego członkostwo rok później. Od tego czasu Komitet Olimpijski Kiribati zgłasza reprezentantów tego kraju do udziału w najważniejszych imprezach międzynarodowych takich jak Igrzyska Pacyfiku, czy igrzyska Wspólnoty Narodów. Państwo to zadebiutowało na igrzyskach w 2004 roku. Jej reprezentanci do czasu startu w igrzyskach w Pekinie nie zdobyli żadnego medalu olimpijskiego.
Statystyki według dyscyplin.
Spośród dwudziestu ośmiu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja tego kraju wzięła udział w dwóch. Narodowy Komitet Olimpijski Kiribati wystawił jednego zawodnika w lekkoatletyce, a drugiego w podnoszeniu ciężarów.
Występy reprezentantów Kiribati.
Lekkoatletyka.
Kiribati w lekkoatletyce reprezentował jeden zawodnik, który wystartował w jednej konkurencji. Początkowo Rabangaki Nawai nie zakwalifikował się do udziału w Letnich Igrzyskach Olimpijskich 2008, gdyż nie uzyskał wymaganego minimum kwalifikacyjnego. Zgodnie z przepisami przyjętymi przez IAAF każdy kraj, w którym żaden z zawodników nie wypełnił minimum kwalifikacyjnego, otrzymał zaproszenie do zgłoszenia do Letnich Igrzysk Olimpijskich 2008 nie więcej niż 2 lekkoatletów.
Jedynym reprezentantem Kiribati był Rabangaki Nawai, który wziął udział w rywalizacji sprinterów w biegu na 100 metrów. Eliminacje tej konkurencji rozpoczęły się 15 sierpnia 2008 roku o godzinie 9:45. Nawai startował w trzecim biegu eliminacyjnym, który odbył się o godzinie 10:01. Startował z dziewiątego toru; podczas tego biegu było bezwietrznie. Z wynikiem 11.29 zajął ostatnie, ósme miejsce i nie zakwalifikował się do następnej rundy. W łącznej klasyfikacji zajął 74. miejsce na 80 sklasyfikowanych zawodników. Jego czas reakcji wyniósł 0,152 sekundy. Zwycięzcą tej konkurencji został Usain Bolt z Jamajki.
Legenda
Podnoszenie ciężarów.
Kiribati w podnoszeniu ciężarów reprezentował jeden zawodnik. Nie zakwalifikował się przez eliminacje drużynowe i indywidualne, ale otrzymał zaproszenie do udziału w igrzyskach. Swoją ojczyznę reprezentował David Katoatau, który debiutował na igrzyskach.
Startował w kategorii wagowej 85 kilogramów. Zawody w tej kategorii odbyły się 15 sierpnia 2008 roku i zostały podzielone na dwie grupy. Grupa B rozpoczęła zawody o godzinie 10:00, a grupa A o godzinie 19:00. Była to jedenasta konkurencja podnoszenia ciężarów na Igrzyskach w Pekinie. Katoatau wystartował w grupie B. W rwaniu jedną próbę na 130 kilogramów spalił, natomiast dwie kolejne próby na 130 i 135 kilogramów miał udane. Rwanie zakończył z wynikiem 135 kilogramów. W podrzucie dwie próby na 170 i 178 kilogramów miał udane, natomiast jedną próbę na 178 spalił, tym samym podrzut zakończył z wynikiem 178 kilogramów. Z wynikiem 313 kilogramów w dwuboju zajął 7. miejsce w grupie B, a w końcowej klasyfikacji 15. miejsce. Zwycięzcą tej konkurencji został Lu Yong z Chin.

</doc>
<doc id="1422494" url="https://pl.wikipedia.org/wiki?curid=1422494" title="Patricia Field">
Patricia Field

Patricia Field (ur. 12 lutego 1941 w Nowym Jorku) − amerykańska kostiumolog, stylistka i projektantka mody. W 2007 roku nominowana do Oscara, BAFTY i Costume Designers Guild Award za kostiumy do filmu "Diabeł ubiera się u Prady". Także laureatka nagrody Emmy.
Urodzona w Nowym Jorku, dorastała w Astorii, osiedlu w dzielnicy Queens. Posiada korzenie greckie i armeńskie, jej rodzice są imigrantami z greckiej wyspy Chios. Jest zdeklarowaną lesbijką.

</doc>
<doc id="1422495" url="https://pl.wikipedia.org/wiki?curid=1422495" title="Eozostrodon">
Eozostrodon

Eozostrodon – wymarły rodzaj ssaka z rodziny Morganucodontidae.
Etymologia nazwy rodzajowej: "eōs" lub ηως "ēōs" „świt, wschód”; ζωστερ "zōster" „pas”; οδους "odous", οδοντος "odontos" „ząb”.
Żył w okresie późnego triasu i wczesnej jury (ok. 210 mln lat temu) na terenach obecnej Europy i Azji. Jego szczątki znaleziono w okolicach miasta Holwell (hrabstwo Somerset, Anglia) i w Chinach.
Eozostrodon był jednym z najstarszych ssaków i jednym z największych ssakokształtnych. Miał ponad 1 m długości. Był ssakiem jajorodnym, młode były karmione mlekiem matki. Jego zęby posiadały wszelki cechy zębów ssaków: były zróżnicowane, trzonowce miały trójkątne guzki, były wymieniane jedynie jeden raz w ciągu życia.
Gatunki eozostrodona:

</doc>
<doc id="1422499" url="https://pl.wikipedia.org/wiki?curid=1422499" title="Vladimír Čáp">
Vladimír Čáp

Vladimír Čáp (ur. 20 marca 1976 w Ostrawie) – czeski piłkarz, piłkarz Śląska Wrocław grający na pozycji obrońcy. W I lidze czeskiej w barwach Baníka Ostrawa, FK Drnovice, Marila Příbram, SK Dynamo České Budějovice i 1.FK Drnovice rozegrał łącznie 156 spotkań, strzelając w nich 4 gole, a w I lidze polskiej, grając w Zagłębiu Lubin, rozegrał 9 spotkań, w których nie strzelił żadnego gola.

</doc>
<doc id="1422500" url="https://pl.wikipedia.org/wiki?curid=1422500" title="Vladimir Cap">
Vladimir Cap



</doc>
<doc id="1422502" url="https://pl.wikipedia.org/wiki?curid=1422502" title="Pałasz waloński">
Pałasz waloński

Pałasz waloński – pałasz, broń biała jazdy francuskiej z pierwszej połowy XVII wieku, będąca konstrukcyjnie formą pośrednią między szablą i rapierem. Zwany często błędnie szpadą walońską.
Charakteryzował się długą, prostą i obosieczną (czasem jednosieczną) głownią z podłużną ością, rękojeścią typu zachodnioeuropejskich rękojeści szablowych z jelcem krzyżowo-tarczowo-kabłąkowym, paluchem (nad tarczką od strony wewnętrznej) przeznaczonym do przełożenia kciuka dla pewniejszego uchwytu, ale bez ricassa. Bronią tą, przeznaczoną tak do cięcia, jak i do kłucia, walczono jak szablą.
W drugiej połowie XVII wieku rozpowszechnił się w Niemczech, będąc w użyciu zarówno w rajtarii, jak i w piechocie. W Polsce mógł być stosowany przez Szwedów lub przez zaciężne oddziały niemieckie.
Rękojeść tej broni stanowiła punkt wyjścia do wykształcenia się opraw rękojeści szpad XVIII-wiecznych.

</doc>
<doc id="1422503" url="https://pl.wikipedia.org/wiki?curid=1422503" title="Renato Augusto">
Renato Augusto

Renato Augusto (ur. 8 lutego 1988 w Rio de Janeiro) – brazylijski piłkarz występujący na pozycji ofensywnego pomocnika w brazylijskim klubie Corinthians. W latach 2008-2012 gracz Bayeru 04 Leverkusen, pozyskany z brazylijskiego CR Flamengo za około 10 milionów euro, z czego 60% kwoty miało zostać przekazanych do klubu, natomiast reszta do grup inwestycyjnych. W grudniu 2012 roku został pozyskany przez Corinthians za 3 miliony euro.
9 lutego 2011 Augusto zadebiutował w reprezentacji Brazylii w meczu z Francją (0:1).

</doc>
<doc id="1422505" url="https://pl.wikipedia.org/wiki?curid=1422505" title="Sir Arthur Ignatius Conan Doyle">
Sir Arthur Ignatius Conan Doyle



</doc>
<doc id="1422507" url="https://pl.wikipedia.org/wiki?curid=1422507" title="PDF/A">
PDF/A

PDF/A (archiwalny PDF) – format pliku służący długoterminowej archiwizacji danych elektronicznych. Zainicjowany przez Adobe Systems w PDF Reference Version 1.4, w piątej wersji Adobe Acrobat. 
1 października 2005 Międzynarodowa Organizacja Normalizacyjna przyjęła go jako standard pod numerem ISO 19005, publikując go pod nazwą: ang. "Document Management – Electronic document file format for long term preservation – Part 1: Use of PDF 1.4 (PDF/A-1)", pol. dosł. "Zarządzanie dokumentami – Format plików dokumentów elektronicznych do długoterminowego przechowywania – Część 1: Użytkowanie PDF 1.4 (PDF/A-1)".
W standardzie ISO 19005-1 i kolejnych, zawarto treści sugerujące archiwizację z zachowaniem struktury pliku w taki sposób, by pomimo wciąż dynamicznie następującego rozwoju w dziedzinie dokumentów elektronicznych bazujących na standardach PDF, możliwe było odtworzenie niezmienionej z czasem struktury dokumentu, tj. kolorystyki, układu graficznego, rozmiarów etc. Ma być to możliwe przez całkowite zawarcie wszystkich informacji o użytych elementach w dokumencie w pliku tegoż dokumentu – np. przez osadzenie wszelkich jego elementów – tekstu, czcionek, grafik wektorowych, rysunków rastrowych, przypisów i komentarzy itp.

</doc>
<doc id="1422508" url="https://pl.wikipedia.org/wiki?curid=1422508" title="Czarnogóra na Letnich Igrzyskach Olimpijskich 2008">
Czarnogóra na Letnich Igrzyskach Olimpijskich 2008

Czarnogórę na Letnich Igrzyskach Olimpijskich 2008 reprezentowało 19 sportowców – 17 mężczyzn i 2 kobiety. Większość zawodników to piłkarze wodni. Czarnogórcy wystartowali w sześciu dyscyplinach: boksie, judo, lekkoatletyce, piłce wodnej, pływaniu oraz w strzelectwie.
Był to pierwszy start Czarnogóry jako niepodległego państwa na letnich igrzyskach olimpijskich.
Reprezentanci.
Piłka wodna.
Reprezentacja Czarnogóry w piłce wodnej mężczyzn - 4. miejsce (kwalifikacja po europejskim turnieju kwalifikacyjnym)

</doc>
<doc id="1422515" url="https://pl.wikipedia.org/wiki?curid=1422515" title="Jack Klugman">
Jack Klugman

Jack Klugman, właśc. Jacob Joachim Klugman (ur. 27 kwietnia 1922 w Filadelfii, zm. 24 grudnia 2012 w Los Angeles) – amerykański aktor teatralny, filmowy i telewizyjny.

</doc>
<doc id="1422516" url="https://pl.wikipedia.org/wiki?curid=1422516" title="Cedric Tornay">
Cedric Tornay



</doc>
<doc id="1422517" url="https://pl.wikipedia.org/wiki?curid=1422517" title="Tetracheilostoma breuili">
Tetracheilostoma breuili

Tetracheilostoma breuili – gatunek węża węża z podrodziny Epictinae w rodzinie węży nitkowatych (Leptotyphlopidae), odkryty w 2008 roku na wyspie Maria Major, St. Lucia (Małe Antyle; (13° 43.430’ N, 60° 55.897’ W) przez doktora Blaira Hedgesa i Carlę Ann Hass z Pennsylvania State University. Oprócz holotypu, znaleziono siedem innych okazów (paratypów) sklasyfikowanych później jako przynależące do tego gatunku. Nazwa gatunkowa zwierzęcia honoruje herpetologa Michela Breuila.
Wygląd i biologia.
"T. breuili" jest jednym z mniejszych gatunków rodzaju "Tetracheilostoma". Dorosłe osobniki mierzyły do 113 mm długości (zakonserwowane) i do 119 mm przyżyciowo. Waga żywych okazów wynosiła 0,5–0,7 g. Należy do grupy "bilineatus", gdyż ma dwa grzbietowo-boczne rzędy jaśniejszych łusek. Najbliżej spokrewniony jest z gatunkami "T. bilineatum" i "T. carlae". Różni się od nich charakterystycznym wzorem łusek tworzących dwie plamy za głową i ciemnym ogonem. Drobniejsze różnice obejmują wielkość łusek głowy, proporcje ciała "T. carlae" i "T. breuili" są zbliżone.
Występowanie.
Gatunek znany jest tylko z dwóch stanowisk na Saint Lucia i trzeciego, na południowo-wschodnim wybrzeżu Maria Major Island.

</doc>
<doc id="1422518" url="https://pl.wikipedia.org/wiki?curid=1422518" title="Isaías Samakuva">
Isaías Samakuva

Isaías Samakuva (ur. 8 lipca 1946 w Kunji, w prowincji Bié) – angolski polityk, lider największej opozycyjnej partii UNITA ("União Nacional para a Independência Total de Angola"). 
Samakuva wstąpił do partii UNITA w 1974. W 2003, po śmierci Jonasa Savimbiego, został wybrany liderem UNITA. W latach 1989-1994 oraz od 1998 do 2002 był oficjalnym ambasadorem partii UNITA w Europie.

</doc>
<doc id="1422520" url="https://pl.wikipedia.org/wiki?curid=1422520" title="Szturmak">
Szturmak

Szturmak (także: burgoneta, hełm burgundzki, szturmowy; niem. "sturmhaube", wł. "casquetto") – renesansowy hełm najczęściej o konstrukcji otwartej (niekiedy także półotwartej lub zamkniętej), wywodzący się konstrukcyjnie ze średniowiecznej łebki (w niektórych ozdobnych formach nawiązujący również do hełmów antycznych).
Charakteryzował się półokrągłym dzwonem z grzebieniem, ruchomymi lub stałymi policzkami, folgowym bądź jednorodnym nakarczkiem oraz daszkiem osłaniającym oczy, przez który niekiedy przechodził nosal. Używany był w piechocie (landsknechci, pikinierzy), jeździe (arkebuzeria, rajtaria, kirasjerzy i czasem dragoni) oraz w służbie morskiej do połowy XVII w. W Polsce takich hełmów używała m.in. husaria w połowie XVI w.
Przypisy.
 

</doc>
<doc id="1422521" url="https://pl.wikipedia.org/wiki?curid=1422521" title="Palau na Letnich Igrzyskach Olimpijskich 2008">
Palau na Letnich Igrzyskach Olimpijskich 2008

Reprezentacja Palau na Letnich Igrzyskach Olimpijskich 2008 w Pekinie liczyła pięciu sportowców
Był to trzeci start reprezentacji tego kraju na letnich igrzyskach olimpijskich (nieprzerwanie od 2000 roku).

</doc>
<doc id="1422523" url="https://pl.wikipedia.org/wiki?curid=1422523" title="Tomasz Tomaszewski (aktor)">
Tomasz Tomaszewski (aktor)

Tomasz Tomaszewski (ur. 26 marca 1956 w Warszawie) – polski aktor, model, prezenter telewizyjny i komentator tenisa. Syn Bohdana i przyrodni brat Krzysztofa Logana.
Zastępca redaktora naczelnego miesięcznika „Tenis”, w Polsacie Sport komentuje turnieje wielkoszlemowe i Masters Series. Współpracował z wieloma rozgłośniami radiowymi i stacjami telewizyjnymi. Na antenie TVP1 prowadził teleturniej "Gry olimpijskie". Był gospodarzem programu "Werdykt" na antenie Polonia 1. Współprowadził program „Forum” w Canale 5. Uczestniczył w międzynarodowych kampaniach reklamowych, m.in. Yves Saint Laurent, Dior, Armani.

</doc>
<doc id="1422528" url="https://pl.wikipedia.org/wiki?curid=1422528" title="Okręty desantowe projektu 770">
Okręty desantowe projektu 770

Okręty desantowe projektu 770 – (w kodzie NATO: "Polnocny") polskie średnie okręty desantowe z okresu zimnej wojny. Pierwszy okręt typu wszedł do służby w 1967. Rozwinięciem projektu były wersje "projekt 771", "projekt 773" i "projekt 776". Łącznie zbudowano 108 okrętów wszystkich wersji.
Historia.
W połowie lat 60 XX wieku w Stoczni Północnej w Gdańsku opracowano projekt średnich okrętów desantowych, które otrzymały oznaczenie "projekt 770". Prace prowadzono w ścisłej współpracy z Radziecką Marynarką Wojenną, która miała być głównym odbiorcą produkowanych jednostek. Głównym zadaniem nowych okrętów miał być udział w ataku na wybrzeża państw Europy Zachodniej, gdzie miały dostarczać na brzeg głównie pojazdy opancerzone. Oprócz ZSRR głównymi odbiorcami okrętów były Polska (23 jednostki), a także marynarki wojenne państw sojuszniczych wobec ZSRR w Azji i Afryce. Ostatnie okręty serii powstawały w Stoczni Marynarki Wojennej w Gdyni. Stocznia ta w 2002 zbudowała dla Jemenu jednostkę typu "NS-722", będącą najnowszą wersją budowanych wcześniej okrętów.
Służba w Polskiej Marynarce Wojennej.
Pod polską banderę trafiły ogółem w latach 1964-1971 22 okręty desantowe: 9 projektu 770D (OORP "Oka", "Bug", "Narew", "San", "Wisła", "Pilica", "Bzura", "Warta", "Noteć"), 2 proj. 770MA (OORP "Odra", "Nysa"), 6 proj. 771 (OORP "Lenino", "Brda", "Studzianki", "Siekierki", "Budziszyn", "Polichno"), 5 proj. 771A (OORP "Janów", "Rąblów", "Narwik", "Głogów", "Cedynia"). W 1973 zbudowano ponadto i wcielono do Marynarki Wojennej okręt dowodzenia desantem ORP „Grunwald”, projekt 776 (na bazie projektu 773; mógł on przewozić jeden transporter opancerzony). Okręty proj. 770D nosiły numery burtowe od 891 do 899, 770MA 888-889, 771 801-805 (wyjątek: ORP Brda, numer 890), 771A 806-810, a okręt proj. 776 miał numer 811. Mimo liczebności, flota okrętów proj. 770/771 miała umiarkowany potencjał bojowy, gdyż okręty te mogły przewozić 5 (maksymalnie 6 w projekcie 771) czołgów podstawowych klasy T-54, przybijając do brzegu, co stwarzało zagrożenie zniszczenia nieruchomego okrętu. Szerzej stosowanym wariantem był wyładunek pojazdów amfibijnych (czołgów pływających PT-76, transporterów opancerzonych TOPAS lub transporterów pływających K-61 lub PTS-M) w wodzie w pobliżu brzegu. Wiązało się to również z ryzykiem, a ponadto czołgi PT-76 były słabo uzbrojone i opancerzone (ówczesne tendencje światowe polegały na budowaniu większych okrętów desantowych-doków, z których transport czołgów podstawowych na brzeg odbywał się za pomocą mniejszych barek).
W czerwcu 1975 roku 17 okrętów proj. 770D, 771 i 771A uczestniczyło w ćwiczeniach o kryptonimie Posejdon-75. W dniach 4–26 maja 1983 roku siedem okrętów proj. 770D i dziewięć jednostek proj. 771 i 771A wzięło udział w wielkich ćwiczeniach sił Marynarki Wojennej o kryptonimie Reda-83.
Użytkownicy.
Byli użytkownicy

</doc>
<doc id="1422529" url="https://pl.wikipedia.org/wiki?curid=1422529" title="Unshausen">
Unshausen



</doc>
<doc id="1422530" url="https://pl.wikipedia.org/wiki?curid=1422530" title="Zbroja arkebuzerska">
Zbroja arkebuzerska



</doc>
<doc id="1422531" url="https://pl.wikipedia.org/wiki?curid=1422531" title="Buck-Tick">
Buck-Tick

 – japoński zespół rockowy utworzony w 1984 roku w mieście Fujioka (prefektura Gunma) i funkcjonujący początkowo pod nazwą "Hinan go-go". Zespół łączy w swojej muzyce elementy różnych gatunków muzycznych takich jak: rock gotycki, new wave, post-punk, industrial, rock’n’roll. Obok X Japan, BUCK-TICK uważany jest za jednego z prekursorów visual kei.
Zespół występował dwukrotnie jako support przed koncertami Marylina Mansona w Japonii. Piosenki BUCK-TICK zostały niejednokrotnie wykorzystane w anime i pojawiły się w następujących produkcjach: "Mayonaka no tantei Nightwalker" (1998), "Trinity Blood" (2005), "×××HOLiC" (2006) i Shiki (2010).
Wszyscy członkowie zespołu mają swoje poboczne projekty i tworzą następujące zespoły: "Schwein", "Schaft", "Lucy", "Dropz", "Wild Wise Apes" oraz "Yagami Toll and the Blue Sky". Wokalista, Atsushi Sakurai, rozpoczął w 2004 roku karierę solową.

</doc>
<doc id="1422534" url="https://pl.wikipedia.org/wiki?curid=1422534" title="Hełm kirasjerski">
Hełm kirasjerski

Hełm kirasjerski – zachodnioeuropejski hełm typu zamkniętego z przełomu XVI i XVII w., stosowany do zbroi kirasjerskiej.
Historia.
Forma hełmu wywodzi się od szturmaka i charakteryzuje się dzwonem tworzącym jednolitą całość z obojczykiem, zaopatrzonym w stalowy pierścień, daszkiem oraz zasłoną w postaci kratki z pionowo ustawionymi pasmami metalowymi lub z zasłony ze szparami wzrokowymi i otworami oddechowymi.
Pod koniec XVIII w. w okresie wojen napoleońskich powstał inny rodzaj hełmu który również nazywano kirasjerskim. W pewnym stopniu nawiązywał on do formy antycznej ("á la Minerwa"). Był to hełm otwarty z charakterystycznym bardzo wydatnym grzebieniem umieszczonym na szczycie dzwonu. 

</doc>
<doc id="1422536" url="https://pl.wikipedia.org/wiki?curid=1422536" title="Amos 2">
Amos 2

Amos 2 – izraelski satelita telekomunikacyjny wystrzelony 27 grudnia 2003 na pokładzie rakiety Sojuz-FG z rosyjskiego kosmodromu Bajkonur w Kazachstanie. Jego właścicielem jest operator Spacecom.
Amos 2 posiada jedenaście transponderów pasma Ku. Przy starcie ważył 1360 kg, w tym 450 kg paliwa w postaci gazowej (monometylohydrazyna oraz specjalna mieszanina MON-3). Do napędu służą małe silniczki, którymi regulowana jest wysokość orbity. Czas pracy tego satelity został ustalony na 13 lat.
Satelita ma kształt prostopadłościanu. Jest stabilizowany trójosiowo, do stabilizacji używa sensorów Słońca, Ziemi i kół reakcyjnych. Rozpiętość paneli baterii słonecznych Amosa 2 wynosi ok. 11 m. Na początku pracy satelity generowały one 2400 W mocy, pod koniec misji mają generować 1850 W. Akumulatory Ni-Cd gromadzą 24 Ah.
Amos 2 pracuje na orbicie geostacjonarnej na pozycji 4°W. Obsługuje klientów w trzech regionach usług:
Przekazuje bezpośrednie transmisje TV i radiowe, usługi internetowe oraz zapewnia transmisję danych do sieci informacyjnych.

</doc>
<doc id="1422540" url="https://pl.wikipedia.org/wiki?curid=1422540" title="Jo’aw Ziw">
Jo’aw Ziw

Jo’aw Ziw, Yoav Ziv (ur. 16 marca 1981 w Haderze) – izraelski piłkarz, obrońca.
Swoją piłkarską karierę rozpoczął w zespole Maccabi Hajfa na poziomie juniorskim. Następnie występował w takich klubach jak: Hapoel Hajfa oraz Hapoel Nacerat Illit, z którym awansował z Liga Leumit (II liga izraelska) do Ligat ha’Al (I liga izraelska).
W 2005 roku przeniósł się do Beitaru Jerozolima, przy okazji oznajmiając, że jest fanem tego zespołu. W zespole ze stolicy Izraela występował na skrzydłach, bądź jako cofnięty obrońca. Aktualnie jest stoperem.
Od sezonu 2006/07, gdy trenerem Beitaru Jerozolima był Yossi Mizrah, Jo’aw Ziw zyskał stałe miejsce w zespole. W 2008 roku został z Beitarem mistrzem Izraela.
Na początku 2009 roku Ziw został piłkarzem KSC Lokeren, w którym był trzecim Izraelczykiem obok Omera Golana i Awiego Strula. W 2010 roku wrócił do Izraela i został piłkarzem Maccabi Tel Awiw.
Jo’aw Ziw wystąpił w 32 spotkaniach reprezentacji Izraela, nie zdobywając gola.

</doc>
<doc id="1422541" url="https://pl.wikipedia.org/wiki?curid=1422541" title="Eljero Elia">
Eljero Elia

Eljero Elia (wym. ; ur. 13 lutego 1987 w Voorburgu) – holenderski piłkarz występujący na pozycji pomocnika w tureckim klubie İstanbul Başakşehir oraz w reprezentacji Holandii.
Kariera klubowa.
Jest prawonożny. Elia jako junior grał w klubach SV Voorburg, Vorum Sport, TONEGIDO, ADO Den Haag, AFC Ajax oraz ponownie ADO Den Haag,do którego trafił w 2002 roku. W styczniu 2005 został włączony do jego pierwszej drużyny, występującej w Eredivisie. W tych rozgrywkach zadebiutował 23 stycznia 2005 w przegranym 0:3 meczu z FC Groningen. 8 maja 2005 w wygranym 2:1 spotkaniu z AZ Alkmaar strzelił pierwszego gola w trakcie gry w Eredivisie. W sezonie 2004/2005 rozegrał cztery ligowe spotkania i zdobył jedną bramkę. Od początku następnego sezonu Elia stał się podstawowym graczem ADO. W sezonie 2006/2007 zajął z nim 18. miejsce w lidze i spadł z nim do Eerste Divisie. Wówczas odszedł z ADO.
Za 200 tysięcy euro trafił do klubu Eredivisie – FC Twente. Pierwszy ligowy mecz zaliczył tam 26 sierpnia 2007 przeciwko FC Utrecht (2:2). W sezonie 2007/2008 zagrał tam 30 ligowych meczach i zdobył w nich 2 bramki, a jego klub zajął 4. miejsce w klasyfikacji końcowej Eredivisie. W sezonie 2008/2009 Elia grał z klubem w Pucharze UEFA, który Twente zakończyło na 1/16 finału, po porażce w dwumeczu z Olympique Marsylia. Natomiast w Eredivisie Elia rozegrał 34 spotkania i zdobył 9 bramek, a także wywalczył z Twente wicemistrzostwo Holandii.
W lipcu 2009 za 9 milionów euro został sprzedany do niemieckiego Hamburgera SV.
Pod koniec letniego okna transferowego, w sierpniu 2011 podpisał kontrakt z Juventusem. Włoski klub zapłacił za niego 9 milionów euro. W 2012 roku w okienku letnim przeszedł do Werderu Brema. Za 6 milionów euro.
W styczniu 2015 roku został wypożyczony do Southampton. W nowej drużynie zadebiutował 11 stycznia wychodząc w podstawowym składzie przeciwko Manchesterowi United. W sierpniu 2015 został zawodnikiem Feyenoordu, a w 2017 odszedł do tureckiego klubu İstanbul Başakşehir.
Kariera reprezentacyjna.
Elia jest młodzieżowym reprezentantem Holandii. Grał w kadrze U-17, U-18, U-19, U-20, a obecnie występuje w U-21. Powoływany był także do reprezentacji Holandii B. 29 lipca 2009 znalazł się w ogłoszonej przez Berta van Marwijka kadrze na towarzyski mecz z Anglią. W drużynie narodowej zadebiutował ostatecznie 5 września w wygranym 3:0 towarzyskim spotkaniu z Japonią, w którym zanotował 2 asysty. 9 września strzelił bramkę w zwycięskim 1:0 pojedynku ze Szkocją.

</doc>
<doc id="1422543" url="https://pl.wikipedia.org/wiki?curid=1422543" title="Niszczyciele typu Poeti">
Niszczyciele typu Poeti



</doc>
<doc id="1422544" url="https://pl.wikipedia.org/wiki?curid=1422544" title="Amos 3">
Amos 3

Amos 3 – izraelski satelita telekomunikacyjny wystrzelony 28 kwietnia 2008 o 05:00 UTC z kosmodromu Bajkonur rakietą Zenit 3SLB. Satelita zastąpił Amosa 1. Został umieszczony na orbicie geostacjonarnej na pozycji 4°W, w pobliżu Amosa 2.
Satelita ważył przy starcie 1300 kg (razem z paliwem) i jest wyposażony w 24 transpondery pasma Ku i 3 transpondery pasma Ka. Transmituje kanały telewizyjne, radiowe oraz zapewnia szerokopasmowy dostęp do internetu. Jego anteny obejmują swym zasięgiem Europę, Bliski Wschód oraz wschodnią część Stanów Zjednoczonych. W Polsce dostępne są m.in. niekodowane kanały radiowe z Grupy Radiowej Time w systemie DVB-S2. 
Przewidywany czas pracy satelity wynosi 17 lat.

</doc>
<doc id="1422549" url="https://pl.wikipedia.org/wiki?curid=1422549" title="Zew morza (film)">
Zew morza (film)

Zew morza – polski niemy film fabularny z 1927 roku.
W 2013 roku został zrekonstruowany cyfrowo na podstawie dwóch odnalezionych kopii.

</doc>
<doc id="1422552" url="https://pl.wikipedia.org/wiki?curid=1422552" title="Wyszesław Włodzimierzowic">
Wyszesław Włodzimierzowic

Wyszesław Włodzimierzowic (ur. ok. 977, zm. 1010 w Nowogrodzie Wielkim) – książę nowogrodzki z dynastii Rurykowiczów. Najstarszy syn Włodzimierza I Wielkiego.

</doc>
<doc id="1422553" url="https://pl.wikipedia.org/wiki?curid=1422553" title="Wsiewołod Włodzimierzowicz">
Wsiewołod Włodzimierzowicz

Wsiewołod (zm. 1015) – książę włodzimiersko-wołyński z dynastii Rurykowiczów. Syn Włodzimierza I Wielkiego, wielkiego księcia kijowskiego, i Rognedy, księżniczki połockiej.

</doc>
<doc id="1422554" url="https://pl.wikipedia.org/wiki?curid=1422554" title="Światosław Włodzimierzowic (zm. 1015)">
Światosław Włodzimierzowic (zm. 1015)

Światosław Włodzimierzowic (zm. po 15 lipca 1015) – książę drewlański z dynastii Rurykowiczów. Syn Włodzimierza I Wielkiego i nieznanej z imienia Czeszki. Już za życia ojca otrzymał władzę nad Drewlanami. Po jego śmierci w trakcie walk o sukcesję Światosław uciekł z ojczyzny przed bratem Światopełkiem, został jednak dopadnięty w Karpatach i zabity. W przeciwieństwie do dwóch innych braci Borysa i Gleba, również zamordowanych przez Światopełka, nie został kanonizowany.

</doc>
<doc id="1422555" url="https://pl.wikipedia.org/wiki?curid=1422555" title="Wiaczesław Jarosławowic">
Wiaczesław Jarosławowic

Wiaczesław (ur. 1034/1036 w Kijowie, zm. 1056/1057) – książę smoleński od 1054. Syn Jarosława I Mądrego. Ojciec Borysa.

</doc>
<doc id="1422556" url="https://pl.wikipedia.org/wiki?curid=1422556" title="Kultura Paracas Cavernas">
Kultura Paracas Cavernas



</doc>
<doc id="1422557" url="https://pl.wikipedia.org/wiki?curid=1422557" title="Uśmiech losu (film 1927)">
Uśmiech losu (film 1927)

Uśmiech losu – polski film fabularny z 1927 roku na podstawie utworu dramatycznego Włodzimierza Perzyńskiego pod tym samym tytułem (scenariusz napisał sam autor). Film nie zachował się do dnia dzisiejszego.
W głównej roli kobiecej wystąpiła Jadwiga Smosarska, największa gwiazda polskiego kina w okresie dwudziestolecia międzywojennego.

</doc>
<doc id="1422558" url="https://pl.wikipedia.org/wiki?curid=1422558" title="GOG Svendborg TGI">
GOG Svendborg TGI

GOG Svendborg TGI, (pełna nazwa: "GO Gudme Svendborg TGI"), klub piłki ręcznej z Danii, powstały w 1973 roku pod nazwą "GOG Gudme" z bazą w Svendborgu. Od 2005 r. drużyna nosi nazwę GOG Svendborg TGI.
Klub dzieli się na sekcję: kobiet i mężczyzn.

</doc>
<doc id="1422565" url="https://pl.wikipedia.org/wiki?curid=1422565" title="Gerasimos Fokas">
Gerasimos Fokas

Gerasimos Fokas (, "Gérasime B. Phocas", ur. 7 sierpnia 1861 w Argostolion, zm. 1937 w Argostolion) – grecki lekarz, chirurg.
Fokas studiował medycynę w Paryżu, doktorat otrzymał w 1885 roku i praktykował jako chirurg w szpitalu w Lille, od 1889 do 1902 roku był profesorem nadzwyczajnym ("agrégé") z uprawnieniami do nauczania. Od 1902 roku był profesorem chirurgii klinicznej w Atenach. Zmarł w 1937 roku.
Przypisuje mu się jeden z pierwszych opisów choroby Coopera (torbielowatości gruczołu sutkowego), co znalazło wyraz w zarzuconym eponimie choroby Tillaux-Fokasa.

</doc>
<doc id="1422567" url="https://pl.wikipedia.org/wiki?curid=1422567" title="Przekroczenie indeksu">
Przekroczenie indeksu

Przekroczenie indeksu (ang. "subscript out of bounds") – błąd programistyczny występujący w przypadku próby uzyskania dostępu do nieistniejącego elementu tablicy. Najczęściej w przypadku numerowania elementów "n"-elementowej tabeli od zera występuje błędne odwołania do elementu "n".
Przykład.
Wynikiem tej linii:
"int aKilkaLiczb[5];"
będzie utworzenie tablicy o indeksach 0-4.
Nie można uzyskać dostępu do elementu 5, gdyż on nie istnieje.
"aKilkaLiczb[5] = 6; // BŁĄD!"

</doc>
<doc id="1422569" url="https://pl.wikipedia.org/wiki?curid=1422569" title="Nanako Takushi">
Nanako Takushi

 - japońska piosenkarka popowa, członkini byłego zespołu "Super Monkey's" oraz obecnego "Max".

</doc>
<doc id="1422570" url="https://pl.wikipedia.org/wiki?curid=1422570" title="Scott Cohen">
Scott Cohen

Scott E. Cohen (ur. 19 grudnia 1961 w Bronksie w Nowym Jorku) – amerykański aktor telewizyjny i filmowy pochodzenia żydowskiego.
Życiorys.
Urodził się 19 w dzielnicy Bronx w Nowym Jorku jako syn Leatrice, pedagoga w gimnazjum Leatrice, i wokalisty jazzowego Jacka Cohena. Początkowo poczuł pociąg do muzyki. W młodości grał na pianinie, uczęszczał też na Uniwersytet Stanowy przy New Paltz w Nowym Jorku, gdzie lekcja klaunów dała mu pierwszy impuls do kariery aktorskiej. Po ukończeniu szkoły Cohen pracował między innymi jako nauczyciel na zastępstwie, kelner, asystent fotografa, goniec czy demonstrator zabawek.
W roku 1990 otrzymał pierwszą rolę lekarza w filmie "Drabina Jakubowa". Został zauważony w wielu innych rolach kinowych i telewizyjnych, w tym "Gia" (1998) z Angeliną Jolie, "Prawo i bezprawie" jako detektyw Chris Ravelle, "Kochane kłopoty", "" czy miniserialu NBC "Dziesiąte królestwo".
W 1989 roku ożenił się z Anastasią Trainą. Mają syna Liama (ur. 1995).

</doc>
<doc id="1422571" url="https://pl.wikipedia.org/wiki?curid=1422571" title="Zbroja trzy czwarte">
Zbroja trzy czwarte

Zbroja trzy czwarte (także: zbroja kirasjerska, arkebuzerska, staropol. "rajtarska") – niepełna zbroja płytowa częściowo pozbawiona osłony nóg (brak trzewików i nakolanników), używana przez piechotę i jazdę (zwłaszcza kirasjerów) od końca XVI do połowy XVII w. Jej zasadniczym elementem był kirys z mocowanymi do niego folgowanymi osłonami. 
Budowa.
Zbroja trzy czwarte składała się z kirysu z napierśnikiem wyposażonym w folgowany fartuch i/lub nabiodrki oraz głęboko zachodzące na niego naramienniki z folgowanymi opachami. Ponadto mogła być wyposażona w nakolanki, nałokcice, zarękawia i rękawice. Zbroję wieńczył hełm kirasjerski, szturmak lub pappenheimer (w jego przypadku zakładano dodatkowo obojczyk).
Historia.
We wczesnej formie zbroja ta zapewniała rozbudowaną ochronę ciała aż po kolana (stąd też określanie „trzy czwarte”). Jednak z biegiem czasu jej poszczególne elementy były stopniowo porzucane, co doprowadziło do jej degradacji w formę półzbroi (hełm, kirys, naramienniki i fartuch lub nabiodrki). Na przełomie XVII i XVIII w. nastąpił zanik właściwej zbroi w tej formie, a kirasjerzy zaczęli używać jedynie kirysu i hełmu.
W Polsce zbroje tego typu noszone były początkowo przez rajtarię (stąd staropolskie określenie "zbroja rajtarska"), a w epoce saskiej również przez husarię.

</doc>
<doc id="1422573" url="https://pl.wikipedia.org/wiki?curid=1422573" title="Baszkord">
Baszkord

Baszkord (XII wiek) - chan Połowców. Około 1152 poślubił nieznaną z imienia córkę Wsiewołodka, księcia horodeńskiego, wdowę po Włodzimierzu, księciu czernihowskim. 

</doc>
<doc id="1422578" url="https://pl.wikipedia.org/wiki?curid=1422578" title="Ólafur Stefánsson">
Ólafur Stefánsson

Ólafur Stefánsson (ur. 3 lipca 1973 w Reykjavíku) – islandzki piłkarz ręczny, reprezentant kraju. Obecnie występuje w duńskiej AG Kopenhaga. Gra na pozycji rozgrywającego.
Największy sukces z reprezentacją odniósł podczas Igrzysk Olimpijskich 2008 w Pekinie, zdobywając srebrny medal olimpijski.
Podczas mistrzostw Europy w 2010, w Austrii zdobył brązowy medal.
Na zakończenie turnieju został wybrany do "Siódemki gwiazd" jako najlepszy prawy rozgrywający.
Sukcesy.
reprezentacja:
Valur Reykjavík:
SC Magdeburg:
BM Ciudad Real:

</doc>
<doc id="1422581" url="https://pl.wikipedia.org/wiki?curid=1422581" title="Bajiliw">
Bajiliw



</doc>
<doc id="1422582" url="https://pl.wikipedia.org/wiki?curid=1422582" title="Katzbalger">
Katzbalger

Katzbalger (niem.) – zachodnioeuropejski miecz z przełomu XV i XVI wieku, używany z reguły przez piechotę lancknechtów i najemników szwajcarskich. 
Charakteryzował się otwartą rękojeścią (niekiedy zamkniętą), o trzonie rozszerzającym się ku grzybkowatej głowicy, z najczęściej esowatymu jelcem (rzadziej w kształcie poziomych ósemkowatych obłęków bocznych). Szeroka, obosieczna głownia długości ok. 60 cm, ciągniona była obustronnie w jedno lub kilka zbroczy.
Broń noszono przy pasie na pendencie w pozycji poziomej lub rękojeścią skierowaną ukośnie do dołu. Nazwa jej ma pochodzić od bezpośredniej walki wręcz przypominającej walkę (niem. "Balgerei") kotów; niekiedy jednak błędnie wywodzi się ją od kociej skóry służącej jako okładzina pochwy.
Współcześnie używany ceremonialnie przez żołnierzy papieskiej Gwardii Szwajcarskiej.

</doc>
<doc id="1422583" url="https://pl.wikipedia.org/wiki?curid=1422583" title="Saif">
Saif



</doc>
<doc id="1422584" url="https://pl.wikipedia.org/wiki?curid=1422584" title="Bród Kamienny">
Bród Kamienny



</doc>
<doc id="1422585" url="https://pl.wikipedia.org/wiki?curid=1422585" title="Paracas">
Paracas



</doc>
<doc id="1422587" url="https://pl.wikipedia.org/wiki?curid=1422587" title="Światosław Włodzimierzowic">
Światosław Włodzimierzowic



</doc>
<doc id="1422588" url="https://pl.wikipedia.org/wiki?curid=1422588" title="Bereżany">
Bereżany



</doc>
<doc id="1422589" url="https://pl.wikipedia.org/wiki?curid=1422589" title="Mścisław Juriewic">
Mścisław Juriewic

Mścisław (XII wiek) - książę Nowogrodu Wielkiego w latach 1155-1161.
Był synem Jerzego Dołgorukiego i jego pierwszej żony, córki połowieckiego chana Aepy. W 1155 poślubił nieznaną z imienia córkę Piotra Michałkowicza z Nowogrodu Wielkiego. Miał syna Jarosława.

</doc>
<doc id="1422590" url="https://pl.wikipedia.org/wiki?curid=1422590" title="RK Zagrzeb">
RK Zagrzeb

RK PPD Zagrzeb, (pełna nazwa: Rukometni klub Prvo plinarsko društvo Zagreb), męski klub piłki ręcznej z Chorwacji, powstały w 1922 roku w Zagrzebiu. Klub występuje na pierwszym poziomie rozgrywkowym w Chorwacji, Premijer lidze. Od 2014 występuje pod obecną nazwą.

</doc>
<doc id="1422596" url="https://pl.wikipedia.org/wiki?curid=1422596" title="Aepa">
Aepa

Aepa (XI wiek) – chan Połowców. W 1107 lub 1108 jego córka wyszła za mąż za Jerzego Dołgorukiego.

</doc>
<doc id="1422597" url="https://pl.wikipedia.org/wiki?curid=1422597" title="Tugor">
Tugor

Tugor (tur.: Tugar-qаn, star. rus.: Ту­гор­канъ, XI wiek) – chan Połowców. W 1094 jego córka poślubiła Światopełka II Michała, wielkiego księcia kijowskiego.

</doc>
<doc id="1422598" url="https://pl.wikipedia.org/wiki?curid=1422598" title="Pachacamac">
Pachacamac



</doc>
<doc id="1422599" url="https://pl.wikipedia.org/wiki?curid=1422599" title="Henryk Szuman (ksiądz)">
Henryk Szuman (ksiądz)



</doc>
<doc id="1422603" url="https://pl.wikipedia.org/wiki?curid=1422603" title="Akwa United">
Akwa United

Akwa United Football Club – klub piłkarski z Nigerii, aktualnie grającym w najwyższej klasie rozgrywkowej w tym kraju – Nigerian Premier League. Swoją siedzibę posiada w mieście Uyo.
Drużyna rozgrywa swoje mecze na Stadionie Miejskim w Uyo, lecz w przypadku spotkań z większymi przeciwnikami walka o ligowe punkty toczy się na obiekcie w Calabar.
Zespół zyskał awans w bardzo kontrowersyjnych okolicznościach. Drużyna potrzebowała zwycięstwa co najmniej 12:0, by uzyskać promocję do wyższej klasy rozgrywkowej. Akwa United pokonali w ostatniej kolejce zespół Calabar Rovers rezultatem 13:0, co budziło spore kontrowersje.

</doc>
<doc id="1422604" url="https://pl.wikipedia.org/wiki?curid=1422604" title="Rościsław Wołodymyrowicz (książę tmutarkański)">
Rościsław Wołodymyrowicz (książę tmutarkański)



</doc>
<doc id="1422609" url="https://pl.wikipedia.org/wiki?curid=1422609" title="Jean Baptiste Charcot">
Jean Baptiste Charcot



</doc>
<doc id="1422610" url="https://pl.wikipedia.org/wiki?curid=1422610" title="Historia Hondurasu">
Historia Hondurasu

Historia Hondurasu – obejmuje dzieje Hondurasu.
Czasy historyczne rozpoczynają się w Hondurasie od obecności na jego terenach cywilizacji majańskiej. Współcześnie Majowie zamieszkują zachodnią część kraju stanowią 7% mieszkańców państwa, pozostałe stanowią: Metysi-90%, Czarni-2%, Biali-1%. Do najważniejszych stanowisk tego okresu należy Copán, którego szczyt rozkwitu przypadał na okres od V do VIII wieku.
Europejczycy dotarli tutaj wraz z początkiem Wielkich Odkryć Geograficznych, w 1502 dotarł tutaj Krzysztof Kolumb, następnie ziemie tę podbił w 1524 roku Pedro de Alvarado będący w służbie hiszpańskiej. W 1535 roku Honduras wszedł w skład wicekrólestwa Nowej Hiszpanii. Hiszpanie walczyli o pełną kontrolę ziem z Indianami, próbującymi ocalić resztki swojej niezależności, ale wraz ze zdobyciem osiedla indiańskiego, gdzie dzisiaj znajduje się stolica kraju Tegucigalpa w 1578 roku, stopniowo opór zaczął maleć. Przyczyniło się to do wprowadzenia katolicyzmu i języka hiszpańskiego jako urzędowego.
Czasy postkolonialne.
W 1821 roku państwo wyzwoliło się spod zależności od Hiszpanii stając się częścią Meksyku. W latach 1823-1838 weszło w skład Zjednoczonych Prowincji Ameryki Środkowej. Stolicą państwa została w 1824 roku Tegucigalpa a prezydentem ZPAŚ został generał Francisco Morazan. W 1838 roku ZPAŚ zostało rozwiązane i Honduras uzyskał pełną niepodległość, a w następnym roku otrzymał pierwszą konstytucję. Tymczasowym prezydentem został Juan Francisco de Molina. W całym wieku XIX miały miejsce drobne konflikty graniczne z sąsiadami. Od 1876 roku krajem rządził rząd Marca Aurelio Soto Martineza, który wprowadził liberalne reformy. Pod koniec XIX wieku kraj znalazł się w strefie wpływów Stanów Zjednoczonych. Interesy kraju były reprezentowane przez amerykańskich plantatorów skupionych w United Fruit Company, co spowodowało amerykańską interwencję w sprawy kraju.
W XX wieku w kraju zaczęła zdobywać przewagę Partia Narodowa, czego efektem stała się dyktatura Tiburcua Cariasa Andino, który przejął władzę w 1933 roku jako prezydent kraju. W latach 50. XX wieku kraj stał się widownią walk politycznych pomiędzy partiami: Narodową i Liberalną. W 1954 roku były prezydent podjął próbę przejęcia władzy, lecz była ona nieudana. W 1963 roku władzę w kraju przejął generał Oswaldo Lopez Arellano czego efektem była stagnacja gospodarcza kraju. W 1969 roku wybuchła tak zwana "wojna futbolowa" z Salwadorem po przegranym meczu reprezentacji Hondurasu w piłce nożnej. Główną przyczyną wojny był narastający nacjonalizm i walka o ziemie pomiędzy mieszkańcami obydwu państw. 
Wojna ta została zakończona po interwencji Organizacji Państw Amerykańskich. W 1980 roku zawarto pokój pomiędzy walczącymi stronami konfliktu i powstał pierwszy cywilny rząd, zaś prezydentem został Roberto Suazo Cordova z Partii Liberalnej. Koła wojskowe jednak zachowały wpływ w polityce kraju. Od 1983 roku na terenie kraju stacjonowały oddziały contras walczące z lewicującym rządem Nikaragui. W proteście przeciwko wojskowym rządom, proamerykańskiej polityce i rosnącym wpływom byłych funkcjonariuszy reżimu Nikaragui pod koniec lat 80. utworzona została partyzancka grupa Front Wyzwolenia Hondurasu im. Morazana. Grupa w przeciwieństwie do wielu innych guerilli tego okresu reprezentowała umiarkowany program polityczny i nie wyznaczała celów o charakterze marksistowskim. Do ostatniego ataku partyzanckiego doszło w 1995 roku.
W 1989 roku został przyjęty plan pokojowy dla Ameryki Środkowej, na mocy którego siły contras zostały wycofane. W 1992 roku został również rozwiązany konflikt graniczny z Salwadorem, trwający od 1961 roku. W 2002 roku prezydentem został Ricardo Maduro z Partii Narodowej.
Od 2006 roku prezydentem był Manuel Zelaya, który został obalony w wyniku zamachu stanu 28 czerwca 2009. Władzę w wyniku puczu przejął Roberto Micheletti, a po wyborach, na prezydenta 27 stycznia 2010 zaprzysiężony został Porfirio Lobo Sosa. Zwolennicy obalonego prezydenta skupili się w lewicowej partii LIBRE która stała się główną siłą opozycji. Partia została poddana represjom a kilkunastu jej kandydatów oraz członków ich rodzin zginęło w trakcie kampanii wyborczej.

</doc>
<doc id="1422614" url="https://pl.wikipedia.org/wiki?curid=1422614" title="Gundam 00">
Gundam 00



</doc>
<doc id="1422615" url="https://pl.wikipedia.org/wiki?curid=1422615" title="Kimmo Kinnunen">
Kimmo Kinnunen

Kimmo Kinnunen (ur. 31 marca 1968 w Äänekoski) – fiński lekkoatleta specjalizujący się w rzucie oszczepem.
W latach 1988–1996 trzy razy brał udział w igrzyskach olimpijskich. Czwarty zawodnik igrzysk w Barcelonie w 1992 i siódmy igrzysk w Atlancie cztery lata później. Dwukrotny medalista mistrzostw świata. Rekord życiowy: 90,82 (26 sierpnia 1991, Tokio). 
Syn oszczepnika Jormo Kinnunena.

</doc>
<doc id="1422617" url="https://pl.wikipedia.org/wiki?curid=1422617" title="George Loring Brown">
George Loring Brown

George Loring Brown (ur. 1814, zm. 1889) - amerykański malarz pejzażysta i ilustrator.
Urodził się w Bostonie, uczył się początkowo drzeworytu i pracował jako ilustrator. Malarstwo studiował pod kierunkiem Washingtona Allstona i Eugène Isabey. W 1839 wyjechał na stałe do Europy i osiedlił się we Włoszech. Wystawiał na Uniwersytecie w Bostonie, Pensylwańskiej Akademii Sztuk Pięknych i National Academy of Design. Malował krajobrazy New Hampshire, a po wyjeździe wyłącznie włoskie pejzaże.

</doc>
<doc id="1422618" url="https://pl.wikipedia.org/wiki?curid=1422618" title="Alan Louarn">
Alan Louarn

Alan Louarn, fr. Alain Louarn (ur. w 1918 r., zm. w 1993 r.) – bretoński publicysta i działacz narodowy.
Ukończył college w Quimper. Pracował jako nauczyciel. Należał do nacjonalistycznej Bretońskiej Partii Narodowej (PNB) i bojówek Kadervenn. W sierpniu 1939 r. był zamieszany w sprawę nielegalnego przewiezienia broni z Niemiec na wybrzeże bretońskie z pomocą Abwehry. Po wybuchu II wojny światowej został zmobilizowany do armii francuskiej. Brał udział w maju-czerwcu 1940 r. w wojnie francusko-niemieckiej, dostając się do niewoli niemieckiej. Już we wrześniu tego roku jako Bretończyk został zwolniony z obozu jenieckiego. Powrócił do Bretanii, gdzie ponownie zaangażował się w działalność nacjonalistów bretońskich. Pisał artykuły do bretońskiego pisma kolaboracyjnego "L’Heure Bretonne". Od grudnia 1941 r. tworzył młodzieżową część paramilitarnych bojówek PNB Bagadoù stourm. Należał do antysemickiej grupy Lan hag Herve, spisującej w języku bretońskim kroniki Bretanii pod nadzorem wysokiego funkcjonariusza vichystowskiego Xaviera de Langlaisa. W 1943 r. został zastępcą przewodniczącego PNB ds. młodzieżowych i asystentem Yanna Gouleta. Po wyzwoleniu Francji przez wojska alianckie zbiegł za granicę. W 1962 r. powrócił do Bretanii, po czym utworzył w Rennes bretońskie biuro informacyjne (Brudañ ha Skignañ). Brał udział w różnych spotkaniach dotyczących problemów Bretanii, najczęściej rozpędzanych przez policję.

</doc>
<doc id="1422619" url="https://pl.wikipedia.org/wiki?curid=1422619" title="Yūichirō Sakamoto">
Yūichirō Sakamoto

 – siatkarz, reprezentant Japonii w piłce siatkowej mężczyzn.
W reprezentacji gra na pozycji środkowego blokującego. Mierzy 195 cm, waży 88 kg. Jego zasięg z wyskoku do ataku to 343 cm, a z wyskoku do bloku 333 cm. Aktualnie występuje w klubie Suntory Sunbirds.
Linki zewnętrzne.
Profil siatkarza na oficjalnej stronie FIVB (English)

</doc>
<doc id="1422621" url="https://pl.wikipedia.org/wiki?curid=1422621" title="Demo (demo Grave Digger)">
Demo (demo Grave Digger)

Demo – pierwsze wydawnictwo zespołu heavy metalowego Grave Digger, wydanego w 1982 roku.

</doc>
<doc id="1422622" url="https://pl.wikipedia.org/wiki?curid=1422622" title="Roza Anagnosti">
Roza Anagnosti

Roza Anagnosti (ur. 27 października 1943 w Tiranie) – albańska aktorka.
Życiorys.
Była córką oficera. W 1944 wraz rodziną przeniosła się z Tirany do Szkodry. Pierwsze kroki na scenie stawiała występując w czasach szkolnych w teatrze działającym przy szkoderskim Domu Pioniera. W tym czasie uprawiała wyczynowo gimnastykę w klubie Vllaznia Szkodra.
Po ukończeniu nauki w liceum artystycznym Jordan Misja w Tiranie w 1964 powróciła do Szkodry, gdzie kontynuowała naukę w szkole pedagogicznej, występując także w zespole amatorskim. Tytułowa rola w spektaklu "Nora e Kelmendit", w reżyserii Andrei Skanjetiego przyniósł jej nagrodę dla najlepszej aktorki na II Festiwalu Teatru Albańskiego w 1961. Jej talent docenił reżyser Paulin Sekuj i została zatrudniona na scenie zawodowej – w szkoderskim Teatrze Migjeni. W 1966 po małżeństwie z reżyserem Dhimitrem Anagnostim otrzymała angaż do zespołu Teatru Ludowego (alb. "Teatri Popullor") w Tiranie. W 1994 przeszła na emeryturę, choć sporadycznie występowała na deskach Teatru Narodowego.
Na dużym ekranie zadebiutowała w 1963 niewielką rolą w obrazie Kristaqa Dhamo – "Detyre e posaçme". Trzy lata później zagrała główną rolę w filmie fabularnym "Komisari i Drites". W latach 1976-1982 trzykrotnie zdobywała nagrody dla najlepszej aktorki za role w filmach: "Fije qe priten", "Mesonjetorja" i "Rruga e lirise". Wystąpiła w dwudziestu filmach fabularnych.
Została uhonorowana przez władze Albanii tytułem Zasłużonego Artysty (alb. Artist i Merituar), a także Wielkiego Mistrza (Mjeshter i Madh).
W życiu prywatnym jest mężatką (mąż Dhimitër Anagnosti), ma dwie córki.

</doc>
<doc id="1422626" url="https://pl.wikipedia.org/wiki?curid=1422626" title="Ewipan">
Ewipan



</doc>
<doc id="1422627" url="https://pl.wikipedia.org/wiki?curid=1422627" title="Józef Dembowski (wojskowy)">
Józef Dembowski (wojskowy)

Józef Dembowski (ur. w 1761 roku na Podolu – zm. w 1831 roku w Warszawie) – generał inspektor jazdy koronnej, paź na dworze Stanisława Augusta, rotmistrz Kawalerii Narodowej i generalny inspektor jazdy w czasie powstania kościuszkowskiego, komisarz cywilno-wojskowy ziemi zawkrzańskiej w 1792 roku.
Jego córką była Cecylia Grabowska.

</doc>
<doc id="1422638" url="https://pl.wikipedia.org/wiki?curid=1422638" title="Teodor Einert">
Teodor Einert

Teodor Einert (ur. 1828 w Warszawie, zm. 3 lutego 1866 tamże) – polski kompozytor, organista i pedagog okresu romantyzmu.
Teodor był synem pochodzącego z Saksonii Karola Fryderyka Einerta (zm. 1836), organisty przy ewangelickim kościele pw. św. Trójcy w Warszawie i Doroty z Rothów. Po śmierci ojca matka Teodora wyszła w 1838 ponownie za mąż za następcę męża na stanowisku organisty parafii ewangelickiej, Karola Augusta Freyera, który był nauczycielem Teodora. 
Einert utrzymywał się jako nauczyciel gry na fortepianie - uważany był za jednego z najlepszych w stolicy - pomocnik Freyera jako organista kościelny i członek orkiestr - działał m.in. w zespole Karola Kurpińskiego - oraz nauczyciel śpiewu w szkole parafialnej przy Placu Ewangelickim (ob. plac Małachowskiego). Oprócz tego zajmował się komponowaniem; pisał głównie drobniejsze utwory na fortepian, pieśni i mazurki. Drukiem wydawały jego utwory m.in. firmy Sennewald i Gebethner i Wolff.
Teodor Einert zmarł w 38. roku życia, prawdopodobnie na gruźlicę płuc, i został pochowany na cmentarzu ewangelickim w Warszawie, przypuszczalnie obok ojca i brata Maksymiliana (1825–1850), także kompozytora. Przy pogrzebie wykonano jego własny "Marsz Żałobny". Miejsca pochówku nie da się dziś (po zniszczeniu cmentarza w czasie powstania warszawskiego) ustalić.

</doc>
<doc id="1422639" url="https://pl.wikipedia.org/wiki?curid=1422639" title="Osa średnia">
Osa średnia

Osa średnia ("Dolichovespula media") – palearktyczny gatunek owada z rodziny osowatych (Vespidae). Występuje w Europie (także w Polsce) oraz w północnej i środkowej Azji.
Królowe "D. media" są często mylone z szerszeniem. Spowodowane jest to wielkością oraz posiadaniem czerwonego zabarwienia. Można je jednak rozpoznać po tym, że "D. media" ma żółte plamki na tułowiu w kolorze głębokiej czerni, czego brak u "V. crabro". Królowe osiągają do 25 mm długości, a robotnice 15–18 mm.
Gruszkowatego kształtu gniazda o długości do 20 cm zawieszane są w koronach drzew. W jednym gnieździe żyje ponad 100 os.
Ekologia.
"D. media" to owad społeczny o wysokim poziomie wykształcenia struktur socjalnych – gatunek eusocjalny. Zajmuje w większości siedliska nizinne, w tym lasy, pola uprawne, miasta i parki.
Znaczenie w ochronie środowiska.
"D. media" w Polsce występuje na przykład w Parku Kampinoskim. Nie jest zagrożona wyginięciem, jednak jest gatunkiem rzadkim.

</doc>
<doc id="1422640" url="https://pl.wikipedia.org/wiki?curid=1422640" title="Aki Parviainen">
Aki Parviainen

Aki Parviainen (ur. 26 października 1974 w Helsinkach) – fiński lekkoatleta specjalizujący się w rzucie oszczepem.
Piąty zawodnik igrzysk olimpijskich w Sydney (2000). Swoją międzynarodową karierę rozpoczął w 1991 kiedy wywalczył brązowy medal mistrzostw Europy juniorów. Rok później w Seulu został mistrzem świata juniorów. Złoty i srebrny medalista mistrzostw świata (Sewilla 1999, Edmonton 2001). W 1991 ustanowił wynikiem 79,96 rekord świata w kategorii 16-latków, a w 1992 rzutem na odległość 80,94 rekord świata 17-latków (a także rekord świata juniorów).
Rekord życiowy: 93,09 (26 czerwca 1999, Kuortane). Wynik ten jest aktualnym rekordem Finlandii a zarazem 4. rezultatem w historii światowej lekkoatletyki.

</doc>
<doc id="1422645" url="https://pl.wikipedia.org/wiki?curid=1422645" title="General Carleton">
General Carleton

General Carleton – brytyjski statek towarowy – węglowiec, bark o wysokiej dzielności morskiej, zwodowany w 1777 w Whitby. Zatonął w silnym sztormie 27 września 1785 roku w pobliżu ujścia Piaśnicy, niedaleko miejscowości Dębki, w rejsie ze Sztokholmu, oznaczony jako „Wrak W-32”. Kapitan William Hustler (1753–1785) oraz 17 członków załogi poniosło śmierć w katastrofie.
Budowa i historia.
Statek zbudowany w stoczni Thomasa Fishburna w Whitby, tej samej, co HM Bark „Endeavour” (posiadał identyczne wymiary, takielunek i konstrukcję), na którym James Cook odbył pierwszą wyprawę (1768–1771). Nazwany na cześć generała Guya Carletona (1724–1808), służącego w armii angielskiej w Ameryce Północnej w wojnie o niepodległość Stanów Zjednoczonych po stronie brytyjskiej, m.in. pełniącego funkcję gubernatora Quebec.
„General Carleton” 12 marca 1777 wyszedł w swój pierwszy rejs do Rygi; w latach 1777–1785 kursował między portami brytyjskimi a bałtyckimi – głównie Rygą. Od 1782 jako pomocnicza jednostka logistyczna Royal Navy w wojnie o niepodległość Stanów Zjednoczonych, co m.in. chroniło marynarzy „General Carletona” przed poborem do Royal Navy.
Zatonięcie.
Statek załadował w Sztokholmie 30 lipca 1785 ok. 590 ton żelaza dla odbiorcy w Londynie. Według zapisów w Muzeum w Whitby zaginął 27 września 1785 na Bałtyku. Przyczyną katastrofy „Generala Carletona”, stojącego na kotwicy w pobliżu brzegu przy ujściu Piaśnicy była nagła zmiana pogody i nadejście gwałtownego, bardzo silnego sztormu o sile huraganu, co spowodowało wyrwanie i wleczenie kotwicy lub kotwic (świadczy o tym prostopadła do brzegu pozycja wraku i odnalezionej kotwicy) i przesunięcie ładunku żelaza.
Opowieść rybaka – "legenda o zatopionym żaglowcu".
Wśród rybaków w Dębkach popularna była legenda o zatopionym przed laty żaglowcu. "...Według relacji nestora rybaków z Dębek Jana Felknera: „...Trzydzieści lat temu zerwały nam się sieci, jak żeśmy je stawiali. Woda klarowna była i zobaczyliśmy jakieś wraki na dnie. Później sąsiad, August Gren, opowiedział mi taka historię: Płynął z Sankt Petersburga angielski drewniany statek. Zerwał się wiatr północno-zachodni, urwało mu ster i zdryfował ku brzegowi. Zakotwiczono statek i załoga zeszła na brzeg. Za Piaśnicą – to jest rzeczka, która w Dębkach płynie – mieszkał niejaki Ketelhut. On to ugościł załogę, dał posiłek i wina przyniósł, wódki albo whisky, jak to się po angielsku mówi. I tam sobie ubaw zrobili. Podczas tej zabawy dziadek gospodarza podsłuchał, jak po tej wódce powiedzieli, że na tym statku jakieś bogactwo jest. Popłynął więc Ketelhut do niego swoją łajbą rybacką, wszedł po drabinie i to, co mu w oczach błyszczało, zabierał. Wpłynął do Piaśnicy i dotarł do kanału Biała Góra, gdzie w zagajnikach to dobro błyszczące schował. A że było mu mało, popłynął raz jeszcze, zanim marynarze potrzeźwieli i na statek wrócili. Te kosztowności, które sobie wziął, zakopał. Na drugi dzień zerwał się sztorm i rozbił łajbę, która z całą załogą poszła na dno. Ketelhut sprzedał gospodarstwo i z tym bogactwem, które sobie złowił, wyjechał, ale po paru latach wrócił żeby to ostatnie złoto, które zakopał, odnaleźć. Ale tam były ruchome wydmy. Piaskiem przesypywało z miejsca na miejsce i przez te dwadzieścia lat teren zmienił wygląd. Nic nie znalazł”...".
Odkrycie wraku.
Wrak statku odkryty przez Michała Woźniewskiego (1989) dzięki relacjom o zaczepianiu sieci rybackich w miejscu spoczynku wraku i legendzie o zatopionym żaglowcu, na przybliżonej pozycji , według WGS84, badany systematycznie w latach 1995–1998 przez Narodowe Muzeum Morskie w Gdańsku. Wydobyte zabytki, m.in. dzwon okrętowy z napisem „General Carleton of Whitby 1777” umożliwiły natychmiastową identyfikację statku. Ogółem wydobyto przeszło 700 zabytków z XVIII w., m.in. elementów wyposażenia okrętowego, przedmiotów codziennego użytku, przyrządów nawigacyjnych, kolekcję roboczej marynarskiej odzieży angielskiej, monet, kolekcja klamerek do obuwia, broni itp.
Lista załogi.
Lista załogi w ostatnim rejsie (według Lloyd’s Register of Shipping zginęło łącznie 18 osób z załogi, 3 ocalały):
William Hustler – kapitan
John Swan – pierwszy oficer – prawdopodobnie ocalał
John Pearson – cieśla okrętowy
James Woolf – kucharz okrętowy
George Oswell – marynarz – wyokrętowany 22 czerwca 1785 w Londynie
Henry Bailes – marynarz
William Clark – marynarz
Thomas Wooland – marynarz
Benjamin Moore – marynarz
Thomas Simpson – marynarz
William Bailies – marynarz
Lancelot Malson – marynarz
Nicholas Theaker – marynarz
George Taylor – marynarz
John Purvis – marynarz
Andrew Gibson – marynarz
Andrew Noble – marynarz
Thomas Edes – marynarz
John Johnson – chłopiec okrętowy
Rich Trueman – chłopiec okrętowy
John Noble – chłopiec okrętowy
Richard Neal – chłopiec okrętowy
James Hart – chłopiec okrętowy
John Thompson – chłopiec okrętowy
John Frazer – chłopiec okrętowy

</doc>
<doc id="1422652" url="https://pl.wikipedia.org/wiki?curid=1422652" title="Ukraińskie odznaczenia">
Ukraińskie odznaczenia

Odznaczenia państwowe Ukrainy — najwyższa forma wyróżnienia obywateli Ukrainy za wybitne zasługi w rozwoju ekonomii, nauki, kultury, sfery socjalnej, obrony Ojczyzny, ochrony praw konstytucyjnych i wolności, budowy państwowości i działalności społecznej, oraz za inne zasługi dla Ukrainy.
Zgodnie z artykułem 106 Konstytucji Ukrainy, Prezydent Ukrainy może ustanawiać odznaczenia oraz nagradzać nimi.
Ukraińskie odznaczenia może otrzymać każdy obywatel Ukrainy, a także obywatele innych państw za zasługi dla Ukrainy, na podstawie decyzji Prezydenta. Oprócz samego odznaczenia, osoba odznaczona otrzymuje dokument poświadczający prawo do odznaczenia.

</doc>
<doc id="1422657" url="https://pl.wikipedia.org/wiki?curid=1422657" title="Tomas Enge">
Tomas Enge



</doc>
<doc id="1422659" url="https://pl.wikipedia.org/wiki?curid=1422659" title="IC 5152">
IC 5152

IC 5152 (również PGC 67908) – karłowata galaktyka nieregularna oddalona o około 6,4 miliona lat świetlnych. Jest bliskim sąsiadem Lokalnej Grupy Galaktyk. Odkrył ją DeLisle Stewart w 1899 roku.
Jej jasność wizualna wynosi 10,9. Jej wymiary osiągają około 9700 na 6000 lat świetlnych.
W IC 5152 nie obserwowano dotąd żadnej supernowej.

</doc>
<doc id="1422660" url="https://pl.wikipedia.org/wiki?curid=1422660" title="Nizina Ocko-Dońska">
Nizina Ocko-Dońska

Nizina Ocko-Dońska (ros. Окско-Донская равнина) – nizina w Rosji. Jest częścią rozległej niziny Wschodnioeuropejskiej. Leży między wyżyną Środkoworosyjską (zachód) i wyżyną Nadwołżańską (wschód) oraz między rzekami: Oką (północ) i Donem (południe). Stanowi lekko falistą równinę wznoszącą się średnio na 150–180 m n.p.m. i porozcinaną dosyć szerokimi dolinami rzecznymi. Zbudowana z silnie rozmytych osadów morenowych, które w dolinach przykryte są piaskami, a na wniesieniach glinkami lessowymi. Nizina leży w klimacie umiarkowanym ciepłym kontynentalnym, w sferze lasostepu. Jest intensywnie wykorzystywana rolniczo ze względu na żyzne gleby i odpowiedni klimat. Główne uprawy to żyto i pszenica. Największe miasta regionu to Riazań, Woroneż i Tambow.

</doc>
<doc id="1422664" url="https://pl.wikipedia.org/wiki?curid=1422664" title="Piotr Mularuk">
Piotr Mularuk

Piotr Mularuk (ur. 24 września 1966 w Warszawie) – polski reżyser, scenarzysta i niezależny producent filmowo-telewizyjny, założyciel firmy producenckiej Yeti Films.
Życiorys.
Studiował literaturę angielską na Uniwersytecie Warszawskim. W 1993 roku ukończył studia filmowe na City University of New York (USA). Film dyplomowy "Opowiem wam o Esther", oparty na opowiadaniu Marka Hłaski, zdobył główne nagrody na festiwalach National Educational Film and Video Festival w Oakland (najlepszy film) oraz Hunter Student Film Festival w Nowym Jorku (najlepszy film, najlepszy reżyser). W latach 2000-2004 pisał scenariusze scenariusze i reżyserował telewizyjne adaptacje powieści cenionych polskich twórców, m.in. Pawła Huelle, Olgi Tokarczuk. W okresie 2004-2005 był koproducentem polsko-niemieckiego filmu fabularnego "Wholetrain", który miał premierę na Międzynarodowym Festiwalu Filmowym w Berlinie w 2006 r. (Dialogues en Perspective, wyróżnienie). W 2007 roku koprodukował film fabularny pt. "Nightwatching" Petera Greenawaya, którego premiera odbyła się podczas Festiwalu Filmowego w Wenecji w 2007 roku. W 2007 roku Piotr Mularuk reprezentował Polskę na 8. edycji programu Producers On The Move podczas Festiwalu Filmowego w Cannes. W roku 2009 był głównym producentem "Mistyfikacji" Jacka Koprowicza. W roku 2009 był również producentem filmu "Wichry Kołymy", który powstał w koprodukcji Yeti Films/TATfilm/Saga Films/Lorival, wyreżyserowanego przez laureatkę Oscara Marleen Gorris, z udziałem Emily Watson i Agaty Buzek. Niedawno film został nagrodzony najbardziej prestiżową nagroda niemieckiej TV Adolf Grimme Preis (Najlepszy dramat, 2009). W grudniu 2010 roku rozpoczął zdjęcia do swojego debiutu reżyserskiego pt. "Yuma". Scenariusz filmu, autorstwa Piotra Mularuka i Wojciecha Gajewicza, rozwijany był w ramach europejskiego programu North by Northwest i seminarium éQuinoxe, otrzymał także dotacje z programu Media Plus i z Agencji Scenariuszowej.
Filmografia.
2004 - „Pan Dwadrzewko” (teatr tv), reżyseria
2002 - „Królowa Chłodu” (teatr tv), reżyseria
2001 - „Skarb” (film tv), reżyseria, scenariusz na podstawie prozy Olgi Tokarczuk
2000 - „Stół” (film tv), reżyseria, scenariusz na podstawie prozy Pawła Huelle

</doc>
<doc id="1422667" url="https://pl.wikipedia.org/wiki?curid=1422667" title="Samoa na Letnich Igrzyskach Olimpijskich 2008">
Samoa na Letnich Igrzyskach Olimpijskich 2008

Samoa na XXIX Letnich Igrzyskach Olimpijskich w Pekinie reprezentowało siedmiu sportowców w sześciu dyscyplinach sportu.
Był to siódmy start Samoa na letnich igrzyskach olimpijskich (nieprzerwanie od 1984 roku).

</doc>
<doc id="1422669" url="https://pl.wikipedia.org/wiki?curid=1422669" title="Ardbeg">
Ardbeg

Ardbeg – destylarnia single malt whisky na szkockiej wyspie Islay. Znana z produkcji silnie torfowych whisky, co jest efektem wykorzystywania do ich produkcji słodu, który zawiera 55–60 ppm związków fenolowych nadających charakterystyczny smak i aromat.
Destylarnia Ardbeg mieści się na południowym wybrzeżu wyspy Islay, znajdującej się na wewnętrznym paśmie Hebrydów w hrabstwie Argyll and Bute.
Historia.
Założona została w 1815 roku. Produkcję zatrzymano w 1981 roku, lecz wznowiono, w ograniczonych ilościach, w 1989. W 1997 roku zakupiona przez firmę Glenmorangie, od 1998 roku pracuje pełną mocą około 950 000 litrów rocznie. Aktualnie trwające inwestycje mają podwoić moce produkcyjne destylarni do 2019 roku. Właścicielem firmy jest francuski koncern LVMH.
W 2008 10-letni Ardbeg otrzymał tytuł Whisky Roku 2008 oraz Szkocki Single Malt Roku.
6 czerwca 2013 roku na terenie kompleksu City Park w Poznaniu otwarto pierwszą w Polsce oficjalną Ambasadę Ardbeg - WhiskyBar88. Od 16 lutego 2018 Ambasada Ardbega mieści się w Domu Whisky w Warszawie.
Butelkowanie.
Edycje podstawowe:
Edycje limitowane:

</doc>
<doc id="1422676" url="https://pl.wikipedia.org/wiki?curid=1422676" title="Born Again (demo Grave Digger)">
Born Again (demo Grave Digger)

Born Again – drugie, wydane w 1983 roku, demo heavy metalowej grupy Grave Digger.

</doc>
<doc id="1422678" url="https://pl.wikipedia.org/wiki?curid=1422678" title="IC 10">
IC 10

IC 10 (również PGC 1305 lub UGC 192) – karłowata galaktyka nieregularna w konstelacji Kasjopei, odległa o około 2,4 miliona lat świetlnych od Układu Słonecznego. Jej średnica wynosi około 5000 lat świetlnych. Galaktyka ta należy do Lokalnej Grupy Galaktyk. Odkrył ją Lewis A. Swift 8 października 1887 roku.
Galaktyka IC 10 jest przesłonięta pyłem oraz gwiazdami znajdującymi się w płaszczyźnie Drogi Mlecznej. Pomimo tego można w niej zaobserwować żywą aktywność gwiazdotwórczą. Jest to najbliższa, znana galaktyka gwiazdotwórcza. Porównując IC 10 do innych galaktyk Grupy Lokalnej, posiada ona dużą populację nowo powstałych gwiazd, masywnych i zarazem bardzo jasnych.
Odkryto w niej również rentgenowski układ podwójny, prawdopodobnie zawierający czarną dziurę, znany jako IC 10 X-1.

</doc>
<doc id="1422685" url="https://pl.wikipedia.org/wiki?curid=1422685" title="Onryō">
Onryō

Onryō (jap. 怨霊) – rodzaj demona występującego w wierzeniach japońskich. Są to dusze ludzi, głównie kobiet, które za życia krzywdzone były przez swoich kochanków lub przeżyły nieszczęśliwą miłość. Chociaż za życia były słabe, po śmierci zyskują wielką siłę i wracają ze świata zmarłych (Yomi, Kraina Ciemności), aby zemścić się za krzywdy, których doznały za życia.
Wygląd.
Tradycyjnie dusze takie nie posiadają żadnego specjalnego wyglądu. Jednak począwszy od XVIII wieku postacie onryō występują w sztukach teatru kabuki. Tam charakteryzują się białym, często brudnym, tradycyjnym strojem pogrzebowym (biel jest w Japonii kolorem żałoby oraz czarnymi, bardzo długimi włosami opadającymi na twarz, a także bladością skóry.
Onryō w popkulturze.
Popularnymi horrorami, w których pojawiają się onryō, są "" oraz "The Grudge: Klątwa". Duchy takiego typu pojawiają się także w amerykańskiej grze komputerowej "F.E.A.R."

</doc>
<doc id="1422687" url="https://pl.wikipedia.org/wiki?curid=1422687" title="Shoot Her Down">
Shoot Her Down

Shoot Her Down to pierwszy singiel heavy metalowej grupy Grave Digger. Został wydany w 1984 roku przez Noise Records.

</doc>
<doc id="1422688" url="https://pl.wikipedia.org/wiki?curid=1422688" title="Angélique Papon">
Angélique Papon

Angélique Papon (ur. 13 lutego 1976 w Firminy) – francuska zawodniczka pétanque.
Życiorys.
Angélique zaczęła grać w petankę w wieku 17 lat w centrum sportowym, a następnie uzyskała licencję zawodniczki. Rok później wzięła udział w swoim pierwszym turnieju.
W 1995 przeniosła się do Puy de Dome, po tym jak poznała Richarda Papon, swojego przyszłego męża. Wspólnie wzięli udział w mistrzostwach Francji par mieszanych w Épinal w departamencie Wogezy.
Następnie Angélique urodziła syna Marvina. W tym czasie Richard grał wspólnie z aktualną partnerką Angélique – Florence Schopp.
Angélique i Florence posiadały licencje klubu JCC (Joyeux Cochonnet Cournonais) do roku 2003, w którym przeniosły się do Team Ambert.

</doc>
<doc id="1422691" url="https://pl.wikipedia.org/wiki?curid=1422691" title="Angelique Papon">
Angelique Papon



</doc>
<doc id="1422696" url="https://pl.wikipedia.org/wiki?curid=1422696" title="Turbokuraryna">
Turbokuraryna



</doc>
<doc id="1422707" url="https://pl.wikipedia.org/wiki?curid=1422707" title="Movement">
Movement

Movement – debiutancki album zespołu New Order, wydany w listopadzie 1981 roku przez Factory Records. Album nie został dobrze przyjęty na rynku zarówno przez krytyków, jak i słuchaczy i osiągnął 30 miejsce na brytyjskiej liście przebojów. Poprzednie dokonanie muzyków, czyli "Closer", album wydany rok wcześniej pod szyldem zespołu Joy Division, był notowany na miejscu 6.
Historia.
Po samobójczej śmierci lidera i wokalisty zespołu Joy Division, Iana Curtisa i szoku który został wywołany przez ten krok, pozostali członkowie postanowili dalej pracować jako muzycy, aczkolwiek pod nową nazwą – New Order. Zespół odrzucił wszystkie utwory które powstały w czasie ich wspólnej pracy, oprócz dwóch piosenek, „Ceremony” oraz „In a Lonely Place”. Utwory te, nie zostały jednak wydane na tej płycie. W ten sposób, można domniemywać, że cały materiał nagrany i zamieszczony na tym krążku, powstał już po śmierci poprzedniego wokalisty.
Pomimo to, w tych piosenkach bardzo łatwo odnaleźć charakterystyczny styl zespołu Joy Division. Z całą pewnością, należy tutaj wymienić najstarsze utwory, takie jak „Dreams Never End” oraz „Truth” (obydwa grane już we wrześniu 1980 podczas trasy koncertowej po Stanach Zjednoczonych). W tamtym czasie w zespole grało tylko trzech muzyków i nie było decyzji, kto mógłby zostać wokalistą. Wszyscy muzycy próbowali swoich sił w tej dodatkowej profesji, aż ostatecznie zdecydowano, że rola ta przypadnie Bernardowi Sumnerowi. Rola dodatkowego wokalisty została przydzielona dla Petera Hooka (mimo to na płycie zaśpiewał w utworach „Dreams Never End” oraz „Doubts Even Here” jako pierwszy głos). Dołączenie do zespołu w listopadzie 1980 Gillian Gilbert, dziewczyny (obecnie żony) Stephena Morrisa, odciążyło Sumnera, który wcześniej musiał grać na keyboardzie, gitarze a później dodatkowo jeszcze śpiewać (w niektórych utworach było to po prostu fizycznie niemożliwe). Oprócz materiału na płytę, w czasie sesji powstały utwory wydane później na singlach (także na stronach B), takie jak „Mesh, „Cries and Whispers”, „Procession” oraz „Everything’s Gone Green”.
Producentem albumu był ponownie Martin Hannett, który współpracował z muzykami (wtedy Joy Division) na wcześniejszych albumach, jednakże wzajemne porozumienie pomiędzy producentem a muzykami, wraz z upływem czasu, stopniowo zanikało. Hannett był w tym czasie w sporze pomiędzy Factory Records oraz nadużywał zarówno alkoholu, jak i substancji psychoaktywnych. Muzycy którzy musieli dokonać aranżacji utworów w studio, po raz pierwszy samodzielnie i bez pomocy Iana Curtisa (odpowiedzialnego za to wcześniej), uznali Martina Hannetta za osobę bezproduktywną i nie rokującą szans na współpracę. Dlatego był to ostatni raz gdy muzycy współpracowali z Martinem Hannettem.
Tak jak wspomniano na początku, po wydaniu albumu w listopadzie 1981 roku – kilka tygodni po retrospektywnym wydawnictwie Joy Division noszącym tytuł "Still" – "Movement" spotkał się z chłodnym odbiorem. Znane są pogłoski o tym, że zespół rozważał, zmiksowanie od nowa albumu lub także ponowne nagranie. Nieuniknione koszty odwiodły ich od tego kroku.
Dźwięk.
Trudne relacje pomiędzy muzykami a producentem miały odbicie w jakości dźwięku nagranego w studio. Dzięki nagraniom dla Johna Peela (prezentera z Radio 1 BBC) z początków roku 1981 możemy porównać obie realizacje. Pod względem muzycznym "Movement" jest pośrednim albumem pomiędzy dokonaniami muzyków jako Joy Division oraz ich „dojrzałym” stylem muzycznym, który objawił się w utworze „Blue Monday” oraz na następnej płycie „Power, Corruption and Lies”. Liczne odniesienia do Iana Curtisa były wręcz nieuniknione i tak można je odnaleźć na przykład w tytułach utworów: „I.C.B.” (co ma oznaczać Ian Curtis Buried, czyli Ian Curtis pochowany) oraz „The Him”, podczas gdy utwór „Doubts Even Here” (być może pozostały z czasów J.D.? ze śpiewem Hooka oraz Gilbert) podejmuje próbę połączenia wdzięku z brutalnością, które Joy Division udanie łączył w takich utworach jak „Atmosphere” czy „Atrocity Exhibition”.
Jednakże różnice też są łatwo dostrzegalne: „Dreams Never End” jest zadziwiająco radosnym utworem i jest to w istocie jedyny utwór oparty na klasycznym instrumentarium gitara-bas-perkusja. Utwór „Senses” to flirtujący z nami motyw gitarowy, w stylu funky, nigdy wcześniej nie spotykany w twórczości zespołu. Na płycie widoczny jest też rozwój bogatej palety dźwięków produkowanych przez syntezatory, które po raz pierwszy słyszeliśmy na krążku „Closer”, obecnie pojawia się także elektroniczna perkusja (szczególnie w utworze „Truth”). W dalszym ciągu gitara basowa Hooka jest instrumentem dostarczającym melodii, ale w niektórych utworach jest już wspomagana przez syntezatory. Na płycie zespół nie zastosował jeszcze podstawy w swojej dalszej twórczości to jest sekwencerów, ale w trakcie tej sesji powstał utwór, wydany później na singlu, w którym były one wykorzystywane, czyli „Everything’s Gone Green”.
Okładka.
Okładka albumu została zaprojektowana tak, jak wszystkie poprzednie dla zespołu, przez zaprzyjaźnionego artystę Petera Saville’a i została oparta na futurystycznej twórczości Fortunato Depero. Litera ‘F’ na okładce ma odnosić się do nazwy Factory Records a litera ‘L’ ma być symbolem liczby 50 zgodnie z rzymskim systemem zapisywania liczb, gdyż wydawany właśnie album był oznaczony w kolejności jako FAC50, czyli pięćdziesiąte wydawnictwo Factory. Niebieski kolor został wybrany przez zespół, ale pierwsze kopie w Stanach Zjednoczonych miały białe tło.

</doc>
<doc id="1422708" url="https://pl.wikipedia.org/wiki?curid=1422708" title="Wyspy Salomona na Letnich Igrzyskach Olimpijskich 2008">
Wyspy Salomona na Letnich Igrzyskach Olimpijskich 2008

Reprezentacja Wysp Salomona na Letnich Igrzyskach Olimpijskich 2008 liczyła troje zawodników (dwie kobiety i mężczyzna). Wyspy Salomona miały swoich przedstawicieli w dwóch spośród 28 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji była sztangistka Wendy Hale. Najmłodszą reprezentantką tego państwa na Letnich Igrzyskach Olimpijskich 2008 była 20-letnia lekkoatletka Pauline Kwalea, a najstarszym przedstawicielem tego kraju był 26-letni lekkoatleta Francis Manioru. Dwoje zawodników debiutowało na igrzyskach.
Był to siódmy start tej reprezentacji na igrzyskach olimpijskich. Najlepszym wynikiem, jaki osiągnęli reprezentanci tego wyspiarskiego państwa na Letnich Igrzyskach Olimpijskich 2008, była 12. pozycja, jaką Hale zajęła w rywalizacji sztangistek w kategorii wagowej do 58 kg.
Tło startu.
Narodowy Komitet Olimpijski Wysp Salomona powstał w 1983 roku i tego samego roku został zatwierdzony przez MKOl. Od tego czasu Komitet Olimpijski tegoż kraju zgłasza reprezentacje Wysp Salomona do udziału w najważniejszych imprezach międzynarodowych takich jak igrzyska Pacyfiku, czy igrzyska olimpijskie.
Wyspy Salomona na letnich igrzyskach olimpijskich zadebiutowały w 1984 roku. Jej reprezentanci do czasu startu w igrzyskach w Pekinie nie zdobyli żadnego medalu.
Statystyki według dyscyplin.
Spośród dwudziestu ośmiu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Wysp Salomona wzięła udział w dwóch. W lekkoatletyce Narodowy Komitet Olimpijski tegoż kraju wystawił dwoje zawodników, zaś w podnoszeniu ciężarów Narodowy Komitet Olimpijski Wysp Salomona wystawił jedną zawodniczkę.
Występy reprezentantów Wysp Salomona.
Lekkoatletyka.
Wyspy Salomona w lekkoatletyce reprezentowało dwoje zawodników – jeden mężczyzna i jedna kobieta. Każde z nich wystartowało w jednej konkurencji. Początkowo Pauline Kwalea i Francis Manioru nie zakwalifikowali się do udziału w Letnich Igrzyskach Olimpijskich 2008, gdyż nie uzyskali wymaganego minimum kwalifikacyjnego. Zgodnie z przepisami przyjętymi przez IAAF każdy kraj, w którym żaden z zawodników nie wypełnił minimum kwalifikacyjnego, otrzymał zaproszenie do zgłoszenia do Letnich Igrzysk Olimpijskich 2008 nie więcej niż 2 lekkoatletów.
Jako pierwszy podczas igrzysk w Pekinie wystartował Francis Manioru, który wziął udział w rywalizacji sprinterów w biegu na 100 metrów. Eliminacje rozpoczęły się 15 sierpnia 2008 roku o godzinie 9:45. Manioru startował w pierwszym biegu eliminacyjnym, który odbył się o tej samej godzinie. Podczas tego biegu wiatr był niekorzystny; jego siła wyniosła 0,2 metra na sekundę. Z wynikiem 11,09 zajął ostatnie, 8. miejsce, co w łącznej klasyfikacji dało mu 68. miejsce na 80 sklasyfikowanych zawodników. Jego czas reakcji wyniósł 0,197 sekundy. Zwycięzcą tej konkurencji został Usain Bolt z Jamajki.
Jako druga podczas igrzysk wystartowała Pauline Kwalea, która wzięła udział w rywalizacji sprinterek w biegu na 100 metrów. Eliminacje tej konkurencji rozpoczęły się 16 sierpnia 2008 roku o godzinie 10:50. Kwalea startowała w szóstym biegu eliminacyjnym, który odbył się o godzinie 11:25. Podczas tego biegu wiatr był niekorzystny; jego siła wyniosła 0,9 metra na sekundę. Z wynikiem 13,28 zajęła ostatnie, 8. miejsce w swoim biegu eliminacyjnym, co w łącznej klasyfikacji dało jej 74. miejsce w gronie 84 zawodniczek. Zwyciężczynią tej konkurencji została Shelly-Ann Fraser z Jamajki.
Mężczyźni
Kobiety
Podnoszenie ciężarów.
Wyspy Salomona w podnoszeniu ciężarów reprezentowała jedna zawodniczka – Wendy Hale. Nie awansowała przez kwalifikacje drużynowe, jednak otrzymała zaproszenie do udziału w igrzyskach. Były to jej pierwsze igrzyska.
W Pekinie wystartowała w kategorii wagowej do 58 kilogramów. Zawody w tej kategorii odbyły się 11 sierpnia 2008 roku. Była to szósta konkurencja podnoszenia ciężarów na igrzyskach w Pekinie. Hale wystartowała w grupie A. W rwaniu dwie próby na 74 i 78 kilogramów miała udane, natomiast próbę na 82 kilogramy spaliła. Rwanie zakończyła z wynikiem 78 kilogramów. W podrzucie jedną próbę na 95 kilogramów zaliczyła, a dwie pozostałe próby na 100 kilogramów spaliła. Podrzut zakończyła z wynikiem 95 kilogramów, i z wynikiem 173 kilogramów w dwuboju zajęła ostatnie, 12. miejsce. Zwyciężczynią tej konkurencji została Chen Yanqing z Chin.

</doc>
<doc id="1422709" url="https://pl.wikipedia.org/wiki?curid=1422709" title="Komisja Nadzwyczajna „Przyjazne Państwo” do spraw związanych z ograniczaniem biurokracji">
Komisja Nadzwyczajna „Przyjazne Państwo” do spraw związanych z ograniczaniem biurokracji

Komisja Nadzwyczajna „Przyjazne Państwo” do spraw związanych z ograniczaniem biurokracji (NPP) – nadzwyczajna komisja sejmowa powołana w trakcie VI kadencji Sejmu, 20 grudnia 2007 roku do spraw związanych z ograniczaniem biurokracji. Jej pierwszy skład powołano 11 stycznia 2008, działała do końca kadencji.
Do zakresu działań Komisji należały: przegląd i analiza przepisów w celu wskazania przepisów niejasnych, niespójnych, nieskutecznych, zbędnych lub nadmiernie regulujących; przygotowanie tez dotyczących niezbędnych zmian w ustawodawstwie; występowanie z inicjatywą ustawodawczą w celu realizacji tych tez oraz rozpatrywanie projektów ustaw dotyczących spraw związanych z ograniczaniem biurokracji.
Ocenia się, że komisja „Przyjazne Państwo” była projektem politycznym Janusza Palikota, jej pierwszego przewodniczącego i nie spełniła pokładanych w niej nadziei. Podjęła 152 inicjatywy, z czego 88 zostało uchwalonych.
Skład komisji.
Na koniec VI kadencji Sejmu NPP liczyła 7 posłów.

</doc>
<doc id="1422710" url="https://pl.wikipedia.org/wiki?curid=1422710" title="Paulina od Serca Jezusa">
Paulina od Serca Jezusa

Paulina od Serca Jezusa Konającego, "Łucja Amabile Wisenteiner" (ur. 16 grudnia 1865 w Vigolo Vattaro, zm. 9 lipca 1942) – święta Kościoła katolickiego, założycielka Zgromadzenia Małych Sióstr Niepokalanego Poczęcia.
Pochodziła z ubogiej rodziny. Urodziła się w miejscowości Vigolo Vattaro w dzisiejszych Włoszech (wówczas Cesarstwo Austriackie). W 1875 roku wraz z rodziną wyemigrowała do Brazylii. Na edukację dziecka wpływ mieli jezuici. Jej zaangażowanie w działalność charytatywną datowana jest od momentu przyjęcia pierwszej komunii świętej. Opiekowała się kaplicą na terenie parafii, i brała aktywny udział w katechizacji. W 1890 roku za zgodą rodziny i duszpasterza Marcelego Rochi SJ opuściła dom, by troszczyć się o kobietę chorą na raka, co ukierunkowało jej późniejsze poczynania. Pięć lat później biskup Kurytyby José de Camargo Barros zatwierdził nowe zgromadzenie zakonne Małych Sióstr Niepokalanego Poczęcia . Za główny cel działania zgromadzenia siostry obrały opiekę nad sierotami. Za namową Alojzego Marii Ross SJ w 1903 roku wyjechała do São Paulo, gdzie założyła hospicjum i została Przełożoną Generalną zgromadzenia. Od 1909 roku, pozbawiona stanowiska na skutek pomówień, pracowała w kuchni, ale w 1918 roku zaangażowana została do pracy nad formacją nowicjuszek. W 1934 poddała się amputacji prawej dłoni (w wyniku postępującej choroby). W następstwie zmian wywołanych cukrzycą straciła rękę i prawie całkowicie wzrok.
Przed śmiercią wywołaną długą chorobą powiedziała: „Dobiega końca moja misja. Umieram szczęśliwa”.
Beatyfikacji dokonał w São Paulo papież Jan Paweł II 18 października 1991, a 19 maja 2002 w Rzymie kanonizował.

</doc>
<doc id="1422718" url="https://pl.wikipedia.org/wiki?curid=1422718" title="Stanisław Kostanecki">
Stanisław Kostanecki

Stanisław Kostanecki (ur. 16 kwietnia 1860 w Myszakowie, zm. 15 listopada 1910 w Würzburgu) – polski chemik, profesor Uniwersytetu w Bernie, twórca chemii flawonoidów, badacz barwników roślinnych.
Życiorys.
Syn właściciela ziemskiego Jana Nepomucena Kostaneckiego i Michaliny z Dobrowolskich. Brat Antoniego Kostaneckiego – ekonomisty, rektora Uniwersytetu Warszawskiego i Kazimierza Kostaneckiego – lekarza, rektora Uniwersytetu Jagiellońskiego.
Uczył się najpierw w szkole realnej w Poznaniu, potem studiował na Uniwersytecie Fryderyka Wilhelma w Berlinie. Od 1886 pracował w Szkole Chemicznej w Miluzie, gdzie został zastępcą dyrektora. W 1889 roku został doktorem na Uniwersytecie w Bazylei, w 1890 profesorem na Uniwersytecie w Bernie. W trakcie kariery akademickiej wypromował 161 doktorów. Członek Polskiej Akademii Umiejętności, kawaler Orderu Legii Honorowej.
Jeden z najwybitniejszych polskich chemików-organików; opublikował około 200 prac naukowych w języku niemieckim i polskim. Podczas studiów na Uniwersytecie w Berlinie zajął się zagadnieniem budowy i syntezy barwników roślinnych, publikując m.in. z K. Liebermannem na temat barwników azowych i z Augustynem Bistrzyckim o syntezie dwuhydroksykrantonu. Jako pierwszy, w 1910 wraz z Janiną Miłobędzką i Wiktorem Lampe (lub z Tadeuszem Miłobędzkim) określił skład chemiczny kurkuminy. Współpracował też z Kazimierzem Funkiem. Kostanecki i Stefan Niementowski opracowali metodę syntezy kwasu nitrokokkowego, stanowiącego jeden z etapów syntezy kwasu karminowego. Reakcja Kostaneckiego to metoda otrzymywania kromonów oraz pochodnych kumaryny.
Polskie Towarzystwo Chemiczne od roku 1978 przyznaje Medal Stanisława Kostaneckiego za wybitne osiągnięcia w zakresie chemii organicznej. Imię Braci Kostaneckich nosi od 2005 roku Zespół Szkół Ponadgimnazjalnych w Zagórowie.

</doc>
<doc id="1422722" url="https://pl.wikipedia.org/wiki?curid=1422722" title="Tęcza Wielowieś">
Tęcza Wielowieś



</doc>
<doc id="1422723" url="https://pl.wikipedia.org/wiki?curid=1422723" title="Jose Francisco Molina">
Jose Francisco Molina



</doc>
<doc id="1422724" url="https://pl.wikipedia.org/wiki?curid=1422724" title="Trambesòs">
Trambesòs

Trambesòs – szybki tramwaj łączący Sant Adrià de Besòs i Badalonę z Barceloną w Hiszpanii.
Pierwsza linia T4 została oddana do użytku 8 maja 2004 i jej trasa zaczyna się od "Ciutadella-Vila Olímpica" w Barcelonie a następnie rozciąga się przez północno-wschodnią część miasta aż do "Sant Adrià de Besòs". Druga linia Trambesós T5 została uruchomiona 13 października 2006 a jej trasa rozpoczyna się w "Glòries" w Barcelonie i wiedzie do "Gorg" w Badalonie. 15 czerwca 2008 została oddana do użytku nowa linia T6 a jej trasa wiedzie od "Estació de Sant Adrià" (gdzie jest połączona z siecią RENFE) do "Gorg" w Badalonie.
Historia.
Sieć Trambesòs planowana była z zamiarem ponownego reaktywacji tramwaju w Barcelonie jako uzupełnienie do metra. W późnych latach 80. i na początku lat 90. XX wieku konsorcjum Avenida Diagonal złożyło projekt opracowujący odtworzenie linii tramwajowych na terenie obszaru metropolitarnego Barcelony. W rezultacie w 1996 powstał projekt podzielony na dwie sieci: "Trambesós" i "Trambaix".
W 1999 sieć Trambesòs została ujęta w planie budowy całej infrastruktury. W lutym 2002, konsorcjum ATM przyznało fundusze w kwocie 168,96 mln € na budowę i eksploatację na 25 lat sieci Trambesòs. W styczniu 2003 rozpoczęły się regularne prace budowlane a 8 maja 2004 nastąpiła uroczysta inauguracja wraz z otwarciem linii T4 sieci Trambesós.
14 lipca 2004 został zakończony pierwszy etap Trambesòs, wraz z rozbudową linii T4 o kolejne 4 przystanki do "Ciutadella-Vila Olímpica", a 14 października 2006 zainaugurowane zostało uruchomienie linii T5, która łączy "Glòries" z "Besòs". 15 czerwca 2008 uruchomiono zaś nową linię T6.
Tabor.
Wszystkie tramwaje sieci Trambesós jak i Trambaix obsługiwane są przez tabor dostarczony przez firmę Alstom. Wszystkie tramwaje są niskopodłogowe oraz każdy z pojazdów jest dwukierunkowy. Każda jednostka mierzy 32 m długości i 2,65 m szerokości. Tramwaje są w pełni klimatyzowane i każdy posiada monitoring. Posiadają 64 miejsc siedzących, oraz specjalne miejsca przeznaczone na przewóz rowerów. Obecnie w całej sieci znajduje się 18 pojazdów.
Trasy.
Obecnie w całej sieci Trambesós jest 27 przystanków, jednakże 26 jest w użyciu, które odpowiednio są obsługiwane przez linie T4, T5 i T6. Spośród wszystkich 9 ma bezpośrednie lub bliskie połączenie z siecią metra, zaś 20 przystanków jest posiada wspólną platformę dla jazdy w obu kierunkach.
 Przystanki na trasie
Barcelona:
Sant Adrià de Besòs:
 Przystanki na trasie
Barcelona:
Sant Adrià de Besòs:
Badalona:
 Przystanki na trasie
Badalona:
Sant Adrià de Besòs:

</doc>
<doc id="1422729" url="https://pl.wikipedia.org/wiki?curid=1422729" title="Heavy Metal Breakdown">
Heavy Metal Breakdown

Heavy Metal Breakdown – pierwszy album studyjny nagrany przez niemiecki zespół heavy metalowy Grave Digger i wydany przez Noise Records w 1984 roku.
Lista utworów.
Japońska reedycja zawiera dodatkowo płytę "Rare Tracks" z utworami:

</doc>
<doc id="1422737" url="https://pl.wikipedia.org/wiki?curid=1422737" title="Alex Rodrigo">
Alex Rodrigo



</doc>
<doc id="1422739" url="https://pl.wikipedia.org/wiki?curid=1422739" title="Minako Ameku">
Minako Ameku

 – japońska piosenkarka popowa, była członkini zespołu Super Monkey's i MAX.

</doc>
<doc id="1422740" url="https://pl.wikipedia.org/wiki?curid=1422740" title="Witch Hunter">
Witch Hunter

Witch Hunter – drugi album studyjny heavy metalowej grupy Grave Digger, nagrany w 1985 roku i wydany przez Noise Records.

</doc>
<doc id="1422744" url="https://pl.wikipedia.org/wiki?curid=1422744" title="Grojcowianie">
Grojcowianie

Grojcowianie – to regionalny zespół wykonujący muzykę górali żywieckich z Beskidu Żywieckiego. Pochodzą z Wieprza w gminie Radziechowy-Wieprz. Powstał w 1995 roku i nadal prężnie się rozwija. Bierze udział w licznych festiwalach nie tylko na terenie Polski, ale i poza jej granicami. ,Grojcowianie” byli obecni m.in. w Turcji, Austrii, Portugalii, Bułgarii, Liwie, Chorwacji, Czechach, Słowacji, Węgrzech, Włoszech i wielu innych. Obecnie istnieją dwie grupy ,Mali Grojcowianie” (dzieci w wieku od 7 do 13/14 lat) oraz ,Grojcowianie” (młodzież w wieku od 14 lat wzwyż), a sam zespół liczy około 80 członków. Nie zajmują się tylko odtwórstwem regionalnej muzyki, tworzą również nowe utwory w miejscowej gwarze. Stroje dla zespołu projektuje (według dawnych wzorów) Jadwiga Jurasz.
W 2016 roku w ramach projektu ,Ocalone gęśle” grupa muzyków, w tym także członkowie Grojcowian, zrealizowała rekonstrukcję gęśli żywieckich, czyli skrzypiec żłobionych obecnych dawniej na terenie Beskidu Żywieckiego. Za wzorzec posłużył egzemplarz z kolekcji Muzeum Miejskiego w Żywcu. Warsztaty odbywały się w siedzibie SSK „Grojcowianie” w Brzuśniku i były współfinansowane w ramach programu Instytutu Muzyki i Tańca „Szkoła mistrzów budowy instrumentów ludowych”. Pod kierunkiem mistrza góralskiego lutnictwa, Stanisława Bafii, udało się zbudować 4 instrumenty - ich autorami są: Sabina Jurasz, Marcin Blachura, Kuba Gołdyn i Rafał Bałaś.

</doc>
<doc id="1422747" url="https://pl.wikipedia.org/wiki?curid=1422747" title="Fujiwara-kyō">
Fujiwara-kyō

 – siedziba dworu cesarskiego i stolica Japonii w latach 694–710, zlokalizowana w prowincji Yamato, w miejscu współczesnego miasta Kashihara, w prefekturze Nara.
Wykopaliska z 2006 r. ujawniły, że miasto było budowane co najmniej od 682 roku. Siedzibę dworu cesarskiego, z nieopodal położonego Asuka-kyō, przeniosła tu cesarzowa-władczyni Jitō (645–703) w 694 roku. 
Stolica służyła następnie cesarzowi Mommu i cesarzowej-władczyni Gemmei (661–721), która (panowała w latach 707–715), ostatecznie przeniosła siedzibę dworu do Heijō-kyō („Stolica Pokoju”) w 710 roku. Była to nazwa formalna, ale od początku potocznie była używana lokalna nazwa Nara.
Miasto Fujiwara-kyō spłonęło w 711 r., rok po przenosinach dworu cesarskiego do Heijō-kyō. Nigdy nie zostało odbudowane.

</doc>
<doc id="1422748" url="https://pl.wikipedia.org/wiki?curid=1422748" title="Biskupi mohylewscy">
Biskupi mohylewscy

Biskupi mohylewscy − biskupi diecezjalni (jednocześnie arcybiskupi metropolici) i biskupi pomocniczy archidiecezji mohylewskiej.

</doc>
<doc id="1422749" url="https://pl.wikipedia.org/wiki?curid=1422749" title="Herbrand">
Herbrand

P. Herbrand &amp; Cie. – niemiecki producent wagonów w Kolonii w dzielnicy Ehrenfeld powstały w 1866 r.
Historia.
Fabryka P. Herbrand &amp; Cie. w Kolonii-Ehrenfeld została założona we wrześniu 1866 r. przez Petera Herbranda, który wcześniej zarządzał producentem wagonów Talbot &amp; Herbrand w Akwizgranie. Zakłady produkcyjne znajdowały się pomiędzy Venloer Straße 427, Herbrandstraße i bezpośrednio przylegającą linią kolejową, tj. z bezpośrednim połączeniem torów z linią kolejową Kolonia – Akwizgran. Dziś w pomieszczeniach tych znajduje się zakład gastronomiczny.
Herbrand budował wagony towarowe, osobowe i tramwajowe w normalnych i wąskich rozstawach. Klientami firmy były koleje państwowe w Niemczech (zamawiały głównie pojazdy pocztowe i bagażowe), od 1877 r. koloński operator tramwajów konnych Ernst Hardt, pobliscy operatorzy małych kolejek, tacy jak Bergheimer Kreisbahn, Geilenkirchener Kreisbahn i Euskirchener Kreisbahnen, a także operatorzy tramwajów z całych Niemiec i kraje sąsiednie.
Herbrand wyprodukował między innymi części mechaniczne pierwszych komercyjnie eksploatowanych tramwajowych wagonów silnikowych i wagonów doczepnych lokalnej kolei Mödling – Hinterbrühl (SB Tw 1–15) oraz Frankfurt-Offenbacher Trambahn-Gesellschaft (FOTG). Wyposażenie elektryczne wagonów FOTG pochodziło z Siemens &amp; Halske.
W 1881 r. pożar zniszczył hale fabryczne, zdołano je jednak wkrótce odbudować. W 1889 roku przedsiębiorstwo zostało przekształcone w spółkę akcyjną pod firmą "Waggonfabrik Aktien-Gesellschaft vorm. P. Herbrand &amp; Cie., Köln-Ehrenfeld". W tym czasie przedsiębiorstwo zatrudniało 480 pracowników; dwa lata później było ich już 700. W 1917 przedsiębiorstwo zostało wcielone do "Linke-Hofmann-Werke Aktiengesellschaft".
Fabryka wagonów Herbrand budowała tramwaje zasilane bateryjnie już w 1887 roku. Siegburger Kreisblatt poinformował 20 kwietnia 1887 r. o pierwszej jeździe próbnej w Kolonii.
Przeniesienie sąsiedniej linii kolejowej między 1913 a 1923 r. na groblę, bocznica bezpośrednia nie była już dostępna. Zakłady produkcyjne zostały zamknięte w 1928 r.

</doc>
<doc id="1422752" url="https://pl.wikipedia.org/wiki?curid=1422752" title="War Games">
War Games

War Games – trzeci studyjny album niemieckiego zespołu heavy metalowego, Grave Digger. Wydany przez Noise Records w 1986 roku.

</doc>
<doc id="1422755" url="https://pl.wikipedia.org/wiki?curid=1422755" title="Quipu">
Quipu



</doc>
<doc id="1422756" url="https://pl.wikipedia.org/wiki?curid=1422756" title="Osiedle Żeromskiego (Jelenia Góra)">
Osiedle Żeromskiego (Jelenia Góra)

Osiedle Żeromskiego - osiedle w Jeleniej Górze to nowa część dzielnicy Sobieszów położona na wschód od ulicy Świerkowej. Przeważa tu zabudowa mieszkalna jednorodzinna. Osiedle obejmuje ulice: Osiedle Stefana Żeromskiego, Świerkową, Liczyrzepy, Akacjową, Topolową, Brzozową, Miłą, Sportową, Kornela Makuszyńskiego i Janusza Kusocińskiego oraz wschodnie odcinki ulic: Łazienkowskiej, Edwarda Dembowskiego i Kamiennogórskiej.

</doc>
<doc id="1422758" url="https://pl.wikipedia.org/wiki?curid=1422758" title="Demotape 1991">
Demotape 1991

Demotape 1991 – trzecie demo heavy metalowego zespołu Grave Digger, wydane w 1991 roku.

</doc>
<doc id="1422763" url="https://pl.wikipedia.org/wiki?curid=1422763" title="Świadkowie Jehowy w Haiti">
Świadkowie Jehowy w Haiti

Świadkowie Jehowy w Haiti – społeczność wyznaniowa w Haiti, należąca do ogólnoświatowej wspólnoty Świadków Jehowy, licząca w 2022 roku 18 234 głosicieli, należących do 271 zborów. W 2022 roku na dorocznej uroczystości Wieczerzy Pańskiej zebrało się 64 155 osób. Działalność miejscowych głosicieli koordynuje Biuro Oddziału w Port-au-Prince.
Historia.
Początki.
Pierwsze listy z Haiti do Towarzystwa Strażnica zaczęły napływać w 1887 roku. W 1929 roku na wyspę przybyła pionierka, która głosiła w Haiti na przełomie lat 1929/1930. W 1938 roku prawnik Démosthène Lhérisson z Aquin zaczął czytać publikacje Świadków Jehowy wydane przez Towarzystwo Strażnica i zaczął dzielić się wiedzą biblijną z innymi.
W 1943 roku publikacje Towarzystwa Strażnica trafiły do Solomona Sévère’a ze wsi Vieux-bourg koło Aquin. W 1944 roku w Haiti 7 osób prowadziło działalność kaznodziejską. W 1945 roku zanotowano liczbę 10 głosicieli, a ogólna liczba godzin przeznaczonych na publiczne głoszenie wyniosła 6164. W sierpniu do tej grupy dołączyło dwóch misjonarzy – Roland Fredette i Harold Wright, absolwentów Biblijnej Szkoły Strażnicy – Gilead.
Rozwój działalności.
W 1946 roku Haiti odwiedzili Nathan H. Knorr i Frederick W. Franz, którzy wygłosili przemówienie do 74 osób. 1 kwietnia otwarto Biuro Oddziału. Wkrótce potem Towarzystwo Strażnica zostało uznane prawnie. Przybyło kolejnych pięciu misjonarzy, którzy głosili w pobliżu Port-au-Prince i dalej w stronę Cap-Haïtien na północnym wybrzeżu. W 1948 do Haiti przybyło czterch dalszych absolwentów Szkoły Gilead, pochodzących z Kanady: w kwietniu Alexander Brodie oraz Harvey Drinkle, a latem Fred i Peter Lukucowie. Mieszkali w domu misjonarskim przy Rue Capois 32 i prowadzili działalność kaznodziejską w Port-au-Prince.
W 1949 roku w Vieux-bourgu, liczącym około 400 mieszkańców, było 21 Świadków Jehowy – więcej niż w Port-au-Prince. Rok później odbył się pierwszy w Haiti kongres pod hasłem „Rozrost Teokracji” z udziałem 474 osób, w tym 86 miejscowych Świadków Jehowy. Po raz pierwszy przetłumaczono publikacje biblijne na język kreolski haitański.
Na koniec 1950 roku zanotowano liczbę 99 głosicieli.
19 kwietnia 1951 roku Ministerstwo do Spraw Wyznań nakazało zawiesić wszelką działalność Świadków Jehowy w Haiti (fałszywe oskarżenie o komunizm). Policja zamknęła Sale Królestwa, ale zebrania religijne odbywały się dalej w domach prywatnych. W Carrefour powstał pierwszy haitański zbór liczący 10 głosicieli i przyjechało jeszcze 5 misjonarzy. Wkrótce (po 3 miesiącach) wznowiono oficjalną działalność.
W 1954 roku przybyło do Haiti dwóch członków zarządu Towarzystwa Strażnica. Rozpoczęto wyświetlanie we wszystkich miastach filmu „Społeczeństwo Nowego Świata w działaniu”. W kwietniu 1956 przybyło do Haiti małżeństwo misjonarzy – George i Thelma Corwinowie. Działali w Saint-Marc, gdzie wkrótce powstał zalążek zboru. Rok później odbyło się zgromadzenie okręgowe pod hasłem „Życiodajna mądrość”, na którym w charakterze nadzorcy strefy przemawiał Don A. Adams.
W połowie 1960 roku 23 zbory skupiały ponad 800 głosicieli.
23 stycznia 1962 roku władze w Biurze Oddziału skonfiskowały „Przebudźcie się!” z 8 stycznia 1962 roku (wydanie francuskie), które w jednym z artykułów cytowało francuskie gazety "Le Monde" i "Le Soir" donoszące, że w Haiti w dalszym ciągu praktykuje się wudu. Aresztowano także misjonarzy: Andrew D’Amico i Maxima Danyleyko. W marcu i kwietniu wydalono z kraju wszystkich misjonarzy.
W 1963 roku zanotowano liczbę 1036 głosicieli. W 1970 roku w stolicy Port-au-Prince zbudowano skromną Salę Zgromadzeń i zanotowano liczbę 2049 głosicieli.
W kwietniu 1973 roku "Radio Haiti" zaczęło nadawać w każdą środę wieczorem półgodzinny program Towarzystwa Strażnica, zatytułowany "Słowo Twoje jest prawdą", który miał na celu bliższe zapoznanie ze Świadkami Jehowy oraz rozwianie uprzedzeń, które się zrodziły pod wpływem szkalujących ich audycji.
W maju 1981 roku do Haiti ponownie przyjechali misjonarze.
Prawna rejestracja i rozwój działalności.
W roku 1986 "L’Association Chrétienne les Témoins de Jéhovah d’Haiti" (Chrześcijański Związek Świadków Jehowy w Haiti) uzyskał osobowość prawną. 25 stycznia 1987 roku nastąpiło uroczyste oddanie do użytku nowego Biura Oddziału i Sali Zgromadzeń. W roku 1987 rozpoczęto tłumaczenie publikacji biblijnych na język kreolski haitański. Na łamach haitańskiego "Dziennika Urzędowego" z 20 lutego 1989 napisano, że "po uwzględnieniu faktu, iż l’Association Chrétienne‚ LES TÉMOINS DE JÉHOVAH D’HAITI’ od wielu lat wnosi wkład w kształcenie szerokich mas na terenach wiejskich i miejskich naszego kraju, organizując kursy czytania i pisania, związek uznano za stowarzyszenie użyteczności publicznej, któremu przysługują prawa i przywileje związane z przyznaniem osobowości prawnej".
W 1990 roku w Bidouze w ciągu 4 dni wolontariusze zbudowali Salę Królestwa tzw. metodą szybkościową. W czerwcu 1993 roku zanotowano nową najwyższą liczbę głosicieli – 8392, skupionych w 174 zborach. Na uroczystości Wieczerzy Pańskiej w kwietniu zebrało się 44 476 osób.
23 listopada 2003 roku nastąpiło uroczyste oddanie do użytku nowego Biura Oddziału. Miejscowa rodzina Betel liczy 54 osoby.
W 2004 roku Świadkowie Jehowy zorganizowali ogólnokrajową pomoc dla poszkodowanych przez powódź.
W 2007 roku w Haiti działało 14 772 Świadków Jehowy, należących do 217 zborów, a na uroczystości Wieczerzy Pańskiej zebrało się 78 621 osób. W 2008 roku osiągnięto liczbę 15 214, a rok później przekroczono liczbę 16 000 głosicieli.
12 stycznia 2010 roku w wyniku trzęsienia ziemi na Haiti zginęło 154 Świadków Jehowy – na obszarze zamieszkanym przez ponad 10 000 wyznawców. Zorganizowano dla poszkodowanych pomoc humanitarną, prowadzoną głównie przez miejscowych Świadków Jehowy i współwyznawców z Dominikany i z Gwadelupy, a także zespoły medyczne m.in.: z Niemiec, ze Szwajcarii, z Francji, z Kanady, ze Stanów Zjednoczonych i z państw karaibskich. Najciężej ranni współwyznawcy zostali przetransportowani do szpitali w Dominikanie. Pomoc humanitarna wyniosła ponad 450 ton darów, w tym około 400 tysięcy posiłków. Wybudowano dla poszkodowanych ponad 1700 domów. W 115 zborach dotkniętych katastrofą zorganizowano specjalistyczną pomoc w leczeniu zespołu stresu pourazowego.
2 lipca 2010 roku na kongresie pod hasłem „Trwaj przy Jehowie!” ogłoszono wydanie w języku kreolskim haitańskim Chrześcijańskich Pism Greckich w Przekładzie Nowego Świata. 17 lipca 2015 roku na kongresie pod hasłem „Naśladujmy Jezusa!” ogłoszono wydanie w języku kreolskim haitańskim Pisma Świętego w Przekładzie Nowego Świata.
W roku 2013 Biuro Sekretarza Stanu do spraw Integracji Osób Niepełnosprawnych w Haiti (BSEIPH) nagrodziło Świadków Jehowy w Haiti za ich wysiłki związane z przystosowaniem Sali Królestwa w Les Cayes do potrzeb osób niepełnosprawnych. 3 grudnia 2015 roku BSEIP przyznało Chrześcijańskiemu Stowarzyszeniu Świadków Jehowy w Haiti nagrodę w kategorii „Komunikacja i technologia” za przyczynienie się do integracji osób niepełnosprawnych z resztą społeczeństwa przez komunikowanie się i dostęp do technologii w języku migowym i w alfabecie brajla.
W roku 2014 haitańska delegacja Świadków Jehowy uczestniczyła w kongresie międzynarodowym pod hasłem „Szukajmy najpierw Królestwa Bożego!” w Nowym Orleanie w Stanach Zjednoczonych.
W październiku 2016 roku zorganizowano pomoc humanitarną dla poszkodowanych przez huragan Matthew. Powołano trzy Komitety Pomocy Doraźnej nadzorujące 14 brygad budowlanych, które objęły działaniem remont i odbudowę 203 uszkodzonych i zniszczonych domów.
W 2017 roku przekroczono liczbę 20 tysięcy głosicieli.
W sierpniu 2021 roku zorganizowano pomoc humanitarną dla poszkodowanych przez trzęsienie ziemi. Haitańskie Biuro Oddziału dostarczyło przeszło 53 tony żywności, a także namioty, brezent, materace i ładowarki solarne do telefonów komórkowych. Odbudowano lub naprawiono ponad 100 domów. Na pomoc przeznaczono przeszło milion dolarów.
Zebrania zborowe, kongresy regionalne i zgromadzenia obwodowe odbywają się w języku kreolskim haitańskim, hiszpańskim i amerykańskim migowym. W 2018 roku do 4 zborów i 8 grup amerykańskiego języka migowego należało 87 głosicieli.
W haitańskim Biurze Oddziału literatura biblijna jest tłumaczona na miejscowy język kreolski oraz przygotowywane są publikacje audiowizualne.

</doc>
<doc id="1422774" url="https://pl.wikipedia.org/wiki?curid=1422774" title="Surjanamaskar">
Surjanamaskar

Surjanamaskara (dewanagari सूर्यनमस्कार, trl. Sūryanamaskāra "Powitanie Słońca") – zbiór dwunastu pozycji ciała wraz z odpowiadającymi im technikami medytacji, wykonywany tradycyjnie o wschodzie słońca w tradycjach hinduizmu, jak również jako ćwiczenie w hathajodze. Nazwa pochodzi od sanskryckiego imienia surja – bóstwa graha ("planety") Słońce.
Praktyki medytacyjne stanowiące całość z pozycjami ciała surjanamaskar to: bidźamantry, mantry do Aditjów, jantry lub wizualizacje.

</doc>
<doc id="1422780" url="https://pl.wikipedia.org/wiki?curid=1422780" title="Park stanowy Falls of the Ohio">
Park stanowy Falls of the Ohio

Park stanowy Falls of the Ohio (ang. "Falls of the Ohio State Park") to amerykański park stanowy w stanie Indiana nad rzeką Ohio. Park został ustanowiony w 1990 roku jako dwudziesty park stanowy w stanie Indiana i zajmuje powierzchnię lądową około 0,67 km². Park stanowi część większego obszaru chronionego na poziomie federalnym o oficjalnej nazwie "Falls of the Ohio National Wildlife Conservation Area", który zajmuje powierzchnię około 5,68 km².
Na terenie parku znajdują się odsłonięte złoża skamieniałości datowanych na około 386 milionów lat. Ich powierzchnia wynosi około 0,89 km² i uważa się je za jedne z największych znanych na świecie odsłoniętych złóż skamieniałości pochodzących z okresu dewonu. Na terenie złóż zidentyfikowano skamieliny należące do około 600 gatunków organizmów, z czego około dwie trzecie, to gatunki po raz pierwszy zidentyfikowane na terenie parku. Ponad 250 gatunków zidentyfikowanych skamielin to koralowce.
Na terenie parku wybudowano muzeum, w którym znajdują się liczne eksponaty związane z geologią okolicznych terenów oraz prowadzone są liczne programy edukacyjne. Znajduje się tu również duże akwarium z rafą koralową. Park jest również popularnym miejscem uprawiania sportów wodnych.
Mimo że nazwa parku, która dosłownie znaczy "park stanowy wodospadów Ohio", mogłaby sugerować istnienie w pobliżu wodospadów na rzece Ohio, w rzeczywistości znajdowała się tu tylko seria niewielkich kaskad. Różnica poziomów rzeki Ohio na dystansie ponad 4 kilometrów wynosi około 8 metrów. Jednak była to jedyna znacząca przeszkoda w żegludze na całej długości rzeki Ohio, stąd wcześni podróżnicy nazwali ten region "wielkimi wodospadami". W ten sposób wzięła się nazwa tego odcinka rzeki i później parku. W latach 20. XX wieku, po wybudowaniu na rzece tamy, poziom wody na rzece podniósł się i większość kaskad nie jest obecnie widoczna.
Na terenie parku 15 października 1803 roku doszło do spotkania odkrywców i podróżników, Meriwethera Lewisa i Williama Clarka. Chociaż formalnie ich wspólna ekspedycja do wybrzeży Oceanu Spokojnego wyruszyła pół roku później z okolic Saint Louis, to wspólnie podróżowali właśnie od Falls of the Ohio. Wydarzenie to upamiętnia wzniesiony na terenie parku pomnik.
Obecne tereny parku w swojej twórczości opisywali między innymi Mark Twain i Walt Whitman.

</doc>
<doc id="1422781" url="https://pl.wikipedia.org/wiki?curid=1422781" title="Power, Corruption &amp; Lies">
Power, Corruption &amp; Lies

Power, Corruption &amp; Lies to drugi album, pochodzącego z Manchesteru, zespołu New Order, wydany w maju 1983. Album osiągnął większą popularność niż jakiekolwiek wcześniejsze wydawnictwo związane z tymi muzykami, włączając w to dokonania ich pierwszego zespołu Joy Division. Muzyka na nim zawarta jest zdecydowanie bardziej skierowana w stronę elektronicznego brzmienia przy pomocy syntetyzatorów. W 1989 roku, magazyn "Rolling Stone" umieścił ten album na miejscu 94 na liście "The 100 Greatest Albums of the 80's" (100 najlepszych albumów lat osiemdziesiątych).
Okładka.
Projekt stałego twórcy okładek zespołu, Petera Saville'a zakładał umieszczenie na okładce zakodowaną przy pomocy kolorów nazwę zespołu oraz tytuł albumu. Udało się to tylko w amerykańskim wydaniu płyty oraz na singlach "Blue Monday" i "Confusion". Instrukcja ułatwiająca rozszyfrowanie tych kolorowych symboli została umieszczona na tylnej okładce albumu. Saville użył takiej symboliki także na albumie zespołu Section 25 zatytułowanego "From the Hip", który jest bardzo zbieżny ze stylistyką New Order i został częściowo wyprodukowany przez Bernarda Sumnera.
Obraz na okładce jest autorstwa francuskiego artysty Henri Fantin-Latour. Peter Saville zamierzał pokazać kolizję pomiędzy nadmiernym romantyzmem na klasycznym obrazie a typograficznym, modularnym alfabetem zakodowanym kolorami, który stworzył wyłącznie dla zespołu New Order. Początkowo, właściciel obrazu (The National Heritage Trust) odmówiło Factory Records możliwości wykorzystania tego wizerunku. Jednakże dzięki Tonemu Wilsonowi, który był założycielem i właścicielem Factory, udało się ostatecznie uzyskać prawa do użycia tego wizerunku. Tytuł albumu został wybrany przez wokalistę, Bernarda Sumnera. Są to słowa, które zostały namalowane sprayem przez niemieckiego artystę Gerharda Richtera w noc poprzedzającą otwarcie wystawy w Kolonii w 1981, będące jego protestem i mające zwrócić uwagę społeczną na inne problemy.
Spis utworów.
Wszystkie utwory napisane przez New Order.

</doc>
<doc id="1422783" url="https://pl.wikipedia.org/wiki?curid=1422783" title="Błąd intencyjności">
Błąd intencyjności

Błąd intencyjności () – występujące w koncepcjach metodologicznych New Criticism określenie zawężenia interpretacji utworu literackiego do badań nad intencjami jego autora. Pojęcie wprowadzone zostało przez W.K. Wimsatta i M.C. Beardsleya w eseju z 1946 "The Intentional Fallacy".
Zdaniem przedstawicieli nowej krytyki pytania takie jak „co autor miał na myśli?” czy „co poeta chciał powiedzieć?” obciążone są błędem metodologicznym. Zadaniem badań nad literaturą jest opis, interpretacja i ocena samego utworu: te zaś możliwe są jedynie w odniesieniu do konkretnego dzieła. Interpretacja, opis i ocena utworu odwołujące się do faktów różnych od samego utworu są czynnością nonsensowną. Jest tak także w przypadku psychiki autora: dzieło literackie istnieje niezależnie od wszelkiego rodzaju przeżyć, motywacji czy intencji twórcy. Świadczy o tym choćby istnienie dzieł anonimowych, które interpretować i oceniać można tak samo, jak dzieła, których autor jest znany. Ponadto ze względu na brak bezpośredniego wglądu do psychiki autora (i zarazem złożoność procesu twórczego) dociekania nad intencjami twórcy stanowią zazwyczaj puste domysły. Nawet jeśli sam autor ujawni swoje intencje względem dzieła, mogą one – i niejednokrotnie dzieje się tak – rozmijać się z jego aktualną postacią i z ocenami i interpretacjami krytyków – co także świadczy o tym, że dzieło i zamysł autora jest czymś ontologicznie różnym, a wiadomości o życiu psychicznym pisarzy nie dają żadnych pożytecznych informacji badaczom ich dzieł.
Ostatecznie wszelkie rozważania nad światem przeżyć autora jedynie oddalają badacza od jego rzeczywistego celu, czyli przedstawienia wewnętrznej organizacji utworu. Symetrycznym błędem metodologicznym wyróżnionym przez nową krytykę jest błąd afektywności, czyli próby opierania interpretacji utworu literackiego na badaniach świata przeżyć jego odbiorców.

</doc>
<doc id="1422785" url="https://pl.wikipedia.org/wiki?curid=1422785" title="Edwin Congo">
Edwin Congo

Edwin Arturo Congo Murillo (ur. 7 października 1976 w Bogocie) – kolumbijski piłkarz, były reprezentant tego kraju, grający na pozycji napastnika. Poza kolumbijskim posiada również obywatelstwo hiszpańskie.
Kariera klubowa.
"Dorosłą" karierę rozpoczynał w kolumbijskim klubie Once Caldas. Swoimi dobrymi występami zainteresował skautów hiszpańskiego Realu Madryt, wskutek czego trafił do tego klubu w roku 1999. Tam jednak grał głównie w drużynie B (w drużynie A wystąpił zaledwie w jednym meczu, w którym strzelił gola). Wskutek tego był wypożyczany do różnych klubów - hiszpańskiego Realu Valladolid, portugalskiej Vitórii Sport Clube i francuskiego Toulouse Football Club. Na wypożyczeniu nie spisywał się jednak rewelacyjnie - w 31 meczach strzelił 6 goli. W sezonie 2001/02 ponownie znalazł w składzie Realu Madryt, dzięki czemu może pochwalić się triumfem w rozgrywkach Ligi Mistrzów, chociaż nie rozegrał ani jednego oficjalnego spotkania. Sezon później przeszedł do drugoligowego Levante Union Deportiva. Grał w tym klubie do 2006 roku i w tym okresie w 89 meczach strzelił dla niego 13 goli. W sezonie 2006/2007 grał w Realu Sporting de Gijón, gdzie zaliczył najbardziej udany sezon w Hiszpanii, a następny sezon spędził w Recreativo de Huelva, gdzie był tylko rezerwowym - 6 meczów i ani jednego gola. Następnie trafił do Olímpic Xàtiva, gdzie spędził jeden sezon, po czym próbował sił w biznesie (otworzył restaurację), a w piłkę grywał już tylko półamatorsko. W 2012 roku powrócił do swojej ojczyzny.
Kariera reprezentacyjna.
W reprezentacji Kolumbii zadebiutował w roku 1999. Nie zadomowił się w niej jednak na stałe, mimo to znajdował się w jej kadrze na Copa América 1999 i 2004. Ostatni mecz w reprezentacji Kolumbii rozegrał w 2004 roku.
W reprezentacji wystąpił w 17 meczach, strzelając 3 gole. Pierwsze trafienie zanotował w towarzyskim spotkaniu z Paragwajem rozegranym 22 kwietnia 1999 roku. Następnie udało się mu strzelić gola w pamiętnym pojedynku z Argentyną rozegranym 4 lipca 1999 roku podczas Copa America. Congo wpisał się na listę strzelców podwyższając wynik na 2:0 trzy minuty po tym jak Martin Palermo zmarnował trzeci rzut karny w tym spotkaniu (ostatecznie mecz zakończył się wygraną Kolumbii 3:0). Natomiast ostatnią bramkę w barwach reprezentacyjnych zdobył w zremisowanym 2:2 meczu z Peru podczas Copa América 2004 w dniu 12 lipca 2004 roku.

</doc>
<doc id="1422792" url="https://pl.wikipedia.org/wiki?curid=1422792" title="Piłka ręczna na Letnich Igrzyskach Olimpijskich 2008 – turniej kobiet">
Piłka ręczna na Letnich Igrzyskach Olimpijskich 2008 – turniej kobiet

 Turniej Olimpijski w piłce ręcznej kobiet w Pekinie odbył się w dniach 9 - 23 sierpnia 2008 roku. W zawodach wystartowało 12 zespołów. Mecze rozgrywano w halach Beijing Olympic Sports Center Gymnasium oraz National Indoor Stadium.
Faza grupowa.
Grupa A.
9 sierpnia 2008
11 sierpnia 2008
13 sierpnia 2008
15 sierpnia 2008
17 sierpnia 2008
Grupa B.
9 sierpnia 2008
11 sierpnia 2008
13 sierpnia 2008
15 sierpnia 2008
17 sierpnia 2008
Faza pucharowa.
Ćwierćfinały.
19 sierpnia 2008
Mecz o miejsca 5-8.
21 sierpnia 2008
Półfinały.
21 sierpnia 2008
Mecz o 7. miejsce.
23 sierpnia 2008
Mecz o 5. miejsce.
23 sierpnia 2008
Mecz o 3. miejsce.
23 sierpnia 2008
Finał.
23 sierpnia 2008

</doc>
<doc id="1422793" url="https://pl.wikipedia.org/wiki?curid=1422793" title="Paweł Pochwała">
Paweł Pochwała

Paweł Pochwała (ur. 5 sierpnia 1960 w Olsztynie) – polski dziennikarz, prezenter telewizyjny i reżyser.
Życiorys.
Ukończył socjologię i reżyserię na Uniwersytecie Warszawskim.
Autor programu: „Komedianci, czyli poszukiwania bohatera naszych czasów” (rozmowy z miłości do aktorów) – TVP – 2000 r. Gośćmi programu byli między innymi: Jan Peszek, Piotr Fronczewski, Krystyna Janda, czy Zbigniew Zapasiewicz. Współautor programu „Kuchnia z Okrasą” oraz „Kiosk przy Wspólnej” (emisja programu – 2005). Współprowadził wraz z Iwoną Schymallą poranny program TVP1 „Kawa czy herbata?”. W Radiowej Jedynce był współprowadzącym audycji „Cztery pory roku” i „Lato z Radiem”.
Uprawiał również żeglarstwo - startował w mistrzostwach Polski i Europy. 

</doc>
<doc id="1422794" url="https://pl.wikipedia.org/wiki?curid=1422794" title="Srǵan Kerim">
Srǵan Kerim

Srǵan Asanow Kerim (lub "Srgjan Asanow Kerim", cyryl. Срѓан Асанов Керим; ur. 12 grudnia 1948 w Skopju) – macedoński polityk i dyplomata, przewodniczący sesji Zgromadzenia Ogólnego ONZ w latach 2007-2008, minister spraw zagranicznych Macedonii w latach 2000-2001.
Edukacja i praca naukowa.
Srǵan Kerim od 1967 do 1971 studiował ekonomię na Uniwersytecie Belgradzkim. W 1982 uzyskał tytuł doktora ekonomii. W latach 1972-1991 był asystentem, a następnie profesorem międzynarodowych stosunków gospodarczych na Uniwersytecie Belgradzkim oraz Uniwersytecie w Hamburgu. Kerim jest autorem 9 książek na temat polityki międzynarodowej i międzynarodowych stosunków gospodarczych. Jest również autorem ponad 100 publikacji naukowych w kilku krajach jak: Niemcy, Austria, Francja, Grecja. Kerim mówi płynnie po macedońsku, angielsku, niemiecku, francusku i serbsku.
Kariera polityczna.
Srǵan Kerim karierę w polityce rozpoczynał w SFR Jugosławii. W latach 1986-1989 zajmował stanowisko ministra zagranicznych stosunków gospodarczych. Od 1989 do 1991 był wiceministrem spraw zagranicznych i rzecznikiem jugosłowiańskiego MSZ.
Po ogłoszeniu niepodległości przez Macedonię, od 1994 do 2000 pełnił funkcję ambasadora Republiki Macedonii w Niemczech. Od 1995 do 2000 był także ambasadorem w Szwajcarii oraz Liechtensteinie. W 2000 był specjalnym wysłannikiem i koordynatorem paktu stabilizacyjnego dla Europy Południowo-Wschodniej.
W latach 2000-2001 pełnił funkcję ministra spraw zagranicznych. Od 2001 do 2003 był Stałym Przedstawicielem Macedonii przy ONZ w Nowym Jorku. Od 2003 do 2006 zajmował stanowisko przewodniczącego Macedońsko-Niemieckiego Stowarzyszenia Gospodarczego.
18 września 2007 Srǵan Kerim został przewodniczącym 62. sesji Zgromadzenia Ogólnego ONZ. Funkcję tę pełnił do 16 września 2008.

</doc>
<doc id="1422797" url="https://pl.wikipedia.org/wiki?curid=1422797" title="Łukasz Kożuch">
Łukasz Kożuch

Łukasz Kożuch (ur. 1978 r. w Wojkowicach (ówczesnej dzielnicy Będzina) – klawiszowiec zespołu Feel.
Od 2005 roku jest członkiem zespołem pop-rockowego Feel, założonego przez Piotra Kupichę, wokalistę i lidera zespołu. Jego rodzice byli muzykami - matka była nauczycielką w przedszkolu im. Przyjaciół Bajek w Wojkowicach koło Będzina. Jako dziecko uczył się grać na różnych instrumentach, m.in. akordeonie, prowadził chór klasowy. Uczęszczał do liceum ogólnokształcącego w Wojkowicach. Studiował na Uniwersytecie Śląskim (filia w Cieszynie) edukację artystyczną w zakresie sztuki muzycznej. 

</doc>
<doc id="1422802" url="https://pl.wikipedia.org/wiki?curid=1422802" title="Wolne Kobiety">
Wolne Kobiety

Wolne Kobiety (hiszp. Mujeres Libres) – hiszpańska organizacja anarchofeministyczna istniejąca w latach 1936-1939. Założona przez Lucíę Sánchez Saornil, Mercedes Comaposadę i Amparo Poch y Gascón. Początkowo mała grupa kobiet w Madrycie szybko rozrosła się do krajowej federacji liczącej 30,000 członkiń w szczytowym momencie jej rozwoju latem 1938. 
Wyłoniła się z ruchu anarchosyndykalistycznego, składającego się z trzech głównych organizacji: Krajowej Konfederacji Pracy (CNT), Iberyjskiej Federacji Anarchistycznej (FAI) i oraz Iberyjskiej Federacji Młodzieży Wolnościowej (FIJL). Wiele kobiet, które uczestniczyły w tych grupach, czuło, że ich problemy były ignorowane przez mężczyzn. W rezultacie powstały autonomiczne grupy Wolnych Kobiet, dążące zarówno do wyzwolenia kobiet, jak i do anarchistycznej rewolucji społecznej. Twierdziły one, że te dwa cele są równie ważne i powinny być realizowane równolegle. Mając w zamyśle wzmocnienie pozycji kobiet z klasy robotniczej, organizowały one działania począwszy od programów edukacyjnych i zajęć technicznych po ośrodki opieki nad dziećmi i pomocy macierzyńskiej.
Podczas gdy Wolne Kobiety dążyły do uznania ich jako czwartej głównej organizacji w ramach ruchu anarchistycznego, nigdy formalnie nie osiągnęły statusu równego innym grupom. Założona w II Republice Hiszpańskiej organizacja podążyła za anarchistami wspierając frakcję republikańską, gdy rozpoczęła się hiszpańska wojna domowa. Po zwycięstwie sił nacjonalistycznych w 1939, organizacja upadła, a ruch anarchistyczny jako całość został zdelegalizowany.
Tło.
Kobiety w Hiszpanii przed 1936 były w jawnie nierównym położeniu w stosunku do mężczyzn. Miały do czynienia ze złymi warunkami pracy, od braku zachowania podstawowej higieny pracy po konsekwentnie niższe niż mężczyźni wynagrodzenie za tę samą pracę. Wskaźnik alfabetyzacji w Hiszpanii w tym okresie był niski zarówno dla mężczyzn, jak i dla kobiet, ale zauważalnie niższy dla kobiet; przykładowo w 1930 sięgał 60% w południowej części Hiszpanii i 30% w regionie baskijskim. Ograniczało to zaangażowanie polityczne i mobilność społeczną kobiet z klasy robotniczej.
Kobiety były również w dużej mierze ograniczone do sfery domowej. Zazwyczaj to na kobietach spoczywała główna odpowiedzialność za wychowanie dzieci, co ograniczało je w sposób, jakiego nie doświadczali mężczyźni. Zatrudnienie kobiet zazwyczaj sprowadzało się do wykonywania prac domowych u innych lub we własnym domu, jak również pracy na akord w takich branżach jak tekstylna.
Kobiety w ruchu anarchistycznym.
Ruch anarchistyczny był formalnie zaangażowany w idee równości, deklarując, że „obie płcie będą równe, zarówno w prawach, jak i w obowiązkach”. W praktyce jednak wystąpiły liczne niedociągnięcia w realizacji tego celu. Nierówności w społeczeństwie hiszpańskim oznaczały, że kobiety stanowiły mniejszość w większości miejsc pracy, co ograniczało ich zdolność do uczestnictwa, zwłaszcza w CNT. Nawet tam, gdzie kobiety stanowiły większość, anarchistyczne związki zawodowe podejmowały raczej niewielki wysiłek w celu zorganizowania kobiet, postrzegając je jako potencjalne łamistrajki.
Jednym z powodów, dla których seksistowskie przekonania pozostały tak otwarte, był fakt, że Pierre-Joseph Proudhon, często nazywany „ojcem anarchizmu”, otwarcie wierzył, że kobiety są mniej wartościowe od mężczyzn i opowiadał się za tym, aby pozostały przy pełnieniu ról związanych z zadaniami domowymi.
Nawet wobec najbardziej egalitarnie myślących mężczyzn twierdzono, że „anarchistyczna utopia zatrzymała się w drzwiach wejściowych”. Sara Berenguer i Pepita Carpeña, które później stały się członkiniami Wolnych Kobiet, donosiły o seksistowskich zachowaniach w młodzieżówce FIJL.
Powstanie.
Inne anarchistki, zwłaszcza Lucía Sánchez Saornil i Mercedes Comaposada, miały podobne doświadczenia z seksizmem, wskutek czego w 1935 powstała pierwsza grupa Wolnych Kobiet w Madrycie. Wraz z dr Amparo Poch y Gascón są uważane za „inicjatorki” ruchu Wolne Kobiety, którego celem było wzmocnienie pozycji hiszpańskich kobiet.
W 1934 podobna, ale odrębna grupa została założona w Barcelonie przez członków CNT (oraz działaczkę Soledad Estorach) w celu zaangażowania kobiet w ruch anarchistyczny. W ten sposób powstała Grupo Cultural Feminino, która stała się katalońską organizacją regionalną całkowicie niezależną od Wolnych Kobiet. 
Kiedy obie inicjatywy odkryły się nawzajem pod koniec 1936, Grupo Cultural Feminino zdecydowała się przyłączyć do organizacji madryckiej i przemianowała się na Agrupación Mujeres Libres. Z biegiem czasu w całym kraju powstało wiele innych oddziałów organizacji. Pozostały one zasadniczo niezależne od siebie, aż w sierpniu 1937 90 lokalnych grup Wolnych Kobiet formalnie ustanowiło federację narodową. W miarę jak ruch się rozrastał, latem 1938 osiągnął liczbę 30,000 członkiń.
Publicystyka.
Od września do listopada 1935 Lucía Sánchez Saornil i sekretarz krajowy CNT Mariano Rodríguez Vázquez korespondowali publicznie na łamach anarchistycznej gazety „Solidaridad Obrera” w sprawie pozycji kobiet w ruchu anarchistycznym. Rodríguez Vázquez był przychylny pozycji kobiet, dostrzegając, że wielu mężczyzn sprawowało władzę nad swoimi partnerkami w domu, jak również proponował, aby Solidaridad Obrera poświęcało jedną stronę tygodniowo kobietom. Sánchez Saornil ostro krytykowała sposób, w jaki anarchistyczne kobiety były postrzegane w ruchu, argumentując w odniesieniu do seksistowskich postaw mężczyzn, że „ogromna większość męskich towarzyszy... ma umysły zainfekowane najbardziej typowymi burżuazyjnymi uprzedzeniami”.
Z powodu jej niezadowolenia stanowiskiem Vázqueza próbującego łagodzić zaniedbywanie kwestii kobiecej, postanowiła ogłosić w artykule zamiar stworzenia osobnego czasopisma poświęconego w całości sprawie kobiet. Konsekwentna realizacja tego projektu wywołała szerokie poparcie wśród anarchistów i oznaczała pełne wyłonienie się organizacji Wolnych Kobiet w oczach opinii publicznej. Pierwszy numer czasopisma „Mujeres Libres” ukazał się 20 maja 1936. Ostatecznie wypuszczono 14 numerów.
Ideologia.
Jako uczestniczki ruchu anarchosyndykalistycznego, Wolne Kobiety wierzyły w potrzebę zniesienia państwa i kapitalizmu. Wielu anarchistów w tamtym czasie zakładało, że nierówność płci była produktem tych ekonomicznych hierarchii i że zniknie ona po osiągnięciu rewolucji społecznej, jednak anarchistki, które założyły Wolne Kobiety, uznały taką bierną postawę za niezadowalającą.
Znalazło to odzwierciedlenie w ich deklaracji ideowej, która głosiła, że kobiety powinny zostać wyemancypowane z „potrójnego zniewolenia” – przez brak świadomości co do praw kobiet, przez nierówności płci i przez kapitalizm. Twierdziły, że kobiety mają do pokonania dodatkową „wewnętrzną” walkę – muszą szanować same siebie, aby osiągnąć równość względem mężczyzn.
Feminizm.
Chociaż Wolne Kobiety wierzyły, że mężczyźni i kobiety są równi, odrzucały etykietę feminizmu. Zamiast tego, zazwyczaj określały swoją ideologię mianem „humanizmu”. Wynikało to z przekonania, że nierówności płci nie da się zwalczyć w oderwaniu od nierówności ekonomicznych. Uważały na przykład, że prostytucja jest formą wyzysku kobiet, która powstała częściowo z powodu rozpaczliwych okoliczności ubóstwa, w którym dana kobieta się znalazła; w związku z tym ich próby wykorzenienia tego procederu koncentrowały się na tworzeniu schronień dla kobiet, a nie na jego zakazie.
Niezależność.
W porównaniu z innymi lewicowymi organizacjami kobiecymi w Hiszpanii w tym czasie, Wolne Kobiety były wyjątkowe, ponieważ kładło nacisk na zachowanie autonomii od pokrewnych organizacji – CNT, FAI i FIJL – zdominowanych przez mężczyzn. Zrobiło to, aby w pełni zająć się sprawami kobiet, argumentując, że autonomia i separacja pozwoli im działać niezależnie w kierunku organizowania i emancypowania kobiet. Podkreślało, że jest integralną częścią ruchu wolnościowego, ale mimo to nie prosiło o delegatów z prawem głosu na spotkaniach pozostałych organizacji. Wolne Kobiety chciały uczestniczyć w ruchu, ale nie chciało być związane jego postanowieniami i tym samym tracić niezależności. 
Hymn.
Niniejszy hymn organizacji napisany został przez Lucíę Sánchez Saornil w 1937:
Działania.
Głównym celem Wolnych Kobiet było włączenie większej liczby kobiet do ruchu anarchistycznego oraz wzmocnienie pozycji kobiet w jego łonie. W tym celu początkowe działania grup polegały na tworzeniu sieci kobiet poprzez tworzenie wyłącznie kobiecych grup społecznych. Ich istnienie zwiększyło widoczność anarchistek i pomogło nagłośnić ich problemy, szczególnie poprzez zapewnienie przestrzeni do dyskusji na temat strategii walki z seksizmem zarówno na poziomie indywidualnym, jak i zbiorowym.
Organizacja prowadziła propagandę poprzez radio, mobilne biblioteki i wycieczki. Organizatorki i aktywistki podróżowały po wiejskich częściach Hiszpanii, aby zakładać wiejskie kolektywy i wspierać kobiety w kraju, zachęcając kobiety do anarchizmu i uczestnictwa zarówno w Wolnych Kobietach, jak i CNT. Wolne Kobiety wydawały również swój magazyn dla kobiet, a także różne broszury i inne publikacje, aby informować swoje członkinie. Magazyn adresowany był do kobiet z klasy robotniczej i skupiał się na „budzeniu kobiecej świadomości w kierunku idei wolnościowych”.
Wolne Kobiety często współpracowały z anarchistyczną organizacją humanitarną Solidaridad Internacional Antifascista, której sekretarzem generalnym była Lucía Sánchez Saornil. Udzielali pomocy uchodźcom i rannym żołnierzom w czasie wojny domowej.
Zatrudnienie.
Jednym z głównych obszarów, w którym Wolne Kobiety starały się wzmocnić pozycję kobiet, było miejsce pracy. Postrzegając udział kobiet w działalności gospodarczej jako kluczowy element ich emancypacji, utworzyły one „sekcje pracy”. Ta strategia została dodatkowo nasilona z tego powodu, że wielu pracujących mężczyzn stało się żołnierzami, a zatem związki zawodowe były bardziej chętne do zatrudniania kobiet z konieczności, tworząc nawet programy praktyk. 
Kobiety zaangażowane w organizację wypełniały luki gospodarcze w bardzo różnych branżach. Tworzyły one oddziały zajmujące się transportem, kanalizacją, produkcją, hutnictwem i służbą publiczną, a także „ruchome brygady”, które dokańczały wszelkie niedokończone prace. Dostarczały one żywność zarówno milicji, jak i społecznościom miejskim, m.in. tworząc kuchnie komunalne; pomogły też zjednoczyć 15 000 kobiet pracujących w usługach gastronomicznych i transporcie publicznym w dwóch głównych miastach – Madrycie i Barcelonie. 
Walka zbrojna.
George Orwell, który walczył w wojnie domowej w ramach milicji POUM, zauważył przejawy seksizmu u swoich towarzyszy. W swej słynnej książce "W hołdzie Katalonii" pisał:
Nawet na froncie kobiety pełniły głównie role pomocnicze. W reakcji na to Wolne Kobiety zorganizowały wsparcie dla włączenia kobiet w szeregi żołnierzy (takich jak Mika Feldman de Etchebéhère), tworząc strzelnice i zajęcia z praktyki strzeleckiej oraz promując ich ambicje za pośrednictwem czasopisma. 
Opieka medyczna.
Wolne Kobiety wspierały również wysiłek wojenny poprzez założenie szkoły kształcącej pielęgniarki oraz stworzenie kliniki medycznej, która miała wspierać osoby ranne w czasie wojny. Jedna z inicjatorek, Amparo Poch y Gascón, była pielęgniarką i wykorzystała swoją wiedzę do nauczania pierwszej pomocy oraz szkoliła kobiety na położne.
Zdrowie kobiet.
W Barcelonie Wolne Kobiety prowadziły szpital dla obłożnie chorych, który zapewniał matkom opiekę porodową i poporodową, a także oferował wszystkim kobietom edukację w zakresie zdrowia dzieci i matczynego oraz seksualności. W lutym 1938 powstał Instytut Opieki nad Matką i Dzieckiem im. Louise Michel, który oferował szeroki wachlarz usług medycznych i doradztwa dla matek i dzieci. Podczas wojny Wolne Kobiety były wspierane przez Federicę Montseny w wysiłkach na rzecz rozpowszechniania informacji dotyczących kontroli urodzeń oraz dla legalizacji aborcji. 
Opieka nad dziećmi.
Wolne Kobiety wspierały grupową opiekę nad dziećmi i tworzyło ośrodki opieki nad dziećmi w zakładach pracy, zarówno przemysłowych, jak i rolniczych. Ponieważ kobiety były głównymi opiekunkami, usługa ta pozwoliła im na swobodniejsze uczestnictwo w życiu zawodowym i działalności związkowej. Dlatego też ich wysiłki na rzecz poprawy zdrowia i edukacji dzieci usprawniało prowadzenie rewolucji, jak i cele emancypacyjne kobiet.
Edukacja.
Wolne Kobiety koncentrowały się również na edukacji. Chcąc poradzić sobie z problemem analfabetyzmu, założyły szkołę, w której aktywistki uczyły kobiety z klasy robotniczej czytać i pomagały w kształceniu się celem przygotowania do przyszłej pracy. Cele programów edukacyjnych sięgały od zwykłej alfabetyzacji i edukacji elementarnej do szkół technicznych i zawodowych, oferujących nawet szkolenia w wyspecjalizowanych zajęciach, takich jak uprawa winorośli.
Zachęcały również do „formacji społecznej” poprzez edukację, ucząc kobiety metod organizacji związkowej, socjologii, ekonomii i kulturoznawstwa. Do tego dochodziły kursy ogólne w innych dziedzinach, na których skupiała się organizacja, takich jak pielęgniarstwo i opieka nad dziećmi. Bezpośrednie programy edukacyjne, takie jak te, docierały do tysięcy kobiet przez cały okres wojny domowej, a w jednej ze szkół w Barcelonie na zajęcia uczęszczało codziennie od 600 do 800 kobiet.
Sprzeciw.
Wewnątrz ruchu anarchistycznego.
Podążając za patriarchalnymi poglądami Proudhona, niektórzy anarchiści twierdzili, że właściwą rolą kobiety jest bycie matką i oferowanie wsparcia swoim mężom w domu, a nie bezpośredni udział w ruchu. Na przykład anarchistka Matilde Piller napisała w 1934, że „nie można być jednocześnie dobrą matką – w ścisłym tego słowa znaczeniu – i dobrą prawniczką lub chemiczką... Kobieta może być intelektualistką, ale czy jednocześnie matką? Nie”. Kobiety z organizacji były również często lekceważąco nazywane „Mujeres Liebres”. Określenie to, tłumaczone dosłownie jako „kobiety-zające”, sugerowało, że „przeskakiwały” one z łóżka do łóżka.
Ponieważ organizacje anarchistyczne opowiadały się za decentralizacją, polityka współpracy z Wolnymi Kobietami różniła się na poziomie lokalnym, regionalnym i krajowym. Lokalne grupy były zazwyczaj bardziej skłonne do współpracy, co umożliwiło Wolnym Kobietom realizację wielu projektów wspólnie z lokalnymi związkami zawodowymi. Z kolei na poziomie regionalnym i krajowym napotkały znacznie większy opór. Chociaż przyznano im fundusze na kontynuowanie działalności, często były one znacznie mniejsze niż te, o które wnioskowano.
Jedną z kluczowych przyczyn tej wrogości – i ostatecznie odmowy równego statusu na kongresie na szczeblu narodowym w październiku 1938 – było naleganie Wolnych Kobiet na autonomię. Ich niezależne cele (wzmocnienie pozycji kobiet, a nie tylko włączenie ich do ruchu) były postrzegane jako kwestionujące możliwości istniejących organizacji. Wolne Kobiety powstały, aby zająć się tym, co według członkiń było porażką istniejących organizacji. Jako że autonomia oznaczałaby, że ruch anarchistyczny pozostaje niezdolny do rozwiązania problemu, oskarżenie o separatyzm było powszechnie rzucane w stronę Wolnych Kobiet - pomimo ich ciągłego deklarowania, emancypacja kobiet i rewolucja anarchistyczna są nierozerwalnie połączone.
Ze strony innych organizacji kobiecych.
Stosunki między Wolnymi Kobietami a innymi grupami kobiecymi były często napięte. Jednym z powodów tego było odrzucenie feminizmu, wynikające z ich przekonania, że aktywizm kobiet powinien mieć miejsce tylko w ramach innych organizacji anarchistycznych. Przekonanie to miało szczególnie duże znaczenie ze względu na polityczny charakter wielu organizacji kobiecych. Kilka partii politycznych założyło organizacje kobiece, szczególnie socjalistyczne i komunistyczne; nawet faszystowska Falanga miała Sekcję Feministyczną (Sección Femenina). Wolne Kobiety skutecznie wypełniły tę lukę dla ruchu anarchistycznego.
W czasie wojny domowej w Republice bardzo widoczne były napięcia ideologiczne między różnymi frakcjami. Gdy anarchiści poczynili kroki w kierunku rewolucji hiszpańskiej, grupy komunistyczne takie jak PCE i PSUC ruszyły by stłumić ruch, argumentując, że pokonanie Franco było ważniejsze niż rewolucja. W miarę wzrostu napięcia ideologicznego, rywalizacja między poszczególnymi grupami kobiecymi nabrała nowego wymiaru, przy czym Wolne Kobiety szczególnie konkurowały o członkostwo z kierowanym przez PCE Stowarzyszeniem Kobiet Antyfaszystowskich (Asociación de Mujeres Antifascistas). 
W imię jedności antyfaszystowskiej AMA wzywała do zjednoczenia grup kobiecych w jedną organizację zajmującą się mobilizacją kobiet do działań wojennych. Dolores Ibárruri, prominentna działaczka komunistyczna i liderka AMA, nie przywiązywała wielkiej uwagi do organizowania się kobiet, lecz skupiła się raczej na działaniach wojennych niż na emancypacji kobiet. Wolne Kobiety odrzuciły tę postawę, nie tylko ze względu na ideologiczną opozycję wobec PCE, ale także dlatego, że postrzegały działania wojenne jako tylko część szerszego programu emancypacji kobiet. W ten sposób Wolne Kobiety były wyjątkowe wśród ówczesnych organizacji kobiecych, ponieważ uważała emancypację kobiet za cel sam w sobie. 
Rozpad.
Po upadku Katalonii w lutym 1939 wiele działaczek republikańskich, w tym Lucía Sánchez Saornil, uciekło do Francji, a Wolne Kobiety rozpadły się. Czternasty numer magazynu „Mujeres Libres” był jeszcze drukowany w momencie upadku Barcelony, jednak nie zachował się żaden egzemplarz. Zaledwie dwa miesiące później, Republika Hiszpańska padła łupem nacjonalistycznych sił Franco, a wynikająca z tego dyktatura frankistowska stłumiła ruch anarchistyczny.
Niemniej jednak udział w ruchu miał wpływ na jego członkinie. Historyczka Martha Ackelsberg zauważyła, że ich doświadczenia „energii, entuzjazmu i poczucia osobistego i zbiorowego upodmiotowenia” miały „wielki i długotrwały wpływ” na kobiety, które były członkiniami, nawet pół wieku po wojnie domowej.
W kulturze.
Dramat historyczny "Anarchistki" z 1996, w reżyserii Vicente Aranda, koncentruje się wokół członkiń Wolnych Kobiet.

</doc>
<doc id="1422807" url="https://pl.wikipedia.org/wiki?curid=1422807" title="For Promotion Only">
For Promotion Only

For Promotion Only – pierwszy minialbum heavy metalowej grupy Grave Digger. Wydany w 1992 roku w liczbie 1000 kopii.

</doc>
<doc id="1422808" url="https://pl.wikipedia.org/wiki?curid=1422808" title="ConnectedText">
ConnectedText

ConnectedText (w skrócie CT) – komercyjny program do gromadzenia, przechowywania i podstawowego edytowania tekstów posługujący się składnią Wiki. Przeznaczony dla systemów operacyjnych Windows. Może służyć zarówno do prostego gromadzenia notatek czy ilustracji, działać jako zarządca informacji osobistej, jak i być narzędziem do gromadzenia danych naukowych, pisania publikacji, książek, słowników, dokumentacji technicznej, pików pomocy, instrukcji obsługi – w tym przewidzianych do opublikowania online.
Aplikacja ConnectedText – w odróżnieniu od wielu innych programów tego typu – nie wymaga serwera. Nie trzeba też instalować serwera wirtualnego.
Informacje przechowywane są na poszczególnych stronach podobnie jak hasła w Wikipedii i nazywane "tematami" (ang. "topics"). Tekst przechowywany jest w bazie danych SQL.
Program ConnectedText nadaje się do zastosowania metody Getting Things Done (GTD).
Formatowanie tekstu.
Do formatowania tekstu i definiowania łączy służą znaczniki – ich zestaw jest bardzo podobny do tego stosowanego dla edycji Wikipedii. Obsługiwane jest podstawowe formatowanie tekstu: pogrubienie, kursywa, podkreślenie, przekreślenie, indeksy, tekst ukryty, kolory czcionki, trzy stopnie pisma, pięć poziomów nagłówków, listy wypunktowane i numerowane, odnośniki itp. oraz łącza wewnętrzne, do stron internetowych i adresów e-poczty. Ponadto wcięcia akapitowe, linie poziome.
Program automatycznie aktualizuje wszystkie łącza w przypadku zmiany nazwy tematu.
Wtyczki.
ConnetcedText obsługuje standardowo następujące wtyczki:
Główne wersje i języki programu.
Języki interfejsu (wersja 3.0-5.0): angielski, portugalski (brazylijski), duński, włoski, niemiecki, rosyjski.
Autor.
ConnectedText został zaprojektowany przez Eduardo Mauro i jest stale rozwijany.

</doc>
<doc id="1422812" url="https://pl.wikipedia.org/wiki?curid=1422812" title="Błąd intencjonalności">
Błąd intencjonalności



</doc>
<doc id="1422813" url="https://pl.wikipedia.org/wiki?curid=1422813" title="Graha">
Graha



</doc>
<doc id="1422815" url="https://pl.wikipedia.org/wiki?curid=1422815" title="Raimondas Žutautas">
Raimondas Žutautas

Raimondas Žutautas (ur. 4 września 1972 w Kłajpedzie) – litewski piłkarz, pomocnik.
Kariera piłkarska.
W latach 1992-96 piłkarz kilku klubów litewskich. Od roku 1996 rozpoczęła się jego piłkarska kariera w Rosji - Ałanija Władykaukaz w latach 1997-99 (71 spotkań i 2 gole), w Izraelu - Maccabi Hajfa w latach 1999-03 (86 spotkań i 6 goli) oraz w Grecji - Panathinaikos AO w latach 2003-05 (21 spotkań i 2 gole).
W barwach reprezentacji Litwy rozegrał 40 spotkań i strzelił jednego gola.
W 2005 roku w barwach Panathinaikosu zakończył karierę.
Kariera trenerska.
Od 9 lutego 2010 był trenerem Reprezentacji Litwy. 12 października 2011, tuż po porażce z Czechami 1:4 w ramach eliminacji Euro 2012, które Litwa zakończyła na czwartym miejscu w grupie I, Žutautas zrezygnował z posady selekcjonera reprezentacji narodowej.

</doc>
<doc id="1422816" url="https://pl.wikipedia.org/wiki?curid=1422816" title="Forbes Cowan">
Forbes Cowan

Forbes Cowan (ur. 16 października 1964, Kilwinning, hrabstwo North Ayrshire) – szkocki strongman.
 w latach 1993 i 1995. Mistrz Europy Strongman (ex aequo z Garym Taylorem) w 1991 r.
Życiorys.
Forbes Cowan zadebiutował jako siłacz w 1990 r.
Wymiary:

</doc>
<doc id="1422819" url="https://pl.wikipedia.org/wiki?curid=1422819" title="Metylopentynol">
Metylopentynol

Metylopentynol – organiczny związek chemiczny, alkohol III-rzędowy o właściwościach anksjolitycznych i nasennych stosowany w premedykacji. Działanie występuje po około 20 minutach i utrzymuje się przez 2–3 godziny. Dostępny był w Polsce pod nazwą handlową "Oblivon", obecnie wycofany z lecznictwa.

</doc>
<doc id="1422821" url="https://pl.wikipedia.org/wiki?curid=1422821" title="The Best of the Eighties">
The Best of the Eighties

The Best of the Eighties to pierwsza składanka zespołu heavymetalowego Grave Digger, zawierająca zbiór utworów z wczesnego okresu twórczości grupy. Wydana w 1993 roku przez Noise Records.

</doc>
<doc id="1422822" url="https://pl.wikipedia.org/wiki?curid=1422822" title="Ed Viesturs">
Ed Viesturs

Ed Viesturs (ur. 22 czerwca 1959) – amerykański himalaista, zdobywca Korony Himalajów. Na wszystkie ośmiotysięczniki wszedł bez użycia butli z tlenem.

</doc>
<doc id="1422824" url="https://pl.wikipedia.org/wiki?curid=1422824" title="Droga wojewódzka nr 655">
Droga wojewódzka nr 655

Droga wojewódzka nr 655 (DW655) – droga wojewódzka o długości 120 km, łączącą DK63 w m. Kąp koło Giżycka z DW651 w Rutce-Tartak.
Droga w całości położona jest na terenie województwa warmińsko-mazurskiego (powiatu giżyckiego i oleckiego) oraz na terenie województwa podlaskiego (powiat suwalski). Droga wojewódzka 655 z Giżycka (Kąp) do Suwałk nazywana jest Północną Drogą Tysiąca Jezior.
Miejscowości leżące przy trasie DW655.
Województwo warmińsko-mazurskie
Województwo podlaskie

</doc>
<doc id="1422826" url="https://pl.wikipedia.org/wiki?curid=1422826" title="Kometa Stephan-Oterma">
Kometa Stephan-Oterma



</doc>
<doc id="1422828" url="https://pl.wikipedia.org/wiki?curid=1422828" title="British Rail Class 158">
British Rail Class 158

British Rail Class 158 – typ spalinowych zespołów trakcyjnych wytwarzanych w latach 1989-1992 przez zakłady BREL w Derby. Łącznie wyprodukowano 182 zestawy, z czego 170 pozostaje aktualnie w eksploatacji. Są używane zarówno na krótkich trasach podmiejskich, jak i dłuższych liniach regionalnych. Obecnie można je znaleźć w taborze następujących przewoźników: Arriva Trains Wales, East Midlands Trains, First Great Western, First ScotRail, Northern Rail i South West Trains. 

</doc>
<doc id="1422829" url="https://pl.wikipedia.org/wiki?curid=1422829" title="Kometa Klemola">
Kometa Klemola



</doc>
<doc id="1422830" url="https://pl.wikipedia.org/wiki?curid=1422830" title="Tadeusz Woliński">
Tadeusz Woliński

Tadeusz Woliński – pułkownik pułku 4-go piechoty polskiej wojsk Księstwa Warszawskiego, objął dowództwo pułku w Hiszpanii, wzięty do niewoli w potyczce kompanii woltyżerów pod Ximena de la Frontiera, uwolniony w ramach wymiany jeńców, powrócił do pułku w Smoleńsku w roku 1812; Ranny w bitwie pod Czaśnikami 29.10.1812.
Epitafium znajduje się w kościele w Winnej Górze.

</doc>
<doc id="1422831" url="https://pl.wikipedia.org/wiki?curid=1422831" title="Bitwa pod Guinegate (1513)">
Bitwa pod Guinegate (1513)

Bitwa pod Guinegate – starcie zbrojne, które miało miejsce 16 sierpnia 1513 w departamencie Pas-de-Calais we francuskiej Pikardii podczas wojen włoskich. W wyniku bitwy cesarz Maksymilian I oraz król Henryk VIII pokonali wojska francuskie dowodzone przez Ludwika I księcia Longueville. Starcie to nazywane jest w historii także "drugą bitwą o ostrogi".
Tło konfliktu.
W roku 1509 Ludwik XII podjął próbę rozbicia zawiązanej w Wenecji Ligi Cambrai. Król osobiście dowodził armią, pokonując Wenecjan m.in. w bitwie pod Agnadello. W jakiś czas później papież Juliusz II zawiązał w roku 1511 antyfrancuską Ligę Świętą wraz z Hiszpanią oraz Szwajcarią. W bitwie pod Rawenną w roku 1512 Francuzi dowodzeni przez Gastona de Foix pokonali jednak Hiszpanów, osłabiając siły weneckie. W tej sytuacji na arenę wkroczył rzymsko-niemiecki cesarz Maksymilian I oraz król Anglii Henryk VIII, którzy przyłączyli się do Ligi. Powodem uczestnictwa Henryka VIII było małżeństwo z Katarzyną Aragońską, córką króla hiszpańskiego Ferdynanda. Zawierając pakt ze swoim teściem, Henryk liczył na odzyskanie Normandii, Guyenne, Anjou oraz Maine i włączenie ich do lenna angielskiego.
Tymczasem w roku 1512 Ferdynand zdobył w południowych Pirenejach graniczące z Francją królestwo Nawarry. W bitwie pod Novarą w roku 1513 Szwajcarzy odebrali Francuzom Mediolan, po czym wypędzili przeciwnika z Italii. W tej sytuacji Anglicy wraz z Niemcami zaatakowali Francuzów w Pikardii.
Bitwa.
W czerwcu 1513 r. Henryk VIII na czele armii w sile 25 000 – 30 000 ludzi wylądował w Calais i skierował się do Pikardii. W okolicy twierdzy Therouanne armia angielska założyła obóz warowny. Do Anglików dołączył wkrótce Maksymilian I na czele niewielkiego oddziału. Obaj monarchowie spotkali się w dniu 12 sierpnia 1513 r. Po stronie francuskiej stało 7000 ludzi stacjonujących w okolicy Blangny-sur-Ternoise. Po krótkim marszu Anglicy podeszli pod twierdzę Therouanne, bronioną zaciekle przez niewielki garnizon, któremu groziło wyczerpanie się zapasów żywności. Wówczas to król francuski Ludwik XII nakazał swojemu dowódcy Sire de Piennesowi zaopatrzenie twierdzy. Strategia Francuzów zakładała wplątanie w walkę jak największej liczby oblegających, a następnie wysłanie niewielkiego oddziału zaopatrzeniowego do twierdzy.
Na czele oddziału 1400 francuskich żołnierzy uzbrojonych w lance stali Sire de Palice, Bayard, Ludwik I książę de Longueville oraz Sire de Piennes. 16 sierpnia siły te wkroczyły do Guinegate, zamierzając przeprowadzić pozorowany atak na obóz angielski. Równocześnie 800 żołnierzy lekkiej kawalerii miało zadanie ataku na oblegających z innego kierunku oraz przerzucenie amunicji oraz zaopatrzenia do twierdzy. Zadanie to kawalerzyści wykonali z sukcesem.
Równocześnie na polach koło wioski Guinegate doszło do bitwy. Nadchodzące wojska Francuzów starły się z kawalerią Henryka VIII, wpadając w pułapkę zastawioną przez Maksymiliana I, którego wojska uderzyły na Francuzów. Dodatkowo po obu flankach sprzymierzeni rozmieścili siły angielskich łuczników.
Po krótkiej nierównej walce, Francuzi rozpoczęli odwrót. Podczas odwrotu do obozu, Francuzi utracili szyk bitewny, rozpraszając się nieco pod naciskiem piechoty i artylerii angielskiej. Zaatakowane wojska francuskie wpadły w panikę, rozbiegając się we wszystkich kierunkach. Do ucieczki rycerze używali ostróg, bardziej przydatnych w tej sytuacji niż miecze (dzięki temu bitwa nazywana jest "drugą bitwą o ostrogi"). Dowódcy francuscy starali się co prawda powstrzymać ucieczkę swoich żołnierzy, podczas tej próby dostali się jednak do niewoli angielskiej. Bayard, słynny francuski dowódca został później zwolniony bez okupu. Pozostałych jeńców zawieziono do Londynu.
Po rozbiciu sił przeciwnika w polu, cesarz Maksymilian zamierzał wykorzystać panikę w jego szeregach do ataku na obóz. Jednak zarówno Henryk VIII, jak i jego lordowie nie wyrazili zgody na pościg, zamierzając kontynuować oblężenie Therouannes. 24 sierpnia obaj władcy triumfalnie wkroczyli do miasta. Żołnierze garnizonu mogli swobodnie odejść z twierdzy wraz z całą bronią. Po opuszczeniu miasta także przez mieszkańców, zostało ono spalone.
Po zdobyciu twierdzy Anglicy rozpoczęli oblężenie Tournai, jednego z najbardziej znaczących miast francuskich, które skapitulowało 24 września. Podobnie i tutaj obrońcy mogli odejść swobodnie z całą bronią. Następnie założywszy silny garnizon wojskowy w pobliżu miasta, król i jego armia powrócili do Anglii.
Po bitwie.
Osłabienie Francji (śmierć szkockiego króla Jakuba IV pod Flodden Field) zmusiło Ludwika XII do zawarcia pokoju z papieżem, Anglią i Hiszpanią w roku 1514. Pomimo chęci kontynuowania wojny (śmierć papieża Juliusza II) Ludwik XII uległ w końcu aliantom i ich żądaniom pokojowym.

</doc>
<doc id="1422834" url="https://pl.wikipedia.org/wiki?curid=1422834" title="The Reaper">
The Reaper

The Reaper – czwarty studyjny albume niemieckiej grupy heavy metalowej, Grave Digger. Wydany w 1993 nakładem nowego wydawnictwa grupy, GUN Records.

</doc>
<doc id="1422836" url="https://pl.wikipedia.org/wiki?curid=1422836" title="68P/Klemola">
68P/Klemola

68P/Klemola (lub kometa Klemoli) – kometa okresowa, należąca do rodziny komet Jowisza.
Kometę tę odkrył astronom Arnold Klemola w listopadzie 1965 roku w obserwatorium "Yale-Columbia Southern Station" w Argentynie. Nazwa komety pochodzi od nazwiska odkrywcy.

</doc>
<doc id="1422837" url="https://pl.wikipedia.org/wiki?curid=1422837" title="Symphony of Death">
Symphony of Death

Symphony of Death – drugi minialbum heavy metalowej grupy Grave Digger, wydany w 1994 przez G.U.N. Records.

</doc>
<doc id="1422839" url="https://pl.wikipedia.org/wiki?curid=1422839" title="Wiktor Hańczar">
Wiktor Hańczar



</doc>
<doc id="1422841" url="https://pl.wikipedia.org/wiki?curid=1422841" title="Katastrofizm (geologia)">
Katastrofizm (geologia)

Katastrofizm (z gr. "καταστροφή" katastrophḗ 'przewrót' od "κατά" kata 'w dół' i "στροφή, -ῆς" strophḗ, -ês 'obrót') – hipoteza z dziedziny geologii i biologii historycznej, według której w historii Ziemi okresy spokojnego funkcjonowania ekosystemów i procesów geologicznych (erozji, akumulacji) rozdzielały gwałtowne przemiany geologiczne, które miały dramatyczny wpływ na biosferę. Po katastrofie życie odradzało się w zmienionej formie. Hipoteza została zaprezentowana w 1812 roku przez Georges’a Cuviera, francuskiego zoologa i paleontologa.
Katastrofizm usiłował pogodzić rozpowszechniony ówcześnie pogląd na pochodzenie różnorodności biologicznej – stworzenie form żywych w swej obecnej postaci przez Boga, z obserwacjami przemian w materiale kopalnym. Hipoteza katastrofizmu głosiła, że Ziemię w przeszłości nawiedzały katastrofy, zupełnie niszczące życie, a Bóg stwarzał nowe formy. Uczeń Cuviera, Alcide d’Orbigny, zakładał wystąpienie 27 aktów stworzenia odbudowujących życie na Ziemi po kolejnych kataklizmach i wymieraniach. Pierwowzór tej hipotezy można znaleźć w wierzeniach ludów indoeuropejskich, w tradycji antycznej, przekazanej w "Metamorfozach" Owidiusza. Nowo odkryte dinozaury nazwano „gadami przedpotopowymi”; według katastrofistów miały one nie zmieścić się na Arce Noego i zginąć w czasie Potopu opisywanego w Biblii.
Przeciwne katastrofizmowi stanowiska wyrazili Charles Lyell (geologiczny aktualizm) i Karol Darwin (biologiczny gradualizm). Spory pomiędzy gradualistami a katastrofistami dotyczące istnienia katastrof niszczących życie na Ziemi, a potem jego ponownego odtwarzania wygasły z chwilą, gdy teoria ewolucji, wyjaśniająca odmienność faun współczesnych i kopalnych, zyskała powszechną akceptację w nauce.
Rozwój wiedzy geologicznej w XX wieku pozwolił na lepsze zrozumienie przemian, jakim podlegała Ziemia i występujące na niej życie. Zidentyfikowano kilka epizodów masowego wymierania organizmów, które znacznie zmniejszało różnorodność biologiczną, nie prowadząc wszakże do całkowitego zniknięcia życia na Ziemi. Od lat osiemdziesiątych XX wieku, poglądy katastroficzne stały się znów popularne, dzięki powiązaniu wymierania z przełomu kredy i paleogenu z katastrofą kosmiczną. Neokatastrofizm opiera się jednak na interpretacji danych geologicznych i paleontologicznych, a nie poglądach filozoficznych czy religijnych.

</doc>
<doc id="1422842" url="https://pl.wikipedia.org/wiki?curid=1422842" title="Światowa Administracyjna Konferencja Radiowa">
Światowa Administracyjna Konferencja Radiowa



</doc>
<doc id="1422844" url="https://pl.wikipedia.org/wiki?curid=1422844" title="Hrabia Kitchener">
Hrabia Kitchener

Informacje ogólne.
Hrabiowie Kitchener 1. kreacji (parostwo Zjednoczonego Królestwa)

</doc>
<doc id="1422846" url="https://pl.wikipedia.org/wiki?curid=1422846" title="Kantar (ryba)">
Kantar (ryba)

Kantar ("Spondyliosoma cantharus") – gatunek ryby z rodziny prażmowatych (Sparidae). 
Występowanie.
Ryba ta występuje w Morzu Śródziemnym oraz pasie wód przybrzeżnych Wschodniego Atlantyku od wybrzeży afrykańskich po Morze Północne. 
Charakterystyka.
Ciało wysokie, bocznie spłaszczone. Pokrój ciała zbliżony do dorady. Otwór gębowy o długości nieco większej niż średnica oczodołów. Ubarwienie ciemnosrebrzyste z jaśniejszymi wzdłużnymi paskami. 
Ryba ta dorasta do 60 cm długości ciała. Maksymalna zanotowana masa ciała: 1,2 kg. 
Znaczenie gospodarcze.
Spożywany głównie nad Morzem Śródziemnym. Okazjonalnie dostępny także w polskim handlu w postaci ryb całych, świeżych, na lodzie.

</doc>
<doc id="1422852" url="https://pl.wikipedia.org/wiki?curid=1422852" title="Lube Boszkoski">
Lube Boszkoski

Lube Boszkoski (lub "Ljube Boškoski", cyryl. Љубе Бошкоски, ur. 24 października 1960) – macedoński polityk, minister spraw wewnętrznych Macedonii w latach 2001–2002. Zwany też "bratem Lube".
Edukacja.
Lube Boszkoski urodził się w 1960 w Czełopku w gminie Brwenica niedaleko Tetowa w Macedonii. W 1985 ukończył prawo na Uniwersytecie św. Cyryla i Metodego w Skopju, po czym został praktykantem w sądzie. W latach 1986-1998 był prawnikiem Funduszu Ubezpieczeń Zdrowotnych w Rovinj w Chorwacji.
Kariera polityczna.
W 1998 po sukcesie wyborczym prawicowej partii WMRO-DPMNE, Lube Boszkoski został wicedyrektorem Służby Bezpieczeństwa i Kontrwywiadu. 31 stycznia 2001 objął stanowisko sekretarza stanu w Ministerstwie Spraw Wewnętrznych. 15 maja 2001 objął stanowisko ministra spraw wewnętrznych, które zajmował do 5 września 2002.
We wrześniu 2002 został członkiem parlamentu. W kwietniu 2004 zamierzał wziąć udział w wyborach prezydenckich. Zebrał wymagane 10 tys. podpisów, jednakże Komisja Wyborcza odrzuciła jego kandydaturę z powodu niewypełnienia kryterium 15-letniego stałego zamieszkiwania Macedonii.
Oskarżenia i proces.
W maju 2004 komisja parlamentarna uchyliła immunitet poselski Lube Boszkoskiemu. W sierpniu 2004 Boszkoski został aresztowany w Puli w Chorwacji i oskarżony o zaangażowanie w morderstwo 6 uzbrojonych Pakistańczyków w miejscowości Rasztanski Lozja. 2 marca 2002 zostali oni zastrzeleni przez macedońskie jednostki specjalne jako podejrzani o terroryzm. Boškoski był w tym czasie ministrem spraw wewnętrznych. W kwietniu 2005 sąd w Skopje uniewinnił 4 osoby oskarżone w tej sprawie.
W grudniu 2004 Lube Boszkoski został oskarżony przez Międzynarodowy Trybunał Karny dla byłej Jugosławii (ICTY) o złamanie prawa w czasie wojny domowej w Macedonii w 2001. Trybunał oskarżył go o przyczynienie się do zabójstwa 10 cywilów w sierpniu 2001 w czasie ofensywy lądowej macedońskich służ bezpieczeństwa w miejscowości Luboten, zamieszkanej przez Albańczyków. Według Trybunału Boszkoski jako minister spraw wewnętrznych "de facto" i "de iure" nadzorował funkcjonariuszy służb, biorących udział w zabójstwie .
W marcu 2005 Boszkoski został przetransportowany do Hagi. 16 kwietnia 2007 rozpoczął się jego proces oraz współoskarżonego Johana Tarczulowskiego. 10 lipca 2008 ICTY zakończył postępowanie i uniewinnił Lube Boszkoskiego z wszystkich zarzutów. 11 lipca 2008 Boszkoski wrócił do Skopja.

</doc>
<doc id="1422862" url="https://pl.wikipedia.org/wiki?curid=1422862" title="Mieczysław Mastek">
Mieczysław Mastek

Mieczysław Mastek (ur. 20 marca 1893 w Krakowie, zm. 9 maja 1942 w Edynburgu) – polski kolejarz, działacz związkowy, polityk socjalistyczny, członek PPS, poseł na Sejm II kadencji.
Życiorys.
Syn Andrzeja Mastka i Wiktorii z domu Targosz. Od 1907 do 1911 odbywał praktykę ślusarską w Wiedniu. W 1910 został członkiem Socjaldemokratycznej Partii Robotniczej w Austrii (SDAPÖ). W latach 1911–1914 pracował jako ślusarz w Wiedniu. W czasie I wojny światowej został wcielony do armii austriackiej. W listopadzie 1918 wrócił do Krakowa, gdzie rozpoczął pracę w warsztatach kolejowych PKP (pracował tam do 1933).
Członek Polskiej Partii Socjalistycznej. Od 1929 przewodniczący okręgowego komitetu i zastępca przewodniczącego Rady Wojewódzkiej w Krakowie, Od 1931 do 1939 członek Rady Naczelnej PPS i egzekutywy OKR w Krakowie (od maja 1939 wiceprzewodniczący). Od marca 1929 poseł na Sejm w miejsce Emila Bobrowskiego (który złożył swój mandat).
Działacz Związku Zawodowego Kolejarzy. W 1924 został członkiem Zarządu Głównego. W latach 1927–1929 oraz 1931–1939 wiceprezes Zarządu Głównego. Od maja 1939 pełnił funkcję prezesa Zarządu Głównego Związku Zawodowego Kolejarzy. Pełnił również funkcje w Wydziale Wykonawczym Komisji Centralnej Związków Zawodowych (w latach 1928–1929 oraz od maja 1939).
W 1930 był jednym z organizatorów Centrolewu. Uczestnik Kongresu Obrony Prawa i Wolności Ludu w Krakowie. Aresztowany w nocy z 9 na 10 września 1930 w Krakowie, uwięziony w twierdzy w Brześciu.
13 stycznia 1932 został skazany w procesie brzeskim na 3 lata więzienia. Od 24 listopada 1933 do 3 marca 1934 więziony na Mokotowie w Warszawie. Zwolniony we wrześniu 1934 z powodów zdrowotnych.
Po agresji III Rzeszy na Polskę ewakuowany wraz z Zarządem Głównym ZZK. 7 września 1939 dotarł do Kowla. Po agresji ZSRR na Polskę 26 września 1939 aresztowany przez NKWD. Według relacji Adama Ciołkosza, Wanda Wasilewska współpracująca już wówczas z władzami radzieckim informowała go, że władze wojskowe okazały jej „odnalezione” dokumenty polskiego Oddziału II Sztabu Generalnego WP, z których „wynikało”, że Mieczysław Mastek i Stanisław Dubois byli agentami II Oddziału i wywieziony do obozu pracy Pieczorłag w Komi ASRR.
Zwolniono go 21 sierpnia 1941 w wyniku układu Sikorski-Majski. Był starostą wagonu w transporcie 800 obywateli polskich w drodze do Kotłasu. Od października 1941 znalazł się w Londynie i został dokooptowany do Komitetu Zagranicznego PPS i Rady Narodowej RP. Przebywał na leczeniu w Edynburgu, gdzie zmarł. Początkowo pochowany obok Hermana Liebermana na cmentarzu Highgate w Londynie, w 1967 ekshumowany do Wiednia, gdzie spoczywa w grobie obok żony.
Pośmiertnie odznaczony Krzyżem Walecznych.

</doc>
<doc id="1422864" url="https://pl.wikipedia.org/wiki?curid=1422864" title="Dyrekcja krajowa">
Dyrekcja krajowa

Dyrekcja krajowa (niem. "Landesdirektion") – dawna jednostka administracyjna niemieckiego kraju związkowego Saksonia, dyrekcja powstała 1 sierpnia 2008 roku w wyniku reformy administracyjnej kraju związkowego, zastąpiła ona prezydium rejencyjne. Jednostka została zlikwidowana 1 marca 2012 roku i ponownie ją założono.
Organami administracyjnymi dyrekcji krajowej są okręgi administracyjne (niem. "Direktionsbezirke"), Saksonia podzielona jest na 3 takie okręgi. Powstały one głównie w granicach wcześniejszych rejencji, które zostały zniesione w 2008 roku. 
Na czele okręgu stoi prezydent okręgu (niem. "Präsident der Landesdirektion").

</doc>
<doc id="1422868" url="https://pl.wikipedia.org/wiki?curid=1422868" title="Alois Jakubith">
Alois Jakubith

Alois Jakubith (ur. 1913, zm. ?) – niemiecki kapo w obozie koncentracyjnym Flossenbürg i zbrodniarz wojenny.
Więzień, który przebywał w obozie Flossenbürg od 1938 do kwietnia 1945 roku. Pełnił funkcję pomocnika kapo i kapo w kamieniołomach, a także strażnika podczas ewakuacji obozu. Jakubith wielokrotnie katował podległych mu więźniów, nieraz za pomocą kija czy łopaty. Niektóre z jego ofiar zostały trwale okaleczone.
W procesie załogi Flossenbürga (US vs. Friedrich Becker i inni) Jakubith został skazany przez amerykański Trybunał Wojskowy w Dachau na karę dożywotniego pozbawienia wolności.

</doc>
<doc id="1422875" url="https://pl.wikipedia.org/wiki?curid=1422875" title="Złamanie kości skroniowej">
Złamanie kości skroniowej

Złamanie kości skroniowej () – złamanie, którego szczelina przechodzi przez struktury kości skroniowej stanowiącej podstawę czaszki. Ze względu na różnorodność struktur znajdujących się wewnątrz kości skroniowej (ucho, nerw twarzowy) są one zwykle bogatoobjawowe i charakteryzują się ciężkim przebiegiem.
Przyczyny.
Złamania kości skroniowej związane są z urazami głowy a ich przyczyną są najczęściej tępe urazy. Dotyczą one najczęściej mężczyzn w wieku 31-40 lat. Najczęściej dochodzi do nich podczas wypadków drogowych. Do innych przyczyn złamań kości skroniowej należą:
Dużo rzadziej złamania kości skroniowej występują jako skutek urazu penetrującego np. w przypadku ran postrzałowych.
Patomechanizm.
Przebieg szczeliny złamania wyznaczają najsłabsze elementy struktury kostnej. Niekiedy siła urazu powoduje, że szczelina złamania jest szeroka a odłamy kostne mogą być przemieszczone. W innych przypadkach szczelina jest dyskretna i stanowi mikroskopijne pęknięcie np. masywu kostnego błędnika. Ze względu na pneumatyczną budowę i liczne cienkie blaszki kostne, otwory i kanały wewnątrz kości skroniowej oraz różną gęstość, przebieg pęknięcia łączy ze sobą miejsca najmniej oporne, stąd szczelina złamania ma zwykle przebieg typowy. Na przebieg szczeliny złamania kości skroniowej ma także wpływ siła urazu oraz kierunek przyłożonej siły.
Podział.
Złamania kości skroniowej podzielone są w zależności przebiegu szczeliny złamania w stosunku do osi długiej piramidy kości skroniowej. Obecny podział według Mc Hugh wyróżnia trzy typy złamań:
Historia.
Pierwszy podział złamań kości skroniowej został wprowadzony w 1926 roku przez Ulricha, który wyróżnił złamania podłużne i poprzeczne. Brunner w 1934 roku podzielił złamania kości skroniowej na podłużne, poprzeczne i złamania szczytu piramidy. W 1936 roku Voss zaproponował podział złamań na kilka typów: złamania podłużne z uszkodzeniem ucha środkowego, złamania poprzeczne z uszkodzeniem ucha wewnętrznego, skojarzone złamania skośne i podłużne, skojarzone złamania skośne i poprzeczne oraz skojarzone złamania podłużne i poprzeczne.
Charakterystyka złamań kości skroniowej.
Złamania podłużne kości skroniowej.
Powstają w wyniku urazu, którego siła skierowana jest na boczną powierzchnię czaszki - okolica skroniowo-ciemieniowa. Szczelina złamania przebiega przez długą oś piramidy. Rozpoczyna się ona w tylnej części łuski kości skroniowej lub na wyrostku sutkowatym i biegnie przez tylno-górną ścianę części kostnej przewodu słuchowego zewnętrznego kierując się dalej w kierunku przednio-przyśrodkowym przez strop jamy bębenkowej oraz sutkowej i omijając masyw kostny błędnika dochodzi do tylnej ściany piramidy. Szczelina złamania podłużnego może przebiegać przez kostny kanał trąbki Eustachiusza, może ona powodować uszkodzenie zatoki esowatej, powodować rozwarstwienie, zwężenie lub tętniak rzekomy t. szyjnej wewnętrznej, jeżeli obejmuje kanał tętnicy szyjnej (łac. "canalis caroticus"). Ze względu na lokalizacje wyróżnia się niekiedy wśród złamań podłużnych złamania przednie, gdzie szczelina złamania biegnie nad kolankiem nerwu twarzowego i dalej może obejmować panewkę stawu skroniowo-żuchwowego. Złamania tylne przebiegają przez wyrostek sutkowaty, niszczą kosteczki słuchowe i dochodzą do otworu poszarpanego. Czasami szczelina złamania może przechodzić na drugą stronę podstawy czaszki, dając podłużne obustronne złamanie. W złamaniach podłużnych dominują objawy związane z uszkodzeniem struktur ucha środkowego: rozdarcie błony bębenkowej oraz rozerwanie łańcucha kosteczek słuchowych, przemieszczenie a nawet złamanie kosteczek słuchowych. Niekiedy pęknięciu kości skroniowej może towarzyszyć rozerwanie opony twardej środkowego dołu czaszki. Do najczęstszych objawów złamania podłużnego kości skroniowej należą:
Złamania poprzeczne kości skroniowej.
Powstają w wyniku urazu, którego siła skierowana jest z przodu (okolica czołowa) lub z tyłu (okolica potyliczna). Mają one cięższy przebieg niż złamania podłużne i towarzyszy im utrata świadomości. Szczelina złamania bierze swój początek w otworze wielkim lub w okolicy otworu szyjnego. Są one podzielone na złamania poprzeczne zewnętrzne, gdzie szczelina biegnie dalej przez ucho wewnętrzne pomiędzy ślimakiem i kanałami półkolistymi, wzdłuż kanału nerwu twarzowego i łamiąc przyśrodkową ścianę jamy bębenkowej przechodzi przez wzgórek (łac. "promontorium"), kończąc się w okolicy niszy okienka okrągłego i owalnego. Złamania poprzeczne wewnętrzne, których szczelina biegnie równolegle i bardziej przyśrodkowo od szczeliny złamania zewnętrznego, łamie poprzecznie przewód słuchowy wewnętrzny, biegnie dalej przez ślimak i kończy się ku przodowi na przednim brzegu piramidy kości skroniowej. W tym typie złamania poprzecznego nienaruszone pozostają struktury ucha środkowego i zewnętrznego. W złamaniach poprzecznych kości skroniowej błędnik błoniasty ulega uszkodzeniu lub nawet zniszczeniu na skutek krwotoku do wnętrza delikatnych struktur błędnika lub z powodu rozerwania. Objawy złamań poprzecznych są następujące:
Złamania mieszane.
Występują na skutek urazu tępego, jak i penetrującego. Przebieg szczeliny złamania jest nieregularny i może występować kilka szczelin. Objawy kliniczne mogą dotyczyć zarówno uszkodzenia struktur ucha środkowego jak i wewnętrznego i w zależności od przebiegu złamania są kombinacją obu złamań powyższych. 
Badanie otolaryngologiczne w złamaniach kości skroniowej.
W przypadku złamań podłużnych, jak wspomniano powyżej, obserwuje się krwawienie z ucha. Podczas rozerwania opony twardej krwisty wyciek może być podbarwiony wyciekającym z ucha płynem mózgowo-rdzeniowym. Niekiedy w przypadku złamań poprzecznych krwawienie z ucha w ogóle nie występuje, a w badaniu otoskopowym stwierdza się jedynie krwiak w jamie bębenkowej. Czasami może występować tylko wyciek płynu mózgowo-rdzeniowego z ucha z małą domieszką krwi. Po delikatnym odessaniu krwi ssakiem usznym w przypadku złamań podłużnych na ścianie górnej (górno-tylnej) przewodu słuchowego zewnętrznego, można zobaczyć uskok kostny i ranę skóry w przewodzie. Ponadto widoczne być może rozerwanie błony bębenkowej. Niekiedy w okolicy zausznej widoczne jest zasinienie na wysokości wyrostka sutkowatego.
Diagnostyka złamań kości skroniowej.
Zwykle obejmuje wykonanie badania TK z opcją wysokiej rozdzielczości (HR CT - "high resolution computed tomography"). Pozwala ona na uwidocznienie szczeliny złamania i możliwość prześledzenia jej przebiegu (ucho środkowe i wewnętrzne). W obrazie TK w jamie bębenkowej oraz w wyrostku sutkowatym może być widoczny krwiak. Nie należy zapominać, że złamaniu kości skroniowej mogą towarzyszyć także obrażenia mózgowia. W takim przypadku bardziej szczegółowym badaniem jest rezonans magnetyczny (MRI)
. Z powodu ciężkiego stanu chorego dalsza szczegółowa diagnostyka w pierwszych godzinach urazu staje się niemożliwa. Po opanowaniu stanu zagrożenia życia i odzyskaniu przez chorego przytomności dalsza diagnostyka laryngologiczna obejmuje:
Postępowanie.
Chory z powodu ciężkiego stanu ogólnego i nierzadko towarzyszących innych obrażeń jest hospitalizowany na oddziale OIOM. Rola otolaryngologa sprowadza się do opanowania krwawienia z ucha (założenie jałowego setonu usznego), oraz codziennych opatrunków usznych. Ważna jest codzienna wymiana opatrunków i obserwacja wycieków z ucha i stwierdzenia pojawienia się lub w dniach późniejszych ustępowania płynotoku usznego. W przypadku niedowładu nerwu twarzowego wykonuje się na oddziale laryngologicznym operację odbarczenia nerwu twarzowego, która polega na uwolnieniu pnia nerwu od uciskającego odłamu kostnego. W przypadku rozerwania błony bębenkowej wykonuje się operację plastyczną błony bębenkowej z jej odtworzeniem (myringoplastyka).
W ostrym stanie chory wymaga podawania antybiotyków drogą dożylną aby zapobiec rozprzestrzenieniu się ewentualnego zakażenia do wnętrza jamy czaszki oraz leków przeciwobrzękowych (mannitol). Nieodzowna jest także konsultacja neurologiczna, neurochirurgiczna oraz okulistyczna, celem wykluczenia ewentualnych powikłań wewnątrzczaszkowych.
Powikłania złamania kości skroniowej.
Ze względu na ciężki przebieg schorzenia, bliskość struktur wewnątrz jamy czaszki oraz sam przebieg szczeliny pęknięcia złamaniu kości skroniowej mogą towarzyszyć różne powikłania. Do powikłań wczesnych, które zwykle związane są z uszkodzeniem narządu sluchu i równowagi należą:
Powikłania późne złamania kości skroniowej obejmują:

</doc>
<doc id="1422876" url="https://pl.wikipedia.org/wiki?curid=1422876" title="Światowa Konferencja Radiokomunikacyjna">
Światowa Konferencja Radiokomunikacyjna

Światowa Konferencja Radiokomunikacyjna (, skrót "WRC") – konferencja organizowana przez Międzynarodowy Związek Telekomunikacyjny (ITU) do przeglądania, i w razie konieczności korygowania regulacji radiowych, czyli międzynarodowych umów kontrolujących użycie widma częstotliwości radiowych, orbit satelitów geostacjonarnych i niegeostacjonarnych. Konferencja odbywa się co dwa do czterech lat.
Przed rokiem 1993 konferencja nazywana była Światową Administracyjną Konferencją Radiową (WARC). W roku 1992 na dodatkowej konferencji w Genewie, ITU została zrestrukturyzowana i w wyniku tego od 1993 konferencja zmieniła nazwę na Światową Konferencję Radiokomunikacyjną.
Na konferencji w 2015 roku (WRC-15) ITU odroczyło decyzję o zniesieniu sekundy przestępnej do roku 2023.

</doc>
<doc id="1422880" url="https://pl.wikipedia.org/wiki?curid=1422880" title="Lord Nairne">
Lord Nairne

Lordowie Nairne 1. kreacji (parostwo Szkocji)
Dziedziczka tytułu lady Nairne: Fiona Diana Joan Bigham, najstarsza córka 14. lorda

</doc>
<doc id="1422885" url="https://pl.wikipedia.org/wiki?curid=1422885" title="Jarosław Janicki (lekkoatleta)">
Jarosław Janicki (lekkoatleta)

Jarosław Janicki (ur. 6 lipca 1966) – polski lekkoatleta - długodystansowiec, specjalizujący się w biegach ultramaratońskich.
Czterokrotny srebrny medalista World Challenge - nieoficjalnych mistrzostw świata w biegu na 100 km (1994, 1996, 2004, 2008). Trzykrotny mistrz (1994, 1995, 1996) i wicemistrz (2008) Europy w biegu na 100 km i zdobywca dwóch złotych (1994, 1996) oraz srebrnego (1995) medalu ME w drużynie. Trzykrotny zwycięzca Supermaratonu Calisia (1993, 1995, 2000), rekordzista Polski na dystansie 100 km (6:22:33 - 1995). Rekord życiowy w maratonie - 2:18:35 (1994).

</doc>
<doc id="1422886" url="https://pl.wikipedia.org/wiki?curid=1422886" title="Nadja Auermann">
Nadja Auermann

Nadja Auermann (ur. 19 marca 1971 w Berlinie Zachodnim) – niemiecka modelka.
Życiorys.
Nadja Auermann jest córką dwojga bankierów, którzy rozwiedli się w 1984 r. W wieku 13 lat Nadja wyróżniała się wśród rówieśniczek wyjątkowo długimi nogami, wtedy to starsza siostra zasugerowała jej karierę modelki. W 1989 r. Nadja ukończyła szkołę średnią i przez kilka lat pracowała jako kelnerka. W roku 1990 przyjechała do Paryża i podpisała kontrakt z agencją modelek Karins, a rok później zawarła umowę z agencją Elite Model Management.
W 1992 roku razem z Beverly Peele wystąpiła w teledysku George’a Michaela "Too Funky". Pierwszy sukces odniosła w 1993 r., kiedy zafarbowała włosy na platynowy blond. Wielokrotnie jej twarz zdobiła okładki międzynarodowych wydań magazynu Vogue: czterokrotnie niemieckie wydanie, trzykrotnie brytyjskie, włoskie i francuskie wydanie oraz raz amerykańskie. Odbyła również wiele sesji zdjęciowych dla międzynarodowych wydań: Harper’s Bazaar, Marie Claire, Elle. Jako jedyna modelka pojawiła się jednocześnie na okładkach dwóch najpopularniejszych amerykańskich magazynów mody – Vogue i Harper’s Bazaar. W 1995 roku jej zdjęcia pojawiły się w kalendarzu Pirelli.
Przez wiele lat była związana z domami mody: Chanel, Christian Dior, Dolce &amp; Gabbana. Współpracowała również z Thierrym Muglerem, Valentino, Jeanem-Paulem Gaultierem i Viktorem &amp; Rolfem. Brała udział w kampaniach reklamowych, m.in.: Chanel, Prada i Valentino.
W 1997 roku urodziła córkę, której ojcem jest Olaf Björn. Dwa lata później wyszła za mąż za niemieckiego aktora Wolframa Grandezke, tego samego roku urodził się ich syn, a kilka lat później para rozwiodła się.
W 2003 r. ukazały się jej perfumy o nazwie „Nadja Auermann”

</doc>
<doc id="1422887" url="https://pl.wikipedia.org/wiki?curid=1422887" title="Osa saksońska">
Osa saksońska

Osa saksońska ("Dolichovespula saxonica") – palearktyczny gatunek owada z rodziny osowatych (Vespidae). Podobna do "Dolichovespula adulterina", która u niej pasożytuje. "Dolichovespula adulterina" wchodzi do jej gniazda, zabijając lub przepędzając królową, po czym przejmuje kontrolę nad kolonią i składa tam własne jaja.
Występuje w Europie oraz w północnej i środkowej Azji. Gatunek synantropijny. Owalne lub jajowate gniazda buduje na elementach budynków, strychach, w szopach i altanach. Osa saksońska osiąga długość od 11 do 17 mm. Nie jest agresywna. 

</doc>
<doc id="1422888" url="https://pl.wikipedia.org/wiki?curid=1422888" title="Đàn Chim Việt">
Đàn Chim Việt

Đàn Chim Việt (dosł. "Stada wietnamskich ptaków") – czasopismo w języku wietnamskim wydawane w Polsce, obecnie tylko w wersji internetowej. W postaci papierowej czasopismo ukazywało się jako miesięcznik, pierwszy numer ukazał się pod koniec roku 1999, ostatni w 2006 roku. 
„Đàn Chim Việt” miał charakter społeczno-polityczno-kulturalny i był opozycyjny w stosunku do władz Wietnamu. Jako czasopismo papierowe był kolportowany także poza granicami Polski. 
Portal Đàn Chim Việt jest określany jako jeden z najbardziej znanych wietnamskich opozycyjnych portali internetowych na świecie. Prócz informacji redakcyjnych, na portalu publikowane są także blogi. Jedna z blogerek związanych z Đàn Chim Việt, Huỳnh Thục Vy, w 2012 roku została wyróżniona nagrodą Hellman/Hammetta, przyznawaną przez organizację Human Rights Watch.

</doc>
<doc id="1422891" url="https://pl.wikipedia.org/wiki?curid=1422891" title="Heart of Darkness (album)">
Heart of Darkness (album)

Heart of Darkness – piąty studyjny album heavy metalowej grupy Grave Digger. Wydany 3 kwietnia 1995 roku przez GUN Records.
Lista utworów.
Bonusowe utwory pochodzą z edycji limitowanej do 6666 kopii.

</doc>
<doc id="1422899" url="https://pl.wikipedia.org/wiki?curid=1422899" title="Alois Obermeier">
Alois Obermeier

Alois Obermeier (ur. 10 kwietnia 1901 w Landshut, zm. ?) – zbrodniarz nazistowski, dowódca batalionu wartowniczego SS w obozie koncentracyjnym Gusen i SS-Sturmbannführer.
Członek NSDAP (nr legitymacji partyjnej 64542) i SS (nr identyfikacyjny 1885). Służbę obozową rozpoczął w Dachau. Członek Waffen-SS od 1939. Od lutego 1940 do początku 1945 pełnił służbę w obozie Gusen I. Początkowo był dowódcą kompanii wartowniczej, następnie awansował na dowódcę batalionu wartowniczego w tym obozie. Jako jeden z najwyższych stopniem członków załogi obozu, Obermeier wyznaczał do plutonów egzekucyjnych podległych mu żołnierzy SS. Brał również udział w przynajmniej jednej masowej egzekucji na terenie Gusen.
W powojennym procesie załogi Mauthausen-Gusen (US vs. Georg Bach i inni) przed amerykańskim Trybunałem Wojskowym w Dachau skazany został na 10 lat pozbawienia wolności.

</doc>
<doc id="1422900" url="https://pl.wikipedia.org/wiki?curid=1422900" title="Okręg administracyjny Chemnitz">
Okręg administracyjny Chemnitz

Okręg administracyjny Chemnitz (niem. "Direktionsbezirk Chemnitz") – jeden z dawnych trzech tego typów okręgów w Saksonii. Okręg powstał 1 sierpnia 2008 jako następstwo rejencji Chemnitz w wyniku reformy administracyjnej kraju związkowego. Jednostka została zlikwidowana 1 marca 2012 roku. Siedziba okręgu znajdowała się w mieście Chemnitz.
Okręg Chemnitz składał się z dawnej rejencji o tej samej nazwie i dawnego powiatu Döbeln.
Podział administracyjny.
Okręg administracyjny Chemnitz składał się z:
 
Miasto na prawach powiatu:
Powiaty ziemskie:

</doc>
<doc id="1422904" url="https://pl.wikipedia.org/wiki?curid=1422904" title="Stanisław Dzikowski">
Stanisław Dzikowski

Stanisław Dzikowski (ur. 21 lutego 1884 we Lwowie, zm. 11 stycznia 1951 w Milanówku) – polski dziennikarz i powieściopisarz.
Życiorys.
Urodził się w rodzinie Mieczysława i Emilii z Schoenów. Wykształcenie gimnazjalne zakończone maturą uzyskał we Lwowie. Studiował w Zurychu, Monachium i Lwowie. Od 1905 pracował w redakcji dziennika „Wiek Nowy” we Lwowie. Od 1908 współpracował m.in. z „Kurierem Warszawskim”, „Tygodnikiem Illustrowanym”, „Słowem”. W 1909 zamieszkał w Warszawie, gdzie współpracował stale z tygodnikiem „Świat”, aż do 1925.
W latach 1914–1918 służył w II Brygadzie Legionów Polskich. W 1920 założył Warszawską Agencję Fotograficzną. Od 1924 pracował w redakcji „Expressu Porannego” w Warszawie.
Po wojnie był zastępcą kierownika działu literackiego w „Gazecie Ludowej”, która to współpraca zakończyła się wskutek likwidacji pisma przez władze po ucieczce wicepremiera Mikołajczyka z Polski. W tym okresie dał się poznać z ostrego pióra, krytykującego postawy ówczesnych twórców wychwalających nowy ład w Polsce. Po utracie posady borykał się z coraz większymi problemami finansowymi, spowodowanymi izolacją, na jaką skazały go ówczesne władze PRL.
Zmarł nagle na zawał serca 11 stycznia 1951 w Milanówku.
Dorobek literacki.
Był też redaktorem czasopism: „Wieś ilustrowana”, „Życie Polskie”. Współtworzył „Powrót taty: ulotne pismo satyryczne”, Warszawa, w lutym 1917. Był także autorem baśni: "Diabli-tanecznicy", "Diabelska gra", "Anioł i ksiądz", "Leniwa dziewczyna", "Trzy rady" i wydał powieść "Gracz" (1919). Napisał też "Rok wojny w Warszawie" (1915) oraz dzieło o Kresach "Egzotyczna Polska. Z Myśliwskiej włóczęgi" (Warszawa 1931).

</doc>
<doc id="1422905" url="https://pl.wikipedia.org/wiki?curid=1422905" title="AmigaOne">
AmigaOne

AmigaOne – linia komputerów produkowana przez firmę Eyetech na licencji Amiga Inc. w latach 2000–2005 oraz przez firmę A-EON Technology od roku 2009 do dziś.
Pierwotne plany firmy Eyetech zakładały skonstruowanie dwóch kart rozszerzeń o nazwach: AmigaOne 1200 PPC i AmigaOne 4000 PPC, oraz nowej płyty głównej AmigaOne. Ostatecznie jednak zrezygnowano ze wspierania klasycznej linii Amig, decydując się na produkcję nowej linii komputerów. W ten sposób powstały następujące modele: AmigaOne-SE G3, AmigaOne-XE G4, Micro A1, MicroA1-C, oraz MicroA1-I, która nie doczekała się realizacji. Firma A-EON produkuje obecnie model o nazwie X1000 i planuje go zastąpić projektowaną rodziną modeli X5000.
AmigaOne-SE G3.
Jest to pierwszy model z serii AmigaOne, którego producentem jest firma Eyetech. Na płycie głównej, zgodnej ze standardem ATX, znalazł się procesor PowerPC G3 600 Mhz. Można do niej dołączyć karty graficzne, muzyczne i telewizyjne, zarówno w standardzie PCI, jak i AGP. Obsługiwane systemy operacyjne to: AmigaOS 4, Linux PPC i MacOS (poprzez MacOnLinux lub PegXMac).
Specyfikacja:
AmigaOne-XE G4.
Płyta, zgodna ze standardem ATX, może być montowana w zwykłych obudowach przeznaczonych dla komputerów klasy PC. Podobnie jak w przypadku AmigaOne SE istnieje możliwość podłączenia zwykłych kart graficznych, muzycznych, etc., posiadających interfejs AGP lub PCI. Obsługiwane systemy operacyjne to: AmigaOS 4, Linux PPC, MacOS (poprzez MacOnLinux lub PegXMac).
Specyfikacja:
Micro A1.
Zgodnie z nazwą rozmiary tej płyty głównej są niewielkie: 170 mm × 170 mm. Istnieje możliwość montażu w każdej obudowie przeznaczonej dla komputerów klasy PC. Obecnie istnieje tylko jeden model tej płyty o nazwie MicroA1-C, ponieważ wersja MicroA1-I nie została przeznaczona na sprzedaż. Płyta MicroA1-C posiada jeden port PCI, który może zostać rozszerzony do trzech slotów za pomocą specjalnej przelotki. Ponadto posiada wmontowaną już na stałe kartę graficzną, układ dźwiękowy, port USB i kanał IDE.
Specyfikacja płyty Micro A1 w wersji standardowej (MicroA1-C):
AmigaOne X1000.
Istnieje przygotowana dystrybucja Linuxa – Ubuntu na ten komputer.
Specyfikacja według producenta:

</doc>
<doc id="1422911" url="https://pl.wikipedia.org/wiki?curid=1422911" title="Karol Lewakowski">
Karol Lewakowski

Karol Eugeniusz Lewakowski (ur. 28 marca 1836 w Snopkowie k. Lwowa, zm. 13 listopada 1912 w Rapperswilu) – adwokat, powstaniec styczniowy, przedsiębiorca, polityk demokratyczny i współtwórca polskiego ruchu ludowego,
Życiorys.
W 1855 ukończył gimnazjum we Lwowie. Następnie do 1862 studiował prawo na Uniwersytecie Franciszkańskim we Lwowie, uzyskując tytuł doktora. Jako student praktykował w kancelarii prawnej we Lwowie należącej do adwokata i działacza liberalnego Maurycego Kabata.
W okresie przedpowstaniowym należał do tzw. Czerwonej Lawy, kierowanej przez Jana Dobrzańskiego, związanej z „czerwonymi” w Królestwie. Po wybuchu powstania styczniowego wziął w nim udział. Początkowo należał do Komisji Ekspedycyjnej we Lwowie zaopatrującej w broń oddziały powstańcze. Od marca 1863 służył w oddziale Leona Czechowskiego, a po jego rozbiciu przedostał się do Galicji. Po sformowaniu oddziału M. Borelowskiego i. Żalplachty-Zapałowicza wyprawił się ponownie z nimi do Królestwa. W końcu czerwca 1863 na polecenie generała Józefa Wysockiego udał się do Mołdawii, gdzie był przedstawicielem (komisarzem) Rządu Narodowego. Po złożeniu dymisji współpracował ze swoim następcą Janem Stellą-Sawickim. W trakcie powstania awansowany na kapitana.
Po upadku powstania władze austriackie wytoczyły mu proces oskarżając o zdradę stanu (1864). Zbiegł wówczas do Rumunii, gdzie przebywał do 1866, pracując jako zastępca dyrektora kancelarii prawnej w kolejowej firmie budowlanej Thomasa Brasseya (1865–1866). Po otrzymaniu ułaskawienia powrócił do Galicji i bezskutecznie w latach zabiegał o otwarcie kancelarii adwokackiej we Lwowie (1866–1870). W 1870 wyjechał do Rumunii, gdzie pracował ponownie w firmie Breassya, następnie od 1877 był dyrektorem firmy budującej drogi i mosty w Jassach. Był organizatorem życia kulturalnego Polaków w Rumunii i współzałożycielem tamtejszej Biblioteki Polskiej.
Po powrocie do Galicji administrował rodzinnym majątkiem w Snopkowie (1880–1881), następnie został członkiem zarządu kolei Lwów-Czerniowce-Jassy (1882–1884). Szybko usunięty ze stanowiska z powodu dążenia do spolszczenia personelu tego przedsiębiorstwa. Założył wówczas wraz z Franciszkiem Longchampsem kopalnię ropy naftowej w Słobodzie Rungurskiej, przekształcając ją w jedną z przodujących firm galicyjskiego przemysłu naftowego. Zatrudnił w niej także swego bratanka Zygmunta Lewakowskiego. Założył także nowe kopalnie w Iwoniczu i Borysławiu.
W 1883 powrócił do Lwowa, gdzie prowadził odtąd kancelarię adwokacką, od 1891 po przejęciu kancelarii brata Augusta także w Krośnie. Zaangażował się także zgodnie ze swymi demokratycznymi przekonaniami w życie polityczne. Był posłem wybieranym z kurii II (gmin miejskich) z okręgu wyborczego nr 1 (miasto Lwów) do austriackiej Rady Państwa VI kadencji (od 4 grudnia 1884 do 23 kwietnia 1885, po rezygnacji Juliana Zachariewicza), VII kadencji (od 22 września 1885 do 1 czerwca 1888 i od 30 października 1888 do 23 stycznia 1891), VIII kadencji (od 9 kwietnia 1891 do 22 stycznia 1897). W parlamencie austriackim należał do Koła Polskiego w Wiedniu. Pozostawał jednak w opozycji wobec konserwatywnej większości Koła, a w parlamencie wielokrotnie zabierał głos w obronie działaczy ludowych. W 1896 wykluczony z Koła pod pretekstem złamania solidarności. Od tego czasu pozostawał posłem niezależnym. Prawdopodobnie jako pierwszy Polak uczestniczył w pracach Unii Międzyparlamentarnej. Dzięki swemu wystąpieniu w parlamencie w listopadzie 1894, kiedy zaprotestował przeciwko uczczeniu pamięci zmarłego cara Aleksandra III, zyskał popularność zarówno w kraju, jak i zagranicą.
Utrzymywał kontakty z ośrodkami polskiej emigracji w Europie Zachodniej. Był członkiem Ligi Polskiej w latach 1887–1894 i Ligi Narodowej (1894–1895). Od 1889 był wiceprezesem Rady Muzealnej Raperswilskiej, a od 30 kwietnia 1892 wchodził w skład Rady Nadzorczej Skarbu Narodowego, którego był współzałożycielem. W 1891 był krótko prezesem Towarzystwa Przyjaciół Oświaty założonego przez Marię i Bolesława Wysłouchów. W 1894 współtworzył Polskie Towarzystwo Demokratyczne (6 kwietnia 1895 został wybrany prezesem PTD we Lwowie), ale ostatecznie związał się z powstającym ruchem ludowym. 28 lipca 1895 w Rzeszowie, na zjeździe chłopskich przedstawicieli komitetów wyborczych, został wybrany na prezesa nowo powstałego Stronnictwa Ludowego. 15 lipca 1897 z powodu stanu zdrowia zrzekł się prezesury Stronnictwa Ludowego i przeniósł się do Rapperswilu w Szwajcarii, gdzie spędził ostatnie lata życia. W Rapperswilu mieszkał w swojej willi „Snopków”. Jako aktywista Związku Wychodźstwa Polskiego prowadził ożywioną działalność propagandową w sprawie polskiej. W 1903 jako członek Komisji Nadzorczej Skarbu Narodowego zaprotestował przeciwko wypłacaniu odsetek tego skarbu na rzecz Ligi Narodowej, uważając, że inne organizacje demokratyczne mają także prawo do tych pieniędzy. Kiedy okazało się, że znalazł się w mniejszości, zrezygnował z prac w Komisji. Utrzymywał nadal kontakt z działaczami ludowymi w Galicji, m.in. starał się załagodzić w latach 1910–1911 narastający konflikt między Bolesławem Wysłouchem a Janem Stapińskim.
Życie prywatne.
Urodzony w zamożnej rodzinie mieszczańskiej ze Lwowa, był synem Ignacego i Oktawii z domu Gerard de Festenburg. Miał braci: Augusta (1833–1891, prawnika i burmistrza Krosna), Władysława (1840–1880, ziemianina, właściciela dób Snopków, ojca Zygmunta Lewakowskiego), oraz Alfreda (1841–1912), także ziemianina, właściciela majątku pod Złoczowem i więźnia stanu. Wszyscy trzej bracia byli uczestnikami powstania styczniowego. Ożenił się w 1868 z Mary Smith, dzieci nie mieli. Pochowany na cmentarzu w Rapperswilu.
Upamiętnienie.
Ulica Karola Lewakowskiego znajduje się w Rzeszowie. W 2011 powstał film dokumentalny poświęcony Karolowi Lewakowskiemu pt. "Po co ci te chłopy?" (scenariusz i reżyseria: Marek Maldis).

</doc>
<doc id="1422914" url="https://pl.wikipedia.org/wiki?curid=1422914" title="Dolichovespula adulterina">
Dolichovespula adulterina

Dolichovespula adulterina – gatunek owada z rodziny osowatych (Vespidae), o holarktycznym i częściowo orientalnym zasięgu występowania.
Bardzo podobna do osy saksońskiej, której jest pasożytem – przepędza lub zabija królową, po czym przejmuje kontrolę nad kolonią i składa swoje jaja. Osiąga do 17 mm długości. Występuje w Europie, Azji oraz w Ameryce Północnej.

</doc>
<doc id="1422917" url="https://pl.wikipedia.org/wiki?curid=1422917" title="Droga wojewódzka nr 652">
Droga wojewódzka nr 652

Droga wojewódzka nr 652 (DW652) – droga wojewódzka o długości 42 km, łączącą Kowale Oleckie (DK 65) z DW 653 w Suwałkach.
Droga położona na terenie województwa warmińsko-mazurskiego (powiat olecki) oraz na terenie województwa podlaskiego (powiat suwalski).
Miejscowości leżące przy trasie DW652.
Województwo warmińsko-mazurskie
Województwo podlaskie

</doc>
<doc id="1422918" url="https://pl.wikipedia.org/wiki?curid=1422918" title="Gymnocalycium amerhauseri">
Gymnocalycium amerhauseri

Gymnocalycium amerhauseri – gatunek rośliny z rodziny kaktusowatych. Występuje w Ameryce Południowej, tylko w północnej Argentynie.

</doc>
<doc id="1422921" url="https://pl.wikipedia.org/wiki?curid=1422921" title="Gymnocalycium hybopleurum">
Gymnocalycium hybopleurum

Gymnocalycium hybopleurum – gatunek sukulenta z rodziny kaktusowatych. Występuje w Argentynie: Catamarca, Sierra Ambato.
Synonimy.
Gatunek o licznych synonimach:

</doc>
<doc id="1422930" url="https://pl.wikipedia.org/wiki?curid=1422930" title="Jan Mikulicz">
Jan Mikulicz



</doc>
<doc id="1422931" url="https://pl.wikipedia.org/wiki?curid=1422931" title="Johann Reese">
Johann Reese

Johann Reese (ur. 5 maja 1906, zm. 8 października 1946 w Hameln) – zbrodniarz hitlerowski, kierownik komanda więźniarskiego ("Kommandoführer") w obozie koncentracyjnym Neuengamme i SS-Unterscharführer. Skazany na karę śmierci w pierwszym procesie załogi Neuengamme przez brytyjski Trybunał Wojskowy w Hamburgu. Wyrok wykonano przez powieszenie w więzieniu Hameln.

</doc>
<doc id="1422932" url="https://pl.wikipedia.org/wiki?curid=1422932" title="Yvan Attal">
Yvan Attal

Yvan Attal (ur. 4 stycznia 1965 w Tel Awiwie) – izraelsko-francuski aktor filmowy i telewizyjny.
Życiorys.
Urodzony w Tel Awiwie, dorastał w Paryżu. Ma francusko-algiersko-żydowskich rodziców.
Zadebiutował na dużym ekranie rolą Halperna w komedii romantycznej "Świat bez litości" ("Un monde sans Pitié", 1989), za którą otrzymał nagrodę Cezara dla najbardziej obiecującego aktora i nagrodę im. Michela Simona w St. Denis. Pierwszym reżyserowanym przez niego filmem fabularnym był melodramat "Moja żona to aktorka" ("Ma femme est une actrice", 2001).
Pojawił się także w dramacie kryminalnym Sydneya Pollacka "Tłumaczka" ("The Interpreter", 2005) z Seanem Pennem i Nicole Kidman, dramacie sensacyjnym Stevena Spielberga "Monachium" ("Munich", 2005) u boku Erica Bany, Daniela Craiga i Mathieu Kassovitza oraz komedii Bretta Ratnera "Godziny szczytu 3" ("Rush Hour 3", 2007) z udziałem Romana Polańskiego.
Zajmuje się także dubbingiem, użyczył swojego głosu bohaterom odtwarzanym przez Toma Cruise’a we francuskich wersjach filmów: "Oczy szeroko zamknięte" ("Eyes Wide Shut", 1999), "" (2000) i "Vanilla Sky" (2001).
Życie prywatne.
W 1991 związał się z Charlotte Gainsbourg, z którą ma trójkę dzieci: Bena (ur. 12 czerwca 1997), Alice (ur. 8 listopada 2002) i Joe (ur. 16 lipca 2011).

</doc>
<doc id="1422933" url="https://pl.wikipedia.org/wiki?curid=1422933" title="Noviny STV">
Noviny STV

Noviny STV – nieistniejący słowacki program informacyjny, który był emitowany codziennie o 19:30 na kanale STV1. Ostatnie wydanie tego programu wyemitowano 31 grudnia 2003 roku. Noviny STV zostały zastąpione przez Správy STV.
Prowadzący.
W ostatnim okresie program prowadzili 
W przeszłości także:

</doc>
<doc id="1422934" url="https://pl.wikipedia.org/wiki?curid=1422934" title="Okręg administracyjny Drezno">
Okręg administracyjny Drezno

Okręg administracyjny Drezno (niem. "Direktionsbezirk Dresden") – jeden z dawnych trzech tego typów okręgów w Saksonii. Okręg powstał 1 sierpnia 2008 jako następstwo rejencji Drezno w wyniku reformy administracyjnej kraju związkowego. Jednostka została zlikwidowana 1 marca 2012 roku. Siedziba administracyjna okręgu znajdowała się w Dreźnie. 
Granice okręgu nakładały się dokładnie z granicami wcześniejszej rejencji o tej samej nazwie.
Podział administracyjny.
Okręg administracyjny Drezno składał się z:
Miasto na prawach powiatu:
Powiaty ziemskie:

</doc>
<doc id="1422942" url="https://pl.wikipedia.org/wiki?curid=1422942" title="Adolf Speck">
Adolf Speck

Adolf Speck (ur. 14 października 1911, zm. 8 października 1946 w Hameln) – zbrodniarz hitlerowski, kierownik komanda więźniarskiego ("Kommandoführer") w obozie koncentracyjnym Neuengamme i SS-Rottenführer.
W kwietniu 1945 brał udział w zabójstwie 22 dzieci (ofiar pseudoeksperymentów medycznych lekarza SS Kurta Heissmeyera) i 28 więźniów Neuengamme (24 jeńców radzieckich, 2 lekarzy francuskich i 2 lekarzy holenderskich) w podobozie "Bullen-Huser Damm". Skazany na karę śmierci w pierwszym procesie załogi Neuengamme przez brytyjski Trybunał Wojskowy w Hamburgu. Wyrok wykonano przez powieszenie w więzieniu Hameln.

</doc>
<doc id="1422947" url="https://pl.wikipedia.org/wiki?curid=1422947" title="Willy Warnke">
Willy Warnke

Willy Warnke (ur. 28 kwietnia 1907, zm. 8 października 1946 w Hameln) – zbrodniarz hitlerowski, członek załogi obozu koncentracyjnego Neuengamme i SS-Rottenführer. Skazany na karę śmierci w pierwszym procesie załogi Neuengamme przez brytyjski Trybunał Wojskowy w Hamburgu. Wyrok wykonano przez powieszenie w więzieniu Hameln.

</doc>
<doc id="1422948" url="https://pl.wikipedia.org/wiki?curid=1422948" title="Heinrich Ruge">
Heinrich Ruge

Heinrich Ruge (ur. 1 grudnia 1912, zm. 8 października 1946 w Hameln) – zbrodniarz hitlerowski, członek załogi obozu koncentracyjnego Neuengamme i SS-Unterscharführer. Skazany na karę śmierci w pierwszym procesie załogi Neuengamme przez brytyjski Trybunał Wojskowy w Hamburgu. Wyrok wykonano przez powieszenie w więzieniu Hameln.

</doc>
<doc id="1422949" url="https://pl.wikipedia.org/wiki?curid=1422949" title="Sieć LAN">
Sieć LAN



</doc>
<doc id="1422952" url="https://pl.wikipedia.org/wiki?curid=1422952" title="Tranvía del Este">
Tranvía del Este

Tranvía del Este – system komunikacji tramwajowej, działający w dzielnicy Puerto Madero w Buenos Aires w Argentynie. Oficjalne otwarcie miało miejsce 14 lipca 2007, zaś rozpoczęcie regularnych kursów miało miejsce 25 lipca.
Tabor.
Wszystkie pojazdy do obsługi nowej linii tramwajowej zostały dostarczone przez francuski koncern Alstom. Tramwaje obsługujące trasę są dwusystemowe. Wszystkie pojazdy są niskopodłogowe, jednocześnie mogą one jednorazowo przewieść 300 pasażerów (48 miejsc stałych oraz 16 miejsc składanych).
Trasa.
Na trasie przejazdu znajdują się następujące stacje/przystanki:
Tramwaje kursują od poniedziałku do soboty w godzinach od 8:00 do 23:20, zaś w niedziele i święta od 9:00 do 22:00 w takcie 15-minutowym. Bilety można zakupić w automatach biletowych zamontowanych na każdym przystanku. Bilet jednorazowy na przejazd kosztuje 1 ARS.
Plany rozbudowy.
Planowana jest dalsza rozbudowa istniejącej sieci tramwajowej. Rozbudowę planuje się o kolejne 2 km do dworca kolejowego Retiro, następnie 5,2 km. w kierunku terminalu autobusowego aż do portowej dzielnicy La Boca, gdzie ma być przystanek końcowy trasy, jednakże w studium wykonalności pozostaje plan o dalsze rozbudowywanie systemu tramwajowego w Buenos Aires.

</doc>
<doc id="1422955" url="https://pl.wikipedia.org/wiki?curid=1422955" title="Karl Wiedemann">
Karl Wiedemann

Karl Helmuth Wiedemann – zbrodniarz hitlerowski, członek załogi obozu koncentracyjnego Neuengamme i SS-Obersturmführer. Skazany na 15 lat pozbawienia wolności w pierwszym procesie załogi Neuengamme przez brytyjski Trybunał Wojskowy w Hamburgu. 

</doc>
<doc id="1422957" url="https://pl.wikipedia.org/wiki?curid=1422957" title="Okręg administracyjny Lipsk">
Okręg administracyjny Lipsk

Okręg administracyjny Lipsk (niem. "Direktionsbezirk Leipzig") – jeden z dawnych trzech tego typów okręgów w Saksonii. Okręg powstał 1 sierpnia 2008 jako następstwo rejencji Lipsk w wyniku reformy administracyjnej kraju związkowego. Jednostka została zlikwidowana 1 marca 2012 roku. Siedziba administracyjna okręgu znajdowała się w Lipsku.
 Wynika to z dołączenia dawnego powiatu Döbeln do powiatu Mittelsachsen z okręgu administracyjnego Chemnitz.
Podział administracyjny.
Okręg administracyjny Lipsk składał się z:
Miasto na prawach powiatu:
Powiaty ziemskie:

</doc>
<doc id="1422963" url="https://pl.wikipedia.org/wiki?curid=1422963" title="Wielki mroczek brązowy">
Wielki mroczek brązowy



</doc>
<doc id="1422966" url="https://pl.wikipedia.org/wiki?curid=1422966" title="Synagoga Beth-El w Casablance">
Synagoga Beth-El w Casablance

Synagoga Beth-El w Casablance (hebr. בית הכנסת בית-אל) – sefardyjska synagoga znajdująca się w Casablance w Maroku, przy ulicy Verlet Hanus 67. Jest jednym z około 30 funkcjonujących w mieście żydowskich domów modlitwy, a także uchodzi za centrum miejscowej społeczności żydowskiej.

</doc>
<doc id="1422970" url="https://pl.wikipedia.org/wiki?curid=1422970" title="Szah Malik">
Szah Malik

Szah Malik (? - zm. ok. 1044) – władca państwa Oguzów Oguz Jabgu, panujący w Dżandzie i Jangikencie nad Syr-darią oraz Chorezmie.
Był synem Ali-chana, poprzedniego władcy Oguz Jabgu. Władzę przejął przed rokiem 1034, w którym miał dokonać wielkiego rajdu na Seldżuków, znajdujących się wówczas na terenie Chorezmu, zabijając 7 lub 8 tysięcy spośród nich. Tradycyjna wrogość pomiędzy Oguz Jabgu a Seldżukami doprowadziła Szah Malika do przymierza z walczącym z nimi Ghaznawidą Masudem, który w roku 1038 przekazał mu władzę nad Chorezmem, znajdującym się wówczas w posiadaniu Isma'ila, syna Altuntasza, dawnego ghaznawidzkiego namiestnika tej prowincji. W roku 1041 Szah Malikowi udało się opanować Chorezm (Isma'il uciekł do Seldżuków), jednak w międzyczasie sytuacja w regionie uległa dramatycznej zmianie po zwycięstwie Seldżuków nad Masudem w bitwie pod Dandankanem w 1040 i śmierci tegoż ostatniego w następnym roku. Pozbawiony wsparcia swego sprzymierzeńca trzy lata później Szah Malik został wyparty z Chorezmu przez Seldżuków i rozpoczął swoją ucieczkę przez Iran do Mekranu, w trakcie której zginął. Prawdopodobnie w tym samym czasie Połowcy zajęli Dżand, kończąc istnienie państwa Oguz Jabgu.

</doc>
<doc id="1422971" url="https://pl.wikipedia.org/wiki?curid=1422971" title="62 Szczep WDHiGZ „Polanie” im. Króla Bolesława Chrobrego">
62 Szczep WDHiGZ „Polanie” im. Króla Bolesława Chrobrego

62. Szczep Harcerski Polanie im. Bolesława Chrobrego działa w Warszawie w Gimnazjum nr 141 na Targówku przy ulicy Trockiej 4.
Obrzędowość.
Szczep ma obrzędowość rycerską.
Nazwa.
Nazwa szczepu pochodzi od nazwy jednego z plemion słowiańskich zamieszkującego w VII–X w. dorzecze środkowej Warty.
Szczep 62. Warszawskich Drużyn Harcerskich i Zuchowych "POLANIE" im. Króla Bolesława Chrobrego, Obecnie 62. Szczep Harcerski "Polanie" im. Króla Bolesława Chrobrego.
Nazwy drużyn, herby.
Każda nowo utworzona drużyna jako swój znak i nazwę przyjmowała herb rycerski – na początku działalności np. Mazowie, Piastowie, Sulima, Bogoria (Orla), Gaudium, Wyssogota, Nebram. Obowiązkowymi elementem stało się szycie proporców drużyn oraz zastępów, które swoim kształtem nawiązują do chorągwi rycerskich. Ciekawostką może być fakt, że nazwy występujące obecnie posiadają charakterystyczną literę A, która jest jednakowa w swoim kształcie w nazwach wszystkich drużyn. Ważnym wydarzeniem stało się zaprojektowanie i uszycie sztandaru w piętnastą rocznice reaktywowania szczepu.
Sztandar szczepu.
Sztandar 62. Szczepu Harcerskiego „Polanie” im. Króla Bolesława Chrobrego jest symbolem honoru i godności każdego zucha, harcerza i instruktora szczepu. Bycie członkiem Pocztu Sztandarowego jest największym honorem dla harcerza. Sztandar towarzyszy harcerzom w każdej ważnej uroczystości szczepowej. Sztandar szczepu składa się z dwóch płatów materiału w kolorach czerwonym i czarnym. Na stronie czerwonej znajduje się Krzyż Harcerski oraz napis Związek Harcerstwa Polskiego. Po stronie czarnej znajduje się pełna nazwa szczepu: Szczep 62. Warszawskich Drużyn Harcerskich i Gromad Zuchowych „Polanie” im. Króla Bolesława Chrobrego oraz tarcza z dwoma skrzyżowanymi mieczami.
Pasowanie na rycerzy.
Tradycyjny obrzęd pasowania na rycerzy w szczepie ma miejsce po złożeniu przyrzeczenia harcerskiego. Od kilkunastu lat, na znak obrzędowego przyjęcia do szczepu każdy harcerz otrzymuje suwak na chustę przedstawiający miniaturę jego znaku herbowego. Znak herbowy pochodzi od nazwiska i jest odszukiwany w „Herbarzu". Obrzędowe pasowanie i wręczenie herbu ma miejsce najczęściej podczas uroczystości związanych ze świętem szczepu (15 grudnia). Charakterystycznym przedmiotem jest tutaj obrzędowy miecz, wykonany niegdyś w takim celu.
Od 2008 roku Krzyże Harcerskie nadawane w szczepie są numerowane. Kolejne nadania są wpisywane do szczepowego rejestru.
Historia.
Do 1939 roku.
Pierwsza drużyna z numerem 62 powstała w 1928 r., działała w szkole powszechnej na Woli (ul. Chłodna 37) i nazywała się 62. WDH im. Leopolda Lisa-Kuli (drużynowy Władysław Kuś od 1933 r. Józef Podobas). Wzmianka o drugiej drużynie pochodzi z 1936 r., w rozkazach hufcowego Hufca Praga wymieniana była jako drużyna w okręgu wizytacyjnym Praga. Zalążkiem drużyny był patrol chłopców z 51. WDH z plutonowym M. Bukaczem, późniejszym drużynowym 62. WDH im. biskupa Władysława Bandurskiego. Początkowo działała przy szkołach powszechnych nr 49 i 51 (ul. Szeroka 17, obecnie ul. Kłopotowskiego, dziś w tym miejscu znajduje się Urząd Dzielnicy Praga-Północ), w rejonie wizytacyjnym Praga.
1939–1945.
Podczas wojny w konspiracji harcerze utworzyli dwie sekcje w drużynie Grup Szturmowych PR-200, uczestniczyli w działaniach innych drużyn, wchodzili w skład NOW i AK (661 pluton Armii Krajowej). Po wojnie drużyna wchodziła w skład Hufca Praga (w 1947 roku. 62 WDH uczestniczy w Zlocie Hufca Praga w Aninie). W tym czasie zbiórki odbywały się w gimnazjum kupieckim przy ul. Brzeskiej.
1945–1983.
Drużyna zlikwidowana została w okresie stalinowskim, reaktywowana w 1958 roku jako 62. WDH-ek im. Emilii Plater. 12 września 1956 r. została przyjęta do ZHP ze zmienionym patronem – nosiła imię Bojowników o wolność Kuby. We wrześniu 1967 r. drużyna uczestniczyła w nadaniu Hufcowi Praga-Północ imienia i sztandaru, jednak już w 1968 r. ponownie przestała istnieć.
15 stycznia 1970 r. numer 62. WDH zostaje nadany drużynie przy Zasadniczej Szkole Zawodowej Fabryki Samochodów Osobowych na Żeraniu. 
1983-1993.
Ponownie numer 62 otrzymały drużyny utworzone przy nowo powstałej w 1983 r. Szkole Podstawowej nr 315 (ul. Trocka 4) na osiedlu Targówek (27 października powołany został szczep próbny). 15 grudnia 1983 r. powołany został Szczep 62. Warszawskich Drużyn Harcerskich i Zuchowych "Polanie" - komendant hm Zbigniew Szymański, w jego skład wchodziły: drużyna zuchowa 62. WDZ - drużynowa org. Mirosława Bogucka i trzy drużyny harcerskie: 62. WDH„Szczęśliwego Traktu” (drużynowy Piotr Szpunar), 62. WDH„Zorza” (drużynowy pwd. Wiesiek Krzyżański) i 62. WDH„Motopiechota” (drużynowy org. Andrzej Bogucki, potem pwd. Mariola Jaranowska), nieco później powstała też czwarta drużyna 62. WDH„Wigry” (drużynowy pwd. Andrzej Byczak). 14 kwietnia 1984 r. przy szczepie został powołany krąg instruktorski (przewodnicząca hm Ewa Szymańska/Dziewicka), w późniejszym rozkazach nosił on nazwę „Czerwona Watra”. W 1984 roku szczep zorganizował pierwszy obóz szczepu w Jazach koło Włocławka. Historia pierwszych 10 lat pracy szczepu, obozów, kampanii bohater Król Bolesław Chrobry zawarta jest w wydawnictwie "10 pierwszych lat 1983-1993 na 30-lecie Szczepu 62. WDHiZ POLANIE im. Króla Bolesława Chrobrego" - hm. Zbigniew Szymański, XII/2013, Warszawa. 
W 40. rocznicę wyzwolenia (1985) Warszawy szczep uczestniczył w reprezentacji hufca na capstrzyku chorągwi przy pomniku Nike. Otrzymał tam warszawska odznakę chorągwi stołecznej - NIKE, również pochwałę za wzorowe reprezentowanie hufca w kolumnie pierwszomajowej. 20 lutego 1985 roku została zatwierdzona nazwa szczepu – „Polanie”. W 1985 roku, ponownie w Jazach, szczep organizował zgrupowanie obozów (komendant zgrupowania hm. Zbigniew Szymański). 14 października została przyjęta na okres próbny druga drużyna zuchowa i trzecia harcerska. Szczep wystawił drużynę honorową w dniu święta hufca, dzięki czemu otrzymał pochwałę za udział w imprezach związanych z odznaczeniem sztandaru ZHP i godne reprezentowanie hufca. We wrześniu 1986 drużyna „Wigry” (drużynowy pwd.Andrzej Byczak), weszła w skład szczepu 272 WDHiZ. Szczep uczestniczył w spotkaniach z delegacjami organizacji pionierskich, a w styczniu 1987 roku w uroczystym apelu pod pomnikiem Nike w rocznicę wyzwolenia Warszawy.
20 lutego 1987 roku dzięki Rodzicom z Koła Przyjaciół Harcerstwa oraz kadrze szczepu, została utworzona szczepowa Harcerska Pracownia Elektroniczna. 30 kwietnia 1987 roku szczep przyjął imię króla Bolesława Chrobrego, drużyny harcerskie otrzymały wtedy nazwy: „Piastowie”, „Mazowie”, „Sulima”, „Wenetowie” i „Zbójcerze”, a drużyny zuchowe: „Słowiańskie Orły” i „Królestwo Bajki” (rozwiązana 21 marca 1988 roku). 15 lipca 1989 roku podczas zgrupowania obozów w Brajnikach 62. WDH „Sulima”, 62. WDH „Gaudium” i 62 WDH „Zbójcerze” (drużynowy Artur Kowalski) otrzymują tytuł Drużyny Grunwaldzkiej i Odznakę Grunwaldzką. Szczep wielokrotnie reprezentował Hufiec Praga-Północ i Chorągiew Stołeczną na licznych uroczystościach i zbiórkach.
Podczas uroczystości 50-lecia powstania Szarych Szeregów jesienią 1989 roku szczep wystawił drużynę sztandarową chorągwi. 29 września 1989 roku „Wenetom” nadana została nazwa 62. WDH „Gaudium”. 30 stycznia 1990 roku komenda hufca odebrała komisji stopni instruktorskich przy 62. KI prawo prowadzenia prób na stopień przewodnika. 28 lutego 1990 roku „Zbójcerze” zmieniają nazwę na 62 WDH „Orla” (drużynowy pwd Artur Kowalski). W 1990 roku odbywa się zgrupowanie obozów w Rudce i obóz wędrowny na Kaukaz (komendant obozu hm Ewa Szymańska/Dziewicka). 28 września tego samego roku rozwiązane zostały drużyny: „Piastowie”, „Mazowie”, i „Słowiańskie Orły”. 28 grudnia 1990 roku w ramach 62. WDH „Gaudium” została powołana gromada zuchowa. Szczep reprezentował hufiec na uroczystym apelu Chorągwi Stołecznej w rocznicę wyzwolenia Warszawy.
28 czerwca 1991 r. rozwiązany został KI „Czerwona Watra”, a szczep podzielił się na dwa obozy: dawny szczep (chusty czerwone) oraz na grupę młodych instruktorów skupionych wokół: „Gaudium” (chusty czarne). Drużyny z chustami czerwonymi na czele z 62. WDH "Sulima", obszyły chusty białym paskiem, który był znakiem ruchu programowo - metodycznego "Unia Harcerska" i zostały członkiem tego ruchu. Ruch "Unia harcerska" skupił przez następne lata wiele drużyn z różnych środowisk Hufca Praca-Północ (12WDH, 62WDH, 83WDH, 72WDH, 71WDH, 272WDH, 285WDH). Zarzewie ruchu powstało w początku lat 90., a ukształtowało się na obozie w Jazach w roku 1992. Przewodniczącym Ruchu "Unia Harcerska" został wybrany phm. Andrzej Byczak HR.
W wykazie środowisk hufca z 14 września 1991 roku w szczepie wymienione są trzy drużyny harcerskie: "Gaudium" - chusty czarne (drużynowy Jacek Garboliński) oraz noszące chusty czerwone „Orla” (Artur Kowalski) i „Sulima” (Zbigniew Szymański), w kolejnym rozkazie wymieniona została też „Bogoria”. Drużyny szczepu reprezentowały hufiec podczas obchodów Dnia Niepodległości. Drużyna Gaudium otrzymała odznakę 80-lecia Harcerstwa i w 1992 r. była Drużyną Reprezentacyjną Chorągwi Stołecznej. 35 harcerzy otrzymało Odznakę Chorągwianą. Wiosną 1992 roku „Orla” i „Bogoria” uczestniczyły w porządkowaniu terenu wokół komendy hufca. 28 września 1992 roku „Sulima” otrzymała imię Zawiszy Czarnego. Drużyny „Gaudium”, „Orla” i „Sulima” zdobyły tytuł Drużyn Grunwaldzkich, 62WDH "Sulima" tytuł Drużyny Grunwaldzkiej zdobyła trzykrotnie, a następnie Warszawską odznakę „Nike”. 
Po roku 1993.
W latach 1993-1995 drużyny noszące chusty czarne pozostały w szczepie i powołały nowe jednostki, 24 maja 1993 roku powstał 62 WDH Nebram (druż. Robert Borzecki, a później Aleksandra Gosk), 62 WDH „Bogoria” (druż. Sylwester Chaciński). 30 grudnia 1995 roku drużyny szczepu wraz z 86. WDHS „Wetlina” powołują Ruch Programowo Metodyczny „Bractwo”.
W latach 2003 i 2004 harcerze szczepu przekazywali Betlejemskie Światło Pokoju prezydentowi RP Aleksandrowi Kwaśniewskiemu. Od roku 2003 rozszerzony został obszar działania drużyny o miasto Marki. 
W marcu 2007 roku szczep wystawia poczet sztandarowy oraz drużynę sztandarową hufca na uroczystościach z okazji nadania hufcowi imienia Wigierczyków oraz wręczenia nowego sztandaru hufca. We wrześniu komendant szczepu hm. Jacek Garboliński wraz z 62. WDH „Gaudium” przeszedł do ZHR. Utworzyli tam 62. Szczep Harcerski „Gaudium”. Komendantem Szczepu w ZHP został hm. Robert Borzecki.
Od 11 maja 2008 roku szczep jest członkiem Unii Najstarszych Drużyn Harcerskich Rzeczypospolitej. 
W dniach 16-22 maja 2009 Szczep (ZHP) uczestniczył w wyprawie na obchody 65. Rocznicy Bitwy o Monte Cassino jako reprezentacja ZHP. Podczas wyprawy harcerze brali udział w uroczystościach z okazji 65. rocznicy bitwy o Monte Cassino, a przy okazji zwiedzili Rzym i Watykan.
2011 - szczep wspierał organizację wystawy harcerskiej w Muzeum Pragi. Na otwarciu w czasie Nocy Muzeów harcerze szczepu prezentowali cykl pokazów pierwszej pomocy.
2014 - szczep współtworzy reprezentację Chorągwi Stołecznej w wyprawie ZHP „Uniamo le generazioni/Łączymy pokolenia” w 70. rocznicę bitwy o Monte Cassino. 
2015 - szczep jest organizatorem Święta Hufca w Strudze k. Marek o obrzędowości wigierskiej - kursy wigierskie i batalion Harcerski 'Wigry" 
2019 - szczep wraz ze środowiskiem 205 WDHiGZ wystawia reprezentację Chorągwi Stołecznej na Harcerską Wyprawę Pamięci z okazji 75. rocznicy bitwy pod Monte Cassino. Szlakiem bojowym II Korpusu Polskiego reprezentacja dotarła do Monte Cassino, Rzymu i Boloni. 14 września delegacja środowiska ze sztandarem Batalionu "Wigry" uczestniczy w odsłonięciu nad Zatoką Hańczańską pominka Harcerskiego Batalionu "Wigry". 28 września Szczep tworzy trzon Drużyny Sztandarowej Chorągwi Stołecznej na zbiórce ogólnopolskiego Alertu Pamięci z okazji 80. Rocznicy przejścia ZHP do konspiracji (dowódca pwd. Jakub Jasiński). 
Drużyny.
W skład szczepu wchodziły: 62. WDZ "Słowiańskie Orły", 62. WDZ "Królestwo Bajki", 62. WDH "Szczęśliwego Traktu", 62. WDH "Zorza", 62. WDH "Motopiechota", 62. WDH "Wigry", 62. WDH "Piastowie", 62. WDH "SULIMA", 62. WDH "Mazowie", 62. WDH Wenetowie, 62. WDH "Zbójcerze" – od 1986 "Orla", 62. WDH „Bogoria” (istniejąca do 1996 r.), 62. WDH „Bogoria-Poraj” (do 2000 r.), 62. WGZ „Mali Rycerze” (1999–2000), 62. WGZ „Leśne Bractwo”, 62. WDH „Nebram” (od 24 maja 1993 r.),
Szczep obecnie.
Szczep działa przy Gimnazjum Publicznym nr 141 (ul. Trocka 4) na osiedlu Targówek oraz w Szkole Podstawowej nr 4 w Markach. Obecnie funkcjonują: 62. WGZ „Bolkowi Rycerze”, 62. WRDH „Wyssogota” (od 28 czerwca 2000 r., drużyną specjalnościową jest od 2002), 62. WDH „Nebram”. Przy szczepie istnieje 62. Krąg Instruktorski „Watra”.

</doc>
<doc id="1422972" url="https://pl.wikipedia.org/wiki?curid=1422972" title="Can’t Take My Eyes Off You">
Can’t Take My Eyes Off You

Can't Take My Eyes Off You – piosenka autorstwa Boba Crewe i Boba Gaudio, wydana w 1967 roku jako singel Frankie Vallego. Utwór znalazł się na 2. miejscu listy "Billboard Hot 100" i otrzymała status złotej płyty. To jeden z największych hitów Vallego oraz jego grupy wokalnej The Four Seasons i największy hit solowy aż do jego przeboju #1 w 1974 – "My Eyes Adored You".
Ostatnia wersja w wykonaniu polskiej wokalistki-Doroty Jaremy, w aranżacji Krzysztofa Heredzina, znalazła się na albumie „SONI” z przebojami lat 70.
Inne wersje.
Piosenka była nagrywana przez różnych artystów na przestrzeni lat 70. Wersja Andy’ego Williamsa awansowała na 5. miejsce na liście UK Singles Chart w 1968.
W 1991 roku Pet Shop Boys użyli części utworu do podwójnego singla "Where the Streets Have No Name", który trafił do pierwszej piątki w Wielkiej Brytanii. W USA obie strony singla były wydane jako oddzielne single: "How Can You Expect to be Taken Seriously?" zajęło 93. miejsce, a "Where The Streets Have No Name/I Can't Take My Eyes Off You" 72.
Inne wersje utworu, które znalazły się na amerykańskiej liście przebojów, zostały nagrane przez The Lettermen (nr 7 w 1968 r., jako medley z "Goin' Out Of My Head"), Nancy Wilson (nr 52 w 1969), Maureen McGovern (nr 27 na liście Adult Contemporary w 1979), Boys Town Gang (nr 1 w Holandii w 1982 r.), Lauryn Hill (nr 35 na liście Hot 100 Airplay w 1998 r.) oraz Surf Mesa z Emilee („ILY (I Love You Baby)” – nr 72 w 2020 r.). W 2005 roku piosenka została nagrana przez zespół Queens na ich debiutancki album "Made for Dancing". W 2007 roku utwór ten został wykonany przez Soccx. W Niemczech piosenka została wykorzystana jako podkład do tańca na ADTV-Worlddance-Day 2007. W 2004 roku piosenkarka z Teksasu Jennifer Peña nagrała po hiszpańsku cover zatytułowany "No hay igual Nadie Como Tú" i umieściła go na swoim albumie "Seducción".
Inni muzycy, którzy wykonywali tę piosenkę:
Australia
Brazylia
Chiny
Francja
Grecja
Irlandia
Japonia
Holandia
Kanada
Norwegia
Pakistan
Szwecja
USA
Wielka Brytania
Włochy
nieustalony
Wpływy kulturalne.
Filmy.
Piosenka została wykorzystana w kilku filmach, m.in. "Łowca jeleni", "Teoria spisku", gdzie jest wykonywana przez Lauryn Hill czy "Zakochana złośnica" (w wykonaniu "Heatha Ledgera").
Poza filmem.
Utwór jest często wykorzystywany w reklamach, np. sieci Freedom w Australii w 1990 roku, czy przez rząd meksykański w reklamie "Programa Cultural de las Fronteras". Wersja Vallego została użyta w reklamie telewizyjnej orzeszków Planters podczas finału Super Bowl XLII 3 lutego 2008. Piosenka jest też popularna wśród kibiców piłki nożnej, w tym Carlosa Hernandeza oraz Melbourne Victory. Kibice Fulham Londyn śpiewają ją po zwycięstwie. Do melodii piosenki układają też polscy kibice, np. Odry Opole ("Ja kocham Odrę").

</doc>
<doc id="1422977" url="https://pl.wikipedia.org/wiki?curid=1422977" title="Nordin Amrabat">
Nordin Amrabat

Nordin Amrabat (ur. 31 marca 1987 w Naarden) – marokański piłkarz występujący na pozycji napastnika w saudyjskim klubie An-Nassr.
Kariera klubowa.
Amrabat jako junior grał w klubach HSV Zuidvogels, AFC Ajax oraz SV Huizen. W 2002 roku trafił do klubu FC Omniworld grającego w Eerste Divisie. W tych rozgrywkach zadebiutował 11 sierpnia 2006 w przegranym 0:3 meczu z FC Dordrecht. 25 sierpnia 2006 w wygranym 5:3 ligowym spotkaniu z FC Emmen strzelił pierwszego gola w trakcie gry w zawodowej karierze. W sezonie 2006/2007 rozegrał 36 ligowych spotkań i zdobył 14 bramek, a jego klub zajął 16. miejsce w klasyfikacji końcowej Eerste Divisie.
W lipcu 2007 roku przeszedł do pierwszoligowego VVV Venlo. W Eredivisie zadebiutował 18 sierpnia 2007 w przegranym 0:4 pojedynku z AZ Alkmaar. Pierwszą bramkę w Eredivisie zdobył 25 sierpnia 2007 w wygranym 3:1 meczu z Excelsiorem Rotterdam. W sezonie 2007/2008 zagrał w 33 ligowych meczach i strzelił w nich 10 goli. Natomiast VVV uplasował się na 17. pozycji w Eredivisie i po przegranych barażach spadło do Eerste Divisie. Wówczas Amrabat odszedł z klubu.
Za 2,3 miliona euro trafił do pierwszoligowego PSV Eindhoven. Pierwszy ligowy mecz w jego barwach zaliczył 30 sierpnia 2008 przeciwko FC Utrecht (5:1). W tamtym spotkaniu strzelił także bramkę. W PSV od czasu debiutu jest podstawowym graczem. W sezonie 2008/2009 zanotował tam 25 ligowych pojedynków i zdobył w nich 5 goli. Natomiast w lidze zajął z klubem 4. miejsce.
W 2011 roku przeszedł do Kayserisporu, a w 2012 do Galatasaray SK.
Grał w latach 2014–2016 w Maladze, będąc tam wypożyczony na dwa lata, po czym nastąpił jego transfer definitywny za 3 i pół miliona euro.
W 2016 roku przeszedł do Watford, w którym grał przez jeden sezon.
30 czerwca 2017 roku został wypożyczony do CD Leganés.
Kariera reprezentacyjna.
Amrabat jest byłym reprezentantem Holandii U-21. Od 2009 roku był także powoływany do kadry Holandii B. W 2011 roku zadebiutował w reprezentacji Maroka.

</doc>
<doc id="1422978" url="https://pl.wikipedia.org/wiki?curid=1422978" title="Biograd">
Biograd



</doc>
<doc id="1422979" url="https://pl.wikipedia.org/wiki?curid=1422979" title="EYOF">
EYOF



</doc>
<doc id="1422983" url="https://pl.wikipedia.org/wiki?curid=1422983" title="Cmentarz żydowski w Słupcy">
Cmentarz żydowski w Słupcy

Cmentarz żydowski w Słupcy – niefunkcjonujący już kirkut ludności żydowskiej zamieszkałej przed wojną w Słupcy, położony pierwotnie poza miastem, obecnie przy ul. Gajowej. Ostatni pochówek odbył się w 1939 r..
Podczas II wojny światowej został zniszczony przez niemieckich nazistów, a nagrobki posłużyły do budowy ulic w mieście. Dzięki staraniom miejscowych społeczników, część płyt nagrobnych udało się odnaleźć. Niektóre z nich były prezentowane w muzeum w Słupcy. Najstarsza znaleziona macewa pochodzi z 1888 r. Dziś teren cmentarza znajduje się na terenie lasku miejskiego, jego lokalizację upamiętnia pomnik.

</doc>
<doc id="1422986" url="https://pl.wikipedia.org/wiki?curid=1422986" title="Upaniszada Atharwasiras">
Upaniszada Atharwasiras

Upaniszada Atharwasiras (अथर्वसिरस् उपनिषत्, "upaniszada głowy Atharawana") – upaniszada Paśupatów wskazująca na postać Rudry jako esencję całego stworzenia i najwyższego boga.

</doc>
<doc id="1422987" url="https://pl.wikipedia.org/wiki?curid=1422987" title="Walter Kümmel">
Walter Kümmel

Walter Kümmel (ur. 8 stycznia 1905, zm. ?) – zbrodniarz hitlerowski, komendant "Eidelstedt" - podobozu KL Neuengamme i SS-Unterscharführer. Skazany na 10 lat pozbawienia wolności w pierwszym procesie załogi Neuengamme przez brytyjski Trybunał Wojskowy w Hamburgu.

</doc>
<doc id="1422988" url="https://pl.wikipedia.org/wiki?curid=1422988" title="Lim Yo-hwan">
Lim Yo-hwan

Lim Yo-hwan (Hangul 임요환, ur. 4 września 1980) znany pod pseudonimem SlayerS_`BoxeR` (skracanym zazwyczaj do Boxer), to według "Los Angeles Times" najsłynniejszy koreański gracz w strategii czasu rzeczywistego Starcraft. Przez serwis valhalla.pl uznawany jest za "najwybitniejszego zawodnika Starcrafta w historii".
Lim zajął pierwsze miejsce podczas turnieju World Cyber Games w latach 2001 i 2002. Jest jedynym graczem StarCrafta, któremu udało się to osiągnąć. Podczas turnieju World Cyber Games w roku 2002, odniósł zwycięstwo nad graczem z Polski Arturem Michalakiem (znanym pod pseudonimem Blackman), który zajął trzecie miejsce. Ponadto, Lim zwyciężył 500 razy i poniósł 336 porażek podczas rozgrywek telewizyjnych.
W czerwcu 2001 znalazł się na zestawionej przez MTV liście dziesięciu najbardziej wpływowych graczy komputerowych na świecie.
Jego fanklub liczy około 600 000 osób. Jego zarobki sięgały nawet 300 tysięcy dolarów rocznie.
Lim zasłynął z umiejętności kontroli swoich jednostek oraz dużych umiejętności podczas rozgrywek Terran kontra Zerg, za co został kilkakrotnie odznaczony nagrodą PimpestPlay. Dzięki swej dominacji podczas turniejów, często był określany jako Cesarz Terran (ang. Terran Emperor).
Życie prywatne.
W 2011 roku zawarł niezalegalizowane małżeństwo z południowokoreańską aktorką Kim Ga-yeon, znaną także jako SlayerS' Jessica. Małżeństwo było trzymane w tajemnicy przez dwa lata. 1 sierpnia 2015 roku urodziła się ich córka, Lim Hae-ryung (kor. 임하령). Małżeństwo zostało oficjalnie zawarte 8 maja 2016 roku.

</doc>
<doc id="1422991" url="https://pl.wikipedia.org/wiki?curid=1422991" title="Adelobasileus">
Adelobasileus

 – najstarszy znany przedstawiciel ssaków.
Żył w okresie późnego triasu (ok. 225 mln lat temu) na terenach Ameryki Północnej. Jego szczątki (niekompletną czaszkę - dł. 1,5 cm) znaleziono w USA (w stanie Teksas).
Jego nazwa znaczy „ukryty król” (od ). Długość ciała ok. 12 cm, mięsożerny.
Prawdopodobnie rozmnażał się jajorodnie, w przeciwieństwie do dzisiejszych żyworodnych ssaków.

</doc>
<doc id="1423000" url="https://pl.wikipedia.org/wiki?curid=1423000" title="Wyspa totalnej porażki">
Wyspa totalnej porażki

Wyspa Totalnej Porażki (, 2008–2009) – kanadyjski serial animowany, część serii "Totalna Porażka". Sezon ten był emitowany w Polsce od 10 października 2009 do 30 stycznia 2010 oraz od 3 kwietnia 2010 do 4 lipca 2010 w Cartoon Network.
Dwadzieścioro dwoje bardzo odmiennych szesnastolatków wyjeżdża na letni obóz. Na miejscu dowiadują się, że są zmuszeni wziąć udział w telewizyjnym reality show, prowadzonym przez gwiazdora telewizyjnego Chrisa McLeana, w którym główną nagrodą jest sto tysięcy dolarów. Bohaterowie zostali podzieleni na dwa 11-osobowe zespoły Wrzeszczące Susły i Zabójcze Okonie, które będą ze sobą rywalizowały na jednej z kanadyjskich wysp w pełnych napięcia zawodach. Po zakończonych konkurencjach z przegranej drużyny będzie musiał odejść jeden członek, aż do wielkiego finału. Aby wygrać, każdy z uczestników musi wykazać się wielką odwagą i sprytem. Zawodnicy mogą dzielić się z widzami swoimi spostrzeżeniami, wspomnieniami i uwagami poprzez Pokój Zwierzeń, który tak naprawdę jest toaletą stojącą pomiędzy domkami uczestników. Główną antagonistką sezonu jest Heather.
Konwencja serialu nawiązuje do głośnego reality show "Survivor", w Polsce znanego jako "Wyprawa Robinson" i "Wyspa Przetrwania".
Odcinki.
Ich premiery w Kanadzie:

</doc>
<doc id="1423006" url="https://pl.wikipedia.org/wiki?curid=1423006" title="Amiga One">
Amiga One



</doc>
<doc id="1423008" url="https://pl.wikipedia.org/wiki?curid=1423008" title="Wyrok częściowy">
Wyrok częściowy

Wyrok częściowy w Polsce jest uregulowany w art. 317 kodeksu postępowania cywilnego. Przepis ten przewiduje wydanie wyroku częściowego, jeżeli część żądania lub niektóre z żądań pozwu nadają się do rozstrzygnięcia. Sąd może też wydać wyrok częściowy, rozstrzygając o całości żądania powództwa głównego lub wzajemnego.
Wyrok częściowy jest rodzajem wyroku samoistnego. Może zostać zaskarżony na zasadach ogólnych w drodze apelacji.

</doc>
<doc id="1423011" url="https://pl.wikipedia.org/wiki?curid=1423011" title="Dolichovespula media">
Dolichovespula media



</doc>
<doc id="1423014" url="https://pl.wikipedia.org/wiki?curid=1423014" title="Koi no Cute Beat / Mister USA">
Koi no Cute Beat / Mister USA

Koi no Cute Beat / Mister USA - pierwszy singel Super Monkey's, wydany przez wytwórnię EMI Music Japan. Jest jedynym singlem, który został nagrany przez oryginalny skład zespołu. Trzy miesiące po wydaniu Anna Makino opuściła grupę.
Media.
"Koi no Cute Beat" był utworem końcowym w programie "Kuizu Sekai wa Show by Shobbai!!", natomiast
"Mister U.S.A." został użyty w reklamach firmy "Lotte". Po raz pierwszy piosenka zespołu została wykorzystana w mediach w celu promocji. W dalszych latach kariery Super Monkey's kontynuowały współpracę z firmą "Lotte".
Oricon.
"Koi no Cute Beat / Mister USA" znajdował się przez pięć tygodni w rankingu. Sprzedano wtedy 36 610 kopii płyty.

</doc>
<doc id="1423016" url="https://pl.wikipedia.org/wiki?curid=1423016" title="Wyrok końcowy">
Wyrok końcowy

Wyrok końcowy - ostatni wyrok w sprawie, wydany po wyroku częściowym (wyrokach częściowych). W wyroku końcowym orzeka się o kosztach procesu.

</doc>
<doc id="1423017" url="https://pl.wikipedia.org/wiki?curid=1423017" title="Wstrząśnienie błędnika">
Wstrząśnienie błędnika

Wstrząśnienie błędnika (łac. "commotio labyrinthi") – zaburzenie czynności ucha wewnętrznego występujące po urazie głowy, któremu nie towarzyszą zmiany w badaniu otoskopowym. Może ono towarzyszyć złamaniu kości skroniowej lub też występować bez uszkodzenia kości.
Patomechanizm.
Podczas wstrząśnienia następują zaburzenia w mikrokrążeniu błędnika błoniastego, które występują jako skutek fali uderzeniowej, która działa na czaszkę w trakcie urazu. Zaburzenia w mikrokrążeniu ślimaka prowadzą do wzmożonej przepuszczalności błon komórkowych. Fala uderzeniowa powoduje także gwałtowne przemieszczenie płynów ucha wewnętrznego (przy- oraz śródchłonki) zaburzając ich homeostazę. Płynowa fala uderzeniowa w zależności od siły działającego może powodować różnie nasilone zmiany, które związane są z gwałtownym rozciąganiem lub rozrywaniem delikatnych struktur ucha wewnętrznego:
Zmiany mogą dotyczyć obu uszu, nie tylko ucha po stronie działającego urazu.
Objawy.
Objawy ze strony narządu równowagi zwykle przeważają nad objawami ze strony narządu słuchu. We wstrząśnieniu błędnika zwykle obserwuje się:

</doc>
<doc id="1423018" url="https://pl.wikipedia.org/wiki?curid=1423018" title="Miejski Zakład Komunikacji w Nowym Targu">
Miejski Zakład Komunikacji w Nowym Targu

Miejski Zakład Komunikacji Nowy Targ to przedsiębiorstwo świadczące usługi transportu zbiorowego na terenie Miasta Nowy Targ i okolic. Rocznie MZK przewozi ok. 2,5 miliona pasażerów.
Linie.
Źródło.
Tabor.
Źródło.

</doc>
<doc id="1423023" url="https://pl.wikipedia.org/wiki?curid=1423023" title="XLIII Krajowy Festiwal Piosenki Polskiej w Opolu">
XLIII Krajowy Festiwal Piosenki Polskiej w Opolu

XLIII Krajowy Festiwal Piosenki Polskiej w Opolu odbył się w dniach 2 – 4 czerwca 2006 roku.
Relacje z opolskiego Festiwalu można było obejrzeć nie tylko w TVP1, ale także w internecie, na stronie iTVP.pl.
Rzecznikiem festiwalu był Hirek Wrona.
Koncert „Premiery 2006”.
Pierwsza piątka głosowania telewidzów:
Ponadto w konkursie udział wzięli: Blue Café, Robert Chojnacki, Paweł Kukiz, Ewelina Flinta, Łzy, Marcin Rozynek, Ryszard Rynkowski, Urszula i Zakopower.
Kabareton „Kabaretowa rewelacja roku pt. Kataryniarze”.
Wykonawcy:
Koncert „Świat w obłokach” w hołdzie dla Marka Grechuty.
Wykonawcy:
Kabareton „101 lat polskiego kabaretu”.
Wykonawcy:
i inni
Debiuty.
Nagrodę im. Anny Jantar – Karolinkę – otrzymał Jarecki. Wygrał debiuty piosenką "Leń".
Koncert odbył się 1 czerwca 2006 roku.
Program ilustrujący Debiuty prowadzili Kasia Kozłowska i Hirek Wrona; emisja była 8 czerwca w TVP1.
Uczestnicy:

</doc>
<doc id="1423032" url="https://pl.wikipedia.org/wiki?curid=1423032" title="Jamajka na Letnich Igrzyskach Olimpijskich 2008">
Jamajka na Letnich Igrzyskach Olimpijskich 2008

Jamajkę na XXIX Letnich Igrzyskach Olimpijskich w Pekinie reprezentowało 56 sportowców, w tym 37 lekkoatletów i lekkoatletek.

</doc>
<doc id="1423036" url="https://pl.wikipedia.org/wiki?curid=1423036" title="Jean Dussaulx">
Jean Dussaulx

Jean Dussaulx (ur. 28 grudnia 1728 w Chartres, zm. 16 marca 1799 w Paryżu) – pisarz i polityk francuski.
Deputowany do zgromadzenia prawodawczego, Konwentu Narodowego, i Rady Starszych.
Wydał wiele pism, między innymi "„Voyage a Bareges et dans les Hantes-Pyrenees fait en 1788”"

</doc>
<doc id="1423037" url="https://pl.wikipedia.org/wiki?curid=1423037" title="Peggy Bundy">
Peggy Bundy



</doc>
<doc id="1423038" url="https://pl.wikipedia.org/wiki?curid=1423038" title="Bud Bundy">
Bud Bundy



</doc>
<doc id="1423039" url="https://pl.wikipedia.org/wiki?curid=1423039" title="Kelly Bundy">
Kelly Bundy



</doc>
<doc id="1423041" url="https://pl.wikipedia.org/wiki?curid=1423041" title="Wyrok zaoczny">
Wyrok zaoczny

Wyrok zaoczny — rodzaj wyroku sądowego, który wydany jest pod nieobecność pozwanego lub obwinionego, jeżeli przepisy prawa na to zezwalają.
Wobec bezczynności pozwanego, na którym ciąży obowiązek wdania się w spór, sąd może wydać wyrok zaoczny o ile zostaną spełnione następujące przesłanki:
Wyrok zaoczny nie może zapaść w: postępowaniu apelacyjnym, kasacyjnym oraz postępowaniu o stwierdzenie niezgodności z prawem prawomocnego orzeczenia, a także w postępowaniu nakazowym oraz upominawczym.
Wyrok zapada po przeprowadzeniu rozprawy. Wyrok może zapaść na posiedzeniu niejawnym.
Sąd z reguły "nie przeprowadza" postępowania dowodowego – podstawą faktyczną wyroku zaocznego są twierdzenia powoda przytoczone w powództwie lub pismach procesowych.
Jeżeli twierdzenia te budzą uzasadnione wątpliwości, przytoczono je w celu obejścia prawa, gdy jest to sprawa małżeńska lub między rodzicami i dziećmi, to sąd przeprowadza postępowanie dowodowe.
Sąd uzasadnia wyrok zaoczny, gdy powództwo zostało oddalone w całości lub w części, a powód żądał uzasadnienia w ciągu tygodnia od doręczenia albo gdy powód, który takiego żądania nie zgłosił, wniósł apelację w przepisanym terminie.
Wyroki zaoczne są doręczane obu stronom z urzędu z pouczeniem o przysługujących im środkach zaskarżenia, chyba że zastępuje je adwokat, radca prawny, rzecznik patentowy albo Prokuratoria Generalna Rzeczypospolitej Polskiej.
W polskim prawie wyrok zaoczny jest uregulowany w artykułach 339-349 kodeksu postępowania cywilnego oraz art. 35 § 2, 67 § 2 i 3, 71 § 4 i 83 kodeksu postępowania w sprawach o wykroczenia.

</doc>
<doc id="1423045" url="https://pl.wikipedia.org/wiki?curid=1423045" title="Parki w stanie Illinois">
Parki w stanie Illinois

Lista parków stanowych w stanie Illinois zawiera 54 parki.

</doc>
<doc id="1423056" url="https://pl.wikipedia.org/wiki?curid=1423056" title="Droga wojewódzka nr 653">
Droga wojewódzka nr 653

Droga wojewódzka nr 653 (DW653) – droga wojewódzka o długości 74 km, łącząca Sedranki koło Olecka (DK65) z DK16 w Poćkunach.
Droga położona jest na terenie województwa warmińsko-mazurskiego (powiat olecki) oraz województwa podlaskiego (powiat suwalski i powiat sejneński). 
Trasa biegnie przez Wigierski Park Narodowy jednocześnie omijając jezioro Wigry. Około 2 km od drogi 653 leży miejscowość Wigry z zabytkowym klasztorem zakonu kamedułów, gdzie odpoczywał w dniach od 8 do 10 czerwca 1999 roku papież Jan Paweł II podczas pielgrzymki po Polsce.
Historia numeracji.
Na przestrzeni lat trasa posiadała różne oznaczenia i klasyfikacje:
Miejscowości leżące przy trasie DW653.
Województwo warmińsko-mazurskie
Województwo podlaskie

</doc>
<doc id="1423072" url="https://pl.wikipedia.org/wiki?curid=1423072" title="Przewody półkoliste">
Przewody półkoliste

Przewody półkoliste – błoniaste przewody znajdujące się w kostnych kanałach półkolistych ucha wewnętrznego, będące częścią narządu równowagi.
Przewody te zakończone są bańkami błoniastymi (w obrębie baniek kanałów półkolistych), w których na grzebieniu bańkowym ("crista ampullaris") znajdują się komórki zrębowe oraz zmysłowe uzbrojone w rzęski. Przewody półkoliste wypełnione są śródchłonką, której ruch spowodowany obrotem głowy (wskutek siły bezwładności) podrażnia rzęski powodując pobudzenie komórek nerwowych i pozwalając zachować równowagę.
Ruch śródchłonki w kierunku do bańki przewodu półkolistego nazywamy ruchem ampulopetalnym, a ruch w kierunku od bańki kanału półkolistego ruchem ampulofugalnym.

</doc>
<doc id="1423077" url="https://pl.wikipedia.org/wiki?curid=1423077" title="Odbiornik Radiowy RADMOR 5100">
Odbiornik Radiowy RADMOR 5100



</doc>
<doc id="1423078" url="https://pl.wikipedia.org/wiki?curid=1423078" title="Dworek Marii Konopnickiej w Żarnowcu">
Dworek Marii Konopnickiej w Żarnowcu



</doc>
<doc id="1423081" url="https://pl.wikipedia.org/wiki?curid=1423081" title="Erik Per Sullivan">
Erik Per Sullivan

Erik Per Sullivan (ur. 12 lipca 1991 w Worcester) – amerykański aktor, znany przede wszystkim z roli Deweya w serialu "Zwariowany świat Malcolma".

</doc>
<doc id="1423089" url="https://pl.wikipedia.org/wiki?curid=1423089" title="Jorma Kinnunen">
Jorma Kinnunen

Jorma Vilho Paavali Kinnunen (ur. 15 grudnia 1941 w Pihtipudas, zm. 25 lipca 2019 w Äänekoski) – fiński lekkoatleta specjalizujący się w rzucie oszczepem.
Srebrny medalista olimpijski z Meksyku (1968). Startował także w igrzyskach olimpijskich w 1964 w Tokio oraz w 1972 w Monachium oba razy zajmując 6. miejsce.
Trzykrotnie startował w mistrzostwach Europy: w 1966 w Budapeszcie zajął 12. miejsce, w 1969 w Atenach 10. miejsce, a w 1971 w Helsinkach 5. miejsce.
Zwyciężył w mistrzostwach nordyckich w 1965.
Był mistrzem Finlandii w rzucie oszczepem w latach 1964–1966, 1968 i 1969.
18 czerwca 1969 w Tampere ustanowił rekord świata w rzucie oszczepem (starego typu) wynikiem 92,70 m. Był to najlepszy wynik w jego karierze.
Ojciec późniejszego mistrza świata w rzucie oszczepem Kimmo Kinnunena.

</doc>
<doc id="1423093" url="https://pl.wikipedia.org/wiki?curid=1423093" title="Manuel Marani">
Manuel Marani

Manuel Marani (ur. 7 czerwca 1984 w Borgo Maggiore) – sanmaryński piłkarz występujący na pozycji napastnika, reprezentant San Marino w latach 2005–2012.
Kariera klubowa.
Wychowanek klubu San Marino Calcio. W sezonie 2001/02 został włączony do kadry pierwszego zespołu i zaliczył jeden mecz w Serie D. W dalszej części kariery występował w klubach sanmaryńskich: SP Tre Fiori, SS Murata i SP Tre Penne oraz we włoskich zespołach z niższych kategorii rozgrywkowych. Jako gracz SS Murata wywalczył w sezonie 2007/08 mistrzostwo San Marino i krajowy puchar. W 2018 roku, w wyniku wybuchu tzw. afery calcioscommese, otrzymał od FSGC karę grzywny i zawieszenia na 10 miesięcy za udział w zakładach bukmacherskich.
Kariera reprezentacyjna.
W latach 2005–2012 zanotował 33 występy w reprezentacji San Marino, w których zdobył 2 bramki. Jest drugim, po Andy Selvie, najskuteczniejszym piłkarzem w historii drużyny narodowej.
Życie prywatne.
Jego ojciec Marino Marani (1952–2019) był piłkarzem SP Tre Fiori i SS Serenissima oraz sędzią w Campionato Sammarinese.

</doc>
<doc id="1423098" url="https://pl.wikipedia.org/wiki?curid=1423098" title="Psycholamarkizm">
Psycholamarkizm

Psycholamarkizm – kierunek neolamarkistyczny o charakterze witalistycznym zapoczątkowany przez Copego. W swojej koncepcji ewolucji położył on szczególny nacisk na wewnętrzną dążność organizmów do świadomego samodoskonalenia się. Szczegóły swojej teorii ewolucji przedstawił w "O pochodzeniu najlepiej przystosowanych" ("The origin of the fittest" 1887) oraz w "Główne czynniki ewolucji organicznej" ("The Primary Factors of Organic Evolution" - 1896). 
Cope był zwolennikiem ortogenezy i uważał, że wszystkie zmiany sprowadzają się do wzrastania (zwiększania wielkości) i rozwijania pewnych części, albo odwrotnie do ich zmniejszania i uwsteczniania. To zjawisko może dotyczyć także całych organizmów. Główną przyczyną zmian mają być procesy retardacji lub akceleracji. Oba sprowadzają się do tego, że pewne właściwości, narządy itp. pojawiały się wcześniej niż normalnie (akceleracja) lub później (retardacja). Tego typu radykalne zmiany prowadzą do osiągnięcia przez organizmy, którym to się przytrafiło, wyższego i całkiem nowego poziomu organizacji (czyli następuje przejście np. z poziomu płaza do poziomu gada. Cope jako przykład pokazuje, że woda w dużym zakresie temperatury jest płynna, jednak przychodzi taki moment, że się zestala, dając zupełnie inną jakość. Powstawanie zmian gatunkowych (specjacja) odbywa się przy udziale doboru naturalnego, ale ma on drugorzędne znaczenie, bowiem może wprowadzać jedynie drobne korekty w zasadniczy i niezależny od doboru przebieg ewolucji. Najważniejszym czynnikiem nie jest bowiem dobór, lecz zmienność nazywana kinetogenezą. Tym pojęciem Cope określa wszelkiego rodzaju ruchy cytoplazmy, narządów i całych organizmów. Cytoplazma kurcząc się przekształciła się (wyewoluowała) w mięśnie, natomiast cytoplazma niekurcząca się przekształciła się w tkankę łączną. Ocieranie się zwierząt głowami o drzewa doprowadziło w wielu grupach systematycznych do powstania różnego rodzaju rogów. Brak bodźców np. światła u zwierząt jaskiniowych oraz w przypadku roślin (które nie czują z natury), prowadzi do zmian bezpośrednich pod wpływem czynników środowiska: gleby, powietrza, itd. Zmiany tego typu w odróżnieniu od kinetogenezy, będącej głównym czynnikiem zmian, Cope nazywa fizjogenezą. 
Kinetogeneza jest powodowana ruchem a ten bierze się z niedostatku, dyskomfortu i chęci zmiany tego stanu. Doświadczalnie nabyte cechy się dziedziczą i są rejestrowane przez układ nerwowy i stąd telepatycznie przekazywane do komórek rozrodczych. Kolejność rejestrowanych zmian jest zachowana. Układ nerwowy pamięta całą przeszłość filogenetyczną, stąd zmiany są kierunkowe. Wszystkie te dziwne przemiany, pamięć, przekazy i ewolucja odbywają się dzięki specyficznej właściwości materii żywej zwanej batmizmem i będącej rodzajem energii. Energia ta mając tak specyficzne cechy nie mogła powstać w sposób naturalny z materii nieożywionej (najwyraźniej potrzebne było pierwsze tchnienie). Teoria batmizmu cieszyła się sporą popularnością jeszcze w pierwszych latach XX wieku. 
Na tej koncepcji bazuje panpsychizm, według którego już podstawowa materia ma jakieś ułamki psychiki. Komplikacja materii pociąga komplikację psychiki i celowość działania. Wyobrażenie, wola, pamięć są cechami każdej żywej komórki, może ona odczuwać potrzeby własne i całego organizmu. Zależnie od etapu ewolucji występuje dusza komórkowa, cielesna roślinna lub zwierzęca oraz mózgowa (pogląd Francego).

</doc>
<doc id="1423099" url="https://pl.wikipedia.org/wiki?curid=1423099" title="Park stanowy Indiana Dunes">
Park stanowy Indiana Dunes

Park stanowy Indiana Dunes (ang. "Indiana Dunes State Park", dosłownie "park stanowy wydm Indiany") – park stanowy w amerykańskim stanie Indiana. Swoim terenem obejmuje rozległe piaszczyste wydmy nad jeziorem Michigan.
Park został ustanowiony w 1925 roku i zajmuje powierzchnię około 8,83 km². Na jego terenie znajduje się kemping na 140 miejsc oraz duża plaża. W parku wytyczono 10 pieszych szlaków turystycznych o łącznej długości ponad 25 kilometrów. Park graniczy z obszarem chronionym Indiana Dunes National Lakeshore zarządzanym przez federalną agencję National Park Service.

</doc>
<doc id="1423101" url="https://pl.wikipedia.org/wiki?curid=1423101" title="Mechanolamarkizm">
Mechanolamarkizm

Mechanolamarkizm – kierunek neolamarkistyczny, któremu początek dał Eimer publikując w 1888 r. pracę "O powstawaniu gatunków w wyniku dziedziczenia nabytych właściwości, nabywanych zgodnie z prawami wzrostu organicznego" (Die Entstehung der Arten ...). Swoje poglądy doprecyzował w "Otogenezie u motyli" (Orthogenesis der Schmetterlinge... - 1897), gdzie przedstawił (w swoim rozumieniu) dowody braku decydującej roli doboru naturalnego w ewolucji biologicznej.
W swojej teorii Eimer odrzuca dokonany przez Nägeliego podział plazmy na idioplazmę i stereoplazmę. Przyjmuje jednak, że najważniejszą częścią komórki jest jądro odpowiedzialne za recepcję zmian zachodzących w otoczeniu organizmu pod wpływem czynników środowiska. Dziedziczenie, proces filogenezy oraz rozwój (ontogeneza) mają jednolity charakter fizykochemiczny analogiczny do procesów krystalizacji minerałów (każdy ma specyficzne właściwości i specyficzny układ krystalizacji wynikający z jego indywidualnej natury). Jądro wpływa na plazmę a ta decyduje o tym, co rozwinie się z jaja. Z jaja żaby rozwinie się żaba, bo cytoplazma jej komórek ma tylko takie możliwości wynikłe z całej przeszłości (filogenezy). Uzyskany efekt jest w pełni mechaniczno-deterministyczną konsekwencją przeszłości (filogenezy), stąd też wywodzi się nazwa kierunku. W toku rozwoju osobniczego organizm podlega dziedzicznemu działaniu środowiska. Nie jest to zmienność dowolna (jak mówią darwiniści), ale zmienność ograniczona osiągniętym etapem rozwoju cytoplazmy (czynnik konstytucyjny). W konsekwencji rozwój jest jednokierunkowy to znaczy ortogenetyczny. 
Nowe gatunki powstają w sytuacji, gdy wyjściowy gatunek ma szeroki zasięg. Poszczególne osobniki na krańcach zasięgu podlegają wtedy innym czynnikom środowiska. Zdarza się, że te czynniki w jednym środowisku hamują/intensyfikują zmiany cytoplazmy a w innym nie. W konsekwencji powstają różnice tempa przemian a w konsekwencji nowe gatunki. Proces ten Eimer nazywa genepistazją (zobacz: specjacja). 
Jako przykład i dowód występowania ortogenezy Eimer podaje gradację koloru występującą u niektórych gatunków motyli i gekonów. Różnorodność natężenia barw (związana z podłożem i eliminacją osobników zbyt kontrastowych) ma być dowodem na różny u tych osobników poziom rozwoju filogenetycznego a równocześnie potwierdzeniem zjawiska ortogenezy (barwy można ułożyć od najmniej do najbardziej intensywnych).

</doc>
<doc id="1423102" url="https://pl.wikipedia.org/wiki?curid=1423102" title="Paul Shenar">
Paul Shenar

Paul Shenar, właśc. Albert Paul Shenar (ur. 12 lutego 1936 w Milwaukee, zm. 11 października 1989 w West Hollywood) – amerykański aktor charakterystyczny. Wystąpił w roli Alejandro Sosy w filmie "Człowiek z blizną".
Życiorys.
Wczesne lata.
Urodził się w Milwaukee jako syn Mary Roselli (z domu Puhek) i Eugene’a Josepha Shenara. Jego rodzina była pochodzenia polskiego i słoweńskiego, a także miała korzenie 
tureckie, greckie i żydowskie. W młodym wieku zaangażował się w miejscowym teatrze i grał w lokalnych produkcjach. Po ukończeniu szkoły średniej, wstąpił do United States Air Force. Po wyjściu z wojska rozpoczął ponownie karierę aktorską. Uczęszczał do University of Wisconsin-Madison.
Kariera.
Wkrótce przeniósł się do Nowego Jorku, gdzie rozpoczął występy na Off-Broadwayu w produkcjach scenicznych: "Pullman Car Hiawatha" autorstwa Thorntona Wildera (1962) i "Sześć postaci w poszukiwaniu autora" Luigiego Pirandellego (1963). Następnie trafił na Broadway w komedii "Świętoszek" Moliera (1965) jako Walery z Johnem Phillipem Law i Halem Holbrookiem, "Maleńka Alicja" Edwarda Albee (1969) jako brat Julian, "Trzy siostry" Antona Czechowa (1969) jako baron Mikołaj Lwowicz Tuzenbach i "Makbet" (1988) w roli tytułowej. W Filadelfii, wraz z innymi aktorami René Auberjonoisem i Williamem Ballem, był współzałożycielem American Conservatory Theater, gdzie był nie tylko stałym wykonawcą, aż do śmierci, ale również nauczycielem i doradcą. Stamtąd trafił do telewizji i na duży ekran.
Początkowo pojawił się gościnnie w odcinków serialach: "The ABC Afternoon Playbreak" (1973) z Juliet Mills, NBC "Columbo" (1974), CBS "Kojak" (1975), NBC "The Invisible Man" (1975), ABC "Wonder Woman" (1976) i CBS "Hawaii Five-O" (1976, 1977). W dramacie telewizyjnym ABC "Noc w panice Ameryki" ("The Night That Panicked America", 1975) u boku Cliffa De Younga, Eileen Brennan i Meredith Baxter grał postać Orsona Wellesa. W serialu ABC "Korzenie" ("Roots", 1977) wystąpił jako John Carrington. Wkrótce potem otrzymał rolę impresario Florenza Ziegfelda w telewizyjnym dramacie biograficznym NBC "Rewia, kobiety i śpiew" ("Ziegfeld: The Man and His Women", 1978). W Briana De Palmy "Człowiek z blizną" ("Scarface", 1983) z Alem Pacino i Michelle Pfeiffer wcielił się w postać diabolicznego kolumbijskiego barona narkotykowego Alejandro Sosy.
Użyczył swojego głosu Jenner bohaterowi filmu "Tajemnica IZBY" ("The Secret of NIMH", 1982). Wystąpił potem w dwóch operach mydlanych ABC – "Dynastia" ("Dynasty", 1983) jako Jason Dehner i "Papierowe lalki" ("Paper Dolls", 1984) jako Jonathan Westfield, serialu CBS "Strach na wróble i pani King" ("Scarecrow and Mrs. King", 1983) z Kate Jackson oraz sequelu adaptacji telewizyjnej NBC powieści Sidneya Sheldona "Gniew aniołów – kontynuacja" ("Rage of Angels: The Story Continues", 1986) z Jaclyn Smith, Kenem Howardem, Susan Sullivan, Bradem Dourifem i Michaelem Nouri.
Inne role godne uwagi to Joshua Adams w dramacie kryminalnym "Zabójcza siła" ("Deadly Force", 1983) z Wingsem Hauserem, Paulo Rocca w pełnym akcji filmie "Jak to się robi w Chicago" ("Raw Deal", 1986) z Arnoldem Schwarzeneggerem, Ben Gardner, ojciec z problemami w thrillerze Alana J. Pakuli "Kochanek marzeń" ("Dream Lover", 1986) oraz dr Lawrence w dramacie Luca Bessona "Wielki błękit" ("Le grand bleu", 1988) z Jeanem Reno.
Życie prywatne.
W latach 1973–1978 związany był z aktorem Jeremym Brettem. Zmarł 11 października 1989 w wieku 53 lat w wyniku komplikacji AIDS.

</doc>
<doc id="1423107" url="https://pl.wikipedia.org/wiki?curid=1423107" title="Ulrich Muhe">
Ulrich Muhe



</doc>
<doc id="1423108" url="https://pl.wikipedia.org/wiki?curid=1423108" title="Osowiec-Twierdza">
Osowiec-Twierdza

Osowiec-Twierdza (ros. Осовец-Крепость) – osada w Polsce położona w województwie podlaskim, w powiecie monieckim, w gminie Goniądz. Leży nad rzeką Biebrzą. 
W latach 1743–1827 Osowiec (jako Marcinpol) posiadał prawa miejskie. Na terenie miejscowości ma siedzibę Biebrzański Park Narodowy oraz znajduje się rosyjska twierdza z XIX wieku.
W latach 1975–1998 miejscowość należała administracyjnie do województwa łomżyńskiego.
Wierni kościoła rzymskokatolickiego należą do parafii Matki Boskiej Anielskiej w Downarach.
Położenie.
Osada Osowiec-Twierdza znajduje się około 5 km od Goniądza, 12 km od Moniek i około 42 km od Białegostoku. Leży na terenie Niziny Podlaskiej w Kotlinie Biebrzańskiej w zwężeniu położonych wokół mokradeł w zakolu na lewym brzegu rzeki Biebrzy. Nadrzeczne rozlewiska, rozległe bagna i torfowiska, które tworzą Biebrzański Park Narodowy, którego siedziba dyrekcji mieści się w Osowcu-Twierdzy. Teren miejscowości wchodzi w skład obszaru chronionego rezerwatu.
Historia.
Nazwa osady.
Nazwę Osowiec etymologicznie można określić jako miejsce odludne, opuszczone, osowiałe (smutne, posępne) położone na terenach lasu osowego (osikowego), gdzie na tym terenie dominował ten gatunek drzew. Konotacja nazwy znajduje swoje odzwierciedlenie również w położonej nieopodal (ok. 6 km) wsi Osowiec leżącej na prawym brzegu rzeki Biebrzy. Od 1998 roku osada nosi nazwę Osowiec-Twierdza, przywrócona bowiem została historyczna nazwa miejscowości z okresu międzywojennego.
Wydarzenia w historii Osowca-Twierdzy.
W okolicach Osowca osadnictwo istniało już w czasach prehistorycznych, co potwierdzają wykopaliska prowadzone na tych terenach. Tereny te należały do Polekszan, jednego z plemion jaćwieskich, zamieszkujących prawobrzeżne okolice rzeki Biebrzy oraz obszar lasów i bagien leżący wokół rzeki Ełk. Możliwe jest, że od nazwy tego plemienia wywodzi się etymologicznie nazwa regionu Podlasie. Jako wieś Okrasa osada w tym miejscu istniała już przed rokiem 1444. W późniejszym okresie swój rozwój zawdzięcza podkanclerzowi litewskiemu Stanisławowi Szczuce, który wybudował most na rzece Biebrzy oraz uruchomił komorę celną. W 1743 roku Osowiec jako Marcinpol został miastem, gdzie były odnotowane dwie karczmy – według Z. Glogera były to gospody. Prawa miejskie stracił w 1827 roku.
Podczas insurekcji kościuszkowskiej pod Osowcem i Klimaszewnicą 24 czerwca 1794 r. oddziały powstańcze stoczyły zwycięską bitwę z wojskami pruskimi. W latach 80. XIX wieku zbudowano linię kolejową Białystok – Ełk – Królewiec przebiegającą przez Osowiec i jego pobliżu przekraczającą dolinę rzeki Biebrzy. W okresie 1882–1892 w Osowcu wybudowana została jedna z największych twierdz chroniących północno-zachodnie granice Imperium Rosyjskiego. Dalsze prace fortyfikacyjne i modernizacyjne prowadzone były aż do wybuchu I wojny światowej.
Po wybuchu I wojny światowej, od 29 stycznia do 6 sierpnia 1915 r. wojska niemieckie 8 Armii prowadziły bezskuteczne walki o przełamanie pasa obronnego, którego broniła twierdza Osowiec, wspomagana przez stacjonujące w Downarach-Plac oraz w Hornostajach wojska podległe 16 Dywizji Piechoty w Białymstoku. W czasie walk poległo około 2 tysięcy żołnierzy rosyjskich, w większości poległych w ataku, w którym wojska niemieckie użyły gazów bojowych (chloru). Ostatecznie ze względu na niekorzystną strategiczną sytuację na froncie – przełamanie przez Niemców pasa umocnień Lipsk – Augustów po bitwie nad Jeziorami Mazurskimi – wojska rosyjskie opuściły niezdobytą przez Niemców twierdzę pod koniec sierpnia 1915 r. Po wycofaniu się sił rosyjskich od sierpnia 1915 r. do lutego 1919 r. twierdza Osowiec zajęta była przez wojska niemieckie. W dniu 23 lutego 1919 r. twierdzę Osowiec zajęła półkompania wojsk polskich dowodzona przez ppor. Zdrojewskiego.
W okresie międzywojennym w twierdzy Osowiec kwaterowały różne formacje wojsk polskich. Między innymi na terenie ścisłym kompleksu Fortu nr 3 (Szwedzkiego) stacjonował 42 Pułk Piechoty, znajdowały się koszary 9 Pułku Strzelców Konnych oraz mieścił się tu batalion szkolny Korpusu Ochrony Pogranicza (KOP), od 1930 r. przemianowany na Centralną Szkołę Podoficerów KOP.
We wrześniu 1939 r. nie doszło do walk w rejonie Osowca. Niemcy pamiętając skuteczną obronę twierdzy przez Rosjan w poprzedniej wojnie w innym miejscu postanowili przełamać polską obronę północnego Mazowsza i Podlasia. Główne uderzenie nacierającej z Prus armii niemieckiej skierowane zostało w rejon Wizny i tam po trzech dniach walk przełamana została polska obrona. Wojska polskie opuściły twierdzę Osowiec 13 września 1939 r., która na krótki czas została zajęta przez wojska niemieckie. W dniu 25 września 1939 r. wojska niemieckie przekazały tereny Osowca, w tym i twierdzę, wojskom sowieckim, zgodnie z paktem Ribbentrop-Mołotow i późniejszymi ustaleniami niemiecko-sowieckimi.
Po wybuchu wojny niemiecko-sowieckiej wojska niemieckie zajęły Osowiec 27 czerwca 1941 r. Gdy trzy lata później do Osowca zaczął zbliżać się front niemiecko-sowiecki, 14 sierpnia 1944 r. wojska niemieckie opuściły główną część twierdzy, znajdującą się na lewym brzegu Biebrzy (forty I, III i IV). W rękach niemieckich pozostał fort II (Zarzeczny), położony na prawym brzegu rzeki. Na kilka miesięcy linia frontu ustabilizowała się na Biebrzy. W styczniu 1945 r. wojska niemieckie wycofały się z ostatniego fortu twierdzy (fortu II).
Od 1953 r. przywrócono i rozlokowano jednostkę wojskową – Składnicę Wojsk Lotniczych przeniesioną z Torunia (Centralna Składnica Amunicji Wojsk Lotniczych). Obecnie na terenie twierdzy Osowiec znajduje się Składnica Amunicji 11 Rejonowej Bazy Materiałowej (RBM).
W roku 2010 z inicjatywy dowódcy garnizonu Osowiec oraz żołnierzy i pracowników Składnicy Amunicji 11 Rejonowej Bazy Materiałowej, przy współudziale Osowieckiego Towarzystwa Fortyfikacyjnego oraz burmistrza Goniądza podjęto decyzję o upamiętnieniu 70 rocznicy zbrodni stalinowskiej dokonanej na polskich żołnierzach i urzędnikach państwowych – zamordowanych przez państwo sowieckie i pochowanych w zbiorowych mogiłach w Katyniu pod Smoleńskiem, w Miednoje koło Tweru i w Piatichatkach na przedmieściu Charkowa. Wśród pomordowanych byli m.in. oficerowie i podoficerowie Korpusu Ochrony Pogranicza (zgrupowani byli w obozie w Ostaszkowie). 16 kwietnia 2010 r. uroczyście odsłonięty został pomnik upamiętniający śmierć 10 oficerów, którzy byli związani z Centralną Szkołą Podoficerów Korpusu Ochrony Pogranicza lub stacjonującymi w Twierdzy Osowiec w chwili wybuchu II wojny światowej: 135 Rezerwowym Pułkiem Piechoty i Batalionem KOP „Osowiec”. Pomnik tworzy jedną całość kompozycyjną łączącą monument z posadzonymi Dębami Pamięci, upamiętniającymi 10 zamordowanych oficerów. Uroczystą polową mszę św. koncelebrował ks. abp senior archidiecezji białostockiej Stanisław Szymecki w asyście ks. prał. ppłk Jana Wołyńca z Olsztyna oraz ks. kan. ppłk Jana Szklanko kapelana, proboszcza parafii Matki Boskiej Anielskiej w Downarach, do której należy miejscowość Osowiec-Twierdza;
Życie gospodarcze i byt mieszkańców osady Osowiec-Twierdza w znacznym stopniu związany był z wojskowością i kolejnictwem, a obecnie także z Biebrzańskim Parkiem Narodowym.
Zabytki architektury twierdzy Osowiec.
Korzystne naturalne usytuowanie terenu wokół Osowca – rozliczne rozlewiska, trzęsawiska i bagna rzeki Biebrzy skłoniły dowództwo wojsk carskich do rozpoczęcia budowy w latach 1882–1890 kompleksu obiektów o charakterze obronno-zaporowym. Powodem podjęcia decyzji o budowie umocnień w rejonie Osowca była potrzeba obrony północno-zachodnich granic Imperium Rosyjskiego przed atakiem z terenu Prus Wschodnich. Jednocześnie zlokalizowanie twierdzy w tym miejscu pozwalało na kontrolowanie linii kolejowej biegnącej z Ełku do Białegostoku.
Prace fortyfikacyjne rozpoczęto według projektu i pod nadzorem gen. inż. Rościsława W. Krassowskiego od budowy zasieków i fortów. Zbudowano obiekt nr I (Centralny), II (Zarzeczny) i III (Szwedzki). Fort Centralny (nr I) pomimo militarnego przeznaczenia miał obiekty wykończone w sposób dekoracyjny, między innymi dzięki zastosowaniu oprócz standardowych również cegieł o odmiennych kształtach. Cegły pochodziły z carskich cegielni z Hornostaj i z Knyszyna. Na terenie twierdzy ulokowane były koszary dla wojska, budynki mieszkalne dla kadry oficerskiej i ich rodzin, a także cerkiew i cmentarz wojskowy. W pobliskich Downarach znajdowało się kasyno. W 1891 r. nastąpiła dalsza rozbudowa Twierdzy Osowiec. Powstał fort nr IV (Nowy), wybudowany pod kierunkiem sztabskapitana inż. Nestora Bujnickiego, inżyniera, który w latach 1908–1912 fortyfikował Twierdzę Modlin.
I wojna światowa – walki o przełamanie pasa umocnień wokół Osowca wojska niemieckie prowadziły bezskutecznie od 29 stycznia 1915 r. Twierdzy bronił między innymi 61 Włodzimierski Pułk Piechoty, 226 Zemlański Pułk Piechoty, które wchodziły w skład 16 Dywizji Piechoty stacjonującej w Białymstoku. Ostatni nieudany atak wojsk niemieckich na twierdzę Osowiec miał miejsce 6 sierpnia 1915 r. Ze względu na niekorzystną dla Rosjan sytuację strategiczną na froncie, wojska carskie opuściły ostatecznie twierdzę pod koniec sierpnia 1915 r. Działania wojenne – obrona Osowca jest porównywana do bitwy pod Verdun, która miała miejsce w roku 1916 we Francji.
Zniszczenia po I wojnie światowej zostały przez wojsko polskie usunięte, a także dokonano dalszych modernizacji w zakresie budowy schronów żelbetowych z przelotniami oraz zapór przeciwczołgowych.
Twierdza Osowiec ma miano obiektu militarnego nie zdobytego w czasie walk.
Muzeum i turystyka.
Obecnie forty I (Centralny) i III (Szwedzki) są własnością wojska. Forty II (Zarzeczny) i IV (Nowy) są niedostępne ze względu na zły stan techniczny (zniszczenia wojenne i późniejsza dewastacja). Fort I jest częściowo udostępniony turystom – możliwe jest jego zwiedzanie z przewodnikiem.
Dzięki staraniom Osowieckiego Towarzystwa Fortyfikacyjnego (OTF) utworzone zostało muzeum Twierdzy Osowiec, które znajduje się na terenie Fortu I (Centralnego). Wytyczona także została trasa historyczno-przyrodnicza dla zwiedzających, biegnąca częściowo przez tereny wojskowe, tj. Fort I oraz ruiny Fortu II, częściowo przez tereny Biebrzańskiego Parku Narodowego.
Twierdza Osowiec została wpisana do rejestru zabytków pod nr A-551 z 9.10.1998 i z 23.11.2010.
Przy stacji kolejowej Osowiec mieści się Terenowy Ośrodek Edukacyjny wyposażony w wieże widokowe, pomosty obserwacyjne, kładki i tablice informacyjne.
Komunikacja.
Transport drogowy.
Ważny węzeł drogowy w którym przecinają się dwie drogi wojewódzkie z drogą krajową nr 65
Transport kolejowy.
Przez osadę Osowiec przebiega linia kolejowa nr 38 Białystok – Ełk. Stacja kolejowa Osowiec umożliwia obsługę ruchu pasażerskiego i towarowego, w szczególności jako bocznica dla wojsk stacjonujących w twierdzy.

</doc>
<doc id="1423109" url="https://pl.wikipedia.org/wiki?curid=1423109" title="Ulrich Muehe">
Ulrich Muehe



</doc>
<doc id="1423113" url="https://pl.wikipedia.org/wiki?curid=1423113" title="Przewód słuchowy wewnętrzny">
Przewód słuchowy wewnętrzny

Przewód słuchowy wewnętrzny (łac. "meatus acusticus internus") – kanał wewnątrz kości skroniowej o długości 1 cm znajdujący się w tylnej części piramidy. Łączy on tylny dół czaszki z błędnikiem. Kończy się przyśrodkowo otworem słuchowym wewnętrznym (łac. "porus acusticus internus"). Przez przewód przechodzą z jamy czaszki do ucha nerw przedsionkowo-ślimakowy oraz nerw twarzowy. Wewnątrz przewodu znajdują się także naczynia błędnikowe (łac. "vasa labyrinthi"). Dno przewodu stanowi jednocześnie ścianę przyśrodkową błędnika i jest zamknięte płytką kostną z licznymi otworkami dla nerwów, które przechodzą przez przewód. W płytce dna przewodu znajduje się grzebień poprzeczny (łac. "crista transversa"), który biegnie poziomo, dzieląc dno przewodu na dwa wgłębione obszary: górny (mniejszy) i dolny (większy). Wgłębienie górne posiada leżące bardziej ku przodowi pole nerwu twarzowego (łac. "area nervi facialis") oraz leżące ku tyłowi pole przedsionkowe górne (łac. "area vestibularis superior"). Jest ono perforowane licznymi otworkami, które tworzą plamkę sitkowatą górną (łac. "macula cribrosa superior"), która zawiera nerw łagiewkowo-bańkowy (łac. "nervus utriculoampullaris"), który zmierza do przedsionka. Nerw łagiewkowo-bańkowy dzieli się w przewodzie na: nerw łagiewkowy (łac. "nervus utricularis"), który unerwia łagiewkę, nerw bańkowy przedni (łac. "nervus ampullaris anterior"), który dociera do bańki przewodu półkolistego przedniego oraz nerw bańkowy boczny (łac. "nervus ampullaris lateralis"), który zmierza do bańki przewodu półkolistego bocznego. Wgłębienie dolne znacznie większe od zagłębienia górnego zawiera leżące ku przodowi pole ślimaka (łac. "area cochleae"), w którym znajduje się podstawa ślimaka. Pole ślimaka posiada liczne otworki dla przechodzących tędy włókien nerwu ślimakowego (łac. "nervus cochlearis"). Otworki te skupione na wąskiej przestrzeni tworzą spiralę, która zatacza półtora zakrętu. Jest to pasmo spiralne dziurkowane (łac. "tractus spiralis foraminosus"). Jest on najbardziej zaznaczony u noworodka. Ku tyłowi od pola ślimaka leży pole przedsionkowe dolne (łac. "area vestibularis inferior"). W polu tym znajdują się także liczne małe otworki dla przechodzącego tędy nerwu woreczkowego (łac. "nervus saccularis"), który unerwia woreczek. Poniżej i ku tyłowi od pola przedsionkowego dolnego znajduje się otwór pojedynczy (łac. "foramen singulare"), przez który przechodzi nerw bańkowy tylny (łac. "nervus ampullaris posterior"), który unerwia bańkę przewodu półkolistego tylnego.

</doc>
<doc id="1423114" url="https://pl.wikipedia.org/wiki?curid=1423114" title="DSRV-1 Mystic">
DSRV-1 Mystic

DSRV 1 Mystic – amerykański oceaniczny, głębinowy ratunkowy pojazd podwodny klasy DSRV ("Deep Submergence Rescue Vehicle"), opracowany w następstwie katastrofy amerykańskiego okrętu podwodnego USS "Thresher", jako pierwsza z planowanych dwunastu tego typu jednostek. W związku z ekstremalnie wysokimi kosztami budowy tego typu pojazdów, budowę pozostałych jednostek anulowano po zakończeniu budowy drugiej jednostki tego typu – Avalon.
Konstrukcja.
Konstrukcje podwodnych pojazdów ratunkowych DSRV zapoczątkowano w połowie lat sześćdziesiątych XX w., po stracie "Threshera" w roku 1963. GSRV-1 wszedł do służby w czerwcu 1970 roku. Początkowo planowano budowę aż dwunastu jednostek tego typu, jednakże z powodu wysokich kosztów wybudowano jedynie dwie jednostki. Rozmiar DSRV został ściśle dopasowany do załadunku i transportu na pokładzie samolotu C-141 Starlifter. Drugi "Starlifter" w parze, miał transportować niezbędny ekwipunek dodatkowy. Mystic może być transportowany również na pokładzie C-5 Galaxy
Pierwszoplanową misją DSRV jest zapewnienie szybkiej reakcji o zasięgu światowym i ratunku dla załóg atomowych okrętów podwodnych, które uległy zatopieniu lub katastrofie, bez względu na warunki pogodowe. Pojazd może prowadzić akcje ratunkowa do głębokości 1.500 metrów. Pojazdy DSRV posiadają podzielony na sekcje sferyczny kadłub o średnicy 2,3 metra zbudowany z super wytrzymałej stali HY-140 (dla porównania atomowe okręty podwodne typu "Los Angeles", zbudowane są ze stali HY-80, a najnowsze okręty podwodne typów "Seawolf" oraz "Virginia" ze stali HY-100). Stalowy kadłub otoczony jest zewnętrznym kadłubem z włókna szklanego. Sekcje połączone są śluzami pozwalającymi personelowi na przemieszczanie się między nimi.
Przednia sekcja mieszcząca systemy kontroli i nawigacji, obsługiwane przez dwie osoby stanowiące jego załogę. Kolejne dwie sekcje przeznaczone są dla 24 ratowanych marynarzy oraz dwóch ratowników. Pojazd zaprojektowany został w sposób pozwalający na przebywanie na maksymalnej głębokości 1500 metrów przez 30 godzin, poruszając się z prędkością 3 węzłów. Maksymalna prędkość podwodna pojazdu wynosi 4 węzły, zaś prędkość zanurzania się i wynurzania wynosi 30 metrów na minutę. Napęd DSRV stanowi 153-konny silnik elektryczny zasilany dwoma bateriami srebrno-cynkowymi 140V DC o pojemności 700 AH. Zespół napędowy stanowi konwencjonalna śruba z tyłu pojazdu oraz dwa silniki korekcyjne na dziobie i rufie dla celów manewrowych. Podstawowe wyposażenie operacyjne Mystica stanowią zespoły sonarów, w tym sonar 27 kHz z możliwością dźwiękowego obejścia przeszkód o zasięgu 7315 metrów, skierowany w dół sonar o częstotliwości 500 kHz i zasięgu 180 metrów, używany do odnajdywania śluzy ratunkowej zatopionego okrętu. Mystic wyposażony jest także w echosondę o częstotliwości 24 kHz, sonary komunikacyjne (VQC voice oraz CW), kierunkowy hydrofon AN/BQN–13 o częstotliwości 3 do 5 kHz do wykrywania sygnałów "ping" wysyłanych z zatopionego okrętu, oraz boczne sonary 185 kHz o zasięgu 365 metrów z każdej strony pojazdu. Wszystkie układy pojazdu zdolne są do pracy z pełna wydajnością przy kącie nachylenia pojazdu do 45º w zanurzeniu.
DSRV-1 Mystic pełni stałą służbę w parze z DSRV-2 Avalon, z których jeden zawsze pozostaje w gotowości do podjęcia natychmiastowej akcji ratunkowej na obszarze całego globu.

</doc>
<doc id="1423120" url="https://pl.wikipedia.org/wiki?curid=1423120" title="Rejon bolszeukowski">
Rejon bolszeukowski

Rejon bolszeukowski ("ros. Большеуковский район") – rejon będący jednostką administracyjną obwodu omskiego w Federacji Rosyjskiej.
Rejon bolszeukowski leży w północno-zachodniej części obwodu. Centrum administracyjne rejonu – wieś Bolszyje Uki.
Historia.
Rejon utworzono 25 stycznia 1935 roku.
Demografia.
Skład narodowościowy obwodu: Rosjanie - 95,1%, Niemcy - 1,6%, Czuwasze - 1,3%, Ukraińcy - 0,7%, Białorusini - 0,2%, Tatarzy - 0,2%, inni - 0,9%
Geografia.
Główne rzeki: Bolszoj Ajew, Małyj Ajew, Bolszaja Tawa.
Odległość do stolicy obwodu Omska - 292 km.
Podział administracyjny.
W skład rejonu wchodzi 9 gmin (okręgów) wiejskich:
Ajewska, Biełogrywska, Bolszeukowska, Listwiażyńska, Stanowska, Uralińska, Firstowska, Czebaklińska, Czerniecowska
Miejscowości.
Ajewsk, Basły, Biełogrywka, Bolszyje Uki, Wierchnije Uki, Zudiłowo, Konowalicha, Listwiagi, Pospiełowo, Reszetino, Stanowka, Uki, Urały, Firstowo, Forpost, Czaunino, Czebakły, Czebaczycha, Czerniecowka, Czugunły.

</doc>
<doc id="1423126" url="https://pl.wikipedia.org/wiki?curid=1423126" title="Triclosan">
Triclosan



</doc>
<doc id="1423128" url="https://pl.wikipedia.org/wiki?curid=1423128" title="Kob Defassa">
Kob Defassa

Kob Defassa ("Kobus ellipsiprymnus defassa") – podgatunek koba śniadego z podrodziny kobów, występujący w Afryce północno-wschodniej, centralnej i zachodniej, na sawannie i stepie, trzymając się blisko rzek. Noce spędza w zaroślach i dopiero rano wychodzi na pastwisko, gdzie tworzy stada liczące około 30 sztuk.
Posiada szarobrązową sierść z białymi plamami na zadzie, podgardlu i pysku. Rogi wygięte są łukowato, mają wyraźne pierścienie i występują tylko u samców. Dobrze pływa i zagrożony wskakuje do wody, wystawiając na powierzchnię jedynie nos. Młode samce tworzą grupy, w których hierarchia ustalana jest na podstawie długości rogów i w wyniku pojedynków. Samice żyją samotnie lub tworzą luźne stada. Koby śniade ważą nawet do 150 kg przy około 1–1,2 m wysokości.
Pożywienie.
Trawa i zioła.
Rozmnażanie.
Po ciąży trwającej około 274 dni rodzi się jedno młode.

</doc>
<doc id="1423132" url="https://pl.wikipedia.org/wiki?curid=1423132" title="Kosmiczna Rodzinka">
Kosmiczna Rodzinka



</doc>
<doc id="1423134" url="https://pl.wikipedia.org/wiki?curid=1423134" title="Gabriel Tęczyński (zm. 1497)">
Gabriel Tęczyński (zm. 1497)

Gabriel Tęczyński, z Morawicy herbu Topór, (ur. ok. 1430, zm. 27 października 1497 w bitwie pod Koźminem) – rycerz, dziedzic m.in. Kraśnika, Końskowoli, właściciel ziemski.
Pochodzenie.
Był najmłodszym synem kasztelana krakowskiego, bieckiego i wojnickiego Jana (zm. 1470) i Barbary Lanckorońskiej z Brzezia h. Zadora.
Miał sześciu braci i trzy siostry. Jego bratem był m.in.: Andrzej Tęczyński (zm. 1503) - kasztelan małogoski, sadecki, wojnicki; Zbigniew Tęczyński (zm. 1498) - starosta malborski i lwowski; Stanisław Tęczyński (zm. 1487) - podkomorzy chełmski(1468) i wojewoda bełski; ks. Sędziwój Tęczyński (zm. 1479)- sekretarz królewski i rektor UJ; Mikołaj Tęczyński - wojewoda ruski i bełski.
Żonaty z Anną z Konińskiej Woli, która wniosła mu w wianie klucz końskowolski, miał z nią siedmioro dzieci. Miał trzech synów: Jana, Stanisława, i Andrzeja Tęczyńskiego - dziedzica Końskowoli, dla której uzyskał prawa miejskie w 1532 r., oraz cztery córki: Helenę, Barbarę, Beatę i Annę.
Życiorys.
Pierwotnie przeznaczony był, tak jak i jego brat Sędziwój, do stanu duchownego. Otrzymał nawet niższe święcenia. W 1480 r. objął prebendę i kanonię przy rodowej świątyni pw. św. Idziego w Krakowie. Około 1482 roku zrezygnował z kariery duchownej. Był właścicielem klucza morawickiego w ziemi krakowskiej (4 wsie, m.in. Baczyn) i Zdziłowic w ziemi lubelskiej i Kraśnika. Miał swoją siedzibę w Końskowoli. Brał udział w wyprawie Jana Olbrachta do Mołdawii, podczas której zginął 27 października 1497 roku w bitwie pod Koźminem. Jego renesansowy grobowiec ufundowany przez jego syna Jana, znajduje się w kaplicy Tęczyńskich w kościele pw. Wniebowzięcia NMP i św. Michała Archanioła w Kraśniku.

</doc>
<doc id="1423137" url="https://pl.wikipedia.org/wiki?curid=1423137" title="Unión General de Trabajadores">
Unión General de Trabajadores

Powszechny Związek Robotników (Unión General de Trabajadores, UGT) – jeden z najstarszych hiszpańskich związków zawodowych. Na przestrzeni lat ze stanowiska klasycznego marksizmu przesunął się w stronę socjaldemokracji.
UGT założył Pablo Iglesias w Barcelonie 12 sierpnia 1888 r.Wówczas w tym mieście odbywała się Wystawa światowa przy której zatrudniono tysiące ludzi przy pracach przygotowawczych. Praca na niekorzystnych warunkach stworzyła potrzebę zorganizowania pracowników w celu obrony ich interesów.
Do XIV Kongresu UGT w roku 1920 nie uznawano walki klas jako jednej z głównych zasad w programie związku. Mimo że nigdy nie doszło do realnego połączenia związku z PSOE, UGT współpracował z PSOE od swojego powstania, aż do tego stopnia że w latach 80. rozważano ich połączenie.
Podczas I wojny światowej planowano połączenie działalności UGT z anarchosyndykalistami z CNT i komunistami. W roku 1923 CNT kategorycznie sprzeciwił się zamachowi stanu i dyktaturze Miguela Primo de Rivery za co zostało zdelegalizowane. Podczas gdy UGT pozostało bierne wobec władzy i zachowało prawo do legalnej działalności.
W czasach II Republiki nastąpił wzrost znaczenia UGT, którego liczba członków przekroczyła milion. Sytuację tę wykorzystało radykalne skrzydło pod przewodnictwem Largo Caballero, aby wesprzeć strajk, który doprowadził do zbrojnego wystąpienia przeciw rządowi republikańskiemu. Rewolucja w roku 1934 i nasilenie się przemocy było zapowiedzią do przyszłej wojny domowej w roku 1936 podczas której pogłębiły się podziały wewnętrzne, które spowodowały odejście Largo Caballero z Generalnego Sekretariatu związku w roku 1937. Po zwycięstwie Franco i delegalizacji związku UGT praktycznie przesta istnieć. W latach 1988, 1992, 1994, 2002 UGT razem z Komisjami Robotniczymi(Comisiones Obreras) zorganizował strajki generalne zajmując drugą pozycję wśród central związkowych co do liczby delegatów. Od czasów przemian demokratycznych do 1994 r. Sekretarzem generalnym UGT był słynny związkowiec Nicolás Redondo, a następnie Cándido Méndez powtórnie wybierany w latach 1995, 1998, 2002 i 2005.

</doc>
<doc id="1423139" url="https://pl.wikipedia.org/wiki?curid=1423139" title="Bogdan Baran">
Bogdan Baran

Bogdan Baran (ur. 10 sierpnia 1952 w Krakowie) – polski pisarz, eseista, autor własnych książek i ponad stu przekładów książkowych z humanistyki i literatury pięknej niemieckiej, anglosaskiej i romańskiej.
Życiorys.
Ukończył filozofię i matematykę na Uniwersytecie Jagiellońskim (1976). W 1988 r. uzyskał stopień doktora za rozprawę "Pojęcie transcendencji u Martina Heideggera i Emmanuela Levinasa". W latach 1985–1990 stypendysta m.in. Fundacji Humboldta i Fundacji Boscha (RFN), Instytutu Nauk o Człowieku (Austria). 
W latach 1976–1983 był pracownikiem Instytutu Filozofii UJ, 1983–1987 – redaktorem Wydawnictwa Literackiego. W latach 90. XX wieku wydawca, obecnie przewodniczący Rady Redakcyjnej Wydawnictwa Aletheia. Członek PEN Clubu, członek Prezydium ZG Stowarzyszenia Pisarzy Polskich, członek Rady Organizacji Pozarządowych przy Ministrze Kultury i Dziedzictwa Narodowego (2013–2016), prezes Zarządu Fundacji Domu Literatury w Warszawie.
Wybrana twórczość.
Przekłady m.in.

</doc>
<doc id="1423144" url="https://pl.wikipedia.org/wiki?curid=1423144" title="Lista amerykańskich okrętów wojennych nazwanych po kobietach">
Lista amerykańskich okrętów wojennych nazwanych po kobietach



</doc>
<doc id="1423146" url="https://pl.wikipedia.org/wiki?curid=1423146" title="Muzeum Cywilizacji Anatolijskich">
Muzeum Cywilizacji Anatolijskich

Muzeum Cywilizacji Anatolijskich – muzeum archeologiczne w stolicy Turcji Ankarze.
Założone zostało w 1921. Inicjatorem jego utworzenia był Mubarek Galip Bey, a pierwszą lokalizacją była jedna z wież zamku w Ankarze zwanego Akkale. Poza tym zbiory były ulokowane w Świątyni Augusta i w Termach (Łaźniach Rzymskich). Zgodnie z sugestiami ówczesnego prezydenta Turcji Kemala Atatürka, pragnącego stworzenia muzeum hetyckiego, doszło do gromadzenia zabytków hetyckich znajdujących się w posiadaniu innych muzeów i wysyłania ich do Ankary. Pojawiła się wtedy potrzeba powiększenia muzeum, co wymagało przeniesienia zbiorów do nowych budynków.
Tak muzeum znalazło swoją obecną lokalizację. Mieści się współcześnie w budynkach bazaru z XV wieku, zajmując dwa budynki z czasów osmańskich, które zostały odnowione i przystosowane do pełnienia nowej roli. Jeden z tych budynków nazywany jest "Bedesten", drugi – "Kursunlu Han". Pierwszy został prawdopodobnie zbudowany przez Mahmuda Paszę w latach 1464–1471, wielkiego wezyra sułtana Mehmeda Zdobywcy, drugi został postawiony przez jego następcę na stanowisku wielkiego wezyra – Mehmeta Paszę. Ostateczną formę muzeum uzyskało w 1968.
Obecnie Kursunlu Han jest placówką badawczo-administracyjną, obejmującą pracownie, bibliotekę, salę konferencyjną, laboratorium, w Bedesteni znajduje się natomiast właściwa ekspozycja muzealna, dostępna do zwiedzania.
Muzeum obejmuje zabytki kultur Anatolii od czasów prehistorycznych (paleolit). Ekspozycja ma układ chronologiczny. Obejmuje kolejno: paleolit, neolit, chalkolit, starszą epokę brązu, okres wpływów asyryjskich w Anatolii, starszy okres hetycki, okres imperium hetyckiego, czasy nowohetyckie, zabytki frygijskie, urartyjskie, lidyjskie.
Do szczególnie ważnych obiektów należą: rekonstrukcja neolitycznego sanktuarium z Çatalhöyük z freskami i malowanymi płaskorzeźbami z VII tysiąclecie p.n.e., figurki z okresów neolitu i chalkolitu z Hacilar, datowane na V tysiąclecie p.n.e., brązowe insygnia kultowe i złote naczynia z Alaca Höyük z końca III tysiąclecia p.n.e., naczynia zoomorficzne i idole z Kültepe (XIX–XVIII wiek p.n.e.), znaleziska hetyckie z Boğazkale, wyroby brązowe frygijskie, lidyjskie i urartyjskie. Osobna galeria rzeźby gromadzi posągi, zwłaszcza ortostaty hetyckie (z Boğazkale i Alaca Höyük) i nowohetyckie (z Karkemiszu i Malatyi).

</doc>
<doc id="1423147" url="https://pl.wikipedia.org/wiki?curid=1423147" title="Lista amerykańskich okrętów wojennych nazwanych po żyjących Amerykanach">
Lista amerykańskich okrętów wojennych nazwanych po żyjących Amerykanach



</doc>
<doc id="1423149" url="https://pl.wikipedia.org/wiki?curid=1423149" title="Teofil Mnich">
Teofil Mnich



</doc>
<doc id="1423150" url="https://pl.wikipedia.org/wiki?curid=1423150" title="Pecari pajacu tajacu">
Pecari pajacu tajacu



</doc>
<doc id="1423155" url="https://pl.wikipedia.org/wiki?curid=1423155" title="Anna z Konińskich Tęczyńska">
Anna z Konińskich Tęczyńska

Anna z Konińskich Tęczyńska, Anna Konińska, (zm. po 1534) – polska szlachcianka.
Pochodziła z rodziny Konińskich herbu Rawicz. Córka Jana i Katarzyny z Rytwiańskich. Około 1485 r. odziedziczyła klucz końskowolski, który wniosła w wianie do małżeństwa z Gabrielem Tęczyńskim. Miała z nim siedmioro dzieci: trzech synów: Jana, późniejszego wojewodę sandomierskiego, Stanisława, późniejszego podkomorzego sandomierskiego i Andrzeja – dziedzica Końskowoli, dla której uzyskał prawa miejskie w 1532 r., późniejszego wojewodę lubelskiego i kasztelana krakowskiego oraz cztery córki: Helenę, Barbarę, Beatę i Annę. Owdowiała po śmierci męża w czasie wyprawy mołdawskiej (1497). 
W 1509 roku, po śmierci kuzynki Barbary z Konińskiej Woli, żony ostatniego przedstawiciela linii Rabsztyńskich z Tęczyna, pozyskała dla swoich dzieci dobra tych ostatnich, wśród nich klucz kraśnicki.
Jej oprawą wdowią były morawickie dobra Tęczyńskich z siedzibą w Morawicy Wielkiej. Według badań Janusza Kurtyki, w 1534 r. poddani morawiccy Anny z Konińskiej Woli zostali ekskomunikowani, gdy na jej polecenie odmówili oddania dziesięciny kościołowi parafialnemu w Morawicy Małej.

</doc>
<doc id="1423161" url="https://pl.wikipedia.org/wiki?curid=1423161" title="FEV Motorentechnik">
FEV Motorentechnik

FEV Europe GmbH (wcześniej FEV Motorentechnik GmbH – od Forschungsgesselschaft für Energietechnik und Verbrennungsmotoren) – przedsiębiorstwo badawczo-rozwojowe specjalizujące się w dziedzinie układów napędowych, a w szczególności silników spalinowych. Zostało założone przez prof. Franza Pischingera w 1978 roku w Akwizgranie (Niemcy).
Frzedsiębiorstwo zatrudnia około 1700 pracowników na całym świecie w tym około 1300 w głównej siedzibie w Akwizgranie. Firma posiada swoje przedstawicielstwa w wielu krajach na całym świecie świadcząc swoje usługi producentom pojazdów, dostawcom podzespołów samochodowych oraz innym ośrodkom badawczo rozwojowym. Oprócz głównej siedziby w Akwizgranie firma posiada centra badawczo rozwojowe w Auburn Hills (USA), Dalian (Chiny) oraz w Krakowie (Polska). Głównym zakresem prac firmy sa badania, konstrukcja, prototypowanie i testowanie silnikow spalinowych, skrzyń biegów, a także alternatywnych układów napędowych.
FEV zajmuje się również badaniami samochodów i innych pojazdów w zakresie akustyki i emisji spalin. Badania te prowadzone są w ośrodku zlokalizowanym w mieście Alsdorf w pobliżu głównej siedziby.
FEV ściśle współpracuje z Instytutem VKA ("Verbrennungskraftmaschinen Aachen") na uczelni technicznej RWTH Aachen, którego kierownikiem jest obecny prezes FEV Motorentechnik prof. Stefan Pischinger.
FEV posiada również dział Racing zajmujący się przygotowywaniem wyczynowych silników do samochodów wyścigowych w klasie turystycznej.

</doc>
<doc id="1423165" url="https://pl.wikipedia.org/wiki?curid=1423165" title="Why'd You Lie to Me">
Why'd You Lie to Me

Why'd You Lie to Me – piosenka pop stworzona przez Anastacie, Damona Butlera, Canela Coksa, Grega Lawsona, T.J. Parkera, Damona Sharpe'a na drugi studyjny album amerykańskiej wokalistki Anastacii "Freak of Nature". Piosenka została wydana jako trzeci singel promujący płytę dnia 9 września 2002. 

</doc>
<doc id="1423171" url="https://pl.wikipedia.org/wiki?curid=1423171" title="Chip Ganassi Racing">
Chip Ganassi Racing

Chip Ganassi Racing – zespół wyścigowy startujący w serii IndyCar, NASCAR oraz Grand-Am.
CART / IndyCar.
W 1989 roku Chip Ganassi który do 1986 roku był kierowcą w serii CART, przyłączył się jako współwłaściciel do zespołu Patrick Racing. Kierowcą był wtedy Emerson Fittipaldi i w tym sezonie wygrał on wyścig Indianapolis 500 oraz cały cykl mistrzostw. W następnym sezonie Chip Ganassi odszedł aby stworzyć swój własny zespół w którym zatrudnił byłego kierowcę Formuły 1, Eddiego Cheevera.
Pierwsze zwycięstwo dla zespołu odniósł Michael Andretti w 1994 roku. W 1996 roku natomiast Jimmy Vasser zdobył pierwszy tytuł mistrzowski kierowców dla zespołu Ganassiego. Kolejne lata to kolejne tytuły mistrzowskie Alexa Zanardiego (1997 i 1998) oraz Juana Pablo Montoyi (1999).
W 2002 roku zespół Ganassiego wystartował równolegle w serii CART oraz Indy Racing League (w latach 2000-2001 wystawiał samochody tylko do wyścigu Indianapolis 500, który był rozgrywany w ramach serii IRL). Przed sezonem 2003 zespół wycofał się z CART i od tego czasu startuje tylko w serii IndyCar (od 2003 roku to oficjalna nazwa serii IRL).
Pierwsze zwycięstwo w IRL odniósł dla zespołu Juan Pablo Montoya już w roku 2000 startując w wyścigu Indianapolis 500. Pierwszy tytuł mistrzowski zespół zdobył w 2003 roku za sprawą Scotta Dixona. Dixon cały czas jest kierowcą zespołu i w 2008 roku zdobył w jego barwach drugi tytuł mistrzowski. A w 2013 trzeci.
W sezonie 2009 w zespole pojawił się w miejsce Dana Wheldona Dario Franchitti, który wcześniej zaliczył nieudaną przygodę z NASCARem w zespole Ganassiego. Powrót do IndyCar okazał się jednak bardzo udany bo już w pierwszym roku po powrocie Franchitti zdobył tytuł mistrzowski.
NASCAR.
W 2001 roku Chip Ganassi wykupił 80% udziałów w zespole SABCO Racing. Zespół zmienił nazwę na Chip Ganassi Racing with Felix Sabates i wystartował w serii NASCAR Sprint Cup samochodami marki Dodge. W sezonie 2008 głównymi kierowcami byli: Dario Franchitti (#40), Reed Sorenson (#41) i Juan Pablo Montoya (#42).
12 listopada 2008 zespół połączył się z Dale Earnhardt Incorporated i od sezonu 2009 wystartował pod nazwą Earnhardt Ganassi Racing with Felix Sabates zmienając markę samochodów na Chevroleta. Kierowcami zespołu byli: Martin Truex Jr. (#1), Aric Almirola (#8) i Juan Pablo Montoya (#42). W trakcie sezonu zespół został zmniejszony do dwóch samochodów (z braku sponsorów wycofano samochód #8). W sezonie 2010 główni kierowcy zespołu to: Jamie McMurray (#1) i ponownie Juan Pablo Montoya (#42).
Grand-Am.
Od 2004 roku zespół Chip Ganassi Racing startuje również w serii Grand-Am samochodem Riley-Lexus w klasie Daytona Prototype. Od samego początku kierowcą jest Scott Pruett, a partnerowali mu m.in. Max Papis, Luis Díaz i aktualnie Memo Rojas. W roku 2004 zespół zdobył tytuł mistrzowski zarówno wśród kierowców jak i zespołów. W latach 2006 i 2007 wygrali słynny wyścig 24 godziny Daytony.

</doc>
<doc id="1423172" url="https://pl.wikipedia.org/wiki?curid=1423172" title="VL-ASROC">
VL-ASROC



</doc>
<doc id="1423173" url="https://pl.wikipedia.org/wiki?curid=1423173" title="Literatura ustna">
Literatura ustna



</doc>
<doc id="1423175" url="https://pl.wikipedia.org/wiki?curid=1423175" title="Christopher Cassidy">
Christopher Cassidy

Christopher John Cassidy (ur. 4 stycznia 1970 w Salem, stan Massachusetts, USA) – komandor porucznik marynarki wojennej, inżynier, członek korpusu astronautów NASA.

</doc>
<doc id="1423176" url="https://pl.wikipedia.org/wiki?curid=1423176" title="Cerkiew św. Mikołaja Cudotwórcy w Słupcy">
Cerkiew św. Mikołaja Cudotwórcy w Słupcy

Cerkiew św. Mikołaja Cudotwórcy – cerkiew istniejąca w latach 1878–1936 przy Rynku w Słupcy.
W 1815 Słupca weszła w skład Królestwa Polskiego, stanowiącego część Imperium Rosyjskiego. W wyniku postępującej integracji administracyjnej Królestwa z Rosją, a także polityki forsownej rusyfikacji ziem polskich, zainicjowanej w II połowie XIX w., do Królestwa zaczęła napływać rosyjska ludność prawosławna. Dla ludności tej wzniesiono do 1914 r. szereg świątyń o charakterystycznej dla państwa rosyjskiego architekturze neobizantyjskiej, zlokalizowanych w reprezentacyjnych punktach miast Królestwa.
W 1852 r. władze miejskie zorganizowały pierwszą cerkiew, która mieściła się w jednym z wynajętych domów. Była ona przeznaczona głównie dla pracowników Komory Celnej oraz Straży Granicznej. Parafia liczyła wtedy 725 osób.
W 1875 r. postanowiono jednak wybudować prawdziwą cerkiew. W tym celu zebrano kwotę 20 tys. rubli. Za sumę 6,5 tys. rubli zakupiono plac w centrum miasta. Świątynia została otoczona z trzech stron drewnianym parkanem, a od frontu wzniesiono żelazne ogrodzenie. Projektantem cerkwi był architekt Trusow. Słupecka cerkiew została zaprojektowana na wzór świątyni w Mławie – jednokopułowa z dzwonnicą umieszczoną nad wejściem.
Prace budowlane rozpoczęto w 1878 r., a wyświęcenie odbyło się 11 maja 1880 r. Słupecka cerkiew mogła pomieścić około 350 osób (parafia liczyła wtedy około 1000 osób). Ikonostas, pomalowany na biało z dekoracyjnymi złoceniami, wykonany był z drewna. Posadzka została wylana z różnokolorowego cementu, który imitował marmur.
Cerkiew była w posiadaniu Rosjan aż do wybuchu I wojny światowej. Po odzyskaniu przez Polskę niepodległości zorganizowano w niej kaplicę szkolną i wykorzystywano jako kościół katolicki. Ostatecznie jako symbol rosyjskiej dominacji została rozebrana w 1936 r.

</doc>
<doc id="1423180" url="https://pl.wikipedia.org/wiki?curid=1423180" title="Skoll">
Skoll



</doc>
<doc id="1423184" url="https://pl.wikipedia.org/wiki?curid=1423184" title="Skrytoszczękie">
Skrytoszczękie

Skrytoszczękie (Entognatha) – gromada stawonogów z grupy sześcionogów (Hexapoda), będąca taksonem siostrzanym owadów. Skrytoszczękie najczęściej żyją w glebie, ściółce, a rzadziej na powierzchniach porośniętych trawą. Narządy gębowe mają typu gryzącego lub ssącego i są one umieszczone w głębi głowy, a na zewnątrz występują jedynie ich zakończenia. W skład odwłoka wchodzi prawie pełny zestaw segmentów (10-11) i tylko u skoczogonków liczba ich zmniejsza się do sześciu. Zachowały się jako przekształcone widełki skoczne u skoczogonków lub rudymentarne odnóża odwłokowe. Nie posiadają one oczu złożonych. Natomiast układ oddechowy rozwinięty jest bardzo słabo lub w ogóle nie występuje, wówczas oddychają całą powierzchnią ciała. Nie mają skrzydeł. Ich rozwój zachodzi bez przeobrażenia. U pierwogonków obserwuje się obecność anamorfozy. Wśród skrytoszczękich żyjących w glebie i ściółce znajdują się liczne gatunki aktywnie uczestniczące w procesach glebotwórczych. Niektóre skoczogonki są szkodnikami traw i upraw warzywnych.

</doc>
<doc id="1423189" url="https://pl.wikipedia.org/wiki?curid=1423189" title="Be the One (singel Ann Winsborn)">
Be the One (singel Ann Winsborn)

Be the One – piosenka pop stworzona na pierwszy studyjny album szwedzkiej wokalistki Ann Winsborn. Piosenka została wydana jako drugi singel promujący album.

</doc>
<doc id="1423193" url="https://pl.wikipedia.org/wiki?curid=1423193" title="Przechodniem byłem między wami...">
Przechodniem byłem między wami...



</doc>
<doc id="1423194" url="https://pl.wikipedia.org/wiki?curid=1423194" title="Semen Korsakow">
Semen Korsakow



</doc>
<doc id="1423197" url="https://pl.wikipedia.org/wiki?curid=1423197" title="Geoinżynieria (grunty)">
Geoinżynieria (grunty)

Geoinżynieria – dziedzina techniki (przez niektórych autorów uznawana za dział geotechniki) zajmująca się metodami ulepszania gruntów i skał.
Jest to dziedzina nauki z pogranicza mechaniki gruntów i geotechniki, geofizyki, hydrogeologii, mineralogii, geochemii, gruntoznawstwa, inżynierii lądowej i wodnej oraz materiałoznawstwa i maszynoznawstwa. Zajmuje się sposobami planowania i organizacji realizacji robót ziemnych i górniczych oraz metodami, technologiami i urządzeniami do poprawy właściwości fizyko-mechanicznych utworów geologicznych (gruntów, skał, masywów skalnych, górotworu)

</doc>
<doc id="1423200" url="https://pl.wikipedia.org/wiki?curid=1423200" title="Fujiwara-kyo">
Fujiwara-kyo



</doc>
<doc id="1423205" url="https://pl.wikipedia.org/wiki?curid=1423205" title="Pietro Teulié">
Pietro Teulié

Pietro "(Pierre)" Teulié (ur. 3 lutego 1763 w Mediolanie, zm. ok. 20 czerwca 1807 w Stramnicy koło Kołobrzegu) – włoski generał na służbie Francji, w okresie od Rewolucji po wojny napoleońskie, były minister wojny Republiki Włoskiej.
Życiorys.
P. Teulié był prawnikiem w Mediolanie i zwolennikiem rewolucji francuskiej. Po inwazji w 1796 republikańskiej armii francuskiej generała Bonaparte na Półwysep Apeniński, wstąpił do Legii Lombardii w Republice Cisalpińskiej. Współorganizował Gwardię Narodową w Armii Włoch. Działał w walkach powstańczych przeciwko Austriakom w północnych Włoszech i Republice Weneckiej. Po bohaterskim wyróżnieniu się w bitwie pod Marengo (14 czerwca 1800) został ministrem wojny w Republice Włoskiej. W 1802 w Mediolanie zorganizował wojsko i żandarmerię, założył nowy szpital, dom inwalidów i sierot wojennych oraz wojskowe gimnazjum, które, nosząc jego imię, istnieje po dzień dzisiejszy. W 1804 w wyniku intryg jego wrogów, został odwołany i aresztowany.
Uniewinniony i zrehabilitowany przez Bonapartego otrzymał nominację na generała brygady. W Bolonii, na naradzie sztabu generalnego został przeznaczony docelowo do inwazji na Anglię i jeszcze w październiku 1806 zameldował się w Hanowerze. Zimą tego roku zostaje odkomenderowany do Szczecina. W lutym 1807 dowodził oblężeniem Kołobrzegu, jednak 25 marca 1807 głównodowodzącym został generał Loison. 15 czerwca 1807 w walce o Fort Wilczy został ciężko ranny i kilka dni później – dokładna data jest dziś trudna do ustalenia (przyjęto 20 czerwca 1807) – zmarł w swojej kwaterze, w Stramnicy, 6 km na południowy wschód od Kołobrzegu.

</doc>
<doc id="1423214" url="https://pl.wikipedia.org/wiki?curid=1423214" title="Tony Reno">
Tony Reno

Tony Niemistö, znany jako Tony Reno (ur. 10 lutego 1963 w Danderyd) – szwedzki perkusista, były członek zespołu Europe, który występował w tej ekipie na dwóch pierwszych albumach ("Europe" i "Wings of Tomorrow"). Został wyrzucony z zespołu w roku 1984 podczas trasy koncertowej promującej album "Wings of Tomorrow" ponieważ pozostali członkowie grupy byli zniecierpliwieni jego nie najlepszymi występami na próbach i brakiem motywacji. Został zastąpiony przez Iana Hauglanda.
W roku 1986 Niemistö dołączył do grupy Geisha w zastępstwie Mikkeya Dee i zmienił swój artystyczny pseudonim na "Tony Lace", ale ostatecznie wrócił do używania prawdziwego nazwiska. Zespół wydał album "Phantasmagoria" w roku 1987, a dwa lata później się rozpadł. Wokalista zespołu, Yenz Cheyenne, założył następnie grupę =Y=, do której dołączył Niemistö. Nagrali oni dwa albumy: "=Y=" i "Rawchild".
Obecnie Niemistö mieszka w Upplands Väsby w Szwecji, gdzie pracuje dla firmy komputerowej.

</doc>
<doc id="1423216" url="https://pl.wikipedia.org/wiki?curid=1423216" title="Tony Niemistö">
Tony Niemistö



</doc>
<doc id="1423222" url="https://pl.wikipedia.org/wiki?curid=1423222" title="Ubijak">
Ubijak



</doc>
<doc id="1423224" url="https://pl.wikipedia.org/wiki?curid=1423224" title="Dj Quik">
Dj Quik



</doc>
<doc id="1423225" url="https://pl.wikipedia.org/wiki?curid=1423225" title="Pneusol">
Pneusol

Pneusol - metoda wzmacniania skarp i zboczy za pomocą zużytych opon, opracowana we Francji w 1981 r. Polega na zbudowaniu z opon ściany oporowej lub uformowaniu ściany czołowej nasypu, wzmocnionej zakotwieniami z opon lub kotew gruntowych.

</doc>
<doc id="1423235" url="https://pl.wikipedia.org/wiki?curid=1423235" title="Sound Surveillance System">
Sound Surveillance System

Sound Surveillance System (SOSUS) – amerykański system obserwacji akustycznej za pomocą sensorów pasywnych wielkich przestrzeni oceanicznych do lokalizacji radzieckich okrętów podwodnych o napędzie nuklearnym.
Będący częścią większego systemu "Integrated Undersea Surveillance System" (IUSS) system SOSUS opiera się na sieci pasywnych sonarów dennych rozmieszczonych w newralgicznych obszarach Atlantyku i Morza Północnego – dogodnych i możliwych przejściach radzieckich okrętów na otwarte przestrzenie oceaniczne w kierunku wybrzeży Stanów Zjednoczonych, a także półkolem wzdłuż wybrzeży USA. Po raz pierwszy zlokalizowano radziecki okręt podwodny za pomocą sieci SOSUS 26 czerwca 1962 roku. Z biegiem lat system był ustawicznie unowocześniany i rozszerzano jego zakres, po zakończeniu zimnej wojny jest częściowo używany także do celów cywilnych – głównie do badań nad wielkimi ssakami morskimi, a także do monitorowania zmian klimatycznych Ziemi.

</doc>
<doc id="1423237" url="https://pl.wikipedia.org/wiki?curid=1423237" title="Di Galitzyaner Klezmorim">
Di Galitzyaner Klezmorim

Di Galitzyaner Klezmorim – trio klezmerskie z Krakowa, wcześniej występowało pod nazwą Di Galitzyaner Klezmorim – Trio Galicyjskie.
Powstało w 1996 roku, założone przez studentów Akademii Muzycznej, w obecnym składzie działa od 1998 roku. Trio tworzy własne aranżacje tradycyjnych tematów klezmerskich. Brzmienie trio zapewnia klarnecistka Mariola Śpiewak, która gra na tym instrumencie solistycznie, towarzyszą jej Grzegorz Śpiewak na akordeonie i Rafał Seweryniak na kontrabasie.

</doc>
<doc id="1423240" url="https://pl.wikipedia.org/wiki?curid=1423240" title="SOSUS">
SOSUS



</doc>
<doc id="1423241" url="https://pl.wikipedia.org/wiki?curid=1423241" title="Przetoka perylimfatyczna">
Przetoka perylimfatyczna

Przetoka perylimfatyczna lub przetoka przychłonkowa () – to połączenie pomiędzy płynami ucha wewnętrznego a uchem środkowym.
Przyczyny.
Przetoka perylimfatyczna występuje na skutek uszkodzenia ściany przyśrodkowej jamy bębenkowej na skutek procesów zapalnych, nowotworowych, urazów lub też uszkodzenia w przebiegu zabiegu chirurgicznego. Najczęściej związana jest z przerwaniem ciągłości okienka okrągłego lub owalnego. Spotyka się ją w następujących patologiach:
Objawy.
Objawy przetoki przychłonkowej związane są z nieprawidłową homeostazą struktur błędnika błoniastego i powodują zaburzenia ze strony narządu słuchu i równowagi. Ich nasilenie może być różne - od objawów dyskretnych do znacznych objawów powodujących duży dyskomfort u chorego. Do najczęściej spotykanych należą:
Diagnostyka różnicowa i leczenie.
Diagnostyka przetoki perylimfatycznej jest trudna. Nie ma specyficznego badania diagnostycznego, które mogłoby stwierdzić obecność przetoki. Przetokę należy różnicować z chorobą Meniera. Leczenie polega na operacyjnym otwarciu ucha środkowego (tympanotomia zwiadowcza) i zamknięcia ubytku w ścianie jamy bębenkowej.

</doc>
<doc id="1423242" url="https://pl.wikipedia.org/wiki?curid=1423242" title="Przetoka przychłonkowa">
Przetoka przychłonkowa



</doc>
<doc id="1423243" url="https://pl.wikipedia.org/wiki?curid=1423243" title="Przetoka przychłonki">
Przetoka przychłonki



</doc>
<doc id="1423248" url="https://pl.wikipedia.org/wiki?curid=1423248" title="Dementi">
Dementi

Dementi – (fr.) oficjalne zaprzeczenie lub sprostowanie informacji

</doc>
<doc id="1423256" url="https://pl.wikipedia.org/wiki?curid=1423256" title="Tramwaje w Alicante">
Tramwaje w Alicante

Tramwaje w Alicante (hiszp. "TRAM Metropolitano de Alicante"; wal. "TRAM Metropolità d’Alacant") – system komunikacji pociągowo-tramwajowej, tworzący metropolitarny środek transportu na terenie miasta i Prowincji Alicante (aglomeracja Alicante oraz pas wzdłuż wybrzeża Costa Blanca), łączący w sobie cechy metra i tramwaju.
System tramwajowy w mieście i prowincji Alicante – w obecnej formie – zaczęto tworzyć w 1999, na bazie istniejącej tu wcześniej kolei wąskotorowej "Trenet de la Marina", a pierwszy odcinek z regularną linią otwarto 15 sierpnia 2003. Aktualnie tworzy ją 5 linii w 6 strefach biletowych. W centrum miasta Alicante – gdzie zbiegają się wszystkie linie – tramwaje poruszają się pod ziemią, a przystanki przypominają stacje metra.
W 2008 przewozy osób Tram Metropolitano de Alicante wzrosły o 45% w stosunku do lat ubiegłych. Powodem tak znacznego wzrostu jest przedłużenie linii w centrum miasta oraz elektryfikacja odcinka torów do Benidormu, co wiązało się z zagęszczeniem taktu pociągów. Na odcinku Alicante – Benidorm pociągi kursują co 30 minut, jako tramwaj dwusystemowy.
W ofercie (zwłaszcza dla turystów) przygotowano m.in. bilety pojedyncze: na jeden przejazd (billete sencillo) lub „tam i z powrotem” (billete de ida y vuelta). Dostępne są również karnety na 10-, bądź 30 przejazdów (Bono 10, Bono 30), z których może korzystać więcej niż jedna osoba.

</doc>
<doc id="1423259" url="https://pl.wikipedia.org/wiki?curid=1423259" title="Maccabi Netanja">
Maccabi Netanja

Maccabi Netanja F.C. (hebrajski: מועדון כדורגל מכבי נתניה, Moadon Kaduregel Maccabi Netanja) jest izraelskim klubem piłkarskim założonym w roku 1934, mającym siedzibę w mieście Netanja.
Zespół jest jedną z najbardziej utytułowanych drużyn w historii rozgrywek Ligat ha’Al. Szczególnie duże sukcesy odnosił w latach 70. i 80. XX wieku.
Historia.
Klub Maccabi Netanja F.C. został założony w roku 1934 w Izraelu w mieście Netanja. Zespół brał udział w 48 sezonach Ligat ha’Al od czasu założenia państwa Izrael.
Maccabi Netanja początkowo występował w zielonych strojach wzbogaconych w białe paski. Od roku 1975 drużyna gra w żółto-białych trykotach.
W latach 70. i 80. rozgrywki w Izraelu nazywane były potocznie „Netanya i pozostała 15”, co związane było z silną dominacją Maccabi Netanja. W tamtym okresie większość reprezentantów Izraela pochodziła z tego klubu.
W 1978 zespół wygrał wszystko, co było do wygrania: mistrzostwo Izraela, Puchar Izraela oraz był czołową postacią w Pucharze Intertoto.
W połowie lat 90. zespół stracił swoją renomę i spadł do II ligi izraelskiej. W sezonie 2003/04 zespół ponownie spadł o klasę rozgrywkową niżej, lecz po roku powrócił do Ligat ha’Al.
W 2006 roku zespół został zakupiony przez biznesmena żydowsko-niemieckiego pochodzenia – Daniela Jammera. Od tego czasu do zespołu przybyło wielu graczy zarówno z Izraela, jak i z zagranicy.

</doc>
<doc id="1423260" url="https://pl.wikipedia.org/wiki?curid=1423260" title="Duško Pavasović">
Duško Pavasović



</doc>
<doc id="1423261" url="https://pl.wikipedia.org/wiki?curid=1423261" title="Uniwersytet we Freiburgu">
Uniwersytet we Freiburgu



</doc>
<doc id="1423275" url="https://pl.wikipedia.org/wiki?curid=1423275" title="Bene Sachnin">
Bene Sachnin

Bene Sachnin (hebr.: איחוד בני סכנין, "Ihud Bene Sachnin", ar.: اتحاد أبناء سخنين, "Ittihad Abna Sakhnin") – izraelski klub piłkarski założony w roku 1996, mający siedzibę w mieście Sachnin. Stadionem zespołu jest Stadion Doha, mający pojemność 5.000 miejsc.
Zespół występuje na szczeblu rozgrywek Ligat ha’Al. Bene Sachnin jest najbardziej utytułowanym arabskim klubem w Izraelu - jest zdobywcą Pucharu Izraela w 2004 roku.
Kibice.
Kibicami Bene Sachnin są w zdecydowanej większości Arabowie mieszkający w Izraelu, lecz drużyna posiada także fanów pochodzenia żydowskiego.
Wielkie spotkania (jak na przykład z Beitarem Jerozolima) są wielkim świętem dla kibiców. W takich meczach bardzo często dochodzi do dramatycznych spotkań, a trybuny są w pełni wypełnione.

</doc>
<doc id="1423276" url="https://pl.wikipedia.org/wiki?curid=1423276" title="Mistrzostwa Włoch w piłce nożnej (1903)">
Mistrzostwa Włoch w piłce nożnej (1903)

Mistrzostwa Włoch w piłce nożnej 1903 (wł. Campionato Italiano di Football) – były 6 edycją najwyższej klasy mistrzostw Włoch w piłce nożnej organizowanych przez FIF, które odbyły się od 1 marca 1903 do 13 kwietnia 1903. Mistrzem został Juventus F.C., zdobywając swój pierwszy tytuł.
Organizacja.
Liczba uczestników została zmniejszona z 8 do 6 drużyn.
Eliminacje.
Liguria.
SG Andrea Doria był jedynym klubem z Ligurii. Automatycznie otrzymał kwalifikacje.
Lombardia.
Milan C.F.C. był jedynym klubem z Lombardii. Automatycznie otrzymał kwalifikacje.
Piemont.
Juventus F.C. - FBC Torinese 5:0
Juventus F.C. - Audace Torino 2:1
Liguria-Piemont.
Juventus F.C. - SG Andrea Doria 7:1
Półfinał.
Juventus F.C. - AC Milan 2:0
Finał.
Genoa CFC - Juventus F.C. 3:0
Genoa CFC została mistrzem Włoch. Ostatni mecz rozegrała w składzie: Spensley, Rossi P., Ghigliotti, Pasteur I, Senft, Cartier, Agar, Foffani, Dapples, Montaldi, Pasteur II.

</doc>
<doc id="1423277" url="https://pl.wikipedia.org/wiki?curid=1423277" title="Serie A (1903)">
Serie A (1903)



</doc>
<doc id="1423278" url="https://pl.wikipedia.org/wiki?curid=1423278" title="II najazd mongolski na Polskę">
II najazd mongolski na Polskę

II najazd mongolski na Polskę – atak Mongołów na Polskę pod wodzą Burundaja na przełomie 1259 i 1260 roku.
Geneza.
Do drugiego najazdu mongolskiego na Polskę doszło zimą 1259–1260 r. Władca Złotej Ordy Berke-chan, następca Batu-chana, wysłał na księcia halicko-wołyńskiego Daniela Halickiego armię pod wodzą Burundaja. Daniel Romanowicz ugiął się pod Burundajem i przysiągł mu wierność. Daniel wraz z księciem włodzimierskim Wasylkiem w roku 1258 wziął udział w kampanii przeciwko Wielkiemu Księstwu Litewskiemu i Rusi Czarnej. Mongołowie wraz z wspierającymi ich Rusinami postanowili następnie skierować swój oręż przeciwko królowi węgierskiemu Beli IV i księciu krakowskiemu Bolesławowi V Wstydliwemu. W 1259 roku chan Berke zaproponował Węgrom sojusz, którego gwarancją miało być małżeństwo królewicza węgierskiego Stefana z córką chana. Ponadto królewicz węgierski miał stanąć na czele własnych oddziałów wspomagających armię mongolską w planowanej wyprawie na Bolesława V Wstydliwego.
Plan ataku.
Celem najazdu mongolskiego miała być grabież i złupienie Polski, a także złamanie odbudowującej się gospodarczo i rosnącej w siłę Małopolski i ziemi sandomierskiej. Poprzez złamanie gospodarcze i militarne kraju Bolesława V Wstydliwego miano osiągnąć cel polityczny: odsunięcie księcia krakowskiego od spraw Księstwa Halickiego, Litwy i Królestwa Węgier. W celu realizacji założeń opracowany został plan, który w założeniach obejmował rozpoczęcie działań zaczepnych w rejonie Lublina i Zawichostu, dalej spenetrowanie ziemi sandomierskiej poprzez uderzenie dwiema kolumnami wojsk idącymi wzdłuż północnych i południowych stoków Gór Świętokrzyskich. Koncentracja podzielonej armii planowana była w rejonie Chęcin, a połączone oddziały miały kierować się na południe w kierunku Krakowa. Marszowi głównych kolumn mongolskich miały towarzyszyć akcje mniejszych oddziałów w celu rabunkowym oraz dezorientacji sił polskich co do kierunku posuwania się głównych sił. Nie sposób ocenić stanu liczebnego armii mongolskiej. Szacuje się, że liczyła maksymalnie trzy tümeny, czyli około 30 tys. zbrojnych. W szeregach armii Burundaja znajdowali się Rusini prowadzeni przez Daniela Halickiego i Wasylkę, Połowcy oraz oddziały litewskie bądź jaćwińskie.
W Małopolsce po wydarzeniach na Rusi Halickiej z 1258 liczono się z agresją mongolską na terytorium Polski. Dość uważnie przyglądano się wydarzeniom zza wschodniej granicy i mieszczanie krakowscy rozpoczęli przygotowania do obrony. Mimo to po opuszczeniu przez Mongołów ziem litewskich i ruskich zaniechano wszelkich przygotowań, a książęta polscy ponownie rzucili się w wir walk wewnętrznych. W październiku 1259, w przeddzień najazdu mongolskiego, książę wielkopolski Bolesław Pobożny, książę krakowski Bolesław V Wstydliwy oraz książę mazowiecki Siemowit I wspólnie podjęli udaną wyprawę przeciwko księciu kujawskiemu Kazimierzowi I.
Przebieg.
Armia mongolska pod dowództwem Burundaja weszła w polskie granice od strony Chełma, kierując się na Lublin, a dalej Zawichost. Mongołowie sforsowali Wisłę w rejonie Zawichostu i grabiąc osadę podeszli pod Sandomierz. Bogate miasto było łakomym kąskiem dla żądnych łupów najeźdźców, więc szybko przystąpiono do próby zdobycia grodu. Początek oblężenia datuje się na pierwszą połowę grudnia 1259. Do akcji oblężniczej skierowano głównie siły ruskie, natomiast silne oddziały mongolskie podjęły zgodnie z planem marsz w kierunku Gór Świętokrzyskich. Armia mongolska dokładnie spenetrowała północne stoki Gór Świętokrzyskich, łupiąc między innymi opactwo cysterskie w Wąchocku. Zagony najeźdźców dotarły pod Radom i Sulejów, który stał się zachodnim kresem marszu wydzielonego oddziału. W połowie stycznia 1260 oddział, który dotarł pod Sulejów, skierował się na południe ku Kielcom i Chęcinom w celu połączenia z armią mongolską działającą wzdłuż południowego zbocza Gór Świętokrzyskich.
W tym samym czasie po otrzymaniu informacji o udanej wyprawie wydzielonego oddziału siły mongolskie i ruskie rozłożone pod wałami Sandomierza zintensyfikowały działania oblężnicze. Nasilenie walk oblężniczych poprzez nieustanny ostrzał grodu i podgrodzia za pomocą machin miotających oraz burzenie wałów taranami przygotowało udany szturm, który zepchnął obrońców podgrodzia i zgromadzoną w nim ludność do warownego grodu. Po zdobyciu miasta oblegającym wojskom udało się jeszcze wywołać groźny pożar w umocnionym grodzie. Dzielny opór załogi sandomierskiej sprawił, że Mongołowie podjęli próbę negocjacji. Według Kroniki wielkopolskiej i Latopisu Halicko-Wołyńskiego uczestniczący w oblężeniu książęta ruscy jako posłowie doradzali dowódcy załogi grodu Piotrowi z Krępy, żeby w zamian za uzyskaną od Mongołów obietnicę bezpiecznego opuszczenia Sandomierza wydali gród. Obrońcy, mając perspektywę głodu i epidemii spowodowaną nadmiarem ludności cywilnej oraz widmo śmierci z rąk oblegających, postanowili przyjąć warunki Burundaja. 2 lutego 1260 roku poddali Sandomierz, jednakże Mongołowie zerwali warunki rozejmu. Opuszczająca warownię ludność została poddana selekcji, młodych wzięto w jasyr, pozostałych wymordowano, zaś sam gród złupiono i puszczono z dymem.
5 lutego główne siły mongolskie odeszły spod Sandomierza. Skierowały się na zachód, dokonując systematycznej grabieży południowych stoków Gór Świętokrzyskich. W tym czasie złupiono klasztor cysterski w Koprzywnicy i próbowano zająć klasztor benedyktyński na Świętym Krzyżu. O ewentualnym opanowaniu klasztoru źródła polskie jak i ruskie milczą. Zgodnie z planem armia pod wodzą Burundaja dotarła w rejon Chęcin i tam połączyła się z oddziałem obchodzącym Góry Świętokrzyskie od północnej strony. Około 10–12 lutego po koncentracji sił Burundaj rozpoczął realizację drugiej fazy najazdu – atak na Kraków. Wchodząc do dobrze zagospodarowanej i gęsto zaludnionej Małopolski, Burundaj szeroko rozsyłał swoje zagony, które bez pardonu grabiły, paliły, mordowały lub brały w niewolę ludność polską. Po drodze zostały splądrowane klasztory cystersów w Jędrzejowie oraz bożogrobców w Miechowie. Prawdopodobnie w drugiej połowie lutego trzon armii mongolskiej stanął pod Krakowem. Słabo opatrzone miasto zostało szybko opanowane przez agresora, który złupił też okoliczne miejscowości. Zniszczeniu uległy między innymi opactwa cystersów w Mogile i Szczyrzycu. Samego Wawelu Burundaj nie zdobywał. Nie decydując się na próbę opanowania umocnionej dwa lata wcześniej siedziby księcia krakowskiego, wódz Mongołów podjął akcję zaczepną, wysyłając silne oddziały w kierunku Bytomia. Ruch wojsk mongolskich miał na celu rozpoznanie sytuacji na granicy Śląska i Małopolski oraz wszczęcie akcji zaczepnej skierowanej przeciwko ewentualnej odsieczy książąt wrocławskich. Ostatecznie szlakiem na Brzeźnice i Jasło, prowadząc jeńców i bogate łupy, armia mongolska pod koniec marca 1260 roku opuściła Małopolskę.
Nagły atak Burundaja oraz jego perfekcyjne manewry uniemożliwiły szybką mobilizację ludności polskiej. Szacowana ilość ewentualnie zmobilizowanych sił polskich nie przekraczała 3 tys. zbrojnej jazdy i około 6 tys. piechoty. Dysproporcja sił była tak duża, że jedynym rozsądnym miejscem oporu stały się warowne grody i miasta. Otuchy też nie dawała postawa księcia krakowskiego Bolesława V Wstydliwego, który miast zabiegać o pomoc w ościennych dzielnicach lub też sam dawać przykład rycerstwu, schronił się wraz z żoną Kingą w Sieradzu.
Skutki.
Tak jak podczas poprzedniego najazdu z 1241, atak Mongołów na przełomie lat 1259 i 1260 wiązał się z wielkimi spustoszeniami, grabieżą i dezorganizacją kraju. Nakreślony przez Burundaja plan taktyczny został w pełni wykonany, zdobyto wozy z łupami, jasyr szacowany na blisko 10 tys. ludzi oraz dobra w postaci zwierząt domowych. Powiódł się także plan polityczny. Armia Burundaja zniszczyła sojusz antymongolski, załamała politykę zbliżenia polsko-ruskiego oraz ostatecznie uzależniła Ruś Halicko-Włodzimierską od Złotej Ordy. Wszystko to zostało osiągnięte bez większych strat własnych.
Akcja zbrojna Burundaja obnażyła niemoc Kościoła i papieża w ich działaniach nad stworzeniem silnego międzynarodowego bloku wymierzonego przeciwko Złotej Ordzie. Polityka papieska wobec Rusi Halickiej w pośredni sposób spowodowała najazdy mongolskie na Litwę, Ruś i Polskę, wywołując osłabienie gospodarcze i polityczne tych krajów. Osłabienie to oraz protekcyjna polityka papiestwa wobec zakonu krzyżackiego były bardzo korzystne dla tworzącego się nowego państwa w Prusach.

</doc>
<doc id="1423281" url="https://pl.wikipedia.org/wiki?curid=1423281" title="Prima Categoria (1904)">
Prima Categoria (1904)

Prima Categoria 1904 (z wł. Pierwsza Kategoria) – były 7 edycją najwyższej klasy mistrzostw Włoch w piłce nożnej organizowanych przez FIF, które odbyły się od 6 marca 1904 do 27 marca 1904. Mistrzem został Genoa CFC, zdobywając swój szósty tytuł.
Organizacja.
Liczba uczestników została zmniejszona z 6 do 5 drużyn. Nazwa mistrzostw została zmieniona na Prima Categoria. Od tego roku FIF oficjalnie organizowała mistrzostwa dla drugich drużyn, nominowanych w "Seconda Categoria", w których brali udział rezerwowi gracze, którzy nie znaleźli miejsca w głównych formacjach ligowych.
Eliminacje.
Piemont.
Juventus F.C. - FBC Torinese 1:0
Liguria-Lombardia.
AC Milan - SG Andrea Doria 1:0
Półfinał.
AC Milan - Juventus F.C. 1:1 (dogr.)
AC Milan - Juventus F.C. 0:3
Finał.
Genoa CFC - Juventus F.C. 1:0
Genoa CFC została mistrzem Włoch. Ostatni mecz rozegrała w składzie: Spensley, Bugnon, Rossi P., Schoeller, Senft, Pasteur I, Salvadč, Goetzlof, Agar, Pasteur II, Pellerani.

</doc>
<doc id="1423283" url="https://pl.wikipedia.org/wiki?curid=1423283" title="Serie A (1904)">
Serie A (1904)



</doc>
<doc id="1423294" url="https://pl.wikipedia.org/wiki?curid=1423294" title="Antoni Fijałkowski (arcybiskup mohylewski)">
Antoni Fijałkowski (arcybiskup mohylewski)

Antoni Fijałkowski (ur. przed 13 czerwca 1797 w Nowym Lepelu, zm. 11 lutego 1883 w Petersburgu) – polski duchowny katolicki, arcybiskup metropolita mohylewski w latach 1872-1883, profesor i rektor (w 1838) Akademii Duchownej w Wilnie.
Życiorys.
Ochrzczony 13 czerwca 1797. Absolwent Akademii Połockiej. Święcenia kapłańskie w 1824 roku. 1858–1860 biskup pomocniczy kamieniecki i tytularny biskup Thennesus, biskup kamieniecki (1860–1872), arcybiskup mohylewski (od 1872). Za jego rządów, w 1873 siedziba archidiecezji została przeniesiona do Petersburga, gdzie arcybiskup konsekrował katedrę (1873), a w 1879 otworzył seminarium duchowne.

</doc>
<doc id="1423296" url="https://pl.wikipedia.org/wiki?curid=1423296" title="Yummy">
Yummy

„Yummy” jest to utwór amerykańskiej piosenkarki Gwen Stefani z gościnnym występem Pharrell Williams. Piosenka pochodzi z albumu The Sweet Escape (z 2006 roku). Utwór napisali Gwen Stefani i Pharrell Williams a producentem jest The Neptunes.
Listy utworów.
12" Vinyl single:
Side A
Side B
Digital download:

</doc>
<doc id="1423308" url="https://pl.wikipedia.org/wiki?curid=1423308" title="Morvan Lebesque">
Morvan Lebesque

Morvan Lebesque, fr. Maurice Lebesque (ur. 11 stycznia 1911 r. w Nantes, zm. 4 lipca 1970 r. w Brazylii) – bretoński dziennikarz, publicysta i działacz narodowy.
Ukończył szkołę średnią im. Clemenceau. Od 1930 r. był redaktorem głównym pisma "l'Écho de la Loire". Jednocześnie należał do Bretońskiej Partii Autonomicznej, stojąc na czele jej oddziału w Nantes. W 1931 r. wystąpił z niej, po czym wraz z Théophilem Jeussetem założył bardziej radykalny ruch Breizh da zont, którego politycznym skrzydłem była efemeryczna Parti Nationaliste Breton Integrale. Odpowiadał za propagandę partyjną. Podczas okupacji niemieckiej był od jesieni 1940 r. dziennikarzem kolaboracyjnego pisma "L'Heure Breton". Pracował też dla kilku gazet wydawanych w okupowanym Paryżu (m.in. "Je suis partout"), gdzie zaprzyjaźnił się z Jeanem-Paulem Sartrem i Simone de Beauvoir. W 1952 r. rozpoczął pracę w redakcji czasopisma satyrycznego "Canard Enchaîné", zostając ostatecznie jego redaktorem. Był bliskim przyjacielem Alberta Camusa. Od 1966 r. pod pseudonimem Yann Lozac’h należał do bretońskiej organizacji Ar Vro, głoszącej hasło autonomii dla Bretanii. Od 1968 r. pracował też dla pisma "Le Peuple breton", organu prasowego Unii Demokratycznej Bretońskiej. Zmarł 4 lipca 1970 r. w Brazylii podczas konferencji dotyczącej kultury bretońskiej.
Linki zewnętrzne.
Biografia Morvana Lebesque (jęz. francuski)

</doc>
<doc id="1423311" url="https://pl.wikipedia.org/wiki?curid=1423311" title="Lista szkół w Słubicach">
Lista szkół w Słubicach

Lista szkół znajdujących się w Słubicach:

</doc>
<doc id="1423314" url="https://pl.wikipedia.org/wiki?curid=1423314" title="Ulrich Borowka">
Ulrich Borowka

Ulrich Borowka (ur. 19 maja 1962 w Menden, Niemcy) – piłkarski obrońca, reprezentant RFN, pochodzenia polskiego. Wzrost: 177 cm, waga: 74 kg.
Kariera klubowa.
W Bundeslidze Ulrich Borowka występował w Borussii Mönchengladbach (1981–1987) oraz w Werderze Brema (1987–1996), rozgrywając 388 ligowych spotkań i strzelając 19 bramek.
Pod koniec swojej kariery grał w zespołach: Tasmania 1900 Berlin (1996), Hannover 96 (1996-97). Zaś w 1997 roku mając poważne problemy z alkoholem przeszedł do Widzewa Łódź, jednak problemy nie ustąpiły i sezon później odszedł do FC Oberneuland, gdzie zakończył karierę.
W polskim klubie rozegrał 8 spotkań ligowych, stając się pierwszym Niemcem w najwyższej klasie rozgrywkowej w Polsce.
Kariera reprezentacyjna.
W reprezentacji RFN rozegrał 6 spotkań. Wystąpił na turnieju Euro 1988.

</doc>
<doc id="1423317" url="https://pl.wikipedia.org/wiki?curid=1423317" title="Hrabstwo Sherman (Kansas)">
Hrabstwo Sherman (Kansas)

Hrabstwo Sherman – hrabstwo położone w USA w stanie Kansas z siedzibą w mieście Goodland. Założone 20 września 1886 roku.

</doc>
<doc id="1423318" url="https://pl.wikipedia.org/wiki?curid=1423318" title="Anna May Wong">
Anna May Wong

Anna May Wong (lub "Wong Liu Tsong"; ; ur. 3 stycznia 1905 roku w Los Angeles, zm. 2 lutego 1961 roku w Santa Monica w stanie Kalifornia) – amerykańska aktorka chińskiego pochodzenia. Stała się pierwszą gwiazdą aktorstwa z Azji. Występowała zarówno w teatrach, jak i w telewizji. Zmarła na zawał serca.

</doc>
<doc id="1423324" url="https://pl.wikipedia.org/wiki?curid=1423324" title="Hrabstwo Smith (Kansas)">
Hrabstwo Smith (Kansas)

Hrabstwo Smith – hrabstwo położone w USA w stanie Kansas z siedzibą w mieście Smith Center.

</doc>
<doc id="1423329" url="https://pl.wikipedia.org/wiki?curid=1423329" title="Toni Najdoski">
Toni Najdoski

Toni Najdoski (ur. 4 maja 1970) – macedoński szachista i sędzia szachowy, arcymistrz od 1998 roku.
Kariera szachowa.
Na przełomie lat 80. i 90. XX wieku startował w międzynarodowych turniejach w Nowym Sadzie (1989), Bela Crkvie (1989), Moskwie (1990), Baku (1991), Bledzie (1991) i Budapeszcie (1991), nie osiągając w nich żadnych sukcesów i nie zdobywając nawet międzynarodowego rankingu ELO. Na liście rankingowej FIDE pojawił się dopiero 1 lipca 1996 r., od razu z bardzo wysokim wynikiem 2410 punktów. Kolejne turniejowe partie rozegrał po niecałych dwóch latach, jednak zaledwie w ciągu samego tylko 1998 r. zyskał 166 punktów i otrzymał tytuł arcymistrza (na liście w dniu 1 stycznia 1999 r. notowany był na dzielonym 121-122. miejscu na świecie z wynikiem 2576 pkt). Następnie zanotował spadek notowań (2492 pkt na liście 1 lipca 2000 r.), by po kolejnych sześciu miesiącach awansować do pierwszej setki na świecie, z wynikiem 2601 punktów (dzielone 90-91. miejsce na liście 1 stycznia 2001 r.). Ostatni turniej w dotychczasowej karierze rozegrał w maju 2002 r. w Moskwie, gdzie zajął III m. za Aramem Gazarianem i Arkadijem Wułem (wówczas posiadającymi tytuły mistrzów międzynarodowych).
W jednej z największych baz szachowych ChessBase Megabase 2008 (która zawiera prawie 4 miliony partii) znajduje się zaledwie 15 partii spośród ponad 200, które rozegrał w latach 1996–2002. Są to partie z lat 1999 i 2000, aż w 10 przypadkach przegrane z przeciwnikami posiadającymi o wiele niższe notowania: z Moniką Grabics (2304, Budapeszt 1999, po zaledwie 22 posunięciach), trzy przegrane z zawodnikami o rankingach 2379, 2346 i 2200 (Sangli 2000) oraz sześć porażek na turnieju w Kalkucie (2000, z zawodnikami o rankingach 2424, 2412, 2356, 2306, 2292 i 2257). Te wyniki oraz brak zapisów partii z turniejów, w których zdobył arcymistrzowskie normy i wysokie zyski rankingowe, mogą świadczyć o nieuczciwym sposobie ich zdobycia, co było powodem porównań do „osiągnięć” Alexandru Crişana

</doc>
<doc id="1423330" url="https://pl.wikipedia.org/wiki?curid=1423330" title="W-CDMA">
W-CDMA



</doc>
<doc id="1423331" url="https://pl.wikipedia.org/wiki?curid=1423331" title="Radio Wolna Azja">
Radio Wolna Azja



</doc>
<doc id="1423332" url="https://pl.wikipedia.org/wiki?curid=1423332" title="Radio Free Asia">
Radio Free Asia

Radio Free Asia (RFA, tłum. Radio Wolna Azja) – prywatna rozgłośnia nadająca w 9 azjatyckich językach, stworzona i finansowana przez Kongres Stanów Zjednoczonych.
Historia.
Pierwsze dwadzieścia lat.
Radio Free Asia była pierwotnie amerykańską rozgłośnią propagandową nadającą w lokalnych językach w najbardziej komunistycznych krajach Azji. Rozgłośnia została założona w 1950 roku i była finansowana przez CIA jako antykomunistyczne propagandowe radio za pomocą organizacji "Komitet Wolnej Azji" nadające z Manilii na Filipinach oraz Dhaki i Karaczi w Pakistanie. Biura działały także w Japonii. Macierzystą organizację nazwano „Fundacja Azja”. W 1971 roku CIA zakończyła działalność związaną z radiem, zaś wszystkie obowiązki przekazano „Zarządowi Międzynarodowych Nadawców Radiowych” (BIB).
Dzisiaj.
Zaliczona do prywatnych organizacji w marcu 1996 roku, RFA zaczęła nadawanie we wrześniu 1996 roku.
RFA nadaje w 9 językach za pośrednictwem fal krótkich i w Internecie. Pierwszy przekaz nadano w języku chińskim mandaryńskim i jest to do dzisiaj najbardziej rozbudowana sekcja nadająca 12 godzin dziennie. Oprócz tego RFA nadaje także w językach chińskim kantońskim, tybetańskim (dialekty Kham, Amdo i Uke), ujgurskim, birmańskim, wietnamskim, laotańskim, khmerskim (Kambodża) i koreańskim (Korea Północna).

</doc>
<doc id="1423334" url="https://pl.wikipedia.org/wiki?curid=1423334" title="Hrabstwo Stafford (Kansas)">
Hrabstwo Stafford (Kansas)

Hrabstwo Stafford – hrabstwo położone w Stanach Zjednoczonych, w stanie Kansas, z siedzibą w mieście St. John. Założone w 1879 roku. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1423335" url="https://pl.wikipedia.org/wiki?curid=1423335" title="Wiñay Wayna">
Wiñay Wayna

Wiñay Wayna, Huiñay Huayna - stanowisko archeologiczne z czasów Inków położone przy Szlaku Inków prowadzącym do Machu Picchu, w regionie Cuzco, w Peru. Znajduje się na grzbiecie górskim, nad rzeką Urubambą. Nazwa stanowiska w języku keczua oznacza "wiecznie młody".
Stanowisko składa się z dwóch kompleksów zabudowań mieszkalnych - dolnego i górnego. Oba kompleksy są połączone długimi schodami. Do obu części doprowadzona jest woda z naturalnego źródła. Zabudowania mieszkalne są otoczone przez tarasy rolnicze.

</doc>
<doc id="1423336" url="https://pl.wikipedia.org/wiki?curid=1423336" title="Winay Wayna">
Winay Wayna



</doc>
<doc id="1423337" url="https://pl.wikipedia.org/wiki?curid=1423337" title="Crime Story">
Crime Story



</doc>
<doc id="1423338" url="https://pl.wikipedia.org/wiki?curid=1423338" title="Campbell Soup Company">
Campbell Soup Company

Campbell Soup Company (znany też jako Campbell's; "NYSE: CPB") – amerykański producent zup w puszkach, sosów i innych produktów spożywczych. Produkty firmy Campbell's sprzedawane są w 120 krajach świata. 
Przedsiębiorstwo zostało założone w 1869 roku, a jego główna siedziba znajduje się w Camden w stanie New Jersey.

</doc>
<doc id="1423339" url="https://pl.wikipedia.org/wiki?curid=1423339" title="Campbell's">
Campbell's



</doc>
<doc id="1423343" url="https://pl.wikipedia.org/wiki?curid=1423343" title="Gabriel Tęczyński">
Gabriel Tęczyński



</doc>
<doc id="1423344" url="https://pl.wikipedia.org/wiki?curid=1423344" title="Imprezy cykliczne w Świnoujściu">
Imprezy cykliczne w Świnoujściu

Oprócz wymienionych powyżej imprez cyklicznych w Świnoujściu organizowanych jest szereg mniejszych: przedstawienia teatralne, koncerty, wystawy, turnieje piłki siatkowej, plażowej, tenisa ziemnego, piłki nożnej, oraz inne imprezy sportowe.

</doc>
<doc id="1423345" url="https://pl.wikipedia.org/wiki?curid=1423345" title="Trębacz chichotliwy">
Trębacz chichotliwy

Trębacz chichotliwy, trębacz śmieszek ("Herpetotheres cachinnans") – gatunek ptaka z rodziny sokołowatych (Falconidae), występujący w Ameryce od Meksyku do północnej Argentyny. Nie jest zagrożony wyginięciem.
Systematyka i zasięg występowania.
Trębacz chichotliwy jest jedynym przedstawicielem rodzaju Herpetotheres. Opisano 6 podgatunków "H. cachinnans", ale obecnie (2021) wyróżnia się jedynie dwa:
Taksony "chapmani", "excubitor", "queribundus" i "maestus" włączono do podgatunku nominatywnego.
Morfologia.
Długość ciała 46–56 cm, rozpiętość skrzydeł 79–94 cm. Masa ciała: samce 565–685 g, samice 625–800 g.
Duża głowa i długi ogon. Ciemna maska i wierzch ciała kontrastują z kremową głową i kremowym spodem ciała. Na ciemnym ogonie widoczne białe paski.
Ekologia i zachowanie.
Przeważnie na nizinach, na terenach zadrzewionych i obrzeżach lasów. Również na otwartych terenach z rozproszonymi wysokimi drzewami – na sawannach czy nawet terenach rolniczych. Często bywa widywany w skupiskach drzew wzdłuż rzek, w pobliżu polan i ścieżek leśnych.
Zwykle czatuje na eksponowanych gałęziach, często na wierzchołkach pojedynczych drzew. Lata wolno, prostoliniowo, na przemian lotem aktywnym i ślizgowym. 
Zwykle gniazduje w naturalnej szczelinie drzewa lub pośród kępy epifitów, ale czasami u podstawy liści palmowych lub w starym gnieździe jastrzębia czy karakary. W niektórych rejonach Meksyku i Brazylii stwierdzono też gniazdowanie na klifach. W lęgu zwykle jedno, rzadziej dwa jaja, o białawej skorupce niemal w całości pokrytej czerwonawobrązowym i ciemnobrązowym plamkowaniem. Inkubacja w zależności od regionu trwa od 40 do 45 dni. Wysiadywaniem zajmuje się jedynie samica, zaś samiec dostarcza pożywienie zarówno w trakcie inkubacji, jak i na wczesnym etapie opieki nad pisklętami. Później karmieniem młodych zajmują się oboje rodzice. W Argentynie w dwóch zbadanych gniazdach młode opuściły je po 65 i 72 dniach. Podloty są zależne od rodziców jeszcze przez co najmniej dwa miesiące.
Żywi się głównie wężami, ale zjada też jaszczurki, a czasami małe ssaki (w tym nietoperze), ptaki, ryby i duże owady (koniki polne), szczególnie w siedliskach zmodyfikowanych przez człowieka.
W razie niebezpieczeństwa wydaje chichoczące okrzyki. Samiec i samica w okolicach zmierzchu i świtu często nawołują się przez kilka minut, wydając głośne dźwięki przypominające śmiech, każdy ptak woła w innym tempie i rytmie. Od charakterystycznych głosów tych ptaków pochodzi ich nazwa zarówno polska, jak i angielska – "laughing falcon".
Status.
Międzynarodowa Unia Ochrony Przyrody (IUCN) uznaje trębacza chichotliwego za gatunek najmniejszej troski (LC – "least concern") nieprzerwanie od 1988 roku. W 2019 roku organizacja Partners in Flight szacowała, że liczebność światowej populacji mieści się w przedziale 0,5–5 milionów dorosłych osobników, a jej trend uznała za lekko spadkowy.

</doc>
<doc id="1423357" url="https://pl.wikipedia.org/wiki?curid=1423357" title="Banmaw">
Banmaw

Banmaw (; ) – miasto w północnej Mjanmie w stanie Kaczin, położone nad rzeką Irawadi. Stolica dystryktu Banmaw.
W 2008 roku liczba ludności wynosiła 51 318 mieszkańców. Miasto jest najwyżej w górę rzeki położonym punktem dostępnym dla żeglugi. W przeszłości stanowiło ważny ośrodek wymiany handlowej między Chinami a Górną Birmą. W połowie XVII w. Brytyjska Kompania Wschodnioindyjska otworzyła na krótko w Banmaw swoje przedstawicielstwo. W 1871 r. otwarto tu brytyjski konsulat.

</doc>
<doc id="1423359" url="https://pl.wikipedia.org/wiki?curid=1423359" title="Melanie South">
Melanie South

Melanie Jayne South (ur. 3 maja 1986 w Kingston upon Thames) – brytyjska tenisistka o statusie profesjonalnym.
Przebieg kariery.
W 2004 roku wygrała turniej z cyklu ITF w Bombaju. W Tipton zwyciężyła w turnieju gry podwójnej (w parze z Rebbecą Llewellyn pokonała w finale Klaudię Jans i Alicję Rosolską).
W 2005 roku zwyciężyła w Bath, zarówno w singlu, jak i w deblu (w parze z Suriną de Beer). W tym roku zdobyła jeszcze dwa tytuły deblowe: w Edynburgu (w parze z Rebeccą Llewellyn i w Bournemouth, partnerując Claire Peterzan).
W 2006 roku zdobyła dwa tytuły singlowe ITF: w Hull i Chengdu. W deblu wygrywała w Nantes (z Rebeccą Llewellyn) i w Nottingham (z Karen Paterson). Ten rok przyniósł jej także występ w turnieju głównym Wimbledonu, gdzie zagrała dzięki dzikiej karcie. W pierwszej rundzie pokonała rozstawioną z numerem 11 Francescę Schiavone, lecz w drugiej uległa Shenay Perry.
W 2007 roku nie zdobyła żadnego tytułu w singlu, natomiast w deblu wygrywała trzykrotnie: w Surbiton, w Felixstowe (w obu przypadkach z Karen Paterson) i w La Coruña (z Mariną Erakovic). W tym roku także otrzymała dziką kartę od organizatorów Wimbledonu, lecz tym razem odpadła w pierwszej rundzie, przegrywając z Ai Sugiyamą. Lepszy rezultat osiągnęła w grze mieszanej – w parze z Aleksem Bogdanovicem osiągnęła ćwierćfinał.
W 2008 roku wygrała turnieje w Sorrento (w singlu i w deblu – w parze z Monique Adamczak) oraz Fukouka (w deblu, z Nicole Thyssen). Udział w Wimbledonie zakończyła na pierwszej rundzie, w której uległa w trzech setach Alonie Bondarenko.

</doc>
<doc id="1423360" url="https://pl.wikipedia.org/wiki?curid=1423360" title="Ukraińskie tytuły honorowe">
Ukraińskie tytuły honorowe

Ukraińskie tytuły honorowe przyznawane wraz z odznaką przysługują obywatelom Ukrainy, którzy pracują w odpowiedniej gałęzi przemysłu lub usług nie mniej jak 10 lat i posiadają odpowiednie doświadczenie, kwalifikacje oraz osiągnięcia zawodowe. 
Ustanowiono następujące tytuły honorowe:

</doc>
<doc id="1423363" url="https://pl.wikipedia.org/wiki?curid=1423363" title="Michałowice (Piechowice)">
Michałowice (Piechowice)

Michałowice (niem. "Kiesewald") – część Piechowic, powstała jako wieś w połowie XVII wieku. Według legendy została założona przez trzech braci Michałów – uciekinierów religijnych z Czech.
W latach 1891–1937 na wys. 650 m n.p.m. funkcjonowała tu opadowa stacja meteorologiczna (średnia roczna suma opadów 950 mm, najwięcej: lipiec 113 mm i czerwiec 103 mm, najmniej: luty 51 mm i marzec 61 mm). 
Miejscowość posiada połączenia autobusowe (obsługiwane przez jeleniogórską komunikację miejską) z Piechowicami oraz Jelenią Górą (przez Jagniątków oraz Sobieszów). Punkt wyjściowy wycieczek na Śnieżne Kotły. 
W Michałowicach funkcjonował prywatny Teatr Nasz, wystawiający cotygodniowe spektakle kabaretowe. Od 1992 roku w Michałowicach swoją siedzibę ma też Stowarzyszenie Teatralne „Teatr Cinema” Zbigniewa Szumskiego. Jednym z artystów mieszkających w Michałowicach jest urodzony w Kolonii polski malarz Paweł Trybalski, reprezentujący nurt surrealizmu i malarstwa metaforycznego. 
Przez Michałowice przechodzą szlaki turystyczne:
Punkt wyjściowy na Złoty Widok z platformą widokową oraz Kociołki. W miejscowości znajdował się wyciąg narciarski (użytkowany do lat 80. XX wieku), skocznia narciarska, tor saneczkowy i dwa baseny.
W okolicy istnieje także kilka szlaków rowerowych.

</doc>
<doc id="1423364" url="https://pl.wikipedia.org/wiki?curid=1423364" title="Przypisanie">
Przypisanie

Przypisanie (podstawienie) – informatyczna operacja nadania, umieszczenia, wpisania do określonej l-wartości nowej wartości.
Rodzaje przypisania.
Przypisanie może zostać dokonane:
Instrukcja przypisania.
To jedna z podstawowych instrukcji prostych występujących w językach programowania. Zwykle nie zawiera taka instrukcja słowa kluczowego, choć istnieją języki programowania wymagające lub zezwalające opcjonalnie na użycie słowa kluczowego. Typowa składania takiej instrukcji ma postać:
W najprostszym przypadku l-wartość jest identyfikatorem zmiennej lub wskaźnikiem.
W pewnych językach wymagane może być poprzedzenie instrukcji przypisania słowem kluczowym, w nowych implementacjach słowo takie zwykle jest opcjonalne, np. Basic:
Operator przypisania.
Operator przypisania to operator, który:
Operator przypisania może wystąpić w instrukcji przypisania ale może także wystąpić wewnątrz wyrażeń, tak jak każdy inny operator, gdyż w przeciwieństwie do instrukcji posiada tę właściwość, że zwraca określony rezultat. Taka konstrukcja występuje w językach, w których każda konstrukcja może być traktowana jak wyrażenie zwracające wartość (np. Icon, Algol 68), lub jako operator w pozostałych językach (np. C).
Inne operatory powodujące przypisanie.
Inne operatory powodujące przypisanie:
Np. w języku C instrukcja: codice_4 spowoduje zwiększenie wartości zmiennej codice_5 o jeden, a więc przypisanie do l-wartości codice_5 nowej wartości równej codice_7.
Inicjalizacja zmiennej.
Inicjalizacja zmiennej może nastąpić w wielu punktach kodu, zależnie od możliwości danego języka i przyjętego przez programistę rozwiązania. Wczesna inicjalizacja – w deklaracji zmiennej – jest najlepsza metodą uniknięcia błędów polegających na odwołaniu do zmiennych niezainicjowanych tzn. takich którym nie przypisano jeszcze konkretnej, sensownej wartości.
Wywołanie podprogramu.
Przy wywołaniu podprogramu, a więc
w podprogramach w których występują parametry formalne, przed wykonaniem instrukcji zawartych w ciele podprogramu, następuje przypisanie do tych paramentów nowych wartości równych wartościom argumentów, wyspecyfikowanych w wywołaniu podprogramu. Sposób przypisania zależny jest od przyjętych metod kojarzenia argumentów z parametrami.
Efekty uboczne.
Ten rodzaj przypisania występuje np. w podprogramie, w którym następuje przypisanie wartości do zmiennej globalnej. Wykorzystywanie efektów ubocznych jest krytykowane w literaturze przedmiotu jako prowadzące do błędów. W kodzie źródłowym bowiem takie przypisanie jest niewidoczne. Wymaga więc odwołania się do kodu podprogramu, który może być niedostępny (np. podprogramy biblioteczne).
Przypisanie do innej l-wartości.
Takie przypisanie następuje:
Szczególnie posługiwanie się dwoma ostatnimi konstrukcjami, również wymaga szczególnej ostrożności i staranności, gdyż również może prowadzić do błędów lub nieprzewidzianych efektów i wyników.
 var "s" : string;
 "len" : byte absolute "s";
 "s":='Turbo Pascal';
Przypisanie w instrukcji wejścia.
Instrukcje wejścia-wyjścia służą do komunikacji programu, procesu z otoczeniem. Instrukcja wejścia, która pobiera dane z otoczenia (np. urządzeń wejścia, plików itd.) musi pobrane dane zapamiętać w określonej lokacji, czyli dokonać przypisania do wskazanej w tej instrukcji l-wartości.
Typy przypisań.
Ze względu na duże znaczenie przypisania w programowaniu w niektórych językach istnieją specjalne konstrukcje przypisania, ułatwiające kodowanie złożonych operacji przypisania. Do konstrukcji takich można zaliczyć przypisania wielokrotne, przypisania strukturalne i inne.
Można więc wyróżnić:
Przypisanie proste jest omówione wyżej. Przypisanie wielokrotne to zapis w jednym przypisaniu wielu przypisań:
Przykładowo w języku PL/I dostępna jest instrukcja przypisania:
która jest równoważna instrukcji Algolu 68:
Odrębnym zagadnieniem są przypisania strukturalne, tzn. przypisania tablicowe, w których poszczególne elementy jednej tablicy otrzymują wartość odpowiadających elementom innej tablicy, oraz przypisania strukturowe, w których odpowiednim polom jednej struktury (rekordu) przypisane zostają wartości innej struktury. Różne rozwiązania mogą stawiać wymogi co do zgodności reprezentacji pamięciowej poszczególnych pól, lub zgodności nazw (identyfikatorów) pól.
Specyficzne formy przypisania.
Specyfika niektórych języków programowania, których założenia i składnia odbiegają do większości uniwersalnych języków sprawia, że zapis przypisania odbiega znacząco od przypisania w typowych językach.
Forth.
Przypisanie w języku Forth ma postać:
Powyższy zapis wynika z prostej zasady tego języka, według której wszystkie operacje pobierają argumenty ze stosu. Wyrażenie (dowolnie rozbudowane) i l-wartość, która na stosie ma postać adresu (i również może być dowolnie rozbudowanym wyrażeniem) umieszczane są na stosie, a operatory powodują przypisanie danej do odpowiedniego adresu. l-wartość może być identyfikatorem zmiennej lecz działanie będzie identyczne: identyfikator zostanie zinterpretowany jako operacja umieszczenia na stosie adresu zmiennej. W tym języku można więc l-wyrażenie wyrazić za pomocą, np. literału liczbowego, pod warunkiem, że literał ten będzie reprezentował poprawny adres, co w typowych językach jest w uogólnieniu niedopuszczalne.
Lisp.
W językach opartych o język Lisp, operuje się listami, a więc i przypisanie realizowane jest przez listę. Przypisanie może więc mieć postać:
przy czym oba argumenty mogą być również listami.
Smalltalk.
W języku Smalltalk (uznawanym za najbardziej obiektowy język programowania) wszystko jest obiektem. Przypisanie jako takie więc realizowane jest przypisanie do pewnej wartości (stanowiącej obiekt) nowej właściwości, stanowiącej l-wartość
Cobol.
Język Cobol projektowany był głównie do przetwarzania danych administracyjnych, finansowych itp., co znalazło swoje odzwierciedlenie w składni, która miała przypominać język naturalny (angielski). Sąd przypisanie może mieć formę:
 MOVE "wyrażenie" TO "l-wartość"
Dopuszczalna jest jednak także forma typowa dla języków programowania:
 COMPUTE "l-wartość"="wyrażenie"
Symbole przypisania.
Przypisanie w kodzie źródłowym reprezentowane jest w pewnych kontekstach (instrukcja przypisania, operator przypisania), przez odpowiedni symbol/symbole zdefiniowane przez składnię rozpatrywanego języka programowania.
Podział symboli.
Symbole przypisania można podzielić na:
Proste symbole realizują operację przypisania. Symbole złożone reprezentują określone działanie, przeważnie operator, i przypisanie, typowy symbol złożony ma składnię:
 l-wartość operator= wyrażenie
Działanie takiego przypisania złożonego jest substytutem zapisu:
 l-wartość = l-wartość operator wyrażenie
We wczesnych wersjach języka C stosowany był zapis w postaci:
 l-wartość =operator wyrażenie
lecz tę formę zmieniono na współczesną ze względu na niejednoznaczność takiego zapisu, np. codice_12.
Nieco inaczej definiowane są symbole złożone przypisania, składające się z operatora porównania i przypisania, dostępne w języku Icon, które interpretowane są następująco:
 l-wartość "operator_porównania":= wyrażenie
 # jest interpretowane jak:
 if l-wartość "operator_porównania" wyrażenie then l-wartość := wyrażenie
np.
 a&lt;:=b
 # jest równoważne:
 if a&lt;b then a:=b

</doc>
<doc id="1423365" url="https://pl.wikipedia.org/wiki?curid=1423365" title="Andrzej Tęczyński (zm. 1588)">
Andrzej Tęczyński (zm. 1588)

Andrzej Tęczyński herbu Topór (ur. ok. 1510, zm. 22 maja 1588) – magnat polski, wojewoda krakowski w latach 1581-1588, wojewoda bełski w 1574 roku, kasztelan bełski w 1569 roku, starosta hrubieszowski, starosta zatorski w latach 1582–1588, starosta oświęcimski w latach 1577–1583.
Życiorys.
Studiował na Uniwersytecie w Ingolstadt w 1564 roku. Jako przedstawiciel Korony Królestwa Polskiego podpisał akt unii lubelskiej 1569 roku. Był kasztelanem bełskim, później zaś kolejno wojewodą bełskim (od 1574) i krakowskim (od 1582). Dzierżył starostwa: zatorskie, oświęcimskie i hrubieszowskie. W 1573 roku potwierdził elekcję Henryka III Walezego na króla Polski. W czasie bezkrólewia 1575 roku, po ucieczce Henryka Walezego z Polski był kandydatem szlacheckim do korony, jednak nie uzyskał poparcia Senatu. W 1575 roku w czasie wolnej elekcji głosował na cesarza Maksymiliana II Habsburga. Na zjeździe w Jędrzejowie w 1576 roku potwierdził wybór Stefana Batorego na króla Polski. Był marszałkiem sejmiku kapturowego województwa krakowskiego w 1586 roku. Był członkiem konfederacji generalnej zawiązanej 7 marca 1587 roku. Podpisał pacta conventa Zygmunta III Wazy w 1587 roku. W 1587 roku podpisał reces, sankcjonujący wybór Zygmunta III Wazy. Brał udział w walkach z wojskami austriackimi osłaniając Kraków. Po jego śmierci ciało zostało sprowadzone z Zatora niedaleko Krakowa do Końskowoli, gdzie spoczywa w jednej z krypt kościoła farnego.
Rodzina i życie prywatne.
Syn Andrzeja Tęczyńskiego, kasztelana krakowskiego i Anny Ożarowskiej. Był młodszym (przyrodnim) bratem Jadwigi i starszym (rodzonym) bratem Jana, Zofii i Anny. W 1569 poślubił Zofię Dembowską, z którą miał trzech synów oraz cztery córki:
Bibliografia.
 

</doc>
<doc id="1423366" url="https://pl.wikipedia.org/wiki?curid=1423366" title="Herb gminy Lipinki">
Herb gminy Lipinki

Herb Gminy Lipinki został zatwierdzony uchwałą radnych 5 września 2004 r. Jego autorami są heraldycy z Krakowa. Dokonali analizy elementów historycznych Lipinek. W herbie jest wszystko co wiąże się z historią Lipinek i ziemi lipińskiej. Począwszy od Matki Bożej Lipińskiej z Dzieciątkiem Jezus na rękach. W herbie są listki lipy. Sugerują, że nazwa miejscowości wywodzi się z tradycji bartników, którzy produkowali miód w lasach lipowych. Trzeci element herbu to wieże wiertnicze symbolizujące bogactwo tej ziemi słynącej z ropy naftowej.

</doc>
<doc id="1423367" url="https://pl.wikipedia.org/wiki?curid=1423367" title="Ile jestem w stanie dać">
Ile jestem w stanie dać

Ile jestem w stanie dać – singel polskiego rapera i producenta muzycznego O.S.T.R.-a promujący płytę "Masz to jak w banku". Wydawnictwo ukazało się 10 września 2001 roku na płycie CD w formie maxi singla nakładem wytwórni muzycznej Asfalt Records w dystrybucji Sony Music Entertainment. Na płycie poza utworem tytułowym znalazły się m.in. remiksy i ścieżki a cappella. 
Lista utworów.
Opracowano na podstawie materiału źródłowego.

</doc>
<doc id="1423370" url="https://pl.wikipedia.org/wiki?curid=1423370" title="Kamieńska">
Kamieńska

Kamieńska (ros. Каменская) – rosyjski serial telewizyjny, w reżyserii Jurija Moroza, osadzony w realiach Moskwy na przełomie XX wieku i XXI wieku. Serial oparty jest na bestsellerowym cyklu powieści rosyjskiej pisarki Aleksandry Marininy, należącej do najbardziej popularnych autorek kryminałów na świecie. Serial był emitowany w wielu europejskich sieciach telewizyjnych.
Bohaterami serialu są milicjanci wydziału kryminalnego Głównego Urzędu Spraw Wewnętrznych (ros.: Главное управление внутренних дел) mieszczącego się w Moskwie przy ul. Pietrowka 38.

</doc>
<doc id="1423372" url="https://pl.wikipedia.org/wiki?curid=1423372" title="Tonga na Letnich Igrzyskach Olimpijskich 2008">
Tonga na Letnich Igrzyskach Olimpijskich 2008

Reprezentacja Tonga na Letnich Igrzyskach Olimpijskich 2008 liczyła troje zawodników (1 kobieta i 2 mężczyzn). Tonga miało swoich przedstawicieli w 2 spośród 35 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji była lekkoatletka ʻAna Poʻuhila. Najmłodszym reprezentantem tego państwa na Letnich Igrzyskach Olimpijskich 2008 był 21-letni lekkoatleta Aisea Tohi, a najstarszym przedstawicielem tego kraju był 40-letni sztangista Maamaloa Lolohea. Dwoje zawodników debiutowało na igrzyskach.
Był to siódmy start tej reprezentacji na igrzyskach olimpijskich. Najlepszym wynikiem, jaki osiągnęli reprezentanci Tonga na Letnich Igrzyskach Olimpijskich 2008, była 13. pozycja, jaką Lolohea zajął w rywalizacji sztangistów w kategorii wagowej +105 kilogramów.
Tło startu.
Narodowy Komitet Olimpijski Tonga powstał w 1963 roku, jednak został zatwierdzony przez MKOL dopiero w 1984 roku. Od tego czasu Komitet Olimpijski tegoż kraju zgłasza reprezentacje Tonga do udziału w najważniejszych imprezach międzynarodowych takich jak igrzyska Pacyfiku, czy igrzyska olimpijskie.
Tonga na letnich igrzyskach olimpijskich zadebiutowała w 1984 roku. Jej reprezentanci do czasu startu w igrzyskach w Pekinie zdobyli jeden srebrny medal.
Statystyki według dyscyplin.
Spośród trzydziestu pięciu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Tonga wzięła udział w dwóch. W lekkoatletyce Narodowy Komitet Olimpijski Tonga wystawił dwoje zawodników, zaś w podnoszeniu ciężarów Narodowy Komitet Olimpijski Tonga wystawił jednego zawodnika.

</doc>
<doc id="1423373" url="https://pl.wikipedia.org/wiki?curid=1423373" title="British Rail Class 159">
British Rail Class 159

British Rail Class 159 "South Western Turbo" - typ spalinowych zespołów trakcyjnych używanych przez dwóch brytyjskich przewoźników kolejowych: South West Trains oraz East Midlands Trains. Wszystkie pociągi tej klasy powstały w wyniku przebudowy (przeprowadzanej w większości w zakładach firmy Babcock Rail w Rosyth) wybudowanych wcześniej przez BREL Derby jednostek typu British Rail Class 158. Zmiany polegały przede wszystkim na podwyższeniu komfortu pasażerów, m.in. poprzez wydzielenie pierwszej klasy, udoskonalenie toalet itp. Obecnie eksploatowanych jest 30 pociągów tego typu. 

</doc>
<doc id="1423375" url="https://pl.wikipedia.org/wiki?curid=1423375" title="Julio Cobos">
Julio Cobos

Julio César Cleto Cobos (ur. 30 kwietnia 1955 w Mendozie), argentyński polityk, wiceprezydent Argentyny od 10 grudnia 2007 do 10 grudnia 2011, gubernator Mendozy w latach 2003-2007.
Życiorys.
Julio Cobos ukończył budownictwo lądowe na Narodowym Uniwersytecie Technologicznym ("Universidad Tecnológica Nacional"), a następnie wykładał na tej uczelni. W 1991 wstąpił do Radykalnej Unii Obywatelskiej (UCR) i objął stanowisko urzędnika we władzach miejskich Mendozy. Od 1999 do 2000 był ministrem środowiska i robót publicznych w rządzie lokalnym prowincji Mendoza. W latach 1997-2003 był dziekanem filii Narodowego Uniwersytetu Technologicznego w Mendozie. 
Zwyciężył w wyborach na gubernatora Mendozy i 10 grudnia 2003 objął to stanowisko. Po wyborach został jednym z głównych zwolenników prezydenta Néstora Kirchnera z Frontu na rzecz Zwycięstwa. W 2007 kandydatka Frontu w wyborach prezydenckich, Cristina Fernández de Kirchner, zaproponowała mu start w wyborach na wiceprezydenta. Cobos przyjął ofertę, w następstwie czego w lipcu 2007 został usunięty z Radykalnej Unii Obywatelskiej. Po zwycięstwie Cristiny de Kirchner w wyborach prezydenckich, 10 grudnia 2007 objął stanowisko wiceprezydenta. 
17 lipca 2008 wiceprezydent Cobos w głosowaniu na temat rządowego projektu podniesienia podatków eksportowych na niektóre produkty rolne, swoim decydującym głosem przesądził o odrzuceniu przez Senat kontrowersyjnej ustawy, która w marcu 2008 wywołała w Argentynie powszechne protesty.

</doc>
<doc id="1423381" url="https://pl.wikipedia.org/wiki?curid=1423381" title="Bretońska Partia Autonomiczna">
Bretońska Partia Autonomiczna

Bretońska Partia Autonomiczna (fr. "Parti Autonomiste Breton", "PAB"; bret. "Strollad Emrenerien Vreiz") – bretońskie ugrupowanie polityczne działające na przełomie lat. 20. i 30. XX wieku.
Partia została utworzona w grudniu 1927 r. podczas I kongresu nacjonalistycznego pisma "Breiz Atao" w Rosporden. Bazowała na członkach młodzieżowej organizacji Unvaniez Yaouankiz Vreiz. Do założycieli należeli m.in. Olier Mordrel, Morvan Marchal i Maurice Duhamel. Ten ostatni stanął na czele PAB, zaś sekretarzem generalnym został Yann Brickler. Partia przyjęła charakter lewicowy i federalny. Dążyła do nawiązania sojuszu z Francuską Partią Komunistyczną, popierającą wówczas walkę mniejszości narodowych z rządem francuskim. W sierpniu 1928 r. na II kongresie PAB w Châteaulin wydano proklamację, mówiącą, że Bretończycy powinni mieć prawo do samookreślenia. W 1929 r. na III kongresie w Douarnenez M. Durhamel ogłosił manifest programowy partii. W wyborach samorządowych w 1930 r. w Guingamp został wystawiony jako kandydat PAB Goulven Mazéas, ale zdobył jedynie 376 głosów. Z kolei kandydatura w Rennes uzyskała 81 głosów. Kompletnie nieudana kampania wyborcza zrujnowała finanse partii. Nie udało się doprowadzić do połączenia z katolicką partią Adsao. François Debeauvais zaproponował wydawanie co tydzień pisma pod nazwą "Le Peuple Breton", ale zabrakło na to funduszy. W tej sytuacji doszło do konfliktów w łonie partii między zwolennikami opcji federalistycznej i separatystycznej. Ostatecznie na kongresie w kwietniu 1931 r. PAB rozpadła się. Federaliści, wśród których byli Morvan Marchal, Yann-Morvan Gefflot, Goulven Mazéas, René-Yves Creston, utworzyli Bretońską Ligę Federalistyczną. Z kolei separatyści (m.in. O. Mordrel i F. Debeauvais) powołali Bretońską Partię Narodową, której organem prasowym zostało pismo "Breiz Atao".

</doc>
<doc id="1423387" url="https://pl.wikipedia.org/wiki?curid=1423387" title="Sąd Harcerski Związku Harcerstwa Rzeczypospolitej">
Sąd Harcerski Związku Harcerstwa Rzeczypospolitej

Sąd Harcerski Związku Harcerstwa Rzeczypospolitej - jest niezawisłą władzą sądowniczą Związku Harcerstwa Rzeczypospolitej. Pełni rolę sądu koleżeńskiego, jest niezawisła w orzekaniu, a jej orzekania są ostateczne. Sąd pracuje według regulaminu uchwalonego na jego wniosek przez Radę Naczelną.
Skład Sądu Harcerskiego.
Sąd Harcerski składa się z pięciu członków wybranych przez Zjazd ZHR spośród harcmistrzyń i harcmistrzów Związku.
Członkowie Sądu wybierają spośród siebie: Prezesa, Zastępcę Prezesa i Sekretarza.
W przypadku rezygnacji któregoś z członków skład Sądu uzupełnia się poprzez kooptację spośród harcmistrzyń i harcmistrzów Związku.

</doc>
<doc id="1423389" url="https://pl.wikipedia.org/wiki?curid=1423389" title="JD Natasha">
JD Natasha

JD Natasha, właśc. Natasha Jeanett Dueñas (ur. 27 lutego 1988 r. w Kendall na Florydzie) – latynoska piosenkarka. 
Jej ojciec jest Argentyńczykiem, a matka – Kubanką. Była drugim z czwórki dzieci, które wychowywały się na Florydzie. Zaczęła śpiewać w chórze kościelnym. Swój pierwszy album wydała w 2004 r. Znajduje się na nim 10 piosenek, zarówno hiszpańskich, jak i angielskich.

</doc>
<doc id="1423390" url="https://pl.wikipedia.org/wiki?curid=1423390" title="Vanuatu na Letnich Igrzyskach Olimpijskich 2008">
Vanuatu na Letnich Igrzyskach Olimpijskich 2008

Vanuatu na XXIX Letnich Igrzyskach Olimpijskich w Pekinie reprezentowało trzech sportowców.
Był to szósty start Vanuatu na letnich igrzyskach olimpijskich.

</doc>
<doc id="1423391" url="https://pl.wikipedia.org/wiki?curid=1423391" title="Antologie">
Antologie

Antologie – seria wydawnicza książek wydawana przez Fabrykę Słów. W skład serii wchodzą zbiory opowiadań z gatunków fantasy i science fiction, współczesnych polskich i zagranicznych autorów.

</doc>
<doc id="1423392" url="https://pl.wikipedia.org/wiki?curid=1423392" title="Protestantyzm w Chile">
Protestantyzm w Chile

Protestantyzm w Chile – jest wyznawany przez 15% społeczeństwa. Łącznie w kraju tym żyje 2,4 miliona protestantów zarówno ewangelickiej, jak i ewangelicznej tradycji wyznaniowej. Po raz pierwszy protestanci w Chile pojawili się w latach 40. XIX wieku. Byli to niemieccy imigranci, głównie wyznania ewangelicko-augsburskiego. Wraz z rozwojem protestantyzmu w tym kraju pojawili się także prezbiterianie, adwentyści, metodyści, zielonoświątkowcy oraz inne wyznania protestanckie. Zielonoświątkowcy stanowią 90% chilijskich protestantów.
Pierwsi misjonarze Kościoła Adwentystów Dnia Siódmego pojawili się w Chile w 1895 r. Obecnie w kraju tym żyje 126.814 adwentystów.
W 1909 r. powstał pierwszy kościół zielonoświątkowy Metodystyczno-Zielonoświątkowy Kościół Chile, który liczy obecnie około 300.000 wiernych, w 1945 r. od niego odłączył się Kościół Zielonoświątkowy Chile, który liczy ok. 125.000 wiernych.
Największe protestanckie denominacje według danych za rok 2010:

</doc>
<doc id="1423393" url="https://pl.wikipedia.org/wiki?curid=1423393" title="José Vicente de Freitas">
José Vicente de Freitas

José Vicente de Freitas (ur. 22 stycznia 1869 w Calhecie na Maderze, zm. 6 września 1952 w Lizbonie) – portugalski wojskowy i polityk.
Podczas I wojny światowej walczył we Flandrii. Został odznaczony m.in. Krzyżem Wielkim Wojskowego Orderu Wieży i Miecza.
Był pułkownikiem, kiedy 28 maja 1926 doszło w Portugalii do wojskowego zamachu stanu. Poparł nowy system polityczny – "Ditadura Nacional" (Dyktatura Narodowa). Od 18 kwietnia 1928 do 8 lipca 1929 pełnił funkcję przewodniczącego Rady Ministrów Portugalii. Wkrótce potem został awansowany na stopień generała.

</doc>
<doc id="1423398" url="https://pl.wikipedia.org/wiki?curid=1423398" title="Próchnik (przedsiębiorstwo)">
Próchnik (przedsiębiorstwo)

Próchnik – spółka akcyjna notowana na Giełdzie Papierów Wartościowych w Warszawie z siedzibą w Łodzi. Zajmowała się wytwarzaniem odzieży męskiej. Między innymi płaszczy, kurtek, garniturów, koszul i krawatów.
Historia.
Firma Próchnik rozpoczęła działalność na terenie Łodzi w 1948 jako Zakłady Przemysłu Odzieżowego im. dr. Próchnika. Powstała poprzez upaństwowienie zakładów należących do spółki E. Martin, N. Norenberg, A. Krauzei. W kolejnych latach przedsiębiorstwo poszerzało swoją działalność, stając się jedną z ważniejszych marek w PRL, osiągając wysoki status w latach 70. XX wieku.
Od 1991 r. spółka notowana była na Giełdzie Papierów Wartościowych w Warszawie, jako jedna z 5 pierwszych spółek, notowanych od pierwszej sesji giełdowej, która miała miejsce 16 kwietnia 1991 r. Była również z nich najdłużej notowana, bo aż do momentu upadłości przedsiębiorstwa w 2018 r.
Pod koniec pierwszej dekady XXI wieku produkcja została przeniesiona do Chin. Od wiosny 2014 produkcja odbywa się ponownie w Polsce.
W maju 2018 spółka złożyła wniosek o ogłoszenie upadłości do Sądu Rejonowego dla Łodzi – Śródmieścia, XIV Wydział Gospodarczy dla spraw Upadłościowych i Restrukturyzacyjnych. Miesiąc później Sąd wydał decyzję o upadłości spółki, która uprawomocniła się z dniem 28 lipca 2018. Spółka została wykluczona z obrotu na GPW 18 stycznia 2019.
Marka odzieżowa Próchnik w 2022 wróciła na polski rynek. Znak towarowy przejęła od syndyka masy upadłościowej przedsiębiorstwa spółka Premium Fashion, której udziałowcem jest Tomasz Ciąpała, prezes i właściciel firmy Lancerto S.A.

</doc>
<doc id="1423400" url="https://pl.wikipedia.org/wiki?curid=1423400" title="Michele Pierre-Louis">
Michele Pierre-Louis



</doc>
<doc id="1423401" url="https://pl.wikipedia.org/wiki?curid=1423401" title="Wyspy Cooka na Letnich Igrzyskach Olimpijskich 2008">
Wyspy Cooka na Letnich Igrzyskach Olimpijskich 2008

Reprezentacja Wysp Cooka na Letnich Igrzyskach Olimpijskich 2008 liczyła czworo zawodników (trzech mężczyzn i jedną kobietę). Wyspy Cooka miały swoich przedstawicieli w 3 spośród 28 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji był sztangista Sam Pera jr., dla którego był to debiut na igrzyskach. Najmłodszym reprezentantem tego terytorium na Letnich Igrzyskach Olimpijskich 2008 była 18-letnia lekkoatleta Gordon Heather, a najstarszym przedstawicielem był 27-letni pływak Petero Okotai. Troje zawodników zadebiutowało na igrzyskach.
Był to szósty start tej reprezentacji na igrzyskach olimpijskich. Najlepszym wynikiem, jaki osiągnęli reprezentanci Wysp Cooka na Letnich Igrzyskach Olimpijskich 2008, była 12. pozycja, jaką Pera zajął w rywalizacji sztangistów w kategorii +105 kilogramów.
Tło startu.
Narodowy Komitet Olimpijski Wysp Cooka powstał w 1986 roku, a został zatwierdzony przez MKOL tego samego roku podczas 91. sesji MKOL w Lozannie w Szwajcarii. Od tego czasu Komitet Olimpijski tego terytorium zamorskiego Nowej Zelandii zgłasza reprezentacje Wysp Cooka do udziału w najważniejszych imprezach międzynarodowych takich jak igrzyska Pacyfiku, czy Igrzyska Wspólnoty Narodów. Największe sukcesy reprezentacja Wysp Cooka osiąga podczas Igrzysk Pacyfiku. W całej historii startów w tej imprezie, sportowcy z tego terytorium zależnego zdobyli 96 medali.
Wyspy Cooka na letnich igrzyskach olimpijskich zadebiutowały w 1988 roku. Jej reprezentanci do czasu startu w igrzyskach w Pekinie nie zdobyli żadnego medalu olimpijskiego.
Statystyki według dyscyplin.
Spośród dwudziestu ośmiu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Wysp Cooka wzięła udział w trzech. Najliczniejszą grupę stanowili lekkoatleci (dwoje zawodników).

</doc>
<doc id="1423404" url="https://pl.wikipedia.org/wiki?curid=1423404" title="Softbox">
Softbox

Softbox – jeden z modyfikatorów oświetlenia stosowany w fotografii i filmowaniu. Używany głównie do studyjnych lamp oświetleniowych. W zależności od kształtu i wielkości pozwala na zmianę charakteru oświetlenia planu przez zmniejszenie lub eliminację cieni. 
Typy softboksów.
Softboksy można podzielić ze względu na kształt, wielkość, zastosowanie. 
Kształt – softboksy mogą być kwadratowe, prostokątne o różnej proporcji boków, najwęższe nazywane są "stripami", ośmiokątne zwane popularnie "oktami". W zależności od kształtu można uzyskać przy ich pomocy różne światło. Ośmiokątne dają równomierne, miękkie oświetlenie, wąski prostokątny oświetla wąski pas. 
Wielkość – najmniejsze są stosowane w lampach reporterskich, największe (kolumnowe) rozpraszają światło kilku lamp. Im większy softbox tym bardziej rozprasza światło, ale wymaga mocniejszej lampy. Najmniejsze mają po kilkanaście centymetrów i są mocowane na lampach reporterskich, kolumnowe mogą mieć ponad 2 metry wysokości i ponad metr szerokości. Ośmiokątne występują w średnicach od 80 do 200 cm.
Zastosowanie – część softboksów ma specjalne zastosowanie – istnieją softboksy sufitowe, specjalnie przystosowane do mocowania pod sufitem i oświetlania planu z góry, softboksy reporterskie na przenośne lampy, stripy stosuje się głównie do oświetlania tła. Do lamp światła ciągłego stosuje się specjalne softboksy odporne na wysoką temperaturę.

</doc>
<doc id="1423414" url="https://pl.wikipedia.org/wiki?curid=1423414" title="British Rail Class 421">
British Rail Class 421

British Rail Class 421 - typ elektrycznych zespołów trakcyjnych produkowanych w latach 1964-1972 przez zakłady BREL w Yorku. Obecnie ogromna większość składów tego typu została już wycofana z eksploatacji. Można je spotkać jedynie na tzw. linii historycznej ("heritage line") z Brockenhurst do Lymington. Jej operatorem jest firma South West Trains. 

</doc>
<doc id="1423415" url="https://pl.wikipedia.org/wiki?curid=1423415" title="Mikronezja na Letnich Igrzyskach Olimpijskich 2008">
Mikronezja na Letnich Igrzyskach Olimpijskich 2008

Reprezentacja Mikronezji na Letnich Igrzyskach Olimpijskich 2008 liczyła pięcioro zawodników (2 kobiety i 3 mężczyzn). Mikronezja miała swoich przedstawicieli w 3 spośród 28 rozgrywanych dyscyplin. Zawodnicy z tego kraju nie zdobyli żadnego medalu. Chorążym reprezentacji był sztangista Manuel Minginfel, dla którego był to trzeci start na igrzyskach. Najmłodszą reprezentantką Mikronezji na Letnich Igrzyskach Olimpijskich 2008 była 17-letnia pływaczka Debra Daniel, a najstarszym przedstawicielem tego kraju był niespełna 30-letni Minginfel. Troje zawodników zadebiutowało na igrzyskach.
Był to trzeci start tej reprezentacji na igrzyskach olimpijskich. Najlepszym wynikiem, jaki osiągnęli reprezentanci Mikronezji na Letnich Igrzyskach Olimpijskich 2008, była 11. pozycja, jaką Manuel Minginfel zajął w rywalizacji sztangistów w kategorii 62 kilogramów.
Tło startu.
Narodowy Komitet Olimpijski Mikronezji powstał w 1996 roku. Został zatwierdzony przez MKOL 6 września 1997 roku podczas 106. sesji MKOL w Lozannie w Szwajcarii. Od tego czasu Komitet Olimpijski tegoż kraju zgłasza reprezentacje Mikronezji do udziału w najważniejszych imprezach międzynarodowych takich jak igrzyska Pacyfiku, czy igrzyska olimpijskie. 
Mikronezja na letnich igrzyskach olimpijskich zadebiutowała w 2000 roku. Jej reprezentanci do czasu startu w igrzyskach w Pekinie nie zdobyli żadnego medalu olimpijskiego.
Delegacja.
Oprócz zawodników na Letnie Igrzyska Olimpijskie 2008 przyleciała delegacja tego kraju, w której skład weszli: prezydent Mikronezji Manny Mori, gubernator stanu Yap Sebastian Anefal, prezydent Komitetu Olimpijskiego Mikronezji Berney Martin, szef misji olimpijskiej tego kraju Alik Issac, minister zdrowia Futalina Skilling, senator Tiwitor Aritos, sekretarz generalny Jim Tobin, trenerzy pływania Carl Cruz i Marcellus Akapito (i trzech innych trenerów), dziennikarz Jay Alfonso, lekarz Felix Yomai oraz dwóch uczestników obozu młodzieżowego – Michael Kigimnang i Roxie Moya.
Statystyki według dyscyplin.
Spośród dwudziestu ośmiu dyscyplin sportowych, które Międzynarodowy Komitet Olimpijski włączył do kalendarza igrzysk, reprezentacja Mikronezji wzięła udział w trzech. W pływaniu i lekkoatletyce Narodowy Komitet Olimpijski Mikronezji wystawił po dwóch zawodników, zaś w podnoszeniu ciężarów – jednego.
Dyscypliny.
Lekkoatletyka.
Mikronezję w lekkoatletyce reprezentowało dwoje zawodników – jeden mężczyzna i jedna kobieta. Każde z nich wystartowało w jednej konkurencji. Początkowo Jack Howard i Maria Ikelap nie zakwalifikowali się do udziału w Letnich Igrzyskach Olimpijskich 2008, gdyż nie uzyskali wymaganego minimum kwalifikacyjnego. Zgodnie z przepisami przyjętymi przez IAAF każdy kraj, w którym żaden z zawodników nie wypełnił minimum kwalifikacyjnego, otrzymał zaproszenie do zgłoszenia do Letnich Igrzysk Olimpijskich 2008 nie więcej niż 2 lekkoatletów.
Jako pierwszy podczas igrzysk w Pekinie wystartował Jack Howard, który wziął udział w rywalizacji sprinterów w biegu na 100 metrów. Eliminacje rozpoczęły się 15 sierpnia 2008 roku o godzinie 9:45. Howard startował w dziewiątym biegu eliminacyjnym, który odbył się o godzinie 10:49. Podczas tego biegu wiatr był niekorzystny; jego siła wyniosła 1,7 metra na sekundę. Z wynikiem 11,03 zajął przedostatnie, 7. miejsce, co w łącznej klasyfikacji dało mu 65. miejsce na 80 sklasyfikowanych zawodników. Jego czas reakcji wyniósł 0,204 sekundy. Zwycięzcą tej konkurencji został Usain Bolt z Jamajki.
Jako druga podczas igrzysk wystartowała Maria Ikelap, która wzięła udział w rywalizacji sprinterek w biegu na 100 metrów. Eliminacje tej konkurencji rozpoczęły się 16 sierpnia 2008 roku o godzinie 10:50. Ikelap startowała w przedostatnim, dziewiątym biegu eliminacyjnym, który odbył się o godzinie 11:46. Podczas tego biegu wiatr był niekorzystny; jego siła wyniosła 0,6 metra na sekundę. Z wynikiem 13,73 zajęła przedostatnie, 7. miejsce w swoim biegu eliminacyjnym, co w łącznej klasyfikacji dało jej 80. miejsce w gronie 84 zawodniczek. Zwyciężczynią tej konkurencji została Shelly-Ann Fraser z Jamajki.
Mężczyźni
Kobiety
Pływanie.
Mikronezję w pływaniu reprezentowało dwoje zawodników – jeden mężczyzna i jedna kobieta. Każdy z nich wystartował w jednej konkurencji. Początkowo Kerson Hadley i Debra Daniel nie zakwalifikowali się do udziału w Letnich Igrzyskach Olimpijskich 2008, gdyż nie uzyskali wymaganego minimum kwalifikacyjnego. Zgodnie z przepisami przyjętymi przez Światową Federację Pływacką każdy kraj, w którym żaden z zawodników nie wypełnił minimum kwalifikacyjnego, otrzymał zaproszenie do zgłoszenia do Letnich Igrzysk Olimpijskich 2008 nie więcej niż 2 pływaków. Jedynym kryterium, jakie musieli oni spełnić, był wcześniejszy start na Mistrzostwach Świata w Pływaniu 2007. Obydwoje spełnili to kryterium, gdyż w czasie tej imprezy Kerson Hadley wystartował w dwóch konkurencjach – wyścigu na 50 metrów stylem grzbietowym (zajął w nim 78. miejsce) i wyścigu na 50 metrów stylem motylkowym (134. miejsce), a Debra Daniel wystartowała w czterech konkurencjach – wyścigu na 50 metrów stylem dowolnym (zajęła w nim 120. miejsce), 50 metrów żabką (69. miejsce), 50 metrów stylem grzbietowym (79. miejsce) i na 50 metrów stylem motylkowym (86. miejsce). Na mistrzostwach w Melbourne startowali też inni mikronezyjscy pływacy: Tony Augustine oraz Justine Rodriguez. Jednak Narodowy Związek Pływacki Mikronezji ("Federated States of Micronesia Swimming Association") zadecydował, że to Hadley i Daniel będą reprezentować swój kraj na letnich igrzyskach olimpijskich w Pekinie.
Jako pierwszy podczas igrzysk wystartował Kerson Hadley, który wziął udział w konkurencji 50 metrów stylem dowolnym mężczyzn. Eliminacje tej konkurencji rozpoczęły się 14 sierpnia 2008 roku. Hadley startował w piątym wyścigu eliminacyjnym. Wystartował z szóstego toru i z wynikiem 25,34 zajął 5. miejsce w swoim wyścigu eliminacyjnym, co w łącznej klasyfikacji dało mu 70. miejsce na 97 sklasyfikowanych zawodników. Jego czas reakcji wyniósł 0,74 sekundy. Zwycięzcą tej konkurencji został César Cielo z Brazylii.
Jako druga podczas igrzysk wystartowała Debra Daniel, która wzięła udział w konkurencji 50 metrów stylem dowolnym kobiet. Eliminacje tej konkurencji rozpoczęły się 15 sierpnia 2008 roku. Daniel startowała w trzecim wyścigu eliminacyjnym. Wystartowała z siódmego toru, i z wynikiem 30,61 zajęła 5. miejsce w swoim wyścigu eliminacyjnym, co w łącznej klasyfikacji dało jej 76. miejsce w gronie 90 zawodniczek. Jej czas reakcji wyniósł 0,75 sekundy. Zwyciężczynią tej konkurencji została Britta Steffen z Niemiec.
Mężczyźni
Kobiety
Podnoszenie ciężarów.
Mikronezję w podnoszeniu ciężarów reprezentował jeden zawodnik – Manuel Minginfel. Ponieważ nie awansował z eliminacji kontynentalnych (drużynowych) musiał się przedzierać przez eliminacje indywidualne. Były to trzecie igrzyska Minginfela; pierwszy raz wystartował w Sydney, kiedy reprezentacja zadebiutowała na igrzyskach. Wówczas Minginfel nie został sklasyfikowany. Cztery lata później na igrzyskach olimpijskich w Atenach zajął 10 miejsce. W Sydney startował w kategorii wagowej do 56 kilogramów, a cztery lata później w Atenach startował w kategorii do 62 kilogramów.
W Pekinie wystartował w kategorii wagowej do 62 kilogramów. Zawody w tej kategorii odbyły się 10 sierpnia 2008 roku i zostały podzielone na dwie grupy. Grupa B rozpoczęła zawody o godzinie 10:00 czasu lokalnego, a grupa A o godzinie 19:00 czasu lokalnego. Była to druga konkurencja podnoszenia ciężarów na igrzyskach w Pekinie. Minginfel wystartował w grupie B. W rwaniu dwie próby na 115 i 120 kilogramów miał udane, natomiast próbę na 123 kilogramy spalił. Rwanie zakończył z wynikiem 120 kilogramów. W podrzucie wszystkie trzy próby na 145,150 i 155 kilogramów miał udane. Podrzut zakończył z wynikiem 155 kilogramów, i z wynikiem 275 kilogramów w dwuboju zajął 4. miejsce w grupie B, a w końcowej klasyfikacji 11. miejsce. Zwycięzcą tej konkurencji został Zhang Xiangxiang z Chin.

</doc>
<doc id="1423416" url="https://pl.wikipedia.org/wiki?curid=1423416" title="Safri Duo 3.5 - International Version">
Safri Duo 3.5 - International Version

Safri Duo 3.5 - International Version - dziesiąty album zespołu Safri Duo wydana przez Universal Music w roku 2004. Wydanie zawierało dwie płyty CD, niektóre piosenki zostały wykonane we współpracy z Clarkiem Andersonem.
Lista utworów.
CD 1
CD 2

</doc>
<doc id="1423417" url="https://pl.wikipedia.org/wiki?curid=1423417" title="Csaba Balogh">
Csaba Balogh

Csaba Balogh (ur. 19 marca 1987 w Budapeszcie) – węgierski szachista, arcymistrz od 2004 roku.
Kariera szachowa.
Od najmłodszych lat należał do ścisłej czołówki węgierskich juniorów, wielokrotnie zdobywając medale w mistrzostwach kraju oraz występując na mistrzostwach świata i Europy w różnych kategoriach wiekowych. Największy sukces w tych rozgrywkach osiągnął w 2003 r. w Budvie, gdzie zdobył tytuł mistrza Europy juniorów do 16 lat. W tym samym roku zdobył dwa złote medale w rozgrywkach drużynowych: na olimpiadzie juniorów (do lat 16) w Denizli oraz na mistrzostwach Europy (do lat 18) w Balatonlelle.
Dwukrotnie wystąpił w turniejach o Puchar Świata, w 2005 r. awansując do II rundy (po zwycięstwie nad Siergiejem Karjakinem), a w 2007 r. przegrywając swój pojedynek w I rundzie. W 2006 r. podzielił II m. (za Zoltanem Almasim, wspólnie z Zoltanem Gyimesim) w indywidualnych mistrzostwach Węgier oraz został mistrzem kraju w szachach szybkich i błyskawicznych. W 2009 r. w finałowym turnieju zdobył brązowy medal. 
Wielokrotnie startował w turniejach międzynarodowych, sukcesy odnosząc w latach:
"Uwaga: Lista sukcesów niekompletna (do uzupełnienia od 2009 roku)."
Wielokrotny reprezentant Węgier w turniejach drużynowych, m.in.:
Najwyższy ranking w dotychczasowej karierze osiągnął 1 maja 2012 r., z wynikiem 2672 punktów zajmował wówczas 80. miejsce na światowej liście FIDE, jednocześnie zajmując 5. miejsce wśród węgierskich szachistów.

</doc>
<doc id="1423419" url="https://pl.wikipedia.org/wiki?curid=1423419" title="Lucyferianizm">
Lucyferianizm

Lucyferianizm – systemy wierzeń i filozofii, zarówno teistycznych, jak i ateistycznych, w których przedmiotem rozważań jest natura dobra i zła, które symbolizuje Lucyfer. Lucyferianizm odnosi się do judeochrześcijańskiej koncepcji dobra i zła. Niekiedy lucyferianizm jest błędnie utożsamiany z satanizmem.
Lucyferianizm średniowieczny.
Lucyferianizm jako średniowieczna herezja chrześcijańska stanowił specyficzny dla Niemiec odłam kataryzmu. 
Miał podstawy w gnostyckiej doktrynie katarskiej, lecz również w samym Piśmie Świętym, a dokładnie w spopularyzowanej w średniowieczu wulgacie św. Hieronima. 
Pierwsze wzmianki o lucyferianizmie pojawiły się w XI wieku w związku z egzekucją w Goslar kilku katarów. Wyimaginowanych lucyferian sądził ks. Konrad z Marburga, mianowany w 1231 roku przez papieża Grzegorza IX pierwszym inkwizytorem papieskim Niemiec. Rozwój lucyferianizmu notowano w krainach wchodzących w skład Świętego Cesarstwa Rzymskiego, w tym Austrii, Czechach, Brandenburgii i na Pomorzu. Procesy lucyferian zakończone spaleniem na stosie miały miejsce w 1315 roku w Pradze, Wrocławiu, Nysie i Świdnicy, co spowodowało eliminację herezji z terenu Czech i Śląska. Procesy inkwizycyjne miały miejsce także później – w 1392 r. w Angermünde, Prenzlau i Szczecinie, w których sądzeni byli wyznawcy ludowego lucyferianizmu o motywach antychrześcijańskich.
Współczesny lucyferianizm.
Współcześni lucyferianie podczas odprawianych rytuałów składają ofiarę z własnych włosów, paznokci i płynów ustrojowych lub oddają się stosunkom płciowym. Włosy i paznokcie zarówno mężczyzn jak i kobiet są utożsamiane z nieczystością.
Do współczesnych grup lucyferian należą (lub należeli) m.in. The Order of Phosphorus, The Church of Adversarial Light, The Ordo Luciferis oraz The Temple of the Dark Sun.

</doc>
<doc id="1423420" url="https://pl.wikipedia.org/wiki?curid=1423420" title="Kamienie migdałkowe">
Kamienie migdałkowe

Kamienie migdałkowe, czopy migdałkowe (ang. "tonsil stones", "tonsilar concretions", "tonsilloliths") – czopy retencyjne tworzące się w zachyłkach (kryptach) migdałków podniebiennych.
Migdałki podniebienne posiadają liczne krypty (od 10 do 30 każdy) wysłane, podobnie jak cały migdałek, nabłonkiem wielowarstwowym płaskim nierogowaciejącym. Krypty znacznie zwiększają powierzchnię migdałka i przez to potęgują kontakt między środowiskiem a tkanką limfatyczną. W przeciętnej wielkości migdałku podniebiennym u osoby dorosłej szacowane pole powierzchni nabłonka krypt migdałkowych wynosi 295 cm2 i jest około 6 razy większe od powierzchni nabłonka pokrywającego jamę ustną i gardło środkowe (45 cm2). Przebyte stany zapalne gardła środkowego (anginy) powodują powstanie blizn na zewnętrznej powierzchni migdałka podniebiennego, co z kolei zaburza funkcję samooczyszczania jego krypt w trakcie mówienia i połykania śliny. Ze względu na bliski kontakt migdałka i jego krypt ze szlakiem pokarmowym, do ich wnętrza mogą dostawać się resztki pokarmu. Stanowią one doskonałe podłoże do rozwoju bakterii beztlenowych, m.in.: Porphyromonas gingivalis, Treponema denticola, Neisseria pneumococci, Actinomyces, Bacteroides, Prevotella intermedia oraz Fusobacterium nucleatum. W wyniku tego pojawiają się procesy gnilne i powstają substancje zapachowe zawierające siarkę (siarkowodór, merkaptan metylu i siarczek dimetylu), a formujący się detryt ma nieprzyjemny zapach. Opisany mechanizm tłumaczy predyspozycję do powstania kamieni migdałkowych u pacjentów z nawracającym ostrym lub przewlekłym zapaleniem migdałków podniebiennych.
Etiologia i skład.
Uważa się, że kamienie migdałkowe tworzą się w wyniku:
Składają się one z: 
Wygląd i objawy.
Kamienie migdałkowe mogą przybierać różne rozmiary – od kilkumilimetrowych, które najczęściej nie są niebezpieczne dla zdrowia, po kilkucentymetrowe (od rozmiarów poniżej 1 mm do 41x21x19 mm) a ich masa wynosi od 0,56 do 42 gramów. Większe kamienie mogą wywoływać reakcję zapalną: powiększenie i bolesność migdałków, wrażenie obecności ciała obcego. Ich barwa może się wahać od kremowej, poprzez żółtawą, do lekko zielonej. Konsystencja jest zwarta, jednak są one miękkie i łatwo można je rozetrzeć. 
Niezależnie od rozmiarów mają bardzo nieprzyjemny, wręcz odrażający zapach i mogą być przyczyną cuchnącego oddechu – halitozy. Spowodowane jest to zawartością lotnych związków siarki (metanotiolu i siarkowodoru) będących wynikiem działania bakterii beztlenowych, a także putrescyny (cuchnącej dwuaminy).
Ich pierwsze pojawienie się jest najczęściej zapowiedzią stałego odtwarzania (niezwykle rzadko tworzą się incydentalnie). Odbudowują się w czasie 1-20 dni. Wraz z ich wzrostem może narastać uczucie obecności ciała obcego w gardle. Gdy kamień osiągnie odpowiedni rozmiar, można go łatwo usunąć przez odkaszlnięcie. Alternatywną metodą usunięcia jest wyciskanie migdałków lub płukanie irygatorem.
Leczenie.
Nie istnieje leczenie zapobiegające nawrotom tworzenia się kamieni, jednak regularne utrzymywanie higieny jamy ustnej może doraźnie zapobiec ich tworzeniu lub znacząco wydłużyć czas potrzebny na ich uformowanie. Pomaga płukanie jamy ustnej oraz gardła naparem z szałwii lub płynami do płukania jamy ustnej o działaniu bakteriobójczym. 
Stosunkowo skuteczne jest kilkudniowe dokładne płukanie krypt co 12 godzin za pomocą płynów bakteriobójczych z wykorzystaniem irygatora. Czopy są wtedy wypłukiwanie a miejsce ich zalegania odkażone co zdecydowanie zmniejsza częstotliwość nawrotów.
Sposobem na zapobieganie tworzenia się kamieni migdałkowych jest użycie lasera medycznego, diatermii radiofalowej oraz metod kriochirurgicznych do usunięcia brzegów krypty naokoło tworzącego się kamienia = ablacja laserowa (kryptoliza laserowa), kryptoliza radiofalowa, kryptoliza kriochirurgiczna.
Kryptoliza najczęściej jest wykonywana w znieczuleniu miejscowym (powierzchowne znieczulenie błony śluzowej gardła w połączeniu z iniekcją środka znieczulającego do niszy migdałkowej oraz łuków podniebienno-językowych i podniebienno-gardłowych). Zabieg ten polega na szerokim otwarciu dużych krypt migdałkowych lub zamknięciu drobnych krypt po poprzednim wypłukaniu czopów migdałkowych. Zabieg jest dobrze tolerowany przez pacjentów, ma niski poziom powikłań (0,5–3%) i wysoki poziom skuteczności po pierwszej procedurze (80–85%) i po powtórzeniu zabiegu (95%). Tylko w 3–5% przypadków wymagane jest całkowite usunięcie migdałków podniebiennych z powodu niepowodzenia zabiegu i utrzymywania się dolegliwości. Należy podkreślić, że nie jest to metoda leczenia przewlekłego zapalenia migdałków podniebiennych, a jedynie zabieg zmierzający do zapobiegania powstania kamieni migdałkowych.
Najbardziej skutecznym sposobem na stałe pozbycie się nawracających kamieni migdałkowych jest zabieg wycięcia migdałków podniebiennych (tonsillektomia).
W przypadku rozpoznania u pacjenta pseudo-halitozy leczenie polega na udzieleniu mu porady na temat jego błędnego przekonania, ponieważ nie ma on prawdziwego problemu z oddechem.
Epidemiologia.
Kamienie migdałkowe występują u około 10% populacji, często w efekcie zapalenia migdałków. Nieprzyjemny zapach z ust u pacjentów z przewlekłym zapaleniem migdałków podniebiennych dotyczy 73%.

</doc>
<doc id="1423432" url="https://pl.wikipedia.org/wiki?curid=1423432" title="Stanisław Kaźmierczyk">
Stanisław Kaźmierczyk



</doc>
<doc id="1423433" url="https://pl.wikipedia.org/wiki?curid=1423433" title="Naltrexon">
Naltrexon



</doc>
<doc id="1423437" url="https://pl.wikipedia.org/wiki?curid=1423437" title="Kuracja naltreksonem w niskiej dawce">
Kuracja naltreksonem w niskiej dawce



</doc>
<doc id="1423438" url="https://pl.wikipedia.org/wiki?curid=1423438" title="Leczenie naltreksonem w niskiej dawce">
Leczenie naltreksonem w niskiej dawce



</doc>
<doc id="1423441" url="https://pl.wikipedia.org/wiki?curid=1423441" title="Parafia Matki Bożej Częstochowskiej w Lubinie">
Parafia Matki Bożej Częstochowskiej w Lubinie

Parafia Matki Bożej Częstochowskiej w Lubinie – rzymskokatolicka parafia znajdująca się w centrum Lubina, należąca do diecezji legnickiej. Pracują w niej salezjanie.

</doc>
<doc id="1423442" url="https://pl.wikipedia.org/wiki?curid=1423442" title="Christy Carlson Romano">
Christy Carlson Romano

Christy Carlson Romano, właściwie Christy Michelle Romano (ur. 20 marca 1984 w Milford) – amerykańska piosenkarka i aktorka. Wystąpiła w roli Ren Stevens w sitcomie Disney Channel "Świat nonsensów u Stevensów" (2000−2003). W serialu animowanym Disneya "Kim Kolwiek" dubbingowała tytułową bohaterkę.
Życiorys.
Urodziła się w Milford w stanie Connecticut, jako najmłodsze z czworga dzieci Sharon (z domu Carlson) i Anthony’ego Romano. Jej ojciec jest pochodzenia włoskiego, a matka ma korzenie niemieckie, norweskie i szwedzkie. Ma dwie starsze siostry - Marcellę i Jennifer oraz jednego starszego brata Anthony’ego, Juniora. Uczęszczała do Orange Ave Elementary School. Później chodziła do katolickiej szkoły St. Joseph High School w Trumbull w Connecticut. Kiedy była dzieckiem, wyjechała do Atlanty w Georgii. W 2001 ukończyła New York Professional Children’s School. 
Kariera.
Karierę rozpoczęła w wieku sześciu lat, kiedy wystąpiła w kilku krajowych trasach koncertowych w musicalach: "Annie", "The Will Rogers Follies" u boku Keitha Carradine i "Dźwięki muzyki" z Marie Osmond. W 1998 zadebiutowała na Broadwayu w musicalu "Parade" w roli Mary Phagan. W 1999 na Off-Broadwayu wystąpiła jako Jo Jensen w spektaklu "Stars in Your Eyes". 
W 2002 rozpoczęła swoją pracę w Disney Channel. Jej debiutem na małym ekranie był występ jako Erica w operze mydlanej stacji NBC "Guiding Light" (1999). W latach 2000−2003 grała w sitcomie Disney Channel "Świat nonsensów u Stevensów". Później wraz z Hilary Duff zagrała w filmie "Kadet Kelly", gdzie wcieliła się w rolę zaborczej Jennifer. Po tym filmie Christy rozpoczęła dubbingowanie "Kim Kolwiek", bohaterki popularnego serialu Disney Channel. Zdubbingowała także Yuffie Kirasagi w angielskiej wersji gry "" oraz "Kingdom Hearts". 17 lutego 2004 Romano wyjechała w 31-tygodniową broadwayowską trasę z przedstawieniem "Piękna i Bestia", gdzie zastąpiła Megan McGinnis w roli Belli.

</doc>
<doc id="1423456" url="https://pl.wikipedia.org/wiki?curid=1423456" title="WARC">
WARC



</doc>
<doc id="1423459" url="https://pl.wikipedia.org/wiki?curid=1423459" title="Świątynia Beth-El w Casablance">
Świątynia Beth-El w Casablance



</doc>
<doc id="1423460" url="https://pl.wikipedia.org/wiki?curid=1423460" title="Jack Wilshere">
Jack Wilshere

Jack Andrew Garry Wilshere (ur. 1 stycznia 1992 w Stevenage) – były angielski piłkarz, który występował na pozycji pomocnika. Obecnie trenuje młodzieżową drużynę Arsenalu.
Kariera klubowa.
Rezerwy Arsenalu.
Do akademii Arsenalu Wilshere przybył w październiku 2001 roku ze szkółki piłkarskiej Luton Town. W wieku 15 lat został mianowany kapitanem zespołu U-16; wystąpił również kilka razy w drużynie do lat 18. W lecie 2007 roku uczestniczył w rozgrywkach Champions Youth Cup. Pod wodzą Steve'a Boulda zadebiutował w zespole U-18 w meczu przeciwko Chelsea. W zwycięskim 4:1 meczu z Aston Villą zdobył natomiast pierwszą bramkę. Następnie w spotkaniu z Watfordem strzelił hat-tricka.
W lutym 2008 roku zadebiutował w rezerwach Arsenalu w spotkaniu z Reading. W spotkaniu tym strzelił jedyną bramkę dla swojego zespołu. W meczu z Derby County po raz pierwszy zagrał u siebie. Zagrał również w wygranym turnieju U-16 Atalanta Cup oraz został wybrany najlepszym graczem rozgrywek.
W półfinale FA Youth Cup 2009 z Manchesterem City zdobył bramkę. W pierwszym meczu finałowym z Liverpoolem dwukrotnie asystował oraz strzelił bramkę. Został wybrany także piłkarzem meczu.
Pierwszy zespół Arsenalu.
W lipcu 2008 roku został powołany na przedsezonowe spotkania. Zadebiutował w spotkaniu z Barnet jako zmiennik Henriego Lansbury'ego. Asystował także przy bramce Jaya Simpsona. Pierwsze dwie bramki dla Arsenalu strzelił w wygranym 10:2 meczu z Burgenland XI i dwa dni później w meczu z VfB Stuttgart.
Na Emirates Stadium po raz pierwszy zagrał w meczu z Juventusem w Emirates Cup. Nosił numer 55 na koszulce. Po meczu Arsène Wenger, szkoleniowiec Arsenalu mówił o młodych graczach, w tym o Wilsherze: "U nas są młodzi zawodnicy, którzy dobrze robią dla nas. Widziałeś Jacka Wilshere, który zatrzymuje na sobie wzrok. Jest on zaskakująco dojrzały jak na swój wiek. Zapomnisz ile on ma lat kiedy zobaczysz jak się prezentuje na boisku". Wilshere grał również w następnym meczu z Realem Madryt, w którym to wszedł za Samira Nasriego. Trener Arsenalu powiedział również: "Nie patrzę za dużo na jego wiek tylko na grę. I sądzę, że to co robi jest dobre".
Wilshere znalazł się w składzie Arsenalu na sezon 2008/2009 i otrzymał koszulkę z numerem 19, noszoną wcześniej przez Gilberto Silvę. 13 września 2008 roku zadebiutował w Premier League w meczu z Blackburn Rovers. Zmienił w 84. minucie Robina van Persiego. W czasie debiutu miał 16 lat i 256 dni i stał się najmłodszym graczem Arsenalu grającym w lidze, wcześniej był nim Cesc Fàbregas. Następnie, 23 września 2008 w meczu Pucharu Ligi z Sheffield United strzelił pierwszą bramkę dla klubu. 25 listopada zadebiutował w Lidze Mistrzów przeciwko Dynamo Kijów. 
Jack Wilshere wrócił do pierwszego składu Arsenalu po długoterminowej kontuzji której doznał w czasie Emirates Cup w 2011 roku. Wystąpił on w meczu przeciwko Tottenhamowi 17 listopada 2012 roku. Derby te okazały się zwycięskie dla Kanonierów, którzy strzelili 5 bramek, a stracili 2.
Bolton Wanderers.
29 stycznia 2010 został wypożyczony do Boltonu Wanderers. Rozegrał tam 14 spotkań ligowych i strzelił jedną bramkę, po czym powrócił do Arsenalu.
Kariera reprezentacyjna.
Wilshere rozegrał dwa mecze w reprezentacji Anglii U-16, dziewięć w U-17, jeden w U-19 oraz pięć w U-21.
7 sierpnia 2010 został powołany do dorosłej reprezentacji na towarzyski mecz z Węgrami. 11 sierpnia wystąpił w tym meczu wchodząc z ławki rezerwowych i tym samym debiutując w reprezentacji Anglii.
Bibliografia.
 

</doc>
<doc id="1423461" url="https://pl.wikipedia.org/wiki?curid=1423461" title="Amelia (Horsztyński)">
Amelia (Horsztyński)

Amelia – postać z dramatu Juliusza Słowackiego "Horsztyński".
Amelia jest siostrą Szczęsnego, dziewczyną o gołębim sercu. Jest dobroduszna i prostolinijna, bardzo przywiązana do rodziny (bardzo kocha swojego ojca i braci), ale jest też młodzieńczo naiwna. Nie pojmuje świata dorosłych.
W teatralnych realizacjach "Horsztyńskiego" w postać Amelii wcielały się m.in.: Elżbieta Gaertner, Maria Maj, Bohdana Majda, Halina Mikołajska, Anna Milewska, Wiesława Niemyska, Anna Romantowska, Irena Solska, Bożena Stryjkówna.

</doc>
<doc id="1423462" url="https://pl.wikipedia.org/wiki?curid=1423462" title="John Francis O’Hara">
John Francis O’Hara

John Francis O’Hara C.S.C. (ur. 1 maja 1888 w Ann Arbor, zm. 28 sierpnia 1960 w Filadelfii) – amerykański duchowny katolicki, arcybiskup Filadelfii i kardynał.
Życiorys.
Miał siedmioro rodzeństwa. Ukończył uniwersytety Notre Dame w South Bend i w Waszyngtonie, a następnie wstąpił do Kongregacji Świętego Krzyża. Profesja miała miejsce 14 września 1914. Święcenia kapłańskie otrzymał dwa lata później w Indianapolis z rąk biskupa pomocniczego Josepha Chartranda. Rozpoczął pracę na swej alma mater Notre Dame. W latach (1934-1939) pełnił funkcję rektora tej uczelni.
11 grudnia 1939 został biskupem polowym armii amerykańskiej. Sakry udzielił kardynał Francis Spellman, a współkonsekratorem był przyszły kardynał Joseph Ritter. W latach 1945-1951 był ordynariuszem Buffalo. 28 listopada 1951 mianowany arcybiskupem Filadelfii. Kapelusz kardynalski z tytułem prezbitera Ss. Andrea e Gregorio al Monte Celio otrzymał z rąk Jana XXIII w grudniu 1958. Zmarł po przeprowadzonym zabiegu w 1960. Pochowany w kościele w Notre Dame.

</doc>
<doc id="1423464" url="https://pl.wikipedia.org/wiki?curid=1423464" title="Guam na Letnich Igrzyskach Olimpijskich 2008">
Guam na Letnich Igrzyskach Olimpijskich 2008

Guam na XXIX Letnich Igrzyskach Olimpijskich w Pekinie reprezentowało sześcioro sportowców.

</doc>
<doc id="1423465" url="https://pl.wikipedia.org/wiki?curid=1423465" title="John O'Hara (kardynał)">
John O'Hara (kardynał)



</doc>
<doc id="1423466" url="https://pl.wikipedia.org/wiki?curid=1423466" title="Droga wojewódzka nr 651">
Droga wojewódzka nr 651

Droga wojewódzka nr 651 (DW651) – droga wojewódzka o długości 81 km, łącząca drogę nr 65 w Gołdapi z drogą wojewódzką 653 w Sejnach.
Droga położona jest na terenie województwa warmińsko-mazurskiego (powiat gołdapski) oraz na terenie województwa podlaskiego (powiaty: suwalski i sejneński).
Botkuny, Stańczyki i Kiepojcie to obok tych wsi prowadzi droga, gdzie znajdują się jedne z najwyższych wiaduktów w Polsce (36 m wysokości, 200 m długości) zwane akweduktami Puszczy Rominckiej. Podczas budowy ich konstrukcję wzorowano na rzymskich akweduktach.
Trasa biegnie przez Wiżajny i okolice uznawane za polski biegun zimna. Nieopodal położona jest Rowelska Góra (298 m n.p.m.), gdzie są zbudowane elektrownie wiatrowe ustawione w tzw. farmy wiatrowe.
W Sejnach mieści się bazylika mniejsza Nawiedzenia NMP zbudowana przez dominikanów w XVII wieku określana jako jedna z najwspanialszych polskich katedr. Wraz z pozostałą zabudową tworzą najcenniejszy zespół architektoniczny Suwalszczyzny.
Miejscowości leżące przy trasie DW651.
Województwo warmińsko-mazurskie
Województwo podlaskie

</doc>
<doc id="1423469" url="https://pl.wikipedia.org/wiki?curid=1423469" title="Naltrexone">
Naltrexone



</doc>
<doc id="1423472" url="https://pl.wikipedia.org/wiki?curid=1423472" title="Nisko dawkowany naltrexon">
Nisko dawkowany naltrexon



</doc>
<doc id="1423474" url="https://pl.wikipedia.org/wiki?curid=1423474" title="Nisko dawkowany naltrekson">
Nisko dawkowany naltrekson



</doc>
<doc id="1423475" url="https://pl.wikipedia.org/wiki?curid=1423475" title="Run the Show">
Run the Show

Run the Show – piosenka R&amp;B stworzona przez Kat DeLunę, Trevora Smitha, RedOne i Jane’ta Sewell-Ulepic’a na debiutancki album studyjny DeLuny, "9 Lives" (2007). Wyprodukowany przez RedOne Productions oraz Akona, utwór wydany został jako drugi singel promujący krążek dnia 15 stycznia 2008 w Stanach Zjednoczonych.
Informacje o singlu.
„Run the Show” wydany został dnia 15 stycznia 2008 na amerykański rynek muzyczny w systemie digital download. Początkowo drugim singlem promującym album "9 Lives" miała być kompozycja „Am I Dreaming” jednak producenci doszli do wniosku, by jako drugi utwór prezentujący krążek wydać piosenkę o szybszym tempie, mając na uwadze powtórzenie sukcesu w Ameryce podobnego rytmicznie singla „Whine Up”. Pomimo zastosowanej taktyki „Run the Show” nie zyskał na popularności w rodzimym kraju artystki, nie debiutując na tamtejszym oficjalnym notowaniu najlepiej sprzedających się singli Billboard Hot 100.
Dnia 21 kwietnia 2008 piosenka miała premierę radiową we Francji, gdzie poprzedni singel wokalistki „Whine Up” odniósł sukces zajmując miejsce Top 10 oficjalnego notowania najpopularniejszych singli.
Utwór został nagrany w celach promocyjnych w trzech różnych wersjach: pierwsza, dla krajów anglojęzycznych z gościnnym udziałem Busta Rhymes i specjalnie na potrzeby krajów latynoamerykańskich oraz hiszpańkich w ojczystym języku tychże państw wraz z raperem, Don Omarem. Trzecia wersja piosenki nagrana została z wokalistą Shaka Dee.
Wydanie singla.
Utwór zadebiutował na pozycji #17 notowania Bubbling Under Hot 100 Singles odpowiadając przy tym miejscu #117 na Billboard Hot 100. Z powodu słabej promocji była to najwyższa pozycja na tejże liście. Pomimo niskiej pozycji na oficjalnej amerykańskiej liście najpopularniejszych singli, piosenka stała się popularna w Europie zajmując pozycje w Top 50 tamtejszych oficjalnych notowań. Najniższą pozycję z krajów europejskich „Run the Show” zanotował na liście UK Singles Chart z powodu wydania singla jedynie w formacie digital download.
Teledysk.
Teledysk do singla reżyserowany był przez Raya Kaya. Klip nakręcony został w dwóch wersjach: pierwsza, amerykańska zawierająca rap Busta Rhymes miał premierę dnia 13 marca 2008 na oficjalnej stronie internetowej artystki natomiast druga, hiszpańska wersja videoclipu z gościnnym udziałem Don Omara odbyła premierę dnia 21 marca 2008 na stacji muzycznej Mun2 w programie "Pepsi Musica".
Klip prezentuje wokalistkę w różnych miejscach dostosowanych kolorystycznie do jej stroju. Śpiewając, stoi ona między innymi przy biurku przypominając kobietę biznesu, siedzi w samochodzie oraz leży na kolumnach wieży muzycznej. W czasie trwania teledysku widać układ choreograficzny wykonywany przez DeLunę oraz profesjonalne tancerki.

</doc>
<doc id="1423476" url="https://pl.wikipedia.org/wiki?curid=1423476" title="Komisja Rewizyjna Związku Harcerstwa Rzeczypospolitej">
Komisja Rewizyjna Związku Harcerstwa Rzeczypospolitej

Komisja Rewizyjna Związku Harcerstwa Rzeczypospolitej – organ kontroli wewnętrznej Związku Harcerstwa Rzeczypospolitej.
Skład Komisji Rewizyjnej ZHR.
Komisja Rewizyjna składa się z 7 członków wybranych spośród harcmistrzyń lub harcmistrzów albo podharcmistrzyń lub podharcmistrzów przez Zjazd ZHR na dwuletnią kadencję. Komisja Rewizyjna konstytuuje się na swoim pierwszym posiedzeniu, pod przewodnictwem Przewodniczącego Zjazdu, wybierając spośród członków Komisji: Przewodniczącego, Wiceprzewodniczącego i Sekretarza Komisji.
Kompetencje Komisji Rewizyjnej ZHR.
Komisja Rewizyjna może zlecać realizacje zadań kontrolnych komisjom rewizyjnym okręgów, a także biegłym i specjalistom.

</doc>
<doc id="1423477" url="https://pl.wikipedia.org/wiki?curid=1423477" title="Papua-Nowa Gwinea na Letnich Igrzyskach Olimpijskich 2008">
Papua-Nowa Gwinea na Letnich Igrzyskach Olimpijskich 2008

Papuę-Nową Gwineę na XXIX Letnich Igrzyskach Olimpijskich w Pekinie reprezentowała ekipa siedmiu sportowców w pięciu dyscyplinach sportu. Były to ósme letnie igrzyska olimpijskie z udziałem reprezentacji tego kraju.

</doc>
<doc id="1423481" url="https://pl.wikipedia.org/wiki?curid=1423481" title="Sadz">
Sadz

Sadz - urządzenie do hodowli ryb ograniczone od dołu oraz po bokach za pomocą luźno ułożonych desek, siatki lub rozciągniętej sieci, pozwalające na naturalny przepływ wody. Pozwala na krótkotrwałe przechowywanie żywych ryb. 
Głównym zastosowaniem sadzów jest marikultura. 

</doc>
<doc id="1423483" url="https://pl.wikipedia.org/wiki?curid=1423483" title="Piłka ręczna na Letnich Igrzyskach Olimpijskich 2008 – składy kobiet">
Piłka ręczna na Letnich Igrzyskach Olimpijskich 2008 – składy kobiet

Składy drużyn w piłce ręcznej kobiet na turniej olimpijski - Pekin 2008, który odbędzie się w dniach 9-23 sierpnia 2008 roku.
Angola.
Kadra Angoli na Igrzyska Olimpijskie, Pekin 2008 
Trener: Vivaldo Francisco Eduardo
Brazylia.
Kadra Brazylii na Igrzyska Olimpijskie, Pekin 2008 
Trener: Juan Oliver Coronado
Chiny.
Kadra Chin na Igrzyska Olimpijskie, Pekin 2008 
Trener: Kang Jae Won
Francja.
Kadra Francji na Igrzyska Olimpijskie, Pekin 2008 
Trener: Olivier Krumbholz
Kazachstan.
Kadra Kazachstanu na Igrzyska Olimpijskie, Pekin 2008 
Trener: Lew Janijew
Korea Południowa.
Kadra Korei Południowej na Igrzyska Olimpijskie, Pekin 2008 
Trener: Lim Young-chul
Niemcy.
Kadra Niemiec na Igrzyska Olimpijskie, Pekin 2008 
Trener: Armin Emrich
Norwegia.
Kadra Norwegii na Igrzyska Olimpijskie, Pekin 2008 
Trener: Marit Breivik
Rosja.
Kadra Rosja na Igrzyska Olimpijskie, Pekin 2008 
Trener: Jewgienij Triefiłow
Rumunia.
Kadra Rumunii na Igrzyska Olimpijskie, Pekin 2008 
Trener: Gheorghe Tadici
Szwecja.
Kadra Szwecji na Igrzyska Olimpijskie, Pekin 2008 
Trener: Ulf Schefvert
Węgry.
Kadra Węgier na Igrzyska Olimpijskie, Pekin 2008 
Trener: Janos Hajdu

</doc>
<doc id="1423484" url="https://pl.wikipedia.org/wiki?curid=1423484" title="Lokacje łanów opuszczonych">
Lokacje łanów opuszczonych

Lokacje łanów opuszczonych () – rękopis Mikołaja Kopernika z lat 1516–1521 należący do serii kapitulnych ksiąg gospodarczych z przełomu XV i XVI wieku.
Historia.
"Locationes mansorum desertorum" zostały założone pierwotnie w roku 1481. Były to specjalne księgi, w których administratorzy prowadzili szczegółową ewidencję zasiedlonych ziem pozostających pod ich zarządem. Zapisy tam naniesione odzwierciedlają zabiegi kapituły warmińskiej mające na celu zagospodarowanie gospodarstw opuszczonych podczas wojen w II połowie XV wieku oraz zwiększenie dochodów z już istniejących gospodarstw chłopskich.
Mikołaj Kopernik objął funkcję administratora kapituły warmińskiej i osiadł w Olsztynie 8 listopada 1516. Kapituła warmińska była właścicielem 1/3 obszaru dóbr ziemskich obszaru ówczesnej Warmii, resztę zaś stanowiło dominium biskupie. W okresie administrowania dobrami przez Kopernika kontynuowany był proces intensywnego zagospodarowywania ziem spustoszonych w wyniku wojen z zakonem krzyżackim, sprowadzania osadników i osadzania ich na łanach we wsiach, wymiany gospodarstw chłopskich oraz dbałości o uprawę ziemi.
W "Locationes mansorum desertorum" znajdują się zapisy przede wszystkim dotyczące kontraktów zawieranych z nowymi osadnikami oraz umowy zawierane pomiędzy poszczególnymi chłopami, dotyczące np. zamiany gospodarstw. Mikołaj Kopernik dokonał łącznie 66 zapisów, z których 37 dotyczy oddania ziemi w ręce nowych użytkowników. Wraz z ziemią chłopom był przekazywany żywy inwentarz (woły, konie, bydło, świnie) oraz narzędzia rolnicze, a czasem także zboże do zasiewów. Ponadto administrator udzielał tzw. wolnizny – okresowo zwalniał osadnika od płacenia dorocznego czynszu oraz od powinności służebnych, tj. szarwarków; zazwyczaj wolnizna wynosiła 3 do 4 lat. 
Zapisy w "Locationes mansorum desertorum" dokonywane przez Kopernika są skrupulatne. Przykłady:
Czynności lokacyjne Mikołaja Kopernika wymagały najczęściej jego obecności na miejscu, w zasiedlanej wsi. Kopernik podróżował często po administrowanych terenach, zazwyczaj w obecności swojego pacholika Hieronima i sługi Wojciecha Cebulskiego. Zapisy potwierdzają, że w opustoszałych wsiach polskich Kopernik chętnie lokował chłopów napływających z Mazowsza. W "Locationes mansorum desertorum" figuruje wielu Wojtków, Szczepanów, Stanisławów, Andrzejów, którzy zasiedlając Warmię, przyczyniali się do jej polonizacji i zmieniali w sposób zasadniczy oblicze etniczne tego regionu – dotychczas charakteryzującego się przewagą ludności pochodzenia staropruskiego i kolonistów niemieckich. W czasie 4 lat swojego urzędowania Kopernik odwiedził 41 wsi, wiele z nich kilkakrotnie i przedsięwziął w tym celu 65 podróży (często dwu- i trzydniowych).
Działalność Kopernika udokumentowana przez niego w "Locationes mansorum desertorum" – w porównaniu z innymi administratorami – była bardzo owocna i ożywiona. Kopernik traktował chłopów bardzo dobrze, okazując im daleko idącą pomoc. Szczególnie dbał o zabezpieczenie starości ludziom bezdzietnym i niedołężnym. Zwalniał od czynszów, przydzielał starcze renty, dokonywał wykupu gospodarstw, umożliwiając ludziom spokojne dożycie starych lat w rodzinnych wsiach. W ówczesnym czasie przeważnie w ogóle nie dbano o los starych ludzi. Byli oni lokowani w przytułkach – instytucjach o więziennym rygorze i skąpym wyżywieniu. Na tym tle działalność Kopernika wyróżnia się dużym, jak na owe czasy, humanitaryzmem.
Lokacje łanów opuszczonych zachowały się w oryginale w Archiwum Kapituły we Fromborku. Znajdują się w nich karty zapisane własnoręcznie przez Mikołaja Kopernika, a także późniejsze zaordynowane przez niego lokacje, ale zapisane już przez jego następcę na urzędzie administratora – Tiedemanna Giesego.

</doc>
<doc id="1423487" url="https://pl.wikipedia.org/wiki?curid=1423487" title="Lee Clark">
Lee Clark

Lee Robert Clark (ur. 27 października 1972 w Wallsend) – angielski trener piłkarski i piłkarz występujący na pozycji pomocnika.
Clark rozpoczął swoją piłkarską karierę w Newcastle United. W 1993 był zawodnikiem drużyny, która wywalczyła awans do Premiership. W 1997 przeszedł do Sunderlandu, z którą to drużyną również wywalczył awans do Premiership w 1999. W tym samym roku przeszedł do Fulham F.C.
Clark odszedł z Fulhamu latem 2005, gdy jego kontrakt dobiegł końca. Powrócił do swojego pierwszego klubu Newcastle United. Grając w Newcastle United w sezonie 2005–2006, strzelił jednego gola. Ostatni mecz rozegrał 7 maja 2006 przeciwko Chelsea F.C. W sumie rozegrał 265 spotkań w Newcastle United, strzelając 28 bramek.
1 czerwca 2006 Clark rozpoczął pracę trenerską z Newcastle United. W listopadzie 2007 odszedł z Newcastle United i został asystentem managera w drużynie Norwich City. 11 grudnia 2008 roku został trenerem Huddersfield Town F.C.

</doc>
<doc id="1423489" url="https://pl.wikipedia.org/wiki?curid=1423489" title="Amelia (Mazepa)">
Amelia (Mazepa)

Amelia – jedna z głównych postaci dramatu Juliusza Słowackiego "Mazepa"; żona Wojewody.
Chociaż jest mężatką, nawiązuje potajemny romans z pasierbem Zbigniewem. Jest też obiektem uczuć Mazepy i króla Jana II Kazimierza.
Kiedy Amelia dowiaduje się o samobójczej śmierci Zbigniewa, zażywa truciznę.
W teatralnych inscenizacjach "Mazepy" w postać Amelii wcielały się m.in.: Helena Modrzejewska, Jadwiga Andrzejewska, Krystyna Ankwicz, Joanna Banasik, Elżbieta Barszczewska, Ewa Leśniak, Alicja Migulanka, Zofia Rysiówna, Aleksandra Śląska, Marzena Trybała, Marzena Wieczorek, Magdalena Wójcik, Stanisława Wysocka, Maria Zbyszewska.
W filmowej adaptacji dramatu Słowackiego w reżyserii Gustawa Holoubka Amelię zagrała Magdalena Zawadzka.

</doc>
<doc id="1423491" url="https://pl.wikipedia.org/wiki?curid=1423491" title="LKS Czarni Rząśnia">
LKS Czarni Rząśnia



</doc>
<doc id="1423492" url="https://pl.wikipedia.org/wiki?curid=1423492" title="Domenico Tardini">
Domenico Tardini

Domenico Tardini (ur. 29 lutego 1888 w Rzymie – zm. 30 lipca 1961 tamże) – włoski duchowny katolicki, wysoki urzędnik Kurii rzymskiej, kardynał i Sekretarz Stanu Stolicy Apostolskiej.
Życiorys.
Po święceniach w 1912 zaangażował się w pracę duszpasterską w Rzymie, a także na obrzeżach miasta. W 1921 został członkiem Kurii Rzymskiej. Pracował w kongregacji Nadzwyczajnych Spraw Kościoła. W latach 1923-1929 asystent Akcji Katolickiej. Od 1935 rozpoczął pracę w Sekretariacie Stanu, dochodząc za pontyfikatu Piusa XII do funkcji prosekretarza stanu. W owym czasie (lata 1944-1958) Stolica Apostolska nie posiadała Sekretarza Stanu. Jego funkcję pełnił sam papież. Dopiero po jego śmierci nowy zwierzchnik Kościoła Jan XXIII ogłosił go szefem watykańskiej dyplomacji i mianował kardynałem. Udzielił mu też osobiście sakry biskupiej.
Tardini był zaangażowany w akcję przygotowawczą do Soboru watykańskiego II. Rozesłał ankietę do wszystkich biskupów świata, w której mieli oni wybrać najważniejsze problemy, które miały być poddane dyskusji podczas soboru. Zmarł nie doczekawszy początku obrad. Pochowany w Viterbo.

</doc>
<doc id="1423493" url="https://pl.wikipedia.org/wiki?curid=1423493" title="Wigilia (ujednoznacznienie)">
Wigilia (ujednoznacznienie)



</doc>
<doc id="1423494" url="https://pl.wikipedia.org/wiki?curid=1423494" title="Jane Nikołowski">
Jane Nikołowski

Jane Nikołowski (ur. 12 grudnia 1973 w Prilepie) – macedoński piłkarz grający na pozycji bramkarza.
Kariera.
Jest wychowankiem Pobedy Prilep, a następnie grał w Prespie Resen, Pelisterze Bitola, greckim Apollonie Kalamaria, Słodze Skopje, bułgarskiej Sławii Sofia, Napredoku Kiczewo, irańskim Persepolis FC, chorwackim NK Slaven Belupo i cypryjskich APOEL-u Nikozja i AEP Pafos. W 2010 roku zakończył karierę sportową.
W reprezentacji Macedonii zagrał 25 razy. W eliminacjach do Euro 2008 był podstawowym zawodnikiem kadry narodowej.

</doc>
<doc id="1423495" url="https://pl.wikipedia.org/wiki?curid=1423495" title="Károly Csörsz">
Károly Csörsz

Károly Csörsz ("Karl Csörsz", ur. 1 lipca 1892 w Esztár, zm. 29 sierpnia 1935 w Baji) – węgierski lekarz, genetyk.
Życiorys.
Studiował medycynę na Uniwersytecie Franciszka Józefa w Koloszwarze od 1912 do 1918 roku.
Był jednym z pierwszych węgierskich lekarzy, zajmujących się genetyką człowieka. Sprzeciwiał się eugenice negatywnej. Przypisuje mu się pierwszy opis sprzężonej z chromosomem X wrodzonej rybiej łuski (OMIM 308100). Csörsz w 1928 roku opisał w języku niemieckim dwie pacjentki z tym rzadkim schorzeniem. Dotknięta genetyczną chorobą rodzina została ponownie przebadana w 1978 roku przez Schlammadingera i wsp. z Uniwersytetu w Debreczynie
Jest pochowany na Cmentarzu św. Rocha w Baji.

</doc>
<doc id="1423496" url="https://pl.wikipedia.org/wiki?curid=1423496" title="Genetyk">
Genetyk



</doc>
<doc id="1423500" url="https://pl.wikipedia.org/wiki?curid=1423500" title="Rowland S. Howard">
Rowland S. Howard

Rowland Stuart Howard (ur. 24 października 1959, zm. 30 grudnia 2009) – australijski muzyk rockowy, gitarzysta oraz kompozytor, najbardziej znany ze względu na jego styl gry na gitarze za pomocą sprzężenia w postpunkowej grupie o nazwie The Birthday Party (w tej samej grupie śpiewał Nick Cave) oraz z jego współpracy przy projektach autorstwa Lydii Lunch oraz Nikkiego Suddena. Zmarł na raka wątroby.

</doc>
<doc id="1423506" url="https://pl.wikipedia.org/wiki?curid=1423506" title="Jozsef Balo">
Jozsef Balo



</doc>
<doc id="1423508" url="https://pl.wikipedia.org/wiki?curid=1423508" title="And (opowiadanie)">
And (opowiadanie)

And – opowiadanie Stanisława Czycza. Po raz pierwszy zostało opublikowane w kwietniowym numerze "Twórczości" w roku 1961, później wydano je w zbiorze opowiadań "Ajol" w 1967 roku. Utwór ten poświęcony jest poecie Andrzejowi Bursie.
Tytułowy bohater opowiadania to młody poeta. Ma na imię And. Wraz ze swoim przyjacielem Narratorem uczestniczy w "Zjeździe Początkujących", tzn. zjeździe młodych pisarzy. Uważa, że cały świat jest jedynie grą, zabawą, kłamstwem. Pragnie jednak odnaleźć w nim jakąś prawdę czy prostotę. Nie jest w stanie nawiązywać z ludźmi normalnego kontaktu. Dopasowuje się bowiem do konwencji gry ze swojej teorii świata, przybierając różne pozy, nakładając maski, wykonując mechaniczne gesty. Prześladuje go myśl o śmierci. Na drugi dzień po zjeździe, po powrocie do domu, umiera. Nie jest wyjaśnione jednak, czy popełnił samobójstwo.
Na podstawie opowiadania "And" powstały dwa filmy. W 1974 r. Stanisław Latałło zrealizował dla telewizji zachodnioniemieckiej film fabularny "Lasst uns frei fliegen über den Garten" ("Pozwólcie nam do woli fruwać nad ogrodem"). W rolach głównych wystąpili Jan Nowicki i Jurek Bogajewicz. W 1989 roku Andrzej Titkow zrealizował film psychologiczny "Światło odbite". W rolę głównego bohatera wcielił się Mariusz Bonaszewski.

</doc>
<doc id="1423509" url="https://pl.wikipedia.org/wiki?curid=1423509" title="Fernando Sales">
Fernando Sales

Fernando Sales de los Cobos (ur. 12 września 1977 w Sewilli) – hiszpański piłkarz grający na pozycji pomocnika. Od 2010 roku gra w AD Alcorcón w Primera División.
Sales przeszedł z Sevilla FC do Celta Vigo z wolnego transferu 13 stycznia 2008. Po rozegraniu 13 ligowych spotkań w tym zespole zaczął występować w Hércules CF. W sezonie 2009/2010 grał w Albacete Balompié.

</doc>
<doc id="1423513" url="https://pl.wikipedia.org/wiki?curid=1423513" title="Suzuki GSX 600F">
Suzuki GSX 600F

Suzuki GSX 600F – motocykl produkowany przez koncern Suzuki w latach 1988–2004.
Konstrukcja motocykla bazuje na podzespołach produkowanych wcześniej motocyklach marki Suzuki. Jest to średniej klasy maszyna napędzana czterocylindrowym silnikiem chłodzonym powietrzem i olejem.

</doc>
<doc id="1423516" url="https://pl.wikipedia.org/wiki?curid=1423516" title="Adolf Onodi">
Adolf Onodi



</doc>
<doc id="1423521" url="https://pl.wikipedia.org/wiki?curid=1423521" title="Piotr Boncol">
Piotr Boncol

Piotr Boncol (ur. 5 kwietnia 1970 w Siemianowicach Śląskich) – polski piłkarz występujący na pozycji napastnika.
Występował w barwach Ruchu Chorzów. Łącznie w ciągu trzech sezonów rozegrał 17 spotkań pierwszoligowych, strzelając jednego gola. Zdobył z Ruchem mistrzostwo Polski 1989.

</doc>
<doc id="1423522" url="https://pl.wikipedia.org/wiki?curid=1423522" title="Światło odbite">
Światło odbite

Światło odbite – polski film psychologiczny z 1989 roku w reżyserii Andrzeja Titkowa; adaptacja opowiadania Stanisława Czycza "And". Scenariusz napisali Andrzej Titkow i Bronisław Maj.
Akcja filmu toczy się w latach 80. XX wieku w środowisku młodych, początkujących literatów.
Obsada.
oraz:
Realizacja.
W "Portrecie Niedokończonym" Andrzej Titkow przytacza anegdotę na temat powstania filmu. Aleksander Jackiewicz, krytyk filmowy i wykładowca Szkoły Filmowej w Łodzi, w trakcie zajęć miał podać opowiadanie "And" jako przykład prozy niemożliwej do ekranizacji. Stanisław Latałło i Titkow przeciwstawili się tej opinii. Latałło nakręcił swój film ("Pozwólcie nam do woli fruwać nad ogrodem") w 1974 r., Titkow – w 1989 r.

</doc>
<doc id="1423523" url="https://pl.wikipedia.org/wiki?curid=1423523" title="Park im. Żołnierzy Żywiciela w Warszawie">
Park im. Żołnierzy Żywiciela w Warszawie

Park im. Żołnierzy Żywiciela – park znajdujący się między ulicami: ks. Jerzego Popiełuszki, Adama Próchnika, Sarmatów i Harcerską w warszawskiej dzielnicy Żoliborz.
Opis.
Przed II wojną światową na terenie obecnego parku znajdowała się tzw. prochownia – obiekt wojskowy należący do Głównych Składów Materiałów Wybuchowych w Warszawie. Składał się z siedmiu budynków otoczonych wałami ziemnymi na wypadek wybuchu składanej tam amunicji, laboratorium, domu mieszkalnego i stajni. Ostatni z budynków prochowni, zbudowany z czerwonej cegły, znajdował się na terenie obecnego parku jeszcze w 1971.
Park założono w latach 50. XX w. pomiędzy koloniami Warszawskiej Spółdzielni Mieszkaniowej a Teatrem Komedia. Początkowo nie miał on nazwy, obecnie nosi nazwę Żołnierzy Żywiciela. 
W parku znajduje się pomnik Żołnierzy AK Obwód „Żywiciel”. W 2012 odsłonięto tam odnowioną rzeźbę "Kobieta z dzieckiem" Aliny Szapocznikow.
W parku, przy pomniku Żołnierzy „Żywiciela”, znajdują się dwa pomniki przyrody – platany klonolistne.

</doc>
<doc id="1423524" url="https://pl.wikipedia.org/wiki?curid=1423524" title="Bretońska Liga Federalistyczna">
Bretońska Liga Federalistyczna

Bretońska Liga Federalistyczna (fr. Ligue fédéraliste de Bretagne) – bretońskie ugrupowanie polityczne działające w I poł. lat 30. XX wieku.
Liga wywodziła się spośród działaczy opcji federalistycznej wywodzących się z Bretońskiej Partii Autonomicznej, która rozpadła się w kwietniu 1931 r. Należeli do nich m.in. Maurice Duhamel, Morvan Marchal, Yann-Morvan Gefflot, Goulven Mazéas, René-Yves Creston. Symbolem Ligi stała się Hevoud, tj. celtycka wersja swastyki. Organem prasowym było pismo "La Bretagne fédérale (Breiz kevredel)", redagowane przez M. Marchala. W 1931 r. M. Marchal napisał książkę pt. "Breiz kevredel", która zawierała ideę federalistycznej Francji z autonomiczną Bretanią, co było głównym motywem programowym Ligi. Już w 1934 r. Liga rozwiązała się i została zastąpiona przez Bretoński Ruch Federalistyczny.

</doc>
<doc id="1423527" url="https://pl.wikipedia.org/wiki?curid=1423527" title="Hans Hermann Griem">
Hans Hermann Griem

Hans Hermann Griem (ur. 1902 w Spandau, zm. 25 czerwca 1971) – zbrodniarz hitlerowski, komendant kilku podobozów KL Neuengamme i SS-Untersturmführer.
W 1930 wstąpił do NSDAP, a w 1933 do SS. Od 194] Griem pełnił służbę w obozie koncentracyjnym Neuengamme. Na przełomie 1943 i 1944 został komendantem podobozu "Hannover-Stöcken", w którym znajdowała się fabryka akumulatorów. Następnie przez krótki okres od września do listopada 1944 był komendantem podobozu "Husum-Schwesing", a od listopada 1944 pełnił funkcję komendanta podobozu "Lagelund". Griem był w Lagelund prawdziwym postrachem więźniów, osobiście dokonując między innymi licznych egzekucji. Pod koniec wojny pełnił również funkcję komendanta podobozu "Meppen-Dalum". 
Po zakończeniu wojny dopiero w 1965 władze zachodnioniemieckie rozpoczęły śledztwo przeciwko Griemowi. 16 stycznia 1969 do sądu w Hamburgu trafił przeciwko niemu akt oskarżenia. Griem zmarł jednak na krótko przed rozpoczęciem procesu w 1971 w Hamburgu.

</doc>
<doc id="1423529" url="https://pl.wikipedia.org/wiki?curid=1423529" title="LaGaylia Frazier">
LaGaylia Frazier

LaGaylia Frazier, LaGaylia (ur. 1962 na Florydzie) – amerykańska piosenkarka, która zamieszkała w 2001 roku w Szwecji. Jest córką muzyka Hala Fraziera. W 2007 ukazała się jej debiutancka płyta "Uncovered".
W 2008 roku uzyskała pierwsze miejsce na Bałtyckim Festiwalu Piosenki w Karshlamn dzięki piosence Over&amp;over again.
 

</doc>
<doc id="1423530" url="https://pl.wikipedia.org/wiki?curid=1423530" title="Palazzo Te">
Palazzo Te

Palazzo Te – zespół pałacowy w Mantui zbudowany w stylu manierystycznym, w latach 1525-1534 na polecenie Fryderyka II Gonzagi przez włoskiego architekta Giulio Romano. Zespół ten jest obecnie siedzibą muzeum, a od 1990 również siedzibą "Centro Internazionale d'Arte e di Cultura di Palazzo Te" (Międzynarodowe Centrum Sztuki i Kultury Palazzo Te), które organizuje wystawy sztuki dawnej i współczesnej oraz architektury.
Nazwa i przeznaczenie budowli.
W połowie XV w. kanał "Rio" dzielił Mantuę na dwie wielkie wyspy i na małą wysepkę, które razem otoczone były przez wody jeziora. Tę najmniejszą wysepkę nazywano "Tejeto", w skrócie "Te". Ona właśnie została wybrana przez Fryderyka II Gonzagę na miejsce pod budowę pałacu. 
Możliwe, że nazwa pałacu pochodzi od wyrażenia "tilietum" (od łac. "tilia" - lipa), od łac. "attegia" (ziemianka), albo też od wyrażenia galijskiego "teza", oznaczającego szałas. W słowie "Tejeto" zachowałaby się w ten sposób pamiątka skromnych zabudowań, które wcześniej znajdowały się w okolicy.
Pałac nie miał być rezydencją władcy Mantui, ale raczej miejscem spędzania wolnego czasu, organizowania świąt, ceremonii i wielkich przyjęć. Takie przeznaczenie pałacu zostało zapoczątkowane w 1530, kiedy to odbyły się uroczystości na cześć Karola V. "Palazzo Te" służył do takich celów również następcom Fryderyka II.
Okolica, którą wybrano pod budowę pałacu, była wcześniej podmokła, ale Gonzagowie kazali ją osuszyć, a Franciszek II Gonzaga, ojciec Fryderyka II, wybrał ją jako miejsce ujeżdżania swoich wspaniałych koni. Po śmierci ojca, Fryderyk postanowił przekształcić wysepkę w miejsce relaksu i odpoczynku. Tutaj przyjmował najdostojniejszych gości, tutaj też często przebywał razem ze swoją kochanką Izabelą Boschetti, z dala od obowiązków związanych z władzą. Od dzieciństwa przyzwyczajony do wytworności willi rzymskich, znalazł w Giulio Romano doskonałego artystę, który mógł zrealizować jego marzenie o wyspie szczęśliwej. Architekt zaś znalazł w Mantui możliwość uzewnętrznienia swojego geniuszu i fantazji, przeplatając elementy architektoniczne i naturalne, w jakie oferowała okolica oraz dekorując z wielkim kunsztem fasady i pomieszczenia.
Architektura.
Pałac zbudowany jest na planie kwadratu z wielkim, kwadratowym dziedzińcem w środku, swego czasu ozdobionym labiryntem. Na dziedziniec prowadzą cztery wejścia. Wejście główne, od strony miasta jest loggią, tzw. "Loggia grande", złożoną z trzech łuków wspartych na pilastrach.
Od strony zachodniej znajduje się kwadratowy przedsionek z czterema kolumnami, które dzielą go na trzy nawy. Sklepienie nawy głównej jest kolebkowe, natomiast nawy boczne mają sklepienie płaskie.
Proporcje pałacu są niezwykłe, prezentuje się on bowiem jako szeroki i niski, parterowy blok, którego wysokość stanowi ok. 1/4 szerokości. Cała zewnętrzna powierzchnia, z gzymsami okien i drzwi włącznie, jest boniowana. Odstępy między pilastrami nie są jednakowe, aby sprawiać wrażenie nieporządku. Dziedziniec okalają marmurowe kolumny doryckie.
Prawdopodobnie pałac był wymalowany, ale kolory po pewnym czasie zniknęły, a malowidła są widoczne jedynie we wnętrzach. Poza freskami ściany zdobiły również zasłony oraz zdobienia z pozłacanych lub posrebrzanych skór. Drzwi ozdobione były intarsjowanym drewnem oraz elementami z brązu, a kominki zbudowane były z cennych marmurów.
Wnętrze.
Na wnętrze pałacu składa się szereg sal, z których na szczególną uwagę zasługuje kilka:
Dzieło Giulio Romano nosi znamiona stylu jego mistrza Rafaela, ale jest ono bardziej majestatyczne i okazałe niż u Sanzio, a zarazem mniej wyszukane. Być może fresk nawiązuje do zwycięstwa Karola V nad Francuzami i został namalowany z okazji przybycia cesarza do Mantui.
Sekretny zakątek.
Apartament został zbudowany ok. 1530 we wschodniej części ogrodu, w pobliżu eksedry. Składa się z kilku pokoi o zdecydowanie mniejszych rozmiarach niż te w głównym gmachu. Ściany pomieszczeń pokryte są malowidłami przedstawiającymi scenki rodzajowe, ilustracje do bajek Ezopa i inne tematy. Mała loggia wychodzi na równie mały ogród. Z ogrodu zaś można wejść do "Groty", czyli pomieszczenia wykorzystywanego jako łaźnia. Niezwykły jest kształt tego pomieszczenia, ponieważ sprawia ono wrażenie zakątka ukształtowanego w naturalny sposób.

</doc>
<doc id="1423531" url="https://pl.wikipedia.org/wiki?curid=1423531" title="British Rail Class 483">
British Rail Class 483

British Rail Class 483 – typ elektrycznych zespołów trakcyjnych wyprodukowanych w latach 1939-1940 przez zakłady Metro Cammel dla metra londyńskiego, gdzie były wykorzystywane do 1988 roku jako London Underground 1938 Stock. Następnie większość składów została zezłomowana. Dziewięć z nich przeszło remont generalny, a następnie w latach 1989-1992 - już pod kolejowym oznaczeniem British Rail Class 483 - zostały skierowane do obsługi głównej linii kolejowej na wyspie Wight. Obecnie operatorem tego połączenia jest firma South West Trains, która działa na niej pod marką "Island Line Trains".
W 2007 firma leasingowa HSBC Rail sprzedała South West Trains wszystkie pociągi tej klasy za symbolicznego funta. Tym samym stały się one rzadkim na brytyjskiej kolei przykładem pociągów, których operator jest jednocześnie ich właścicielem.

</doc>
<doc id="1423533" url="https://pl.wikipedia.org/wiki?curid=1423533" title="Wykolejony">
Wykolejony



</doc>
<doc id="1423539" url="https://pl.wikipedia.org/wiki?curid=1423539" title="Maślana">
Maślana

zobacz też maślanka

</doc>
<doc id="1423544" url="https://pl.wikipedia.org/wiki?curid=1423544" title="Piłka siatkowa na Letnich Igrzyskach Olimpijskich 2004 – turniej halowy kobiet">
Piłka siatkowa na Letnich Igrzyskach Olimpijskich 2004 – turniej halowy kobiet

Turniej olimpijski w piłce siatkowej kobiet podczas XXVIII Letnich Igrzysk Olimpijskich w Atenach był jedenastą edycją w historii i odbył się w dniach od 14 do 28 sierpnia 2004 roku. Do rywalizacji przystąpiło 12 drużyn, podzielonych na dwie grupy. W każdej z nich zmagania toczyły się systemem kołowym (tj. każdy z każdym, po jednym meczu), a po cztery najlepsze zespoły uzyskały awans do ćwierćfinału. Od tej fazy pojedynki przeprowadzane były systemem pucharowym (jedno spotkanie, przegrywający odpadał, a zwycięzca kwalifikował się do kolejnej fazy). Mecze rozgrywane były w "Hali Pokoju i Przyjaźni", położonej w "Faliro Coastal Zone Olympic Sports Complex".
Rozgrywki.
Faza pucharowa.
Finał.
 

</doc>
<doc id="1423545" url="https://pl.wikipedia.org/wiki?curid=1423545" title="Csörsz Károly">
Csörsz Károly



</doc>
<doc id="1423547" url="https://pl.wikipedia.org/wiki?curid=1423547" title="Turniej olimpijski w siatkówce halowej 2004">
Turniej olimpijski w siatkówce halowej 2004



</doc>
<doc id="1423548" url="https://pl.wikipedia.org/wiki?curid=1423548" title="Osobliwe przypadki Cymeona Maksymalnego">
Osobliwe przypadki Cymeona Maksymalnego

Osobliwe przypadki Cymeona Maksymalnego – wydana w 1975 roku powieść dla młodzieży Edmunda Niziurskiego. Tytuł wydania czwartego: "Niesamowite przypadki Cymeona Maksymalnego". Powieść była pierwotnie drukowana w odcinkach w Płomyku, pod jeszcze innym tytułem "Agenda, czyli moje ważne sprawy".
Fabuła.
Głównym bohaterem książki jest Maksymilian Ogromski, nastoletni miłośnik filmu. Wymuszona zmiana szkoły wprawia go w zły humor, ponieważ trafił do klasy z nielubianym przez siebie Klemensem Mężykiem, a na dodatek na samym początku nieświadomie zakpił sobie z nowego nauczyciela języka polskiego, magistra Szykonia. Mimo to nie poddaje się i do końca roku kalendarzowego ma zamiar zrealizować wszystkie swoje plany: zmienić szkołę, nakręcić film, "zejść poniżej 50 sekund na 400 metrów", zdobyć pieniądze na kamerę i sprzęt turystyczny, a także poznać się z kandydatką na potencjalną aktorkę w jego filmie, Gigą.
Odniesienia w kulturze masowej.
Nazwa polskiej grupy muzycznej Cymeon X pochodzi od bohatera powieści.

</doc>
<doc id="1423549" url="https://pl.wikipedia.org/wiki?curid=1423549" title="James Siegel">
James Siegel

James Siegel (ur. 1954) – amerykański powieściopisarz, autor thrillerów, wiceprezes zarządu agencji reklamowej BBDO. Uzyskał licencjat na City University of New York, obecnie mieszka na Long Island. 
Na podstawie jego powieści "Wykolejony" w 2005 roku powstał film o tym samym tytule.

</doc>
<doc id="1423553" url="https://pl.wikipedia.org/wiki?curid=1423553" title="Arriva Trains Wales">
Arriva Trains Wales

Arriva Trains Wales (wal. "Trenau Arriva Cymru") - brytyjski przewoźnik kolejowy posiadający koncesję na obsługę tras pasażerskich w Walii oraz w graniczących z nią hrabstwach zachodniej Anglii. Okres koncesyjny rozpoczął się 8 grudnia 2003 i trwał do roku 2018. Właścicielem firmy jest koncern Arriva.
Tabor.
Obecnie firma korzysta z następujących pociągów:

</doc>
<doc id="1423554" url="https://pl.wikipedia.org/wiki?curid=1423554" title="Jan Kuna">
Jan Kuna

Jan Kuna (ps. Marten lub de Marten - od ang. nazwa kuny) (ur. ok. 1559 r.- zm. 24 lutego 1599 r.) – postać fikcyjna, gdański kaper w służbie angielskiej, francuskiej i polskiej, bohater książek Janusza Meissnera.
Biografia bohatera.
Jan Kuna urodził się około 1559 roku w Gdańsku w rodzinie kapra Mikołaja Kuny. Dzieciństwo spędza na okręcie ojca, początkowo na kodze "Czarny Gryf", następnie fregacie "Zephyr".
Po zatargu z członkiem senatu gdańskiego, Zygfrydem Wedecke, zmuszony zostaje wraz z ojcem do ucieczki z rodzinnego miasta. Z inicjatywy Wedecke najpierw został zamordowany brat Jana, Karol a następnie jego matka, Katarzyna. Karol Kuna był truxmanem na okręcie pozostającym w służbie króla polskiego Stefana Batorego. Na skutek sztormu okręt był zmuszony do schronienia się u brzegów Gdańska. Po nocy spędzonej na kotwicy marynarze zostali wysłani do miasta po żywność, którą ostatecznie ukradli. Miało to być kilka kur i jajek. Ostatecznie za ten czyn marynarze zostali skazani na śmierć przez powieszenie i ścięcie toporem. Ofiarą była również Katarzyna, która została oskarżona o czary. Wskutek tego w 1568 roku Jan Kuna uciekł z Polski ze swoim ojcem Mikołajem. Po śmierci ojca, w wieku 18 lat przejął dowództwo nad "Zephyrem". Początkowo służył jako kaper w służbie niderlandzkiej, następnie za namową Salomona White'a, dowódcy statku "Ibex", przyjmuje patent korsarski od królowej Elżbiety I.
Jego kariera jako korsarza zaczęła się w chwili, gdy uratował z opresji najbardziej znanego pirata angielskiego Francisa Drake'a. W czasie bitwy z portugalskim okrętem uwolniony został późniejszy przyjaciel Martena, kawaler Ryszard de Belmont. Za jego namową Marten wypłynął na wyprawę na Morze Karaibskie. Tam też rozpoczął walkę z nowym wrogiem, admirałem Blasco de Ramirezem, który zniszczył przystań piratów w Amaha.
Po powrocie z wyprawy, która przyniosła Martenowi ogromny majątek, zamieszkał on w swojej posiadłości w Greenwich. Kłopoty finansowe zmusiły go do powrotu do pirackiego życia. Wziął udział w rozbiciu Wielkiej Armady i wyprawie na Kadyks w 1596 roku. Po zdobyciu miasta schwytał swojego wroga Ramireza, którego upokorzył i ograbił. Zdobył również miłość narzeczonej Ramireza - Marii Franceski de Vizelle. Wtedy też przeszedł na służbę króla Francji. Nieudana przygoda zakończyła się powrotem do Polski, gdzie został kaprem Zygmunta III. Brał udział w bitwie kalmarskiej w 1598 roku, gdzie jego okręt doznał poważnych uszkodzeń.
W Gdańsku wymierzył sprawiedliwość za krzywdy swej rodziny na synu Zygfryda Wedecke - Gothardzie. Oskarżony o jego zabicie, opuszczony przez kochankę, zdradzony przez swego byłego współpracownika Henryka Schultza, został skazany przez przekupiony senat gdański na ścięcie toporem. Miłość Martena z lat dziecinnych, Jadwiga Grabińska (z domu Paliwoda), urządziła mu cichy pogrzeb.
W końcu powieści jeden marynarzy Martena, Hermann Stauffl, wysadził wystawionego na licytację "Zephyra" w powietrze, by ten nie dostał się w obce ręce. Reszta członków załogi przeszła na służbę polską, a Maria Francesca de Vizelle powróciła z nowym mężem Stanisławem Opackim do Hiszpanii.
"Zephyr" - opis okrętu.
Został on wybudowany w Elblągu w 1570 roku przez Wincentego Skórę. Tak autor opisuje wygląd okrętu w drugiej części trylogii pt. "Czerwone krzyże":
"Zephyr" był pięknym żaglowcem, zachwycała się nim królowa Elżbieta I, pragnął go zdobyć Henryk Schultz. Była to jedyna rzecz, której Marten nie chciał się wyzbyć. Wierna mu załoga nie dopuściła, aby dostał się w obce ręce.
Jednym z błędów autora - Janusza Meissnera był fakt, że w opisie "Zephyra" zawarł on stwierdzenie, że okręt posiadał koło sterowe. W rzeczywistości w czasie, gdy dzieje się akcja powieści, koło sterowe nie było jeszcze znane - po raz pierwszy odnotowano jego istnienie w 1704 r., a więc ponad sto lat później.

</doc>
<doc id="1423555" url="https://pl.wikipedia.org/wiki?curid=1423555" title="Ivaylo Stoimenov">
Ivaylo Stoimenov



</doc>
<doc id="1423556" url="https://pl.wikipedia.org/wiki?curid=1423556" title="Niesamowite przypadki Cymeona Maksymalnego">
Niesamowite przypadki Cymeona Maksymalnego



</doc>
<doc id="1423558" url="https://pl.wikipedia.org/wiki?curid=1423558" title="Park Żywiciela">
Park Żywiciela



</doc>
<doc id="1423560" url="https://pl.wikipedia.org/wiki?curid=1423560" title="NY 32">
NY 32

New York State Route 32 (NY 32) – autostrada w USA, w stanie Nowy Jork, utworzona w 1930 roku. Biegnie z północy na południe. Ma długość 284.42 km. (176.73 mil).

</doc>
<doc id="1423563" url="https://pl.wikipedia.org/wiki?curid=1423563" title="Janusz Zerbst">
Janusz Zerbst

Janusz Zerbst (ur. 27 czerwca 1949 w Warszawie) – polski aktor teatralny i filmowy.
Życiorys.
W 1969 zdał egzamin na Wydział Aktorski PWST im. Aleksandra Zelwerowicza w Warszawie, w 1974 studiował na Wydziale Aktorskim PWSFTviT w Łodzi, na roku dyplomowym relegowany ze studiów. W 1982 zdał w Warszawie egzamin eksternistyczny dla aktorów dramatu.

</doc>
<doc id="1423568" url="https://pl.wikipedia.org/wiki?curid=1423568" title="Mr. Nobody">
Mr. Nobody

Mr. Nobody – film z gatunku science fiction z 2009 roku w reżyserii Jaco Van Dormaela, w którym rolę tytułową gra Jared Leto. Film ten zaczęto kręcić w czerwcu 2007, a światowa premiera miała miejsce 12 września 2009 roku w konkursie głównym na 66. MFF w Wenecji. Polska premiera była planowana na 22 października 2010 roku, jednak została przełożona na 24 grudnia.
Jared Leto w "Mr. Nobody" zagrał dwanaście różnych wersji tej samej postaci.
Film kręcono w Montrealu.
Fabuła.
W roku 2092, kiedy ludzie spędzają wakacje na Marsie, Nemo Nobody jest 117-letnim mężczyzną i jednocześnie ostatnim śmiertelnikiem pośród ludzi, którzy stali się nieśmiertelni na skutek naukowego postępu. Nemo na łożu śmierci analizuje swoje trzy możliwe jestestwa oraz śluby, które mógł przeżyć.

</doc>
<doc id="1423569" url="https://pl.wikipedia.org/wiki?curid=1423569" title="Wilhelm Schitli">
Wilhelm Schitli

Wilhelm Schitli (ur. 26 czerwca 1912 w Osnabrück, zm. 31 marca 1945) – zbrodniarz hitlerowski, jeden z wysokich rangą funkcjonariuszy SS pełniących służbę w obozach koncentracyjnych i SS-Hauptsturmführer.
Od 1934 był członkiem SS i jednocześnie pełnił służbę w obozie Esterwegen. W 1936 został "Rapportführerem" (oficerem raportowym, odpowiedzialnym za apele więźniów) w Sachsenhausen. W 1940 Schitli był przez krótki okres "2. Schutzhaftlagerführerem" w Buchenwaldzie, po czym został kierownikiem obozu i zastępca komendanta ("1. Schutzhaftlagerführer") Neuengamme.
W połowie lipca 1942 Schitli został drugim z kolei i ostatnim komendantem obozu pracy Arbeitsdorf. Stanowisko te sprawował do likwidacji obozu w październiku 1942. Mianowano go wówczas komendantem obozu pracy dla Żydów w Pustkowie (koło poligonu Heidelager). W obozie tym zginęło około 5 tysięcy Żydów. We wrześniu 1943 Schitli został przeniesiony do służby w sztabie Wyższego Dowódcy SS i Policji regionu Ostland. Został uznany za zaginionego z dniem 31 marca 1945.

</doc>
<doc id="1423573" url="https://pl.wikipedia.org/wiki?curid=1423573" title="Ferdynand Rajchman">
Ferdynand Rajchman

Ferdynand Rajchman (ur. 10 listopada 1918 w Krakowie jako Efroim Reichman, zm. 14 grudnia 1999 w Krakowie) – polski doktor filozofii w zakresie filologii klasycznej, wieloletni pracownik naukowy Wyższej Szkoły Pedagogicznej w Krakowie.
Życiorys.
Urodził się w Krakowie w rodzinie żydowskiej, jako syn Judy Joela Reichmana i Scheindel z domu Goldklang. Od 1924 uczęszczał do szkoły podstawowej, a od 1928 do Gimnazjum św. Jacka, gdzie biegle nauczył się łaciny i greki klasycznej. W 1936 rozpoczął studia z filologii klasycznej w Uniwersytecie Jagiellońskim. W ciągu trzech lat, a więc do 1939 zaliczył wszystkie egzaminy z czteroletnich studiów, czwarty rok pozostawiając na pisanie pracy magisterskiej. Jego studia przerwał jednak wybuch II wojny światowej. 
Jeszcze we wrześniu 1939 dotarł do Lwowa po kilkutygodniowej pieszej wędrówce. Wówczas próbował się dostać na Uniwersytet Jana Kazimierza, ale jako uciekinier z Polski nie został przyjęty. Później zapisał się na pięciomiesięczny kurs nauczycielski, po ukończeniu którego w latach 1940-1941 pracował jako nauczyciel w Oleszycach koło Lubaczowa, ucząc jednocześnie w szkole ukraińskiej i polskiej. Po napaści III Rzeszy na Związek Radziecki w 1941 został zmobilizowany do Armii Czerwonej. Od stycznia 1942 do kwietnia 1946 był zatrudniony jako pracownik fizyczny w fabryce frezarek w Gorkim.
W 1946 jako repatriant wrócił do Polski i osiadł w rodzinnym Krakowie. W tym samym roku rozpoczął studia z filologii klasycznej na Uniwersytecie Jagiellońskim. Mistrzem Rajchmana został prof. Tadeusz Sinko. Pod jego kierunkiem napisał pracę magisterską na temat "Quid Plutarchus de cynicis tradiderit" i w 1947 uzyskał dyplom magistra filologii klasycznej. W tym samym roku rozpoczął przygotowywanie dysertacji "De Plutarcho Chaenonensi et Maximo Tyris. Neoplatonicorum qui vocantur praecursoribus". W 1948 uzyskał tytuł doktora filozofii i filologii klasycznej. W latach 1948-1954 wykładał w Studium Przygotowawczym Uniwersytetu Jagiellońskiego. W 1953 został pracownikiem naukowym Wyższej Szkoły Pedagogicznej w Krakowie, w której pracował aż do śmierci. Wykładał literaturę powszechną i antyczną, a także uczył języka łacińskiego z elementami wiedzy o kulturze. W 1984 przeszedł na emeryturę, ale nadal pracował jako starszy wykładowca ucząc elementów kultury antyku. W 1996 ciężka choroba uniemożliwiła mu wykonywanie zawodu.
Ferdynand Rajchman zmarł w Krakowie, a pochowany został 20 grudnia na nowym cmentarzu żydowskim przy ulicy Miodowej.

</doc>
<doc id="1423577" url="https://pl.wikipedia.org/wiki?curid=1423577" title="Andreas">
Andreas

Andreas – bohater mikropowieści Ireneusza Iredyńskiego "Manipulacja"; postać niezwykle ważna dla rozwoju akcji utworu.
Jest to młody Szwajcar polskiego pochodzenia. To jedyna osoba, z którą Stefan Pękała miał możliwość nawiązać bliższy kontakt w Zurychu, posługując się językiem polskim.
Andreas należy do organizacji anarchistyczno-terrorystycznej. Posługując się manipulacją, wplątuje Stefana w kryminalną aferę.

</doc>
<doc id="1423582" url="https://pl.wikipedia.org/wiki?curid=1423582" title="Théophile Jeusset">
Théophile Jeusset

Théophile Jeusset, ps. "Jean-Yves Keraudren" (ur. 25 kwietnia 1910 r. w Rennes, zm. w 1968 r. w Nantes) – bretoński publicysta, pisarz i działacz narodowy.
W młodości wstąpił do nacjonalistycznej Bretońskiej Partii Narodowej (PNB). Po pewnym czasie wystąpił z niej i został wraz z Morvanem Lebesque współzałożycielem ruchu Breizh da zont o charakterze faszystowskim. Jego skrzydłem politycznym była efemeryczna partia Parti nationaliste intégral breton. Następnie wraz z ekstremistami Gwilhermem Berthou i Célestinem Lainé założył tajną grupę nazwaną Kentoc'h Mervel. Célestin Lainé zaangażował się jednak w działalność terrorystycznej organizacji Gwenn ha du. Po pierwszych aktach terrorystycznych doszło do aresztowań, w tym T. Jeusseta. Później związał się on z Olierem Mordrelem. Głosił hasła antysemickie. Podczas okupacji niemieckiej stworzył w 1941 r. własną partię polityczną pod nazwą Bretoński Narodowo-Socjalistyczny Ruch Robotniczy, kolaborującą z Niemcami. Działała ona na obszarze departamentu Ille-et-Vilaine w okupowanej Bretanii. Miała nikłe poparcie społeczne i jeszcze w 1941 r. rozpadła się. Ostatecznie T. Jeusset wstąpił w 1943 r. do ochotniczej formacji wojskowej Bezen Perrot złożonej z Bretończyków na służbie niemieckiej. Po wyzwoleniu Francji przez wojska alianckie został aresztowany i uwięziony. Po procesie dostał karę dożywotnich ciężkich robót. W 1965 r. zostały opublikowane jego wspomnienia pt. "A Contre-courant".
Linki zewnętrzne.
Krótka biografia Théophile’a Jeusseta (jęz. francuski)

</doc>
<doc id="1423583" url="https://pl.wikipedia.org/wiki?curid=1423583" title="Sobór Narodzenia Matki Bożej w Sarajewie">
Sobór Narodzenia Matki Bożej w Sarajewie

Sobór Narodzenia Najświętszej Marii Panny – katedra prawosławna należąca do Serbskiego Kościoła Prawosławnego.
Sobór jest największą cerkwią Sarajewa i jedną z największych na Bałkanach. Został wzniesiony w stylu neobarokowym według projektu Andrei Damjanowa i ma kształt trójnawowej bazyliki z pięcioma kopułami. Budowę ukończono w 1874, a w 1898 w sąsiedztwie świątyni wzniesiono pałac metropolitalny.

</doc>
<doc id="1423592" url="https://pl.wikipedia.org/wiki?curid=1423592" title="Tramwaje w Murcji">
Tramwaje w Murcji

Tramwaje w Murcji (hiszp. "Tranvía de Murcia") – system tramwajowy działający w Murcji, w Hiszpanii.
Historia.
Pierwsze tramwaje konne w Murcji uruchomiono w 1896. W 1898 uruchomiono pierwszą linię tramwaju elektrycznego. Sieć tramwajową zlikwidowano w 1928.
Pomysł stworzenia linii tramwajowej został zainicjowany przez włodarzy miasta. W ciągu 6 miesięcy opracowano studium wykonalności i przystąpiono do realizacji budowy pilotażowego systemu tramwajowego. Inauguracja linii tramwajowej odbyła się 29 kwietnia 2007. W październiku 2009 projekt został przejęty przez hiszpańską firmę FCC, która posiada 60% akcji zaś pozostałe 40% firma "Comsa", w wyniku tego zrezygnowano z nazwy "Tranvimur". 28 maja 2011 otwarto drugą trasę o długości 17,5 km. Na trasie są 24 przystanki łączy ona Estadio Nueva Condomina centrum miasta z uniwersytetem.
Trasa.
Zaprojektowana linia tramwajowa obecnie posiada 2,2 km. długości oraz 4 przystanki na swej trasie. Linia przebiega przez środek "Alei Juana Carlosa I".
"Przystanki na trasie:"
Tabor.
Wszystkie 11 tramwajów Citadis 302 do obsługi istniejącej linii zostały dostarczone przez francuski koncern Alstom. Są to te same modele tramwaju, które obsługują linie tramwajowe w Madrycie. Wszystkie pojazdy posiadają 32,5m. długości i 2,40m. szerokości. Zasilane przez przewody napowietrzne prądem stałym o napięciu 750 V. W godzinach szczytu tramwaje kursują z częstotliwością co 9 minut, natomiast poza godzinami szczytu co 18 minut.
Plany na przyszłość.
Obecnie linia pierwsza linia poddawana jest dalszej rozbudowie, planuje się rozbudowanie o kolejne 10 km. do Kampusu Uniwersytetu Katolickiego San Antonio. Trasa drugiej linii jest planowana przez "Aleję Juana Burbona", "Churra", centrum handlowe "Zone Norta" do Stadionu miejskiego. Projekt zawiera także połączenie najbardziej zaludnionych obszarów Murcji z centrum. W późniejszym etapie tramwaj ma połączyć Murcję z miastem Sanitaria a tam z największym szpitalem regionu „Virgen de la Arrixaca”. Ponadto po wybudowaniu linii nr 1 planowane są budowy kolejno linii nr 2,3 i 4, które łączyć mają wszystkie obszary miasta, zaś węzłem przesiadkowym wszystkich linii ma być dworzec Murcia del Carmen, do którego w przyszłości mają docierać również pociągi dużych prędkości AVE. Docelowo sieć tramwajowa ma liczyć 30 km.

</doc>
<doc id="1423595" url="https://pl.wikipedia.org/wiki?curid=1423595" title="Poligony wojskowe w Polsce">
Poligony wojskowe w Polsce

Poligony wojskowe w Polsce – zdecydowana większość z poligonów wojskowych powstała przed II wojną światową. Część z nich to poligony poniemieckie lub byłe poligony rosyjskie, później używane również przez Armię Radziecką oraz Siły Zbrojne Polskiej Rzeczypospolitej Ludowej. Obecnie wszystkie czynne poligony wojskowe na terenie Polski należą do Sił Zbrojnych RP, część z nich udostępniana jest wojskom sojuszniczym w ramach NATO. Poligony w Polsce zajmują 0,58% powierzchni całego kraju.
Lokalizacja.
Duże polskie poligony wojskowe rozlokowane są w różnych częściach kraju, lecz można wyróżnić dwa ich największe skupiska:
Poligony garnizonowe znajdują się w okolicy większości miast posiadających stały garnizon wojskowy.
Historia.
Jednym z najstarszych poligonów jest poligon toruński, na którym ćwiczenia odbywały się już pod koniec XVIII wieku. Wiekowymi są również: poligon w Łambinowicach z 1864 oraz poligon Orzysz, założony w 1890.
Pierwsze poligony na dzisiejszych ziemiach polskich zostały założone na potrzeby obcych armii. W okresie rozbiorów powstały pierwsze poligony armii pruskiej, potem także rosyjskiej.
Pierwsze poligony zakładane przez Wojsko Polskie powstały w okresie dwudziestolecia międzywojennego (np. poligon w Nowej Dębie).
Kolejne poligony na terenie dzisiejszej Polski związane są z niemieckimi przygotowaniami do II wojny światowej – utworzono wtedy m.in. poligon w Bornem Sulinowie, na Pustyni Błędowskiej i szereg obiektów na wybrzeżu Morza Bałtyckiego. Nowe poligony powstawały także w trakcie wojny i były związane głównie z niemieckimi przygotowaniami do operacji Barbarossa. W okresie PRL Wojsko Polskie użytkowało większość poligonów wespół z Armią Radziecką, a na niektóre z nich polscy żołnierze nie mieli nawet wstępu. W tym okresie również powstało kilka nowych poligonów.
Po wycofaniu wojsk radzieckich rozpoczęło się przejmowanie przez Wojsko Polskie pozostawionych poligonów. Ze względu na ograniczone potrzeby polskiej armii zdecydowano o likwidacji wielu poligonów, zaczęto również wykorzystywać poligony garnizonowe do celów cywilnych. Dzisiaj na poligonach kręcone są filmy oraz urządzane zawody motocrossowe.
Podział ze względu na wielkość.
Poligony znajdujące się na terenie Polski można podzielić na dwie grupy:
Największym z polskich poligonów jest poligon w Świętoszowie (założony w 1898, obszar około 38 tys. ha). Najbardziej znany i najlepiej wyposażony to poligon w Drawsku Pomorskim. Do ciekawszych obiektów należy też zaliczyć poligon w Wędrzynie (m.in. szkolenia Wojsk Specjalnych), Wicku Morskim/Ustce (poligon przeciwlotniczy), poligon w Nadarzycach (największy lotniczy poligon w Europie) i poligon Orzysz z siedzibą w Bemowie Piskim.
Poligon w Świętoszowie rywalizuje o miano największego poligonu w Europie z Poligonem Jaworowskim na Ukrainie. Mimo że ten ostatni zajmuje obszar ponad 40 tys. ha, jedynie około 29 tys. ha jest wykorzystywanych podczas ćwiczeń.
Podział ze względu na wykorzystanie.
Poligony znajdujące się na terenie Polski można ze względu na wykorzystanie podzielić na następujące kategorie:
Poligony garnizonowe w Polsce.
W Polsce istnieje wiele mniejszych poligonów, najczęściej służących lokalnym garnizonom. Przeważnie nie są obszarami zamkniętymi i często oprócz ćwiczeń wojskowych odbywają się na nich różnorakie imprezy plenerowe, są również wykorzystywane przez miłośników airsoftu czy motocrossu. Do takich poligonów należą m.in.:

</doc>
<doc id="1423596" url="https://pl.wikipedia.org/wiki?curid=1423596" title="Marcus Porcius Cato MAIOR">
Marcus Porcius Cato MAIOR



</doc>
<doc id="1423598" url="https://pl.wikipedia.org/wiki?curid=1423598" title="Stefan Pękała">
Stefan Pękała

Stefan Pękała – główny bohater mikropowieści Ireneusza Iredyńskiego "Manipulacja".
Stefan jest rzeźbiarzem, pozuje na artystę awangardowego. Na zaproszenie szwajcarskiej galerii sztuki wyjeżdża do Zurychu, aby w komfortowych warunkach przygotować swoją wystawę. Nie zna jednak żadnego języka obcego i z tego powodu za granicą czuje się wyobcowany. 
Kiedy poznaje młodego Szwajcara polskiego pochodzenia Andreasa, dostrzega w tym szansę na porozumienie w ojczystym języku. Nowo poznany mężczyzna staje się sprawcą wmieszania Pękały w anarchistyczną awanturę. Wernisaż staje się skandalem, a Stefana zaaresztowano.

</doc>
<doc id="1423599" url="https://pl.wikipedia.org/wiki?curid=1423599" title="Amica II Wronki">
Amica II Wronki



</doc>
<doc id="1423602" url="https://pl.wikipedia.org/wiki?curid=1423602" title="Cerkiew Narodzenia Matki Bożej w Zenicy">
Cerkiew Narodzenia Matki Bożej w Zenicy

Cerkiew Narodzenia Najświętszej Marii Panny – cerkiew prawosławna w Zenicy, należąca do Serbskiego Kościoła Prawosławnego.
Świątynia została wzniesiona w 1883 i poświęcona przez metropolitę Dabaru i Bośni Sawę. Odnowiona w latach 1984–1990.

</doc>
<doc id="1423603" url="https://pl.wikipedia.org/wiki?curid=1423603" title="Golden nordic">
Golden nordic



</doc>
<doc id="1423604" url="https://pl.wikipedia.org/wiki?curid=1423604" title="GSX 600F">
GSX 600F



</doc>
<doc id="1423613" url="https://pl.wikipedia.org/wiki?curid=1423613" title="Przesłanki postępowania cywilnego">
Przesłanki postępowania cywilnego

Przesłanki postępowania cywilnego - warunki określone przez prawo, które muszą być spełnione, aby postępowanie cywilne mogło zostać wszczęte i przeprowadzone.
Przesłanki postępowania cywilnego rozpoznawczego dzielą się na procesowe (formalne) i merytoryczne (materialne).

</doc>
<doc id="1423616" url="https://pl.wikipedia.org/wiki?curid=1423616" title="Themistokles Gluck">
Themistokles Gluck

Themistokles Gluck (ur. 30 listopada 1853 w Jassach, zm. 25 kwietnia 1942 w Berlinie) – niemiecki lekarz, chirurg i ortopeda pochodzenia żydowskiego.
Życiorys.
Syn żydowskiego lekarza z Krakowa, Teofila Glucka (1824-1884). Studiował na Uniwersytecie Fryderyka Wilhelma w Berlinie u Rudolfa Virchowa, studia ukończył w 1878 roku i został asystentem w szpitalu miejskim we Friedrichshain. Od października 1878 do kwietnia 1884 roku był asystentem w królewskiej klinice chirurgicznej u von Langenbecka i von Bergmanna. 18 lipca 1882 habilitował się i został Privatdozentem chirurgii na Uniwersytecie Fryderyka Wilhelma. W grudniu 1883 roku został profesorem. W 1877 roku brał udział w wojnie rosyjsko-tureckiej. Od 1 lipca 1890 kierował oddziałem chirurgii w "Kaiser und Kaiserin Friedrich-Kinderkrankenhause".
Dorobek naukowy.
Themistokles Gluck był pierwszym chirurgiem, który zastosował endoprotezy m.in. stawu kolanowego. Do wykonania sztucznego stawu wykorzystał kość słoniową.

</doc>
<doc id="1423618" url="https://pl.wikipedia.org/wiki?curid=1423618" title="Danny Guthrie">
Danny Guthrie

Daniel Sean Guthrie (ur. 18 kwietnia 1987 w Shrewsbury) – angielski piłkarz występujący na pozycji środkowego pomocnika. Obecnie gra w Reading.
Kariera klubowa.
Danny Guthrie w wieku trzynastu lat podjął treningi w szkółce juniorów Manchesteru United. W 2002 roku odszedł do Liverpoolu, gdzie początkowo grał w zespołach młodzieżowych, a następnie został kapitanem drużyny rezerw. W 2005 roku Guthrie został włączony do dorosłej kadry „The Reds”, a pierwsze powołanie na mecz otrzymał latem 2006 roku na towarzyskie spotkaniu przeciwko Wrexham. Oficjalny debiut zaliczył 25 października w pojedynku przeciwko Reading w ramach Pucharu Ligi Angielskiej, kiedy to w 62 minucie zmienił Mohameda Sissoko. Miesiąc później Guthrie zaliczył swój pierwszy występ w Premier League, a rywalem Liverpoolu było wówczas Portsmouth. 5 grudnia w przegranym 2:3 pojedynku przeciwko Galatasaray SK angielski gracz zadebiutował w rozgrywkach Ligi Mistrzów.
2 marca 2007 roku Guthrie na jeden miesiąc został wypożyczony do Southamptonu, jednak na St Mary’s Stadium pozostał ostatecznie do końca rozgrywek. Sezon 2007/08 Anglik spędził w Boltonie Wanderers, ponieważ w swoim składzie chciał go mieć były zawodnik Liverpoolu, a wówczas trener Boltonu – Sammy Lee. W październiku Lee został jednak zwolniony, a jego następcą został wybrany Gary Megson. Nowy szkoleniowiec „The Trotters” regularnie dawał jednak Guthriemu szanse występów, a sam Anglik w sezonie rozegrał 25 ligowych meczów.
11 lipca 2008 roku Guthrie podpisał czteroletni kontrakt z Newcastle United. Działacze klubu zapłacili za niego dwa i pół miliona funtów. Guthrie zadebiutował w przedsezonowym spotkaniu z Hartlepool United, w którym strzelił bramkę oraz zanotował asystę. Na St James’ Park po raz pierwszy wystąpił 6 sierpnia w zremisowanym 2:2 meczu przeciwko PSV Eindhoven. 17 sierpnia Anglik wystąpił w pojedynku z Manchesterem United, w którym zadebiutowali dwaj inni nowi zawodnicy Newcastle – Jonás Gutiérrez oraz Fabricio Coloccini. 13 września w przegranym 1:2 meczu z Hull City Guthrie został ukarany czerwoną kartką za brutalny faul na Craigu Faganie, który doznał złamania nogi.

</doc>
<doc id="1423619" url="https://pl.wikipedia.org/wiki?curid=1423619" title="Iván Vallejo">
Iván Vallejo

Iván Vallejo Ricaurte (ur. 19 grudnia 1959 w Ekwadorze) – alpinista i himalaista. Jako 14. człowiek na świecie (i pierwszy Ekwadorczyk) zdobył Koronę Himalajów. Jako siódmy dokonał tego bez użycia tlenu.

</doc>
<doc id="1423623" url="https://pl.wikipedia.org/wiki?curid=1423623" title="Przesłanka procesowa">
Przesłanka procesowa

Przesłanki procesowe, przesłanki formalne – rodzaj przesłanek postępowania cywilnego, warunkują "ważność i prawidłowość postępowania w świetle obowiązującego prawa procesowego".

</doc>
<doc id="1423626" url="https://pl.wikipedia.org/wiki?curid=1423626" title="Manipulacja (powieść)">
Manipulacja (powieść)

Manipulacja – mikropowieść Ireneusza Iredyńskiego. Utwór ten powstał w roku 1974, po raz pierwszy wydano go w 1975 r. W roku 1994 powieść ta prezentowana była na antenie radiowej.
Traktuje o osamotnieniu człowieka, który znalazł się na obczyźnie, nie znając żadnego języka poza ojczystym. Utwór charakteryzuje się różnorodnością form narracyjnych i opisowych.
Opis fabuły.
Głównym bohaterem utworu jest polski rzeźbiarz Stefan Pękała. Otrzymuje on zaproszenie od galerii w Zurychu, by przygotował w niej swoją wystawę. Pozujący na awangardowego artystę Pękała przyjmuje tę ofertę i wyjeżdża do Szwajcarii.
Na obczyźnie czuje się samotny, wręcz wyobcowany z powodu nieznajomości języków obcych i wynikającej z tego niemożności porozumienia się z otoczeniem. Ma wiele czasu na autoanalizę, dużo rozmyśla o śmierci. Ten monolog wewnętrzny przybiera w utworze różne formy – pozornego dialogu ze śmiercią i z Panem Muchą, listów do nieżyjącej już matki.
Przypadkowo Stefan poznaje Andreasa. W znajomości tej widzi jedyną szansę na nawiązanie bliższego kontaktu językowego, ponieważ mężczyzna ten jest Szwajcarem polskiego pochodzenia. Andreas jest też jednak członkiem organizacji anarchistyczno-terrorystycznej i świetnym manipulatorem. Staje się sprawcą wmieszania Pękały w kryminalną aferę.
Długo oczekiwany wernisaż rzeźbiarza okazuje się głośnym skandalem, a sam artysta zostaje aresztowany.

</doc>
<doc id="1423629" url="https://pl.wikipedia.org/wiki?curid=1423629" title="Sennewald">
Sennewald

Sennewald – warszawska firma wydawnicza i księgarska, działająca od 1832 do 1905 roku.
Założycielem firmy był Niemiec z Bielska Gustaw Adolf Sennewald (1804 - 1860), który przybył do Warszawy ok. roku 1824 i stał się właścicielem księgarni nakładczej w roku 1832. Wydał w latach 1832-1860 184 pozycje książkowe, drukował także nuty i prowadził wypożyczalnię książek w języku polskim. Syn i następca Gustaw Karol posiadał wydawnictwo do roku swej śmierci w 1896 i wydał 121 książek oraz wiele nut. Syn Gustawa Karola, Władysław Gustaw (zm. 1929) prowadził wydawnictwo do 1901, po zlikwidowaniu wydawnictwa książkowego drukując już tylko nuty. W roku 1901 sprzedał firmę pracownikom, którzy posiadali ją do r. 1905 pod nazwą "Gustaw Sennewald - Księgarnia i skład nut muzycznych". W tym roku firma uległa likwidacji.

</doc>
<doc id="1423630" url="https://pl.wikipedia.org/wiki?curid=1423630" title="Przesłanka merytoryczna">
Przesłanka merytoryczna

Przesłanki merytoryczne, przesłanki materialne - rodzaj przesłanek postępowania cywilnego. Warunkują "skuteczność tego postępowania w konkretnym wypadku".
Przesłankami merytorycznymi są m.in. legitymacja procesowa w procesie oraz uprawnienie do wszczęcia postępowania w postępowaniu nieprocesowym.

</doc>
<doc id="1423635" url="https://pl.wikipedia.org/wiki?curid=1423635" title="Mahawakja">
Mahawakja



</doc>
<doc id="1423639" url="https://pl.wikipedia.org/wiki?curid=1423639" title="Instytut Austriacki">
Instytut Austriacki

Instytut Austriacki (niem. "Österreich Institut") – austriacka instytucja działająca w ramach prowadzonej austriackiej polityki kulturalnej i poza Austrią, prowadząca kursy języka niemieckiego, z centralą w Wiedniu.
Historia.
Instytut Austriacki założony został w 1965 pod nazwą Czytelni Austriackiej ("Österreichische Lesesaal"). Stopniowo rozszerzając działalność, w 1973 placówkę przekształcono w Instytut Kultury Austriac­kiej ("Österreichisches Kulturinstitut"). W 1997 wydzielono z Instytutu promocję kultury, powierzając ją nowej instytucji Austriackiemu Forum Kultury (niem. "Österreichische Kulturforum"). Obecnie (2021) Instytut Austriacki ma swoje filie m.in. w: Belgradzie, Bratysławie, Brnie, Budapeszcie, Krakowie, Moskwie, Rzymie, Sarajewie, Warszawie i Wrocławiu. Centrala w Wiedniu redaguje jako materiały do zajęć gazetę "Österreich Spiegel", portal internetowy "Österreich Portal", teczki do języków fachowych/branżowych oraz materiały dydaktyczne do filmów, które są wykorzystywane do nauki niemieckiego.
Zadania.
Instytut Austriacki chce przybliżyć Austrię jako kraj niemieckojęzyczny oraz część Unii Europejskiej. Organizuje związane z Austrią imprezy kulturalne oraz konkursy dla uczestników kursów, nauczycieli języka niemieckiego oraz uczniów. Austriackie Forum Kultury i ambasada wspierają pracę instytutu. Instytut Austriacki współpracuje z Instytutem Goethego (niem. "Goethe Institut"), British Council oraz Instytutem Cervantesa. Instytuty Austriackie regularnie są współorganizatorami Europejskiego Dnia Języków. Wszystkie Instytuty są centrami egzaminacyjnymi wydającymi "Österreichisches Sprachdiplom Deutsch" – międzynarodowo uznawane certyfikaty.
Siedziba.
Mieściła się przy ul. Próżnej 8 (1966-), następnie przy ul. Zielnej 37 (2003-2021).

</doc>
<doc id="1423641" url="https://pl.wikipedia.org/wiki?curid=1423641" title="Shinjuku">
Shinjuku



</doc>
<doc id="1423642" url="https://pl.wikipedia.org/wiki?curid=1423642" title="Droga wojewódzka nr 650">
Droga wojewódzka nr 650

Droga wojewódzka nr 650 (DW650) – droga wojewódzka o długości 89 km, łącząca DW 591 w Starej Różance z DK 65 w Gołdapi.
Droga w całości położona jest na terenie województwa warmińsko-mazurskiego i przebiega przez powiaty: kętrzyński, węgorzewski oraz gołdapski. 
Miejscowości leżące przy trasie DW650.
Powiat kętrzyński
Powiat węgorzewski
Powiat gołdapski
Przebudowa drogi.
W ramach Regionalnego Programu Operacyjnego Warmia i Mazury na lata 2007-2013 trwa rozbudowa drogi wojewódzkiej nr 650. Jest ona podzielona na pięć projektów:

</doc>
<doc id="1423644" url="https://pl.wikipedia.org/wiki?curid=1423644" title="Asuka">
Asuka



</doc>
<doc id="1423645" url="https://pl.wikipedia.org/wiki?curid=1423645" title="Alberto Iñurrategi">
Alberto Iñurrategi

Alberto Iñurrategi (ur. 3 listopada 1968 w Aretxabalecie w Kraju Basków) – hiszpański alpinista i himalaista. Jako dziesiąty człowiek na świecie zdobył Koronę Himalajów.
W lipcu 2000 r. Alberto Iñurrategi przeżył osobistą tragedię – śmierć brata Felixa (również himalaisty) – podczas zejścia z wierzchołka Gaszerbrumu II, swojego dwunastego ośmiotysięcznika.

</doc>
<doc id="1423646" url="https://pl.wikipedia.org/wiki?curid=1423646" title="Przesłanka ogólna">
Przesłanka ogólna

Przesłanki ogólne - rodzaj przesłanek procesowych. Zalicza się do nich m.in. dopuszczalność drogi sądowej i jurysdykcję krajową.

</doc>
<doc id="1423647" url="https://pl.wikipedia.org/wiki?curid=1423647" title="Kurt Mathesius">
Kurt Mathesius

Kurt Mathesius (ur. 19 września 1910 w Gdańsku, zm. maj 1947) – zbrodniarz nazistowski, członek załogi obozów koncentracyjnych Stutthof, Buchenwald i Mittelbau-Dora oraz SS-Obersturmführer. 
Życiorys.
Przed wybuchem II wojny światowej prowadził lokal w gdańskiej dzielnicy Orunia o nazwie "An der Ostbahn 4" (dworek na terenie obecnego Parku Schopenhauera). W 1939 był jednym z twórców obozu w Stutthofie, który początkowo nosił nazwę Obozu dla Jeńców Cywilnych ("Zivilgefangenenlager Stutthof"). Mathesius pełnił funkcję zastępcy komendanta obozu oraz dowodził jednym z plutonów wartowniczych. Był także trzecim i ostatnim komendantem podobozu Aussenstelle Westerplatte. W latach 1941–1942 dowodził w Stutthofie jedną z trzech kompanii wartowniczych. W 1944 Mathesius został przeniesiony do Buchenwaldu. Od września 1944 do grudnia 1944 Mathesius był komendantem "Harzungen", podobozu KL Mittelbau-Dora (Nordhausen).
Po zakończeniu wojny znalazł się w alianckiej niewoli i miał być jednym z oskarżonych postawionych przed amerykańskim Trybunałem Wojskowym w Dachau. Powiesił się jednak w swojej celi w maju 1947 przed rozpoczęciem procesu.

</doc>
<doc id="1423650" url="https://pl.wikipedia.org/wiki?curid=1423650" title="Język bucharski">
Język bucharski

Język bucharski, także: judeo-perski, judeo-tadżycki – język używany przez bucharskich Żydów, klasyfikowany najczęściej jako dialekt języka tadżyckiego (perskiego).
Język bucharski oparty jest na klasycznym języku perskim, z ogromną liczbą zapożyczeń hebrajskich i zapożyczeniami z sąsiednich języków tureckich oraz arabskiego i rosyjskiego. Zapisywany jest alfabetem hebrajskim.
Obecnie językiem posługuje się ok. 10 tys. Żydów w Uzbekistanie oraz liczna żydowska emigracja, głównie w Izraelu (50 tys. użytkowników) i USA.

</doc>
<doc id="1423652" url="https://pl.wikipedia.org/wiki?curid=1423652" title="Joseph Chartrand">
Joseph Chartrand

 
Joseph Chartrand (ur. 11 maja 1870 w Saint Louis, zm. 8 grudnia 1933 w Indianapolis) – amerykański duchowny katolicki, biskup Indianapolis w latach 1918-1933.
Święcenia kapłańskie otrzymał w katedrze w Indianapolis 24 września 1892. Pracował duszpastersko do 27 lipca 1910, kiedy to został mianowany koadiutorem biskupa Indianapolis. Sakry udzielił kardynał Diomede Falconio. Sukcesję przejął 7 września 1918. W 1928 został asystentem Tronu Papieskiego. Wyświęcił na kapłanów dwóch późniejszych kardynałów - Johna Francisa O’Harę i Josepha Rittera. Tego drugiego konsekrował też na biskupa. Zmarł w Indianapolis i został pochowany w katedrze. W 1976 ciało przeniesiono do nowej kaplicy. 

</doc>
<doc id="1423653" url="https://pl.wikipedia.org/wiki?curid=1423653" title="Fantom (medycyna)">
Fantom (medycyna)

Fantom – w medycynie model części lub całego ciała ludzkiego, zwykle naturalnej wielkości, używany do demonstracji anatomii lub do ćwiczeń w wykonywaniu zabiegów chirurgicznych, położniczych i w udzielaniu pierwszej pomocy.
W radiologii, model taki jest wykonany z materiałów, które pochłaniają promieniowanie jonizujące podobnie do żywej tkanki, np. woda, ryż, trociny, wosk, parafina, masa papierowa.

</doc>
<doc id="1423654" url="https://pl.wikipedia.org/wiki?curid=1423654" title="Wanda Ładniewska-Blankenheimowa">
Wanda Ładniewska-Blankenheimowa

Wanda Ładniewska-Blankenheimowa (ur. 1905 we Lwowie, zm. 22 lipca 1995 w Paryżu) – polska rzeźbiarka żydowskiego pochodzenia.
Życiorys.
Urodziła się w przedwojennym Lwowie, w rodzinie zasymilowanych polskich Żydów. Odebrała staranne przedwojenne wykształcenie ogólne, studiowała też rysunek, rzeźbę i historię sztuki we Lwowie lub w Paryżu. Łączyła ją dobra znajomość z Tadeuszem Boyem-Żeleńskim. Podczas II wojny światowej była więźniarką niemieckiego obozu koncentracyjnego Auschwitz-Birkenau o numerze 38091.
Od 1946 mieszkała we Francji, gdzie była aktywna twórczo i dobrze odnajdywała się w środowisku polskich i francuskich intelektualistów. Jej symboliczny nagrobek znajduje się na nowym cmentarzu żydowskim przy ulicy Miodowej w Krakowie, zaś jej prochy – zgodnie z życzeniem artystki – zostały rozrzucone na paryskim cmentarzu Père-Lachaise.
Twórczość.
Jej prace były wystawiane w całej Europie, m.in. w Strasburgu, Frankfurcie, Londynie i Rawennie. W latach 1948–1989 wielokrotnie zapraszano ją do udziału w paryskich Salonach sztuki. Od 1963 do 1984 paryska Galeria Lambert prowadzona przez Zofię i Kazimierza Romanowiczów, regularnie eksponowała jej prace w ramach wystaw indywidualnych i zbiorowych. W 1978 brała udział Pierwszym Europejskim Triennale Rzeźby w Paryżu.
Poza rzeźbą, wykonywała różnego rodzaju medale i medaliony, także dla Mennicy Francuskiej i Liceum Polskiego w Paryżu.

</doc>
<doc id="1423655" url="https://pl.wikipedia.org/wiki?curid=1423655" title="Igrzyska Paraolimpijskie">
Igrzyska Paraolimpijskie



</doc>
<doc id="1423657" url="https://pl.wikipedia.org/wiki?curid=1423657" title="Asuka-kyō">
Asuka-kyō

 – siedziba dworu cesarskiego i stolica Japonii w różnych latach okresu Asuka (538–710). 
Zlokalizowana w historycznej prowincji Yamato, w miejscu współczesnej wsi Asuka, w prefekturze Nara.

</doc>
<doc id="1423660" url="https://pl.wikipedia.org/wiki?curid=1423660" title="Henryk Bardijewski">
Henryk Bardijewski

Henryk Eugeniusz Bardijewski (ur. 7 stycznia 1932 w Częstochowie, zm. 9 grudnia 2020 w Warszawie) – polski prozaik, satyryk, autor sztuk scenicznych i słuchowisk oraz tekstów dla kabaretów literackich.
Ukończył studia z zakresu filologii polskiej i bibliotekoznawstwa na Uniwersytecie Warszawskim. W 1952 r. debiutował na łamach tygodnika „Szpilki” jako satyryk. W latach 1957–1975 był redaktorem Polskiego Radia.
W 2002 został wyróżniony przez Zespół Artystyczny Teatru Polskiego Radia nagrodą Honorowy Wielki Splendor.
Pochowany na Cmentarzu Wawrzyszewskim w Warszawie.

</doc>
<doc id="1423664" url="https://pl.wikipedia.org/wiki?curid=1423664" title="Yuka Komatsu (himalaistka)">
Yuka Komatsu (himalaistka)

 – japońska himalaistka.
Życiorys.
W 2004 roku, na czwartym roku studiów, poprowadziła wyprawę i zdobyła dziewiczy szczyt o wysokości 6300 m w łańcuchu górskim Pamir. W 2005 roku ukończyła studia na wydziale historycznym uniwersytetu Tokai.
1 sierpnia 2006 jako ósma kobieta na świecie dokonała wejścia na szczyt K2. Komatsu jest również pierwszą kobietą, która na szczyt weszła tzw. drogą Cesena.

</doc>
<doc id="1423667" url="https://pl.wikipedia.org/wiki?curid=1423667" title="Sejsmiczne Sekundy">
Sejsmiczne Sekundy

Sejsmiczne Sekundy (ang. "Seismic Seconds") – seria filmów dokumentalnych stworzona przez National Geographic, opowiadająca historię sześciu wypadków, z czego w pięciu były ofiary śmiertelne. Krótka seria została zastąpiona przez znacznie popularniejsze i siedmiokrotnie dłuższe Tuż przed tragedią. Pierwsze słowa słyszane w czołówce - "Disasters don't just happen", czyli "Katastrofy nie dzieją się same" otwierają także serię "Tuż przed tragedią".

</doc>
<doc id="1423669" url="https://pl.wikipedia.org/wiki?curid=1423669" title="Przesłanka szczególna">
Przesłanka szczególna

Przesłanki szczególne - rodzaj przesłanek procesowych. Zalicza się do nich m.in. właściwy tryb postępowania i właściwość sądu.

</doc>
<doc id="1423674" url="https://pl.wikipedia.org/wiki?curid=1423674" title="Józef Freinademetz">
Józef Freinademetz

Józef Freinademetz SVD (, ur. 15 kwietnia 1852 w Badi, zm. 28 stycznia 1908 w Jining) – tyrolski prezbiter, werbista, ewangelizator w Szantungu, święty Kościoła katolickiego.
Życiorys.
Pochodził z religijnej, ubogiej rodziny chłopskiej. Ze względu na swe zdolności uzyskał pomoc ze strony miejscowego proboszcza i podjął naukę w Bressanone, gdzie w 1872 roku wstąpił do seminarium duchownego. Święcenia kapłańskie przyjął 25 lipca 1875 r. Podjął pracę w San Martino, a w 1878 roku zaczął się przygotowywać do pracy misyjnej w Zgromadzeniu Słowa Bożego ("werbiści") u boku jego założyciela św. Arnolda Janssena.
2 marca 1879 wyjechał na misję do Chin. Pierwsze dwa lata spędził w Hongkongu na nauce języka, prowadząc jednocześnie działalność duszpasterską wśród lokalnej społeczności. W 1881, razem z o. Johannem Baptistem Anzerem, wyjechali w głąb Chin na powierzoną misję. W 1882 osiadł w Yanggu, gdzie prowadził swoją działalność ewangelizacyjną.
15 sierpnia 1885 złożył śluby wieczyste i został mianowany zastępcą wikariusza apostolskiego południowego Szantungu, obszaru zamieszkiwanego przez 12 mln osób. Od 1894 pracował w stacji misyjnej w Wangzhuangu i pełnił tam obowiązki rektora seminarium duchownego i przełożonego prowincji.
Zaraził się tyfusem, śpiesząc z pomocą potrzebującym w czasie epidemii w 1908.
Został pochowany pod 12. stacją drogi krzyżowej („Śmierć Jezusa na krzyżu”).
Józef Freinademetz został beatyfikowany w dniu 19 października 1975 w Rzymie przez papieża Pawła VI, a kanonizowany, również w Rzymie, 5 października 2003 (razem z Arnoldem Janssenem) przez Jana Pawła II.
Jego wspomnienie liturgiczne w Kościele katolickim obchodzone jest 29 stycznia.

</doc>
<doc id="1423675" url="https://pl.wikipedia.org/wiki?curid=1423675" title="Nicky Grist">
Nicky Grist

Nicky Grist (ur. 1 listopada 1961 w Ebbw Vale) – były walijski pilot rajdowy.
Grist pilotował między innymi Colina McRae (w latach 1997-2002 oraz 2005-2006), Armina Schwarza i Juhę Kankkunena.
Jest właścicielem Akademii Pilotów Nicky'ego Grista ("Nicky Grist Co-Driver Academy"), która kształci i promuje młodych pilotów rajdowych. Jest także właścicielem firmy Nicky Grist Motorsports Ltd, która sprzedaje produkty stosowane w sportach motorowych.
Mieszka z żoną i dziećmi w Abergavenny (hr. Monmouthshire).

</doc>
<doc id="1423676" url="https://pl.wikipedia.org/wiki?curid=1423676" title="Sabayon Linux">
Sabayon Linux

Sabayon Linux (dawniej znany jako RR4 Linux/RR64 Linux) – dystrybucja systemu operacyjnego GNU/Linux, bazująca na Gentoo Linux i w pełni z nim kompatybilna. Została stworzona przez Fabia Erculianiego z Trydentu (Włochy). W kwietniu 2008 r. NLnet Foundation ogłosiła, że będzie finansowo wspierać projekt Sabayon Linux. 12 czerwca 2008 r. deweloperzy Sabayon Linux ogłosili współpracę z NetCraft Communications.
Podstawowe informacje.
Sabayon Linux używa systemu zarządzania pakietami Entropy i Portage. Wszystkie aktualizacje i instalacje mogą się odbywać poprzez mechanizmy Entropii lub Portage. A zatem użytkownicy mogą korzystać także z dokumentacji Portage Gentoo. 
Entropy - to system zarządzania pakietami stworzony specjalnie dla Sabayon. Różni się tym od Portage, że instalacja dokonywana jest z gotowych paczek - nie są one kompilowane na maszynie klienckiej (co oszczędza czas). W pewnym stopniu Entropy w dystrybucji Sabayon Linux można porównać do apt-get obecnego w Debianie i jego pochodnych (w tym m.in. Ubuntu). Entropy może korzystać z wielu nakładek graficznych, jednak najpopularniejszą i polecaną jest Sulfur.
Przy instalacji z obydwu źródeł, zalecana jest ostrożność i zwrócenie uwagi na zmiany w systemie.
Sabayon obsługuje następujące platformy: x86, x86-64 (amd64).
Instalacja.
Podobnie jak wiele innych popularnych dystrybucji Linuksa, Sabayon Linux jest rozpowszechniany jako dystrybucja Live-CD/DVD z możliwością instalacji na dysku. Podobnie jak w Fedorze wykorzystywanym druidem do instalacji systemu jest graficzny instalator Anakonda (w przeszłości stosowano Instalator Gentoo Linux). Proces instalacji jest o wiele prostszy aniżeli typowa instalacja Gentoo, która wymaga szerszej wiedzy na temat systemu operacyjnego. Instalacja zamyka się na określeniu lokalizacji, wybraniu pakietów, miejsca na dysku, środowiska graficznego (dostępne KDE, Gnome, XFCE, MATE - pozostałe do dociągnięcia z sieci), ustawieniu kont użytkowników.
Cechy.
Własny system zarządzania pakietami binarnymi o nazwie Entropy (Entropia w polskiej wersji), wraz z obsługującymi go narzędziami: konsolowe Equo oraz graficzny Sulfur. Entropy bazuje na niestabilnym drzewie pakietów dystrybucji Gentoo, co jednocześnie czyni go kompatybilnym z tym systemem.
System posiada najnowsze wersje popularnego oprogramowania dołączanego do wielu dystrybucji oraz technologie AIGLX, XGL i konfigurator Compiz Fusion uruchamiane z poziomu linii poleceń ISOLINUX płyty instalacyjnej.
Mini Edition.
Dystrybucja Mini Edition znajduje się na jednym krążku CD (700 MB) i zawiera tylko niezbędne oprogramowanie, jeden język i jedno środowisko graficzne. Mini Edition wydawana jest zazwyczaj 1-2 tygodni po premierze wersji na DVD, przy czym ostatnio zespół ogłosił, że wersje na CD będą się ukazywały nawet miesiąc po premierze wersji DVD. Ma to swoje korzyści, gdyż w ten sposób wersja CD zawiera wszystkie poprawki, które się pojawiły po wydaniu wersji DVD.
Wydania.
Każda wersja Sabayon Linux wydawana jest w dwóch wariantach, na DVD i CD. 
Oprócz standardowej wersji i wersji Mini Edition zespół Sabayona wydał również wersję Business Edition 1.0 oraz Professional Edition 1.1. 

</doc>
<doc id="1423678" url="https://pl.wikipedia.org/wiki?curid=1423678" title="Przesłanka dodatnia">
Przesłanka dodatnia

Przesłanki dodatnie - rodzaj przesłanek procesowych. Wymagają zaistnienia pewnych okoliczności jak np. dopuszczalność drogi sądowej, jurysdykcja sądowa, zdolność procesowa czy zdolność sądowa stron.
Brak przesłanki dodatniej oznacza przeszkodę procesową.

</doc>
<doc id="1423680" url="https://pl.wikipedia.org/wiki?curid=1423680" title="Eddy Dombraye">
Eddy Dombraye



</doc>
<doc id="1423682" url="https://pl.wikipedia.org/wiki?curid=1423682" title="Gwenn ha du">
Gwenn ha du

Gwenn ha du – bretońska tajna organizacja terrorystyczna działająca we Francji w latach 30. i na pocz. lat 40. XX wieku.
Organizacja została założona pod koniec 1930 r. w Paryżu z inicjatywy bretońskiego ekstremisty Célestina Lainé’a, który postanowił wprowadzić w życie hasło "direct action". Opierała się na wzorach irlandzkiej IRA. Została tak nazwana na cześć flagi bretońskiej, której nazwa jest taka sama w języku bretońskim. Gwenn ha du występowała jako nieoficjalne ramię zbrojne Bretońskiej Partii Narodowej (PNB). Należeli do niej – oprócz C. Lainé’a – m.in. Guillaume Berthou, Francis Bayer du Kern, Henri Le Helloco, Olier Mordrel, Théophile Jeusset, François Debeauvais, Augustin Catelliot, Fant Rozec. W 1932 r. rozpoczęła się seria ataków terrorystycznych, głównie bombowych, przeciwko urzędom administracji państwowej, posterunkom policji i żandarmerii, liniom kolejowym, urządzeniom i liniom wysokiego napięcia, a także pomnikom upamiętniającym francuskie panowanie w Bretanii. W lipcu 1932 r. bojówkarze Gwenn ha du wysadzili w Rennes pomnik upamiętniający unię Bretanii z Francją z 1532 r. Na pocz. sierpnia tego roku podłożyli bombę pod pomnik króla Francji, znajdujący się naprzeciwko urzędu burmistrza miasta. Kilka dni później przyznali się do ataku bombowego w Vannes podczas uroczystości 400-lecia unii bretońsko-francuskiej z udziałem premiera Édouarda Herriota. W tej sytuacji władze francuskie 11 sierpnia aresztowały i uwięziły 6 członków Gwenn ha du. Przerwało to ataki terrorystyczne jedynie na kilka miesięcy. Już 20 listopada został zdetonowany ładunek wybuchowy na linii kolejowej pomiędzy Ingrandes i Champtocé, krótko przed przejazdem pociągu z premierem É. Herriotem. Do kolejnych 3 ataków bombowych doszło 13 kwietnia 1936 r. w 20-tą rocznicę rewolucji irlandzkiej na obszarze 4 prefektur (Rennes, Saint-Brieuc, Quimper i Nantes). 18 grudnia 1938 r. został z kolei wysadzony pomnik upamiętniający unię Bretanii z Francją w Pontivy, zaś 28 lutego 1939 r. zaatakowano budynek prefektury w Quimper. Ostatni atak został dokonany już podczas okupacji niemieckiej – 13 maja 1941 r. została zdetonowana bomba pod barakami żandarmerii w Carhaix.

</doc>
<doc id="1423683" url="https://pl.wikipedia.org/wiki?curid=1423683" title="General Carleton (statek)">
General Carleton (statek)



</doc>
<doc id="1423687" url="https://pl.wikipedia.org/wiki?curid=1423687" title="Przesłanka ujemna">
Przesłanka ujemna

Przesłanki ujemne, przeszkody procesowe - rodzaj przesłanek procesowych. Zalicza się do nich m.in. zawiśnięcie sporu, powaga rzeczy osądzonej i zapis na sąd polubowny.

</doc>
<doc id="1423689" url="https://pl.wikipedia.org/wiki?curid=1423689" title="Przeszkody procesowe">
Przeszkody procesowe



</doc>
<doc id="1423691" url="https://pl.wikipedia.org/wiki?curid=1423691" title="Przesłanki formalne">
Przesłanki formalne



</doc>
<doc id="1423699" url="https://pl.wikipedia.org/wiki?curid=1423699" title="Cmentarz św. Krzyża w Słupcy">
Cmentarz św. Krzyża w Słupcy

Cmentarz św. Krzyża w Słupcy - cmentarz komunalny miasta Słupca, położony przy ulicy Cmentarnej. 
Historia.
Cmentarz powstał prawdopodobnie około 1831, na co wskazuje data na cmentarnej kaplicy. Najstarszy zachowany grobowiec pochodzi z 1846. 
Cmentarz św. Krzyża w Słupcy zastąpił inne, mniejsze cmentarze stopniowo likwidowane w związku z rozrastaniem się miasta. W 1922 został on powiększony dzięki dokupieniu gruntów na cele grzebalne przez księdza Szczygłowskiego, ówczesnego proboszcza kościoła św. Wawrzyńca. 
Pochowani.
Na cmentarzu między innymi spoczywają:
Ponadto na nekropolii znajduje się pomnik osób ekshumowanych z innych cmentarzy "Słupczanom z XVII i XVIII wieku Słupczanie".

</doc>
<doc id="1423700" url="https://pl.wikipedia.org/wiki?curid=1423700" title="Witold Jan Urbanowicz">
Witold Jan Urbanowicz

Witold Jan Urbanowicz (ur. 27 marca 1905 w Baku, zm. 11 sierpnia 1998 w Gdyni) – profesor Wydziału Budowy Okrętów Politechniki Gdańskiej. Prekursor i teoretyk na skalę światową architektury statków.
Życiorys.
Herbu „Łabędź”. Siostra: Wanda, żona Jerzego Gerlicza (właściciela majątku Stemplew). Żona: Irena ze Słubickich. Dzieci: Olgierd i Bogdan.
Praca zawodowa.
Absolwent Politechniki Gdańskiej w okresie międzywojennym (wtedy uczelni Wolnego Miasta Gdańska).
Praktykę odbywał m.in. w stoczni w Saint-Nazaire (Francja), budującej właśnie transatlantyk "Normandie". Do wybuchu II wojny światowej pracował w polskich przedsiębiorstwach armatorskich – „Żegluga Polska” i „Polbryt” w Gdyni, zajmując się tam projektami przebudowy ich statków i projektowaniem nowych (niezrealizowanych podówczas).
Został zmobilizowany do Marynarki Wojennej w sierpniu 1939 i uczestniczył w obronie Helu jako specjalista okrętowiec w Warsztatach Marynarki Wojennej w Helu. Po poddaniu się Helu uwięziony do marca 1940 r. w niemieckim obozie pod Gdańskiem. Zwolniony do pracy przymusowej w stoczniach gdyńskich zbiegł do GG i działał w konspiracji.
Jednym z bardziej znanych projektów, opracowanych przez prof. Urbanowicza, był niewprowadzony ostatecznie pod polską banderę statek pasażersko-drobnicowy dla „Polbrytu”, mający zastąpić starą „Warszawę” (pierwszy polski statek handlowy tego imienia). Był to pierwszy projekt statku tego rodzaju w dziejach polskiego okrętownictwa. Jest szczegółowo opisany w książce profesora pt. "Transatlantyki". O mały włos starą polbrytowską „Warszawę” zastąpiłaby w roli pierwszego statku nazwanego imieniem stolicy Polski – amerykańskiej budowy 4321-tonowa, jednokominowa „Warszawa” spod flagi holenderskiego armatora NASM (czyli HALu), jedyny statek owego armatora noszący polską nazwę zapisaną w języku oryginału. O przejęcie tego statku pod polską banderę starało się krakowskie przedsiębiorstwo żeglugowe „Sarmacja”. Niedoszła druga „Warszawa”, zbudowana w Alblasserdam w Holandii, ostatecznie trafiła pod znak Kriegsmarine, jako jej jednostka pomocnicza o nazwie „Ostwind” (potem „Bolkoburg”). Ciekawe jest to, że dziejopis wszystkich niemieckich okrętów wojennych XIX i XX wieku – Erich Groener – umieścił „Bolkoburg” tylko w spisie jednostek nieomawianych w skróconej wersji swojego dzieła o niemieckich okrętach.
Po II wojnie światowej i powrocie Pomorza Gdańskiego do Polski zaczął pracę w tworzącym się tam polskim przemyśle stoczniowym. W 1945 r. został pierwszym dyrektorem naczelnym, a następnie dyrektorem technicznym Zjednoczenia Stoczni Polskich.
W 1950 r. utworzył resortowy instytut naukowo-badawczy – Morski Instytut Techniczny (przemianowany w 1951 r. na Instytut Morski).
W pierwszej połowie lat sześćdziesiątych XX wieku prof. Urbanowicz był członkiem zespołu projektującego duży, około 23 000-tonowy statek pasażerski „Polonia II”, pomyślany jako sukcesor starzejącego się „Batorego”. Projekt ten stanowił w 1965 roku najpełniejsze techniczno-ekonomiczne opracowanie koncepcji nowoczesnego „pasażera” w Polsce.
Z jego inicjatywy rozwinęła się nowa dyscyplina – architektura okrętów, a Politechnika Gdańska jako pierwsza uczelnia w świecie kształciła kadrę w tej specjalności, wykształcając na przełomie lat 50. i 60. XX w. polską szkołę w tej dziedzinie. Z udziałem prof. Urbanowicza powstała np. znana seria „dziesięciotysięczników” (pierwszy z serii, m/s „Marceli Nowotko”, zwodowany został w 1955 r.).
Autor nowatorskiej na skalę światową publikacji "Architektura okrętów" (Gdynia, Wydawnictwo Morskie, wyd. 1 – 1959, wyd. 2 (zm. i poszerz.) – 1965; nakł. 10 300 egz.). Praca Profesora została wydana także po rosyjsku w ówczesnym Związku Radzieckim. Informowało o tym „Morze” z maja 1970 roku. Później okazało się, że książkę wydano tam bez zgody autora.
W 1958 był w gronie założycieli TPCMM (Towarzystwa Przyjaciół Centralnego Muzeum Morskiego).
Pochowany na Cmentarzu Witomińskim (kwatera 57-17-9).

</doc>
<doc id="1423704" url="https://pl.wikipedia.org/wiki?curid=1423704" title="W krainie Władcy Smoków">
W krainie Władcy Smoków

W krainie Władcy Smoków (ang. "Spellbinder: Land of the Dragon Lord") – polsko-australijsko-chiński przygodowy serial telewizyjny dla młodzieży, który powstał we współpracy Telewizji Polskiej z Film Australia, Australian Film Finance Corporation oraz Szanghajskim Studiem Filmowym, zrealizowany w 1997 r.
Pomimo zaangażowania się trzech krajów, scenariusz i koncepcja w całości wywodzą się z Australii a wszystkie postacie posługują się językiem angielskim. Zdjęcia do serialu były kręcone w Australii („Świat Kathy”, „Równoległy Świat Kathy”), w Chinach („Świat Suna”) oraz w Polsce („Świat Ashki”, „Świat nieśmiertelnych”, „Świat Molocha”).
Serial jest sequelem „Dwóch światów” i tak jak poprzednik składa się z 26 odcinków, z którego każdy trwa 24 min. Jego fabuła została w dużej mierze oparta na pierwszej części; pokazuje losy skazanej w Dwóch światach Ashki, jak i nową historię – perypetie rodziny Morganów z Kathy na czele.
Tak jak w pozostałych serialach dla młodzieży stworzonych przez Marka Shirrefsa i Johna Thomsona, każdy epizod kończy się cliffhangerem czyli zatrzymaniem akcji w sytuacji pełnej napięcia. Wyczuwalne jest duże tempo akcji, podczas którego bohaterowie zmagają się z kolejnymi wyzwaniami rzuconymi przez los; dzięki zróżnicowaniu wieku postaci serial może być oglądany zarówno przez dzieci, nastolatków (postacie Kathy, Josha, Suna, Jasmine oraz Ayi), jak i przez dorosłych (Ashka, Mek, Sharak, państwo Morgan).
Fabuła.
Kathy wraz ze swoją rodziną wybrała się na długo wyczekiwane wakacje, jednakże nie czuje się zbyt szczęśliwa ponieważ nikt nie poświęca jej czasu (ojciec z bratem grają całe dnie w rugby a matka pracuje na laptopie). Podczas samotnego spaceru, znajduje nad brzegiem jeziora bambusową łódź; zaciekawiona wchodzi do niej i przypadkowo uruchamia znajdujący się w niej mechanizm. Po chwili zostaje przeniesiona do innego świata równoległego – miejsca rządzonego przez mistrzów magii. Uratowana przed upadkiem z klifu, przez budowniczego łodzi – Meka, stara się wrócić do domu, jednakże zostaje zbiegiem okoliczności przeniesiona do obozu pracy gdzie poznaje skazanych w pierwszej części, Gryvona i Ashkę. Postanawia im pomóc, powodując małe zamieszanie wśród obozowych strażników. Trójce z nich (Kathy, Mek i Ashka) udaje się zbiec wykorzystując łódź – trafiają do świata Meka, zamieszkanego przez narodowość podobną do Chińczyków Han będącej w Okresie Trzech Królestw, jednakże zdecydowanie bardziej od nich rozwiniętą technicznie (widzimy min. sieć maszyn podobnych do komputerów, które służą do komunikacji i zarządzania krainą – Wyrocznie, oświetlenie jarzeniowe, bransoletki podobne do znaczników RFID pełniące zarówno rolę identyfikatora, jak i karty-klucza otwierającego drzwi).
Kathy przez większość czasu stara się nakłonić Meka, by odesłał ją do domu jednakże każda próba coraz bardziej komplikuje sytuację. Problemem staje się również żądna władzy Ashka, przez którą Kraina Władcy Smoków niemalże upadnie...
Postacie.
Kathy Morgan.
15 latka, która jest niezbyt zachwycona z powodu rodzinnych wakacji nad jeziorem – chciałaby przeżyć coś ekscytującego. Jest zakochana w swoim sąsiedzie – Tonym Lazzi, gwieździe opery mydlanej „Rytm miłości”. Dostaje się do Krainy Władcy Smoków przez przypadek; bardzo szybko dostosowuje się do nowego otoczenia, jednak wybucha gdy Sun każe jej zostać w pałacu na zawsze. Pomaga Ashce uciec ze świata mistrzów magii, czując że może zrobić coś dobrego – jednakże, odkrywając jej prawdziwe oblicze zmienia zdanie o niej. Z zachowania przypomina nieco żeńską wersję Paula, jednak nie posiada tak dużej wiedzy jak on. Jej plan działania w razie kłopotów zazwyczaj przewiduje grę zespołową. Jako jedyna odwiedziła sześć światów równoległych: Australia, Australia w której spotyka samą siebie, Kraina Władcy Smoków, świat nieśmiertelnych, świat mistrzów magii, świat molocha.
Josh Morgan.
16 letni wyluzowany i dowcipkujący brat Kathy. Jego stosunki z siostrą są wręcz stereotypowe – kłóci się z nią jednak nie zawaha się ruszyć na pomoc w potrzebie. Jest jednym świadkiem jej zniknięcia, przejmuje się tym bardzo i za wszelką cenę stara się przekonać rodziców by mu uwierzyli – co z kolei nie jest łatwe bo wiedzą oni że potrafi świetnie kłamać. Po przeniesieniu do Krainy Władcy Smoków, zostaje oddzielony od rodziców i przepływając jezioro ląduje w wiosce Jasmine.
Carl Morgan.
Ojciec Kathy i Josha, Carl jest byłym piłkarzem który zrezygnował z kariery przez kontuzję kolana; prowadzi sklep sportowy Crazy Carl Sporting (Szalony Carl) oraz z zaopatrzeniem dla armii. Początkowo nie potrafi uwierzyć w podróże międzywymiarowe, jednak z biegiem czasu, po przeniesieniu się do Krainy Władcy Smoków zmienia zdanie. Próbuje prosić Sharaka o pomoc, niepodejrzewając jego zamiarów. Staje się kimś w rodzaju ochroniarza dla uwięzionej żony, Suna, Ayi i Jasmine. Najczęściej możemy go zobaczyć za kółkiem swojego żółtego jeepa.
Vicky Morgan.
Matka Kathy i Josha, Vicky jest konsultantem w firmie komputerowej. W porównaniu do męża jest mniej odporna na niewygody zaserwowane przez Sharaka, jednak przede wszystkim jest od niego poważniejsza. W Krainie Władcy Smoków, jej rola sprowadza się najczęściej do odwrócenia uwagi czy przyjścia z pomocą Sunowi i Ayi. Pojawia się na ekranie najrzadziej w ciągu całego serialu.
Sun, Władca Smoków.
Mały chłopiec władający krainą, pierwszy Władca Smoków. Jest wiecznie znudzony i niezadowolony, leniwy – większość obowiązków wykonuje jego doradca bądź też Wyrocznia. Początkowo zaprzyjaźnia się z Kathy, pokazując jednocześnie niechęć wobec Ashki; sytuacja zmienia się po wyprawie w poszukiwaniu czekolady – Ashka ratując go przed „potworem”, staje się jego zaufanym doradcą. Porzucony w późniejszym czasie przez swą „przyjaciółkę” w Sydney, musi radzić sobie sam co powoli powoduje zmianę w jego charakterze, zachowaniu.
Księżniczka Aya.
Starsza siostra Suna, Aya była wyznaczona jako sukcesorka władzy w krainie jednakże została zraniona w wypadku w którym zginęli jej rodzice; do czasu kompletnego wyzdrowienia Sun zajmuje jej miejsce. Jest bardzo miła i uprzejma dla innych, niezależnie od statusu społecznego; potrafi też udobruchać brata gdy ten wpada w szał. Od początku darzy Kathy oraz jej rodzinę sympatią. Zostaje Władczynią Smoków, gdy Ashka oznajmia iż Sun zginął podczas wyprawy po czekoladę.
Mek.
Twórca trans-wymiarowej łodzi bambusowej, przez którą rodzina Morganów trafiła do jego świata; stworzył ją przypadkowo podczas prac nad klejnotami muzycznymi dla Suna. Pracuje i uczy się w pewnego rodzaju scholastyce. Jest zakochany w Ayi. Postać Meka pełni w pewnym sensie rolę opiekuna Kathy podczas wypraw do innych światów.
Jasmine.
15 letnia dziewczyna, z wioski rybackiej Fin. Jest przesądna, co widać gdy znajduje Josha i bierze go za Duszka Wodnego. Gra bardzo dobrze na flecie i chce zostać muzykiem, co ma jej ułatwić rzekoma moc Josha – spełnianie 3 życzeń. Gdy okazuje się, że chłopak jest zwykłym człowiekiem początkowo jest zła, ale po uratowaniu jego rodziny łagodnieje i stwierdza, iż w pewnym sensie spełniło się jej życzenie – za sprawą Księżniczki Ayi. Jej muzyka potrafi uspokoić i odwrócić uwagę.
Ashka.
Sprawczyni wszystkich złych wydarzeń; była mistrzyni magii skazana za próbę przejęcia władzy w pierwszej serii. Żądna władzy, wykorzysta najbrutalniejsze środki by dopiąć swego; potrafi min. perfekcyjnie manipulować ludźmi. Skora do poświęceń wobec innych, gdy przynoszą jej korzyści. Dorastała sama, co najprawdopodobniej zaważyło na jej osobowości.
Sharak.
Lider grupy barbarzyńców poszukującej jedzenia i schronienia w Krainie Władcy Smoków. Przegoniony przez hologram wojownika strzegącego granicy, nie poddaje się łatwo i po rekrutowaniu na swoją stronę Ashki (która zniszczyła Główną Wyrocznię), przygotowuje wspólnie z nią atak. Jest bardzo przesądny i każdą decyzję omawia z obozowym wróżbitą. Jego celem jest przejęcie tronu Władcy Smoków, co prawie mu się udaje; za swe czyny zostaje wygnany wraz z najbliższymi pomocnikami a jego ludzie zostają przetransportowani na barce do świata Molocha.

</doc>
<doc id="1423713" url="https://pl.wikipedia.org/wiki?curid=1423713" title="San Bernardino Tunnel">
San Bernardino Tunnel

San Bernardino Tunnel, Galleria del San Bernardino, Tunnel dal San Bernardin – tunel drogowy zbudowany w latach 1961–1967. Łączy miejscowości Hinterrhein i San Bernardino (gmina Mesocco), w kantonie Gryzonia. Do użytku został oddany 1 grudnia 1967. Tunel jest główną budowlą w obrębie autostrady A13 pomiędzy Sankt Margrethen i Bellinzoną, pozwala uniknąć przejazdu przez Berhnardinpass.
Tunel.
Tunel łączy wschodnią Szwajcarię z kantonem Ticino i jest drugim co do ważności połączeniem poprzez Alpy w Szwajcarii, zarówno jeśli chodzi o transport towarowy jak i indywidualny. San Bernardino jest tunelem składającym się z pojedynczej tuby, w której odbywa się ruch w obydwu kierunkach, a prędkość maksymalna to 80 km/h.
W momencie projektowania obecne natężenie ruchu nie było możliwe do wyobrażenia. Z dzisiejszego punktu widzenia szerokość drogi kołowej okazała się być niewystarczająca. Systemy wentylacji nie odpowiadały już współczesnym potrzebom, a także nie istniała droga ewakuacyjna i ratunkowa. Z tych powodów w latach 1998–2007 zostały przeprowadzone prace renowacyjne.
Remont generalny.
Wiek obiektu oraz rosnące obciążenie i wzrost ruchu pojazdów wywołały konieczność odnowienia tunelu. Prace remontowe rozpoczęte w roku 1998, zakończone zostały w roku 2007. 22 września 2007 świętowane było zakończenie prac remontowych, połączone z jubileuszem 40-lecia otwarcia tunelu.
W zakresie tego projektu zostały wykonane następujące prace:
Prace renowacyjne prowadzone były bez zamykania ruchu w tunelu. Całościowe koszty wyniosły około 240 milionów franków szwajcarskich (około 150 milionów euro).

</doc>
<doc id="1423720" url="https://pl.wikipedia.org/wiki?curid=1423720" title="Bezwzględne przesłanki procesowe">
Bezwzględne przesłanki procesowe

Bezwzględne przesłanki procesowe - rodzaj przesłanek procesowych. Ich brak powoduje nieważność postępowania. Brak bezwzględnych przesłanek sąd uwzględnia z urzędu.
Do bezwzględnych przesłanek procesowych dodatnich zaliczane są:
Do bezwzględnych przesłanek procesowych ujemnych są zaliczane:

</doc>
<doc id="1423722" url="https://pl.wikipedia.org/wiki?curid=1423722" title="Guam na Letnich Igrzyskach Olimpijskich 2000">
Guam na Letnich Igrzyskach Olimpijskich 2000

Reprezentacja Guamu na Letnich Igrzyskach Olimpijskich 2000 liczyła sześć osób – pięciu mężczyzn i jedną kobietę. Wystartowali w sześciu konkurencjach i nie zdobyli żadnego medalu.
Wyniki reprezentantów Guamu.
Lekkoatletyka.
100m mężczyzn
Maraton kobiet
Kolarstwo.
Kolarstwo górskie.
Wyścig ze startu wspólnego mężczyzn
Kolarstwo szosowe.
Wyścig ze startu wspólnego mężczyzn
Żeglarstwo.
Klasa Laser (mężczyźni)
Pływanie.
100m stylem motylkowym mężczyzn

</doc>
<doc id="1423726" url="https://pl.wikipedia.org/wiki?curid=1423726" title="Carmina Burana (średniowiecze)">
Carmina Burana (średniowiecze)

Carmina Burana – XIII-wieczny zbiór utworów poetyckich.
Carmina Burana jest średniowiecznym manuskryptem w formie kodeksu, zawierającym 254 pieśni napisane przed początkiem XIII wieku. W roku 1803 zbiór ten został odnaleziony w opactwie benedyktynów w Benediktbeuern. Prawdopodobnym miejscem pochodzenia jest jednak Seckau. Od czasów sekularyzacji opactwa przechowywany w bibliotece krajowej w Monachium. Tytuł (łac. "Carmina Burana" – „Pieśni z Beuern”) został nadany przez Johanna Andreasa Schmellera w 1847 r., który przygotował je do wydania.
Utwory, głównie w łacinie średniowiecznej, ale częściowo także w języku starodolnoniemieckim i starofrancuskim, zostały spisane przez uczniów i zakonników około 1230 roku. Część z nich jest wierszami i pieśniami goliardów (wagantów, czyli wędrujących żaków, a także duchownych). Pieśni te mają różny charakter, począwszy od moralitetów, aż po pieśni do tańca oraz biesiadne (w średniowiecznej Europie klęski nieurodzaju i wojny były tak częstą przyczyną głodu, że jedzenie i picie należało do częstych tematów popularnych pieśni). Najbardziej znanym utworem jest tzw. "Spowiedź Archipoety", anonimowego poety z Kolonii zwanego Archipoetą, wśród autorów znajdują się również Piotr z Blois i Walter z Châtillon.
Zbiór jest podzielony na 6 części: "Carmina ecclesiastica", "Carmina moralia et satirica", "Carmina amatoria", "Carmina potoria", "Ludi", "Supplementum".
Interpretacje muzyczne.
W 1937 Carl Orff skomponował opartą na zbiorze kantatę sceniczną "Carmina Burana".
W 1990 roku Ośrodek Praktyk Teatralnych Gardzienice wystawił spektakl pt. "Carmina Burana", oparty na tekstach z antologii Carmina Burana i opowieści o Tristanie i Izoldzie. 

</doc>
<doc id="1423727" url="https://pl.wikipedia.org/wiki?curid=1423727" title="Reprezentacje na Zimowych Igrzyskach Olimpijskich 2006">
Reprezentacje na Zimowych Igrzyskach Olimpijskich 2006



</doc>
<doc id="1423728" url="https://pl.wikipedia.org/wiki?curid=1423728" title="Florence Guérin">
Florence Guérin

Florence Guérin (ur. 12 czerwca 1965 w Nicei) – francuska aktorka filmowa i telewizyjna.
Już jako szesnastolatka nosiła koronę Miss Kina na Festiwalu Filmowym w Cannes 80. Debiutowała w dramacie "Kaligula i Messalina" ("Caligula et Messaline", 1982). Grała małe role w muzycznej komedii romantycznej Claude’a Zidi "Głupstwa na wakacjach" ("Les Sous-doués en vacances", 1982) u boku Daniela Auteuila oraz komediodramacie Rogera Vadima "Przyjęcie - niespodzianka" ("Surprise Party", 1983). Podbiła serca włoskich widzów jako ozdoba komedii erotycznych z cyklu "Nie mam nic pod spodem 2" ("Sotto il vestito niente 2", 1988), które rozgrywają się w środowisku modelek, pośród luksusu i reklamy.

</doc>
<doc id="1423733" url="https://pl.wikipedia.org/wiki?curid=1423733" title="Carmina Burana (Orff)">
Carmina Burana (Orff)

Carmina Burana – kantata sceniczna Carla Orffa, oparta na średniowiecznym zbiorze pieśni "Carmina Burana" ("Codex buranus"). W 1937 Orff dokonał wyboru części tekstów i skomponował na ich podstawie kantatę sceniczną "Carmina Burana", utwór na orkiestrę, chór i głosy solowe. Orff zdecydował się napisać muzykę całkiem od nowa, mimo że niektóre rękopisy zawierają zapis muzyczny w postaci neum, który został częściowo odczytany.
Utwór przeznaczony jest na ogromny aparat wykonawczy, składający się z orkiestry symfonicznej z rozbudowaną sekcją instrumentów perkusyjnych (m.in. dwa zestawy kotłów, czy charakterystyczne kastaniety w "Tempus est iocundum") i dwoma fortepianami, chóru mieszanego (podzielonego wewnętrznie na 8 głosów), chóru chłopięcego i solistów (baryton, tenor, sopran).
Wykonania.
"Carmina Burana" to prawdopodobnie najbardziej znany utwór muzyczny skomponowany w Niemczech w okresie nazistowskim. Prawykonanie odbyło się w Operze Frankfurckiej 8 czerwca 1937 roku w inscenizacji Oscara Wälterlina; sukces dzieła spowodował szybko otrzymanie przez Orffa zleceń na inne utwory. Początkowo kompozycja była potępiana przez niemieckich krytyków jako dzieło „zdegenerowane”, jednak później została entuzjastycznie przyjęta przez nazistów jako hołd wczesnemu przejawowi „kultury aryjskiej”. Po wojnie utwór zyskiwał coraz większą popularność, w latach 60. XX w. wszedł do międzynarodowego kanonu muzyki poważnej.
Premiera polska dzieła miała miejsce w 1963 r. w Łodzi.
W latach 90. XX w. fragmenty kantaty wykorzystały m.in. Enigma, Era, Therion, In Extremo oraz Corvus Corax.
Fragment otwierający Carmina Burana – „O Fortuna” – chętnie wykorzystywany jest, przeważnie przez zespoły heavymetalowe, jako wstęp lub zakończenie utworu czy płyty. M.in. przez zespoły: Pretty Maids na płycie "Red, Hot and Heavy" (1984), Sepultura na "Morbid Visions" (1986), Vital Remains na "Dechristianize" (2002), Ministry na płycie "Houses of the Molé" (2004), a także Iced Earth we wstępie do albumu "Night of the Stormrider" (1992). W Budapeszcie zorganizowano spektakl laserowy oparty na Carmina Burana w Lasertheater. Był on wyświetlany w latach 1995–2010.
14 grudnia 2008 na scenie Opery Śląskiej w Bytomiu miała miejsce premiera kantaty Orffa w inscenizacji i reżyserii Roberto Skolmowskiego. Przedstawienie zostało nagrodzone Złotą Maską 2008 r. w 4 kategoriach: 
Części utworu.
Utwór zbudowany jest w formie kantaty. Dzieli się na trzy części; całość otwiera i zamyka chór „O Fortuna”.

</doc>
<doc id="1423736" url="https://pl.wikipedia.org/wiki?curid=1423736" title="Względne przesłanki procesowe">
Względne przesłanki procesowe

Względne przesłanki procesowe – rodzaj przesłanek procesowych. Ich brak powoduje następstwa procesowe określone ustawą. Nie powoduje jednak nieważności postępowania, bo to jest następstwem bezwzględnych przesłanek procesowych.
Literatura do względnych przesłanek procesowych dodatnich zalicza "dopuszczalność drogi procesu cywilnego (właściwy tryb postępowania) i właściwość sądu poza wypadkiem przewidzianym wyżej", z kolei do ujemnych istnienie zapisu na sąd polubowny i niezłożenie przez powoda-cudzoziemca kaucji na zabezpieczenie kosztów procesu.

</doc>
<doc id="1423737" url="https://pl.wikipedia.org/wiki?curid=1423737" title="John Carberry">
John Carberry

 
John Joseph Carberry (ur. 31 lipca 1904 w Nowy Jork, zm. 17 czerwca 1998 w Kirkwood) – amerykański duchowny katolicki, arcybiskup Saint Louis i kardynał.
Życiorys.
Święcenia kapłańskie otrzymał w Rzymie 28 czerwca 1929 z rąk kardynała Francesca M. Selvaggianiego. Pracował duszpastersko w rodzinnej diecezji Brooklyn, a następnie podjął dalsze studia. W latach 1935-1940 sekretarz biskupa Trenton. 3 maja 1956 mianowany koadiutorem biskupa Lafayette. Sakry udzielił biskup pomocniczy Brooklynu Raymond Augustine Kearny. Sukcesję objął już w następnym roku. W 1965 przeniesiony na biskupstwo Columbus, a po trzech latach na metropolię Saint Louis. Na konsystorzu w 1969 otrzymał kapelusz kardynalski z tytułem prezbitera San Giovanni Battista de’ Rossi. Wiernie wprowadzał w życie uchwały Soboru watykańskiego II. Brał udział w obu konklawe 1978 roku. 31 lipca 1979 przeszedł w stan spoczynku. Zmarł jako 94-latek prawie 20 lat po przejściu na emeryturę. Pochowany w katedrze w Saint Louis.

</doc>
<doc id="1423739" url="https://pl.wikipedia.org/wiki?curid=1423739" title="Biblioteka Focjusza">
Biblioteka Focjusza



</doc>
<doc id="1423742" url="https://pl.wikipedia.org/wiki?curid=1423742" title="Maria Einhorn-Susułowska">
Maria Einhorn-Susułowska

Maria Einhorn-Susułowska (ur. 14 stycznia 1915 w Gorlicach, zm. 6 grudnia 1998 w Krakowie) – polska lekarz-psycholog kliniczny żydowskiego pochodzenia, twórczyni psychologii klinicznej na Uniwersytecie Jagiellońskim.
Życiorys.
Urodziła się w Gorlicach w rodzinie żydowskiej. Po ukończeniu szkoły podstawowej kontynuowała naukę w seminarium nauczycielskim, a następnie w neoklasycznym
gimnazjum, które ukończyła w 1933 roku. W tym samym roku rozpoczęła studia pedagogiczne w Uniwersytecie Jagiellońskim. W 1938 roku uzyskała stopień magistra filozofii z zakresu pedagogiki. Po ukończeniu studiów powróciła do rodzinnego miasta z nadzieją na uzyskanie pracy nauczyciela. Posady jednak nie znalazła i do 1939 roku utrzymywała się z korepetycji.
Po wybuchu II wojny światowej uciekła do Lwowa. Po ataku III Rzeszy na ZSRR pozostała we Lwowie, gdzie ukrywała się na aryjskich papierach jej bliskiej przyjaciółki Marii Susułowskiej. Dostała je od jej męża Włodzimierza Reczka. Autentyczna Maria Susułowska przeżyła wojnę w Rzymie. Maria Einhorn do końca wojny przebywała we Lwowie, gdzie prowadziła stołówkę uczestnicząc czynnie w działalności podziemnej polskiego ruchu oporu. Z całej jej rodziny przeżyli jedynie dwaj bracia: przyrodni, który w latach 20. wyemigrował do Stanów Zjednoczonych, oraz rodzony, który przez ZSRR zdołał przedostać się do armii amerykańskiej, gdzie jako prawnik służył do końca wojny.
Po zakończeniu wojny przeprowadziła się do Krakowa, gdzie od 1 października 1945 roku objęła etat asystenta w Katedrze Pedagogiki Uniwersytetu Jagiellońskiego. W drugiej połowie lat 50. nawiązała bliską współpracę z Kliniką Psychiatryczną Akademii Medycznej w Krakowie. Była wówczas jedynym zatrudnionym w klinice psychologiem. Bliskie kontakty z kliniką pozwoliły na otwarcie przy Zakładzie Psychologii Klinicznej Poradni Wychowawczo-Leczniczej. W 1969 roku, mimo trwania antysemickiej nagonki, która była efektem wydarzeń marcowych, uzyskała tytuł profesora.
Maria Einhorn-Susułowska zmarła 6 grudnia 1998 roku. Została pochowana na nowym cmentarzu żydowskim przy ulicy Miodowej w Krakowie.

</doc>
<doc id="1423745" url="https://pl.wikipedia.org/wiki?curid=1423745" title="Droga wojewódzka nr 642">
Droga wojewódzka nr 642

Droga wojewódzka nr 642 (DW642) – droga wojewódzka o długości 20 km, łącząca drogę nr 592 w Sterławkach Wielkich z DK16 w Woźnicach. Droga w całości położona jest na terenie województwa warmińsko-mazurskiego i przebiega przez powiat giżycki oraz powiat mrągowski.
Trasa biegnie przez historyczą część ziem należących do plemion Pruskich Galindów, na którym to położone jest miasto Ryn. W centrum miasta znajduje się zamek, który został wzniesiony przez zakon krzyżacki około 1337 roku. Zabytkiem Rynu jest również wiatrak typu holenderskiego z II poł. XIX wieku.
Miejscowości leżące przy trasie 642.
Powiat giżycki
Powiat mrągowski

</doc>
<doc id="1423746" url="https://pl.wikipedia.org/wiki?curid=1423746" title="Kinówka">
Kinówka

Kinówka, "cam" (skrót od ang. "camera") – metoda kopiowania filmów, zazwyczaj chronionych przez prawo autorskie, jak również do oznaczenia kopii wykonanych tą metodą. Nagranie jest wykonywane w kinie, zwykle za pomocą kamery cyfrowej. Czasami używany jest do tego mały statyw, lecz przeważnie jest to niemożliwe.
Na jakość nagrania, poza użyciem statywu, wpływa także widownia, która nie zawsze jest nieruchoma, oraz kąt, pod którym film był nagrywany. Po odpowiedniej obróbce powyższe mankamenty można wyeliminować, o ile na ekranie nie były wyświetlane napisy dialogowe. Nagrania takie często mają ciemne trójkątne obszary na górze i dole ekranu, obraz charakteryzuje się też słabym kontrastem w ciemnych i bardzo jasnych scenach. Dźwięk nagrywany jest przez wbudowany mikrofon kamery i, szczególnie w przypadku komedii, podczas odtwarzania słyszalny jest śmiech widowni. Z tych względów jakość obrazu i dźwięku kinówek uznawana jest za bardzo słabą. Jednak, szczególnie w przypadku nowych filmów, kinówki mogą być jedyną dostępną nielegalną kopią. Dystrybucja tego rodzaju kopii zazwyczaj kończy się w momencie, gdy pojawią się kopie lepszej jakości.
Ponieważ aby wykonać takie nagranie należy mieć przy sobie kamerę, niektóre kina zakazują wnoszenia toreb, plecaków i innych bagaży podręcznych. Ponadto w 2001 roku zaczęto stosować zabezpieczenia wbudowane w film (w tym unikatowe sekwencje małych kropek) pozwalające ustalić (jeśli nie zostały usunięte w trakcie obróbki), w którym kinie nagranie zostało wykonane.

</doc>
<doc id="1423755" url="https://pl.wikipedia.org/wiki?curid=1423755" title="LaGaylia">
LaGaylia



</doc>
<doc id="1423759" url="https://pl.wikipedia.org/wiki?curid=1423759" title="Whine Up">
Whine Up

"Whine Up" to piosenka R&amp;B stworzona przez Kat DeLunę, O' Neila Bryan'a, RedOne, Tyrone'a Edmonda i Jane'ta Sewell-Ulepic'a na debiutancki album studyjny DeLuny, "9 Lives" (2007). Wyprodukowany przez RedOne Productions, utwór wydany został jako pierwszy singel promujący krążek dnia 15 maja 2007 w Stanach Zjednoczonych.
Informacje o singlu.
"Whine Up" wydany został dnia 15 maja 2007 w Stanach Zjednoczonych w systemie airplay. Kilka tygodni po premierze radiowej singla, utwór zadebiutował na notowaniu Bubbling Under Hot 100 Singles na pozycji #24, by po wydaniu w systemie digital download znaleźć się w Top 30 oficjalnego notowania Billboard Hot 100 najpopularniejszych singli w Ameryce. Kompozycja stała się debiutanckim sukcesem DeLuny tworząc z "Whine Up" sygnaturalną piosenkę artystki. Pomimo iż w wielu krajach świata utwór wydany został jako pierwszy singel promujący album, w kilku krajach europejskich "Whine Up" nie ujrzał światła dziennego na rzecz piosenki "Run the Show" podobnego rytmicznie oraz nagranego z udziałem Busta Rhymes.
Wydanie singla.
Dnia 16 czerwca 2007 "Whine Up" zadebiutował na pozycji #91 notowania Billboard Hot 100, by po siedmiu tygodniach od debiutu osiągnąć jako najwyższe, miejsce #29. Singel w sumie spędził dwadzieścia tygodni na liście w tym dwa na najwyższym osiągniętym miejscu. Tydzień po debiucie na liście w Stanach Zjednoczonych, "Whine Up" znalazł się na notowaniu Canadian Hot 100 na pozycji #83. W dziewiątym tygodniu od debiutu kompozycja zajęła, jako najwyższe miejsce #15 spędzając na oficjalnej liście tyle samo tygodni co w Stanach Zjednoczonych. Znacznie później, bo dopiero dnia 26 listopada 2007 piosenka zadebiutowała na najwyższej na tym notowaniu pozycji #9 we Francji; singel utrzymywał się na liście trzydzieści tygodni opuszczając notowanie dnia 23 czerwca 2008. Na początku oraz w połowie roku 2008 "Whine Up" debiutował na oficjalnych notowaniach w kilku krajach europejskich takich jak Austria, Belgia, Szwajcaria czy Niemcy.
Teledysk.
Teledysk do singla reżyserowany był przez Gila Greena i miał premierę na oficjalnym profilu MySpace artystki oraz dnia 26 lipca 2007 w programie "Total Request Live" na stacji MTV.
Klip rozpoczyna się ujęciem ukazującym wokalistkę śpiewającą arię operową dla swoich przyjaciółek. Nagle jej występ zostaje przerwany przez Elephant Man, który głośno włączając głośnik z utworem "Whine Up" zagłusza artystkę. Po tym kadrze teledysk rozpoczyna się przedstawiając wokalistkę tańczącą w różnych miejscach o kolorowych tłach.

</doc>
<doc id="1423762" url="https://pl.wikipedia.org/wiki?curid=1423762" title="Liber Abaci">
Liber Abaci



</doc>
<doc id="1423763" url="https://pl.wikipedia.org/wiki?curid=1423763" title="Harpyhaliaetus coronatus">
Harpyhaliaetus coronatus



</doc>
<doc id="1423765" url="https://pl.wikipedia.org/wiki?curid=1423765" title="Wigilia Św. Jana">
Wigilia Św. Jana



</doc>
<doc id="1423767" url="https://pl.wikipedia.org/wiki?curid=1423767" title="Ford Cougar (Europa)">
Ford Cougar (Europa)

Ford Cougar – samochód sportowy klasy średniej produkowany pod amerykańską marką Ford w latach 1998 - 2002.
Historia i opis modelu.
Pod koniec lat 90. XX wieku, koncern Ford opracował nowy samochód sportowy klasy średniej zarówno z myślą o rynku północnoamerykańskim, jak i europejskim. W rodzimym regionie samochód uzupełnił ofertę marki Mercury jako ósma generacja wieloletniej linii modelowej Cougar, gdzie w pierwszej kolejności przedstawiono go w listopadzie 1998 roku. Europejska premiera, gdzie model zasilił ofertę Forda zastępując model Probe, miała miejsce w grudniu 1998 roku.
Dwudrzwiowe nadwozie typu coupé przystosowane do przewozu czterech osób zostało zaprojektowane w stylu New Edge. W ten sposób nadwozie, zdobiło wiele trójkątnych i ostrych akcentów. Mocno pochylona przednia szyba i opadający dach spowodowały ograniczenie ilości miejsca wewnątrz samochodu, szczególnie na tylnej kanapie.
Pod względem technicznym (płyta podłogowa, elementy zawieszenia i silniki), Cougar opierał się na Fordzie Mondeo (z Mondeo pochodziło 70% podzespołów i części), głównie na usportowionej wersji ST200. W sprzedaży znajdowały się dwa silniki, Zetec o pojemności 2,0 l i mocy maksymalnej 130 KM oraz Duratec 2,5 l V6 o mocy 170 KM. 
Lifting.
Pod koniec 2000 roku Ford Cougar przeszedł modernizację. Zmiane wizualne objęły zarówno wygląd pojazdu na zewnątrz, jak i wewnątrz. Zmieniony został pas przedni oraz reflektory oraz przedni zderzak wraz z halogenami i atrapą. Wnętrze pojazdu zostało wyposażone w nowe fotele (zmieniony kształt), inny materiał tapicerki, kierownicę, obudowę zegarów wraz z dzielonym podłokietnikiem.
Wielu elementom tapicerki i konsoli zmieniono kolorystykę: panele drzwi, konsola środkowa, zegary, pokrętła, nawiewy. Modele napędzane jednostką w układzie V otrzymały również odświeżoną wersję silnika, którego pojemność została zredukowana z 2544 cm³ na 2495 cm³. Zmodyfikowany został blok oraz odpowiednio głowice, skąd wyeliminowano błąd konstrukcyjny kanałów wodnych, elementy rozrządu, układ dolotowy i układ paliwowy.
Końcowy etap produkcji.
Wraz z liftingiem próbując podnieść zainteresowanie modelem Ford przygotował kilka edycji specjalnych modelu, które różniły się głównie detalami: limitowany lakier, dodatki wnętrza, czy akcesoria karoserii. W Europie pojawiła się wyłącznie wersja Futura (wykończenia foteli, czujniki parkowania i drobne detale) dostępna jednakże tylko z dwulitrową jednostką napędową.
Ford Cougar nie odniósł sukcesu w Europie, ani spodziewanego w Stanach Zjednoczonych, stąd też produkcję zakończono już po czterech latach ze względu na wysokie koszty produkcyjne.
Silniki.
Ford Cougar był dostępny tylko z silnikami benzynowymi o pojemności 2,0 i 2,5 litra. 
Montaż silnika: z przodu, poprzecznie. Układ cylindrów: rzędowy w 2,0 litrowym silniku oraz widlasty w 2,5 litrowym silniku. 

</doc>
<doc id="1423771" url="https://pl.wikipedia.org/wiki?curid=1423771" title="Henryk Rzętkowski">
Henryk Rzętkowski

Henryk Rzętkowski (ur. 15 kwietnia 1901 w Warszawie, zm. 10 stycznia 1972 tamże) – aktor kina przedwojennego i powojennego, zwany generałem i przywódcą statystów. Epizodysta, nigdy nie zagrał drugoplanowej i głównej roli w filmie.
Pochowany na cmentarzu Bródnowskim (kw. 44B, rząd II, grób 19).

</doc>
<doc id="1423775" url="https://pl.wikipedia.org/wiki?curid=1423775" title="Willem Marinus van Rossum">
Willem Marinus van Rossum

Willem Marinus van Rossum C.S.S.R. (ur. 3 września 1854 w Zwolle, zm. 30 sierpnia 1932 w Maastricht) – holenderski duchowny katolicki, kardynał i prefekt Kongregacji Rozkrzewiania Wiary w latach 1918–1932.
Życiorys.
Ukończył niższe seminarium w Culemborg, a następnie wstąpił do zakonu redemptorystów. Święcenia kapłańskie otrzymał w 1879. Został wykładowcą łaciny i retoryki w Roermond. W latach 1883–1892 profesor dogmatyki w seminarium w . Przez krótki czas był nawet rektorem.
W 1895 wyruszył do Rzymu, gdzie miał być członkiem komisji przygotowującej nowy Kodeks Prawa Kanonicznego. Zamieszkał w siedzibie redemptorystów. 27 listopada 1911 otrzymał kapelusz kardynalski z rąk Piusa X z tytułem diakona San Cesareo in Palatio. Był pierwszym Holendrem od czasów reformacji podniesionym do rangi kardynalskiej. Był papieskim legatem na Kongres Eucharystyczny w Wiedniu w 1912. Przewodniczący Papieskiej Komisji Biblijnej od 1914 roku. 6 grudnia 1915 został podniesiony do rangi kardynała prezbitera, z nadaniem mu tytuł Santa Croce in Gerusalemme.
12 marca 1918 został prefektem Kongregacji Rozkrzewiania Wiary. Urząd ten pełnił aż do śmierci. Po tej nominacji przyjął święcenia biskupie. Sakry udzielił sam papież Benedykt XV. Brał udział w konklawe 1914 i 1922. Po powrocie z Danii, poczuł się źle i zmarł w szpitalu w Maastricht. Pochowany został w Wittem.

</doc>
<doc id="1423780" url="https://pl.wikipedia.org/wiki?curid=1423780" title="New Edge">
New Edge

New Edge – nazwa, którą firma Ford Motor Company nadała designowi, który stosowała w swoich niektórych samochodach osobowych na przełomie lat 90. i 2000. Za ojca projektu uważa się Jacka Telnacka.
W stylu tym Ford używał wielu wielokątów i "ostrych" kształtów. Najbardziej charakterystyczne dla tego stylu były trójkątne przednie reflektory.
Następcą New Edge jest styl Kinetic Design.

</doc>
<doc id="1423781" url="https://pl.wikipedia.org/wiki?curid=1423781" title="Tvrtko Kale">
Tvrtko Kale

Tvrtko Kale (ur. 5 czerwca 1974 w Zagrzebiu) – chorwacki piłkarz występujący na pozycji bramkarza. Od 2007 grał w izraelskim pierwszoligowcu - Hapoelu Petach Tikwa.
Kariera.
Bramkarz rozpoczynał swoją karierę w zagrzebskim NK Lokomotiva Zagrzeb. W roku 1994 przeszedł do drugoligowego wówczas NK Hrvatski Dragovoljac. Rok później zmienił klub na NK Čakovec, a w roku 1996 przeniósł się do NK Inker. Kale zadebiutował w chorwackiej ekstraklasie w roku 2003 w barwach NK Zadar. Rok 2004 przyniósł transfer do ówczesnego mistrza Chorwacji, Hajduka Split, z którym rok później Kale obronił mistrzowski tytuł. Przed wyjazdem do Izraela mierzący prawie dwa metry bramkarz zaliczył epizod w szwajcarskim Neuchâtel Xamax, skąd rok później sprowadzono go do Maccabi Tel Awiw. Udane występy w lidze zaowocowały przenosinami do Beitaru Jerozolima. "Żółto-czarni" zapłacili za Chorwata 350 tys. dolarów, podpisując z nim dwuletni kontrakt wart 300 tys. $ rocznie. W sezonie 2007/2008 był podstawowym bramkarzem Beitaru, z którym zdobył mistrzostwo Izraela.

</doc>
<doc id="1423782" url="https://pl.wikipedia.org/wiki?curid=1423782" title="Desiré Mercier">
Desiré Mercier



</doc>
<doc id="1423783" url="https://pl.wikipedia.org/wiki?curid=1423783" title="Państwa uczestniczące w Letnich Igrzyskach Olimpijskich 2008">
Państwa uczestniczące w Letnich Igrzyskach Olimpijskich 2008

Na XXIX Letnich Igrzyskach Olimpijskich w Pekinie (8–24 sierpnia 2008) wystartowali sportowcy z 204 spośród 205 krajowych federacji sportowych (nie zostali zgłoszeni reprezentanci Brunei), cztery lata wcześniej w Atenach było ich 202.
W Pekinie po raz pierwszy startowali zawodnicy z Tuvalu i Wysp Marshalla. Po raz pierwszy również oddzielnie wystąpili zawodnicy z Czarnogóry i Serbii.
Lista państw uczestniczących.
W igrzyskach olimpijskich w Pekinie udział wzięło udział 11 128 sportowców w 28 dyscyplinach sportu.

</doc>
<doc id="1423784" url="https://pl.wikipedia.org/wiki?curid=1423784" title="Desire Mercier">
Desire Mercier



</doc>
<doc id="1423786" url="https://pl.wikipedia.org/wiki?curid=1423786" title="İstanbul Başakşehir">
İstanbul Başakşehir

İstanbul Başakşehir Futbol Kulübü (w skrócie İBFK) – turecki klub piłkarski z siedzibą w Stambule (dystrykt "Başakşehir", po europejskiej stronie miasta), utworzony 4 czerwca 2014 poprzez zmianę struktury właścicielskiej "İstanbul Büyükşehir Belediyespor", od sezonu 2014/15 występujący w Süper Lig. Dwukrotny wicemistrz kraju – w sezonach: 2016/17 i 2018/19 i jednokrotny mistrz Turcji – w sezonie 2019/20.
Historia.
Protoplasta (İBB).
28 listopada 1990, z inicjatywy ówczesnego burmistrza Stambułu, Nurettina Sozena powstał İstanbul Büyükşehir Belediyespor (w skrócie İBB), utworzony w wyniku fuzji trzech małych stambulskich klubów: "Itfayerisporu" (klubu strażaków), "ISKI SK Dernegi" (klubu wodociągowców) oraz "Istanbul Elektrik, Tramvay ve Tünel Işletmelerinin Külübü". Był wielosekcyjnym klubem miejskim, utrzymywanym z publicznych pieniędzy przez władze Stambułu. W sezonie 1992/93 piłkarze İBB, wygrywając swoją grupę III ligi, uzyskali awans na zaplecze tureckiej ekstraklasy. Po dwóch sezonach spędzonych na tym szczeblu drużyna spadła na trzeci poziom rozgrywkowy, a do II ligi powróciła w sezonie 1996/1997. Po 10 latach na tym szczeblu, w edycji 2006/07 uzyskała historyczną promocję do Superligi. Premierowy sezon w tureckiej ekstraklasie (2007/2008) zespół ukończył na 12. miejscu, gwarantującym utrzymanie. Mecze w roli gospodarza rozgrywał wówczas na największym obiekcie sportowym w kraju – Stadionie Olimpijskim im. Atatürka. W sezonie 2010/11 drużyna wywalczyła awans do finału Pucharu Turcji, ulegając 3:4 po rzutach karnych Beşiktaşowi (dogrywka zakończyła się remisem 2:2).
Reorganizacja w 2014 (İBFK).
W 2013, podczas kampanii przed wyborami lokalnymi, klub stał się przedmiotem walki politycznej. Jej konsekwencją było odcięcie wiosną 2014 wszelkich więzów z miastem. 4 czerwca 2014, na bazie İstanbul Büyükşehir Belediyespor, utworzono İstanbul Başakşehir Futbol Kulübü. Od tego czasu İBFK jest nieformalnie wspierany przez prezydenta Turcji – Recepa Tayyipa Erdoğana, bowiem w jego założeniu İstanbul Başakşehir ma być konkurencją dla trzech największych stambulskich klubów (Beşiktaşu, Fenerbahçe SK i Galatasarayu), z kibicami których skonfliktowany jest Erdoğan. 26 lipca 2014, kosztem 178 milionów lir oddano do użytku Başakşehir Fatih Terim Stadyumu. W sezonie 2016/17 zespół wywalczył wicemistrzostwo kraju oraz dotarł do finału Pucharu Turcji, w którym uległ Konyasporowi 1:4 w rzutach karnych (po dogrywce było 0:0). W sezonie 2018/2019 klub ponownie zajął 2. miejsce w Süper Lig. Sezon później zespół zajął pierwsze miejsce w Tureckiej Superlidze Piłkarskiej.

</doc>
<doc id="1423787" url="https://pl.wikipedia.org/wiki?curid=1423787" title="Istanbul Buyuksehir Belediyespor">
Istanbul Buyuksehir Belediyespor



</doc>
<doc id="1423789" url="https://pl.wikipedia.org/wiki?curid=1423789" title="Pałac w Stroniu Śląskim">
Pałac w Stroniu Śląskim

Pałac w Stroniu Śląskim – dawna rezydencja właścicieli dóbr w miejscowości Stronie Śląskie (dawniej niem. "Seitenberg"), w powiecie kłodzkim (województwo dolnośląskie), w formie skromnego pałacu przylegającego do założenia parkowego. Obecnie budynek jest siedzibą władz samorządowych i burmistrza gminy Stronie Śląskie. Najbardziej znaną właścicielką pałacu była Marianna Orańska.
Położenie.
Pałac położony jest w centrum Stronia Śląskiego, przy ul. Kościuszki 55, w pobliżu skrzyżowania z drogą prowadzącą przez Sienną do Bystrzycy Kłodzkiej. Stanowi część dawnego zespołu dworskiego obejmującego również park, kościół ewangelicki, kaplicę pw. św. Onufrego i budynki gospodarcze.
Historia.
Wiadomo, że dwór w miejscu dzisiejszego pałacu istniał już w 1787 roku. W źródłach pisanych jest określany jako "pański dom mieszkalny", a więc dość skromny budynek.
8 kwietnia 1838 roku królewna Marianna Orańska nabyła za 135 000 talarów klucz stroński oraz majątek rycerski Strachocin poprzez agenta dworskiego S. Saula od spadkobierców rodziny von Mutius. Obecny pałac wzniesiono jeszcze tego samego roku w formie prostego, "idyllicznego" pałacu letniego planowanego do wykorzystania wykorzystywanego w czasie okresowych pobytów właścicielki. Zaprojektowany był zapewne w Berlinie, w stylu neoklasycyzmu przez któregoś z architektów szkoły berlińskiej, która wówczas rozpoczynała swoją działalność. Inspirowany był architekturą Karla Fridricha Schinkla.
Przy pałacu, zapewne wkrótce po jego wybudowaniu, urządzono park, który zajął miejsce dawnego folwarku. W 1845 roku stanął w nim efektowny dom myśliwski z ośmioma szczytami. W sąsiedztwie znajdowała się pstrągarnia urządzona w 1874 roku Po obydwu współcześnie nie pozostał żaden ślad. W roku 1910 pałac został przebudowany.
Architektura i otoczenie.
Pałac ma charakter prostej, kubicznej budowli o stosunkowo niewielkiej skali. Wzniesiony jest na planie prostokąta, dwutaktowy, nakryty spłaszczonym dachem czterospadowym. Sień przejazdowa w przyziemiu nakryta jest sklepieniem wielopolowym rozdzielonym gurtami, z przęsłami nakrytymi czeską kapą. Elewacje pięcio- lub sześcioosiowe mają cokoły oblicowane ciosami z piaskowca. Boniowaniem podkreślono również portal na fasadzie. Po 1945 roku zniekształcono wygląd elewacji przez zastosowanie nakrapianego tynku.
Wygląd pałacu w pierwszej połowie XIX wieku nie jest w pełni znany. Obecny wystrój elewacji nosi cechy neoklasycystyczne z elementami neorenesansu, a więc został on nieco przekształcony w końcu XIX wieku. Elementami neorenesansowymi jest przemienne, narożne pseudoboniowanie. Budynek ma charakter bardzo skromnego pałacu, nie obliczonego na cele reprezentacyjne, lecz raczej na wygodę i użyteczność.
Turystyka.
W pobliżu przechodzi szlak turystyczny prowadzący ze Stronia Śląskiego do Jaskini Niedźwiedziej w Kletnie oraz uczęszczana droga nad zalew w Starej Morawie. Pałac jest budynkiem publicznym otwartym w godzinach urzędowania w dni robocze. Całkowita współczesna przebudowa pozbawiła wnętrza turystycznej atrakcyjności.

</doc>
<doc id="1423791" url="https://pl.wikipedia.org/wiki?curid=1423791" title="Mikonezja na Letnich Igrzyskach Olimpijskich 2008">
Mikonezja na Letnich Igrzyskach Olimpijskich 2008



</doc>
<doc id="1423795" url="https://pl.wikipedia.org/wiki?curid=1423795" title="Reina Miyauchi">
Reina Miyauchi

, właściwie (ur. 6 stycznia 1978 w Okinawie) – japońska piosenkarka popowa, członkini byłego zespołu "Super Monkey's" oraz obecnego "MAX". Na scenie muzycznej debiutowała w "Super Monkey's" 25 stycznia 1995 (data wydania singla "Try Me ~Watashi o Shinjite~").

</doc>
<doc id="1423796" url="https://pl.wikipedia.org/wiki?curid=1423796" title="Ludwik Bauer">
Ludwik Bauer

Ludwik Teodor Bauer (ur. 20 września 1851 we Włocławku, zm. 7 września 1927 tamże), polski działacz gospodarczy i społeczny, w latach 1914-1915 i w 1918 r. mianowany burmistrzem (nadburmistrzem) Włocławka.
Życiorys.
Urodził się w rodzinie kupca zbożowego Karola Teodora Bauera. Był absolwentem Włocławskiej Szkoły Realnej. W 1878 uruchomił we Włocławku przy ul. Brzeskiej 1 fabrykę wódek (od 1893 działała pod nazwą "Fabryka Wód, Wódek i Rektyfikacja Spirytusu L. Bauer"). Oprócz tego prowadził sklep, gdzie sprzedawał koniak oraz hutę szkła „Helena”, mieszczącą się na Zazamczu.
Przez szereg lat stał za licznymi inicjatywami na rzecz rozwoju gospodarczego i kulturalnego Włocławka. Z jego inicjatywy powstało w 1897 Włocławskie Towarzystwo Wzajemnego Kredytu. Pełnił funkcję prezesa towarzystwa od jego powołania do 1921. W czasie niemieckiej okupacji miasta podczas I wojny światowej wykorzystał to do udzielania miastu dużych pożyczek. Następnie do 1925 był prezesem Rady Banku Kujawskiego S.A., w które to przekształcono Włocławskie Towarzystwo Wzajemnego Kredytu.
Przyczynił się do utworzenia w 1900 Włocławskiej Szkoły Handlowej (późniejsze I Liceum Ogólnokształcące im. Ziemi Kujawskiej we Włocławku), kierował akcją gromadzenia środków na budowę gmachu szkoły, w znacznej części ufundował bursę szkolną przy ulicy Botanicznej. Potem prezesował Radzie Opiekuńczej Włocławskiej Szkoły Handlowej.
Rozwijał też działalność charytatywną. Był jednym ze współzałożycieli i honorowym członkiem Włocławskiego Towarzystwa Wspomagania Biednych. W 1905 założył Ewangelicki Dom Miłosierdzia, działający przy Kościele ewangelicko-augbsurskim.
Od sierpnia 1914 był członkiem Komitetu Obywatelskiego we Włocławku. Od listopada tego roku do lipca 1915 pełnił funkcję nadburmistrza miasta. W kolejnym roku został przewodniczącym rady miasta. Pełnił tę funkcję do 1917. Po jego odejściu z Rady, jej nowy skład nadał mu 26 marca tytuł honorowego obywatela miasta. Od lutego do listopada 1918 pełnił obowiązki burmistrza.
Był kawalerem krzyża Orderu Odrodzenia Polski (1925).
Zmarłego 7 września 1927 Bauera żegnały na włocławskim cmentarzu rzesze mieszkańców miasta.
Był mężem Adeli Werner (1854-1929).
Obecnie Ludwik Bauer jest patronem jednej z włocławskich ulic. Ma w mieście dwie tablice pamiątkowe - jedną w budynku Liceum Ziemi Kujawskiej, drugą w Kościele Ewangelicko-Augsburskim.

</doc>
<doc id="1423802" url="https://pl.wikipedia.org/wiki?curid=1423802" title="Tafios">
Tafios

Tafios – kryptonim pracy badawczo-rozwojowej zleconej przez MON do Wojskowego Instytutu Chemii i Radiometrii w roku 1994. 
Miała ona na celu opracowanie automatycznego sygnalizatora skażeń chemicznych i promieniotwórczych.
W 1998 roku zakończyły się z wynikiem pozytywnym badania państwowe prototypów, których konstrukcję opracowała na zlecenie WIChiR firma ProVision Sp. z o.o. Komisja Państwowa powołana przez MON zaleciła wprowadzenie automatycznego sygnalizatora skażeń chemicznych i promieniotwórczych ASS-1, gdyż taką nazwę mu nadano, na wyposażenie Sił zbrojnych RP.
ASS-1 był przyrządem pokładowym przeznaczonym do:
Przyrząd jest przystosowany do bardzo ostrych wymagań odpornościowych przewidzianych dla urządzeń montowanych na czołgach. Może być stosowany w innych pojazdach, okrętach i obiektach stacjonarnych. Jako detektor chemiczny zastosowano spektrometr ruchliwości jonów (IMS) skonstruowany w oparciu o rozprawę doktorską ppłk dr inż. Henryka Kudły. Na konstrukcję detektora zespół autorów uzyskał patent nr A1 (21) 326522 (22)9805276 (51) HOIJ 49/40.
W 1998 roku MON zlecił firmie ProVision Sp. z o.o. wykonanie partii próbnej 10 sztuk sygnalizatorów oraz opracowanie dokumentacji i oprzyrządowania do produkcji seryjnej. Do 2000 roku wykonano 10 sygnalizatorów, które przeszły nakazane badania i uzyskały świadectwa skalowania wydane przez WAT. Komplet dokumentacji przekazano do Departamentu Polityki Zbrojeniowej MON. Dotychczas w Siłach zbrojnych RP zamontowano następujące ilości sygnalizatorów:
W 2003 roku sygnalizatorem zainteresowali się przedstawiciele Malezji, którzy prowadzili negocjacje w sprawie zakupu czołgów, gdyż sygnalizator ASS-1 od początku był projektowany do zastosowania w czołgach i w tym czasie był prawdopodobnie jedynym urządzeniem tego typu spełniającym bardzo ostre wymagania odpornościowe stawiane przyrządom przeznaczonym do pracy w czołgach. Konstruktorzy firmy ProVision zmodernizowali w znacznym stopniu pierwotną wersję przyrządu dostosowując go między innymi do warunków tropikalnych. Prototyp zmodernizowanego sygnalizatora nazwanego TAFIOS-M zamontowano na czołgu, który przeszedł serię bardzo ostrych testów w Malezji, między innymi przejechał ponad 2000km. Próby prototypu zakończyły się powodzeniem i TAFIOS-M został zaakceptowany przez stronę malezyjską jako wyposażenie czołgów i pojazdów specjalnych w 2005 i 2007 roku. Przedstawiciele Malezji nie zgłaszali zastrzeżeń technicznych do TAFIOSA-M. Jedynym problemem były przeszkody administracyjne stawiane firmie ProVision przez Departament Polityki Zbrojeniowej uniemożliwiające produkcję gazosygnalizatora. Z tego powodu próbowano zastąpić TAFIOSA-M sygnalizatorem TAFIOS opracowywanym przez Radwar.Później ta wersja otrzymała nazwę TAFIOS-B
W 2004 roku, w oparciu o dokumentację udostępnioną przez MON, prace nad wdrożeniem Tafiosa do produkcji podjęło CNPEP Radwar, jednakże do marca 2007 roku bez efektu. To właśnie TAFIOS Radwaru zamontowany w miejsce oryginału nie przeszedł prób na czołgu i dlatego w marcu 2007 roku w obliczu zagrożenia kontraktu malezyjskiego grupa konstruktorów, którzy pracowali nad Tafiosem od 1997 roku, utworzyła spółkę celową pod firmą Zakład Badawczo Innowacyjny Sp. z o.o. Wynajęci przez Bumar od ZBI specjaliści mieli za zadanie na bazie swojej wiedzy umożliwić Radwarowi wyprodukowanie partii pilotażowej TAFIOSA-M pod potrzeby kontraktu malezyjskiego i uruchomienie produkcji seryjnej na potrzeby MON oraz stworzyć całą niezbędną dokumentację. W końcu 2007 roku 6 sztuk TAFIOSÓW-M zostało zamontowanych na czołgach i przeszło próby odbiorcze w Malezji. Zamawiający odebrał bez zastrzeżeń systemy TAFIOS-M i PANDORA-M i zapłacił za nie Bumarowi. Kolejnych 15 TAFIOSÓW-M przeszło wstępne odbiory na pojazdach w Polsce i zostało wysłanych do Malezji. W lipcu 2008 r. wygasł kontrakt Bumaru z ZBI. ZBI odmówiło przedłużenia kontraktu z Bumarem wyłącznie z powodu niemożności uzgodnienia zasad współpracy pomiędzy ZBI, Bumarem i MON-em (wyłącznym właścicielem praw materialnych do opracowania i oryginalnej dokumentacji ASS-1 Tafios). Nie miało to żadnego związku z parametrami technicznymi TAFIOSA-M. W czołgach malezyjskich TAFIOSY-M zastąpiono CHERDESAMI, które firma Pimco SP. z o.o. opracowała znacznie wcześniej we współpracy z WIChiR (Certyfikat WIChiR nr 2/06 z 2006r). 
Urządzenie i dokumentacja była celem szpiegów Mosadu pod przykrywką pomocy technologicznej firmy polsko-izraelskiej, CIA też złożyła ofertę pomocy przez dużą firmę technologiczną, i SWR. Rosjanie po kilku próbach wywieźli urządzenie, jednak konstruktorzy ukryli dokumentację.

</doc>
<doc id="1423803" url="https://pl.wikipedia.org/wiki?curid=1423803" title="Niemiecka Formuła 3 Sezon 2008">
Niemiecka Formuła 3 Sezon 2008

34 sezon Niemieckiej Formuły 3 (ATS Formel 3 Cup) – rozpoczął się w 24 maja i zakończył 12 października po osiemnastu rundach. Tytuł mistrzowski zdobył Frédéric Vervisch.

</doc>
<doc id="1423808" url="https://pl.wikipedia.org/wiki?curid=1423808" title="Mercedes Sprinter">
Mercedes Sprinter



</doc>
<doc id="1423816" url="https://pl.wikipedia.org/wiki?curid=1423816" title="Benoît Chamoux">
Benoît Chamoux

Benoît Chamoux (ur. 19 lutego 1961 roku w La Roche-sur-Foron we Francji, zaginął 6 października 1995 pod Kanczendzongą) – francuski alpinista i himalaista.
Kanczendzonga miała być 14. ośmiotysięcznikiem przez niego zdobytym. Zaginął podczas jej zdobywania, bardzo blisko szczytu.

</doc>
<doc id="1423817" url="https://pl.wikipedia.org/wiki?curid=1423817" title="Józef Głowacki (poseł)">
Józef Głowacki (poseł)

Józef Głowacki (ur. 1848 w Czołowie, zm. 1927 w Anusinie) – chłop, poseł do Dumy.
Rodzina i edukacja.
Józef Głowacki był jednym z dziewięciorga dzieci Walentego i Marii z domu Raszka (pochodzącej ze Starego Radziejowa). Ojciec Walenty, urodzony w Woli Wapowskiej, posiadał gospodarstwo rolne o powierzchni 34 ha w Czołowie. Walenty Głowacki gospodarstwo to nabył za spadek otrzymany po swoim ojcu Jakubie, który w Woli Wapowskiej pozostawił podobnej wielkości gospodarstwo oraz w gotówce 2700 talarów. Józef Głowacki od 1875 r. był żonaty z Katarzyną z Kępskich. Z małżeństwa tego urodziło się 5 synów i 5 córek. Trzech synów zmarło na włośnicę. Syn Michał zaginął w czasie wojny rosyjsko-japońskiej w 1905 na terenie Mandżurii.
Józef Głowacki naukę języka polskiego wyniósł z rodzinnego domu, ukończył też dwie klasy szkoły elementarnej w Radziejowie, gdzie prowadzono nauczanie w języku rosyjskim. Język niemiecki opanował w czasie praktyk w majątkach ziemskich na terenie zaboru pruskiego w okolicach Inowrocławia. Z literaturą polską zapoznał się w Czołowie: w domu znajdowała się skrytka (wejście przez wysuwane trzy stopnie schodów prowadzących na pierwsze piętro), w której przechowywano literaturę polską, m.in. kalendarze drukowane w Poznaniu na terenie zaboru pruskiego. Kryjówka ta powiązana była z siecią kolportażu polskiej literatury zorganizowaną przez Bartłomieja Nowaka.
Z bratem ks. Kazimierzem brał udział w pielgrzymce do Rzymu, gdzie uczestniczył w audiencji z papieżem Leonem XIII.
Kariera.
W kampanii wyborczej do Dumy w Petersburgu uzyskał wsparcie księży, w tym czterech w rodzinie (m.in. brata – ks. Kazimierza Głowackiego, proboszczaw w Bytoniu, ciotecznego brata – ks. Wojciech Kmieć zm. 1946 w Sędzinie).
W kampanii wyborczej upowszechniony został mit, że Józef Głowacki jest potomkiem
Bartosza Głowackiego. Sprzyjało temu nazwisko oraz fakt wybudowania pomnika Bartosza Głowackiego w Byczynie, gdzie w pobliżu (Byczyna-Kolonia) mieszkała jego córka Katarzyna. Dnia 19 lutego 1907 r. został wybrany posłem do II Dumy z guberni warszawskiej, z powiatu nieszawskiego. Do II Dumy z guberni warszawskiej wybrani zostali: Roman Dmowski (m. Warszawa), Franciszek Nowodworski (m. Warszawa), Józef Głowacki, Jan Gralewski, Władysław Grabski, Władysław Nowca i Kajetan Piechowski.
Józef Głowacki w parlamencie nie przejawiał większej aktywności. Po rozwiązaniu izby zerwał z polityką i zajął się handlem. Jeszcze przed I wojną światową wszedł w posiadanie folwarku o powierzchni 200 ha w Anusinie.
Józef Głowacki zmarł w Anusinie i pochowany został w grobowcu rodzinnym na cmentarzu w Piotrkowie Kujawskim.

</doc>
<doc id="1423821" url="https://pl.wikipedia.org/wiki?curid=1423821" title="Józef Głowacki">
Józef Głowacki



</doc>
<doc id="1423822" url="https://pl.wikipedia.org/wiki?curid=1423822" title="Jurassozaur">
Jurassozaur



</doc>
<doc id="1423827" url="https://pl.wikipedia.org/wiki?curid=1423827" title="Metro w Niżnym Nowogrodzie">
Metro w Niżnym Nowogrodzie

Metro w Niżnym Nowogrodzie (ros. Нижегородское метро, "Niżegorodskoje mietro") – system metra w Niżnym Nowogrodzie otwarty w 1985 roku, składający się z 15 stacji i dwie linie (Awtozawodskaja i Sormowskaja). Dwie linie liczą razem 21,6 km. W 2015 roku metro przewoziło średnio 97 tys. osób dziennie.
Historia.
Plany budowy metra w Niżnym Nowogrodzie narodziły się w czasie, gdy powstała radziecka koncepcja zakładająca budowę systemu metra w każdym mieście powyżej miliona mieszkańców. Niżny Nowogród osiągnął wymaganą liczbę ludności na przełomie lat 50. i 60. XX wieku, jednak pierwsze pomysły na zrealizowanie sieci pojawiły się dopiero w 1970 r. Do projektowania pierwszej linii przystąpiono w październiku 1973 r. i ukończono je w listopadzie dwa lata później. 15 lipca 1977 r. Rada Ministrów ZSRR wydała rozporządzenie o budowie metra, a pierwsze prace rozpoczęły się 17 grudnia tego samego roku.
Według ówczesnych projektów sieć miała składać się z dwóch linii:
Początkowo podjęto budowę linii M1 w części prowadzącej przez dzielnicę przemysłową. Pierwszy odcinek prowadzący od stacji węzłowej Moskowskaja do stacji Poletarskaja liczył 7,8 km i sześć stacji. Inauguracja sieci, jako dziesiątej w Związku Sowieckim, odbyła się 19 listopada 1985 roku na podstawie rozporządzenia Ministerstwa Kolei z lutego, a kursy regularne uruchomiono dzień później. Pierwsze trzy składy metra dotarły do miasta we wrześniu 1985 roku. Tym samym był to trzeci system w Rosyjskiej FSRR.
8 sierpnia 1987 r. linia została przedłużona o dwie nowe stacje w kierunku południowym. Po upadku ZSRR tempo budowy kolejnych stacji uległo znacznemu spowolnieniu, powodem były problemy gospodarcze, a przede wszystkim fakt, że z budżetu państwa nie płynęły już subwencje na budowę systemów metra.
Pomimo tych trudności 20 grudnia 1989 r. linię M1 wydłużono do stacji końcowej Park Kultury, a w 1993 roku zdołano uruchomić drugą linię metra rozciągającą się pomiędzy stacjami Moskowskaja i Burnakowskaja. W 1993 r. ruszyła też budowa stacji Jarmarka na linii M1, jednak szybko zdecydowano o priorytecie dla ukończenia nowego mostu przez Okę. W następnych latach prace przy budowie nowych części sieci nie były jednak prowadzone, w związku z czym rozpoczęta w 1992 r. budowa mostu została ukończona dopiero w 2012 r. (ruch samochodowy uruchomiono jeszcze w 2009 r.).
9 września 2002 r. otwarto odcinek drugiej linii. Od czasu uruchomienia drugiej linii pociągi linii M1 na węzłowej stacji Moskowskaja zmieniały kierunek jazdy i stronę ruchu, kontynuując kurs jako linia M2.
W 2012 r. została ukończona budowa mostu i odcinka linii do stacji Gorkowskaja w centrum. Dzięki doprowadzeniu metra do centrum miasta liczba pasażerów w tym środku transportu wzrosła o 75% i wynosiła ok. 183 tys. podróżnych dziennie. Od czasu uruchomienia odcinka do stacji Gorkowskaja skierowano tam większość kursów linii oznaczonych jako M1, natomiast co drugi (poza szczytem co trzeci) kurs ze stacji węzłowej Moskowskaja jest kierowany jako linia M2 do stacji Burewiestnik – tym samym liniom M1 i M2 zamieniono planowane krańcówki i odtąd linia M1 docierała na prawy brzeg rzeki, natomiast linia M2 miała być przedłużana do osiedli mieszkaniowych na północy miasta.
Na wspólnym odcinku częstotliwość kursów w godzinach szczytu wynosiła wówczas 3–6 minut, na odcinku linii M1 do stacji Gorkowska 6 minut, a na odcinku linii M2 do stacji Burewiestnik 12–13 minut. Metro funkcjonuje od 5:15 rano do północy.
Dalsze prace przy linii M2 na północy miasta były związane z organizacją w 2018 r. mistrzostw świata w piłce nożnej. W ramach projektu przygotowań do mistrzostw zaplanowano doprowadzenie linii do stacji Strielka przy stadionie, natomiast zrezygnowano przejściowo z dokończenia budowy wcześniejszej stacji Jarmarka. Po ukończeniu tego etapu inwestycji zaplanowano pełne rozdzielenie linii M1 i M2, dla których zaplanowano częstotliwości 3,5 minuty (M1) i 6 minut (M2). Pomimo rozdzielenia ruchu, planowane jest utrzymanie ruchu lewostronnego na linii M2. Stacja metra Strelka została otwarta 13 czerwca 2018 roku.
W dalszej kolejności zaplanowano wydłużenie linii M2 do stacji końcowej Wołga i dokończenia stacji Jarmarka.
W 2022 roku rozpoczęto budowę stacji Płoszczad Swobody i Sennaja Płoszczad na Górnym Mieście. W 2023 roku rozpocznie się budowa stacji Sormowskaja, która będzie pierwszą stacją w dzielnicy miejskiej Sormowskij.
Tabor.
Tabor nowogrodzkiego metra obejmuje:
Wagony kursują zestawione w pociągi złożone z 4 wagonów.

</doc>
<doc id="1423828" url="https://pl.wikipedia.org/wiki?curid=1423828" title="Simon de La Brosse">
Simon de La Brosse

Simon de La Brosse (ur. 9 października 1965 w Paryżu, zm. 17 kwietnia 1998 w Suresnes) – francuski aktor filmowy i telewizyjny.
Życiorys.
Kariera.
Pracował w restauracji w Montmartre, gdy został odkryty przez agentkę Dominique Besnéhard. Publiczność kinowa poznała go po raz pierwszy w roli Sylvaina w komedii romantycznej Érica Rohmera "Paulina na plaży" ("Pauline à la plage", 1983) oraz w komediodramacie "Kelner!" ("Garçon!", 1983) u boku Yves'a Montanda i Jacques'a Villereta.
W 1984 roku ukończył szkołę dramatyczną Cours Florent w Paryżu. Zwykle grywał role dekoracyjne i romantycznych młodych chłopców. Pojawił się w miniserialach: CBS "Córka Mistrala" ("Mistral's Daughter", 1984) ze Stefanie Powers, Lee Remick, Stacy Keachem, Timothy Daltonem i Robertem Urich, ABC "Koronki" ("Lace", 1984-85) z Brooke Adams, Phoebe Cates, Christopherem Cazenove, Angelą Lansbury i Jamesem Readem oraz CBS "Grzechy" ("Sins", 1986) u boku Joan Collins, Timothy'ego Daltona i Jamesa Farentino.
W dramacie André Téchiné "Niewinni" ("Les Innocents", 1987) zagrał postać chłopaka, który popełnił nikczemną zbrodnię. Wystąpił także w komedii Jamesa Scotta "Stać się bogatym" ("Strike It Rich", 1990) z Molly Ringwald i Johnem Gielgudem.
W 1992 roku wystąpił na scenie w sztuce Fiodora Dostojewskiego "Biesy".
Życie prywatne.
17 kwietnia 1998 popełnił samobójstwo, zmarł w wieku 32. lat.

</doc>
<doc id="1423829" url="https://pl.wikipedia.org/wiki?curid=1423829" title="Győri ETO KC">
Győri ETO KC

Győri ETO KC – klub piłki ręcznej z Węgier, powstały w 1948 roku z siedzibą w Győr. Klub dzieli się na dwie sekcje: kobiet i mężczyzn. Drużyny występują w najwyższej klasie rozgrywek piłki ręcznej na Węgrzech. Drużyna kobiet występuje pod nazwą "Győri Audi ETO KC", a drużyna mężczyzn nosi nazwę "GyőrHő ETO FKC"

</doc>
<doc id="1423834" url="https://pl.wikipedia.org/wiki?curid=1423834" title="Andrzej Magier">
Andrzej Magier

Andrzej Magier (ur. 23 stycznia 1962 r. w Międzyrzecu Podlaskim), polski lekkoatleta – supermaratończyk.
Życiorys.
Brązowy medalista World Challenge (nieoficjalne mistrzostwa świata) w biegu na 100 km (1997), srebrny (1994) i brązowy medalista mistrzostw Europy na tym dystansie (1995, 1996), także dwukrotny złoty (1994, 1996) oraz srebrny medalista ME w drużynie (1995). Czterokrotny zwycięzca Supermaratonu Calisia w Kaliszu (1991, 1994, 1996, 1999), trzykrotny zwycięzca supermaratonu w Winschoten (1996, 1998, 2003). Rekord życiowy w biegu na 100 km – 6:24:11 (1996).

</doc>
<doc id="1423835" url="https://pl.wikipedia.org/wiki?curid=1423835" title="Truwer">
Truwer



</doc>
<doc id="1423836" url="https://pl.wikipedia.org/wiki?curid=1423836" title="Ágnes Boczkó-Hornyák">
Ágnes Boczkó-Hornyák

Ágnes Boczkó-Hornyák; z d. Hornyák; (ur. 2 września 1982 w Mátészalce), węgierska piłkarka ręczna, reprezentantka kraju. Obecnie występuje w węgierskim Győri ETO KC. Gra na pozycji rozgrywającej. 
Brązowa medalistka mistrzostw Świata 2005.
Życie prywatne.
W 2012 wyszła za mąż, za Gábora Boczkó, węgierskiego szpadzistę i olimpijczyka. W 2013 urodziła syna Árona.
Sukcesy.
reprezentacyjne.
Mistrzostwa Świata:
klubowe.
Puchar Węgier:
Mistrzostwa Węgier:
Liga Mistrzyń:

</doc>
<doc id="1423837" url="https://pl.wikipedia.org/wiki?curid=1423837" title="Josef Freinademetz">
Josef Freinademetz



</doc>
<doc id="1423838" url="https://pl.wikipedia.org/wiki?curid=1423838" title="BTV (Chińska Republika Ludowa)">
BTV (Chińska Republika Ludowa)

Telewizja Pekińska, BTV (; pinyin: běi jīng diàn shì tái; ) – lokalna stacja telewizja w Pekinie, stolicy Chin.
Na miejscu jej sygnał jest transmitowany przez nadajniki naziemne. W innych częściach kraju jest dostępny w telewizji kablowej. Kanał BTV-1 jest również dostępny drogą satelitarną.

</doc>
<doc id="1423842" url="https://pl.wikipedia.org/wiki?curid=1423842" title="Wyspy Dziewicze Stanów Zjednoczonych na Letnich Igrzyskach Olimpijskich 2008">
Wyspy Dziewicze Stanów Zjednoczonych na Letnich Igrzyskach Olimpijskich 2008

Wyspy Dziewicze Stanów Zjednoczonych na XXIX Letnich Igrzyskach Olimpijskich w Pekinie reprezentowało 5 sportowców, w tym dwóch bokserów.
Był to dziesiąty start Wysp Dziewiczych Stanów Zjednoczonych na letnich igrzyskach olimpijskich (poprzednie to 1968, 1972, 1976, 1984, 1988, 1992, 1996, 2000, 2004).

</doc>
<doc id="1423843" url="https://pl.wikipedia.org/wiki?curid=1423843" title="China Beijing TV Station">
China Beijing TV Station



</doc>
<doc id="1423844" url="https://pl.wikipedia.org/wiki?curid=1423844" title="Tímea Tóth">
Tímea Tóth

Tímea Tóth (ur. 16 września 1980 roku w Zalaszentgrót), węgierska piłkarka ręczna, reprezentantka kraju. Obecnie występuje w austriackim Hypo Niederösterreich. Gra na pozycji środkowej rozgrywającej.

</doc>
<doc id="1423846" url="https://pl.wikipedia.org/wiki?curid=1423846" title="Gocza Dżamarauli">
Gocza Dżamarauli

Gocza Dżamarauli (gruz. გოჩა ჯამარაული; ur. 23 lipca 1971 w Rustawi) – gruziński piłkarz grający na pozycji pomocnika. Był jednym z najlepszych piłkarzy od czasu odzyskania niepodległości przez Gruzję. Czołowy zawodnik reprezentacji Gruzji, w barwach której rozegrał 62 spotkania i 6-krotnie wpisywał się na listę strzelców w latach 1994–2004.
Jego kariera rozpoczęła się w lidze radzieckiej – w barwach klubu Dinamo Tbilisi.
Od czasu utworzenia ligi gruzińskiej Dinamo Tbilisi wiodło zdecydowany prymat w rozgrywkach, a kluczową postacią zespołu był właśnie Dżamarauli.
W 1996 roku zdecydował się wyjechać do klubu zagranicznego, a jego wybór padł na zespół Ałanii Władykaukaz. Od następnego sezonu stał się piłkarzem tureckiego Trabzonsporu. Następnie podpisał kontrakt ze szwajcarskim klubem – FC Zürich, którego barw bronił w latach 1998–2002. W 2002 roku był wypożyczony do FC Luzern. W 2002 roku dołączył do ukraińskiego Metałurha Donieck z Premier Lihy, w którym spędził dwa i pół sezonu.
Ostatnim klubem zawodnika był cypryjski Anorthosis Famagusta.

</doc>
<doc id="1423849" url="https://pl.wikipedia.org/wiki?curid=1423849" title="Cristián Álvarez">
Cristián Álvarez

Cristián Andrés Álvarez Valenzuela (ur. 20 stycznia 1980 w Curicó) – były chilijski piłkarz, grający na pozycji obrońcy. Syn byłego piłkarza CSD Colo-Colo, Luisa Hernána Álvareza.
Kariera.
W stołecznym Universiadzie Católica zadebiutował w 1997, w wieku 17 lat. Jego oficjalny debiut w chilijskiej pierwszej lidze nastąpił w roku 1999, w spotkaniu przeciwko CD O’Higgins. Do roku 2001 w chilijskiej Primera División rozegrał 54 mecze i zdobył dwa gole.
W 2002 zdobył z klubem mistrzostwo Apertury, w 43 spotkaniach i z dwoma golami na koncie. W tym samym sezonie wydarzył się incydent z udziałem Álvareza. W derbach z Universidad de Chile, określanymi mianem "superclásico", otrzymał czerwoną kartkę po faulu w polu karnym, a napastnik rywali Pedro González zdobył decydującą o losach meczu bramkę z jedenastu metrów. Przez pozostałe 3 lata, aż do odejścia, bronił barw klubu w 78 meczach, zdobywając 19 bramek z pozycji prawego obrońcy.
Sezon 2005/2006 spędził w zespole argentyńskiego potentata – River Plate. Rozegrał 21 spotkań w River Plate i powrócił do macierzystego klubu. Álvarez przebywał przed rozpoczęciem nowego sezonu w Chile. Grał w mistrzowskim zespole Izraela – Beitarze Jerozolima. Universidad Católica przedłużył jego pobyt w zespole "żółto-czarnych", wypożyczając go na kolejny sezon. W 2009 roku został wypożyczony do Jaguares de Chiapas z Meksyku.
W listopadzie 2018 rozegrał ostatni mecz dla Universidad Católica, do którego powrócił w 2011. Był to również ostatni jego występ w profesjonalnej piłkarskiej karierze.
Kariera reprezentacyjna.
Álvarez już w początkowym okresie kariery występował na różnych szczeblach chilijskiej reprezentacji młodzieżowej. Jego pierwszą imprezą poważniejszej rangi były Mistrzostwa Ameryki Południowej do lat 17 w roku 1996. Reprezentacyjne szlify zdobywał także w południowoamerykańskich mistrzostwach do lat 20 w 1997, 1998 i 1999, w których rozegrał łącznie 40 gier dla chilijskiej młodzieżówki. Największym sukcesem był jednak brązowy medal na IO 2000 w Sydney zdobyty z reprezentacją do lat 23.
W seniorskiej reprezentacji Chile zadebiutował 8 października 2000 w meczu eliminacji do MŚ 2002 przeciwko Ekwadorowi. Brał także udział w eliminacjach do mundialu w Niemczech i jest postrzegany jako jeden z zawodników kadry mającej walczyć o kwalifikację do MŚ 2010 pod wodzą Marcelo Bielsy.

</doc>
<doc id="1423850" url="https://pl.wikipedia.org/wiki?curid=1423850" title="BTV">
BTV



</doc>
<doc id="1423853" url="https://pl.wikipedia.org/wiki?curid=1423853" title="Niedotykalni">
Niedotykalni



</doc>
<doc id="1423855" url="https://pl.wikipedia.org/wiki?curid=1423855" title="Lot międzygwiezdny">
Lot międzygwiezdny

Lot międzygwiezdny albo międzygwiazdowy – lot statku kosmicznego w przestrzeni międzygwiazdowej, zwłaszcza z Układu Słonecznego (z Ziemi) w okolice innych gwiazd niż Słońce.
Warunkiem koniecznym do zrealizowania lotu międzygwiezdnego z Ziemi jest nadanie pojazdowi kosmicznemu trzeciej prędkości kosmicznej (przy starcie z Ziemi jest to minimum 16,7 km/s) i skierowanie go na trajektorię ucieczkową z Układu Słonecznego.
Prędkość w locie międzygwiezdnym.
Ze względu na odległości do najbliższych gwiazd, rzędu kilku do kilkunastu lat świetlnych, do odbycia użytecznego lotu międzygwiezdnego wskazane jest użycie pojazdu kosmicznego zdolnego do osiągnięcia prędkości zbliżonych do prędkości światła w próżni. W historii dotychczasowej eksploracji przestrzeni kosmicznej największą prędkość w czasie swojej misji uzyskała Parker Solar Probe wystrzelona w 2018. W czasie przejścia przez dziesiąte peryhelium osiągnęła (mierzoną względem Słońca) prędkość 163 km/s (586 800 km/h). Pomimo tego, że prędkość ta może wydawać się znaczna, jest to zaledwie 0,054% prędkości światła w próżni.
Proxima Centauri jest gwiazdą położoną najbliżej Układu Słonecznego. Odległość do niej wynosi 4,22 lat świetlnych, czyli około 40 bilionów kilometrów.
Czas lotu w okolice Proximy Centauri z wybranymi prędkościami byłby następujący:
Dla rzeczywistej misji czas ten byłby dłuższy, ze względu na konieczność przyspieszania i zmniejszania prędkości przed celem lotu.
Utrudnienia w locie międzygwiezdnym.
Zagrożeniem dla statku kosmicznego poruszającego z prędkością zbliżoną do prędkości światła w próżni jest niebezpieczeństwo jego zniszczenia ze względu na występowanie niełatwych do wykrycia obłoków pyłu, plazmy albo ciemnej materii. Przemieszczanie się statku kosmicznego z olbrzymimi prędkościami wiąże się także z utrudnieniami w nawigacji i utrudnia zmiany trajektorii. Poważny problem stanowi zagadnienie komunikacji załogi statku kosmicznego z Ziemią. Praktyczna realizacja efektywnych lotów międzygwiezdnych, choćby bezzałogowych sond – nawet w momencie dysponowania odpowiednim napędem – będzie trafiać na duże trudności. W przypadku lotu międzygwiezdnego z udziałem człowieka dochodzi także ograniczona wytrzymałość organizmu ludzkiego w skrajnie trudnych warunkach. Szczególnie niekorzystne jest promieniowanie kosmiczne, długotrwała izolacja, zakłócenie rytmu dobowego.
Pojazdy kosmiczne odbywające lot międzygwiezdny.
W chwili obecnej pięć pojazdów kosmicznych jest na trajektorii ucieczkowej i bezpowrotnie opuści Układ Słoneczny.

</doc>
<doc id="1423857" url="https://pl.wikipedia.org/wiki?curid=1423857" title="Mónika Kovacsicz">
Mónika Kovacsicz

Mónika Kovacsicz (ur. 20 listopada 1983 roku w Komárnie) – urodzona na Słowacji piłkarka ręczna reprezentacji Węgier. Obecnie występuje w węgierskim Ferencvárosi TC. Gra na pozycji obrotowej. Brązowa medalistka mistrzostw Świata 2005. Brązowa medalistka mistrzostw Europy 2012.
Jej kuzynką jest Szandra Zácsik, węgierska piłkarka ręczna i reprezentantka kraju.
Sukcesy.
klubowe.
Puchar Węgier:

</doc>
<doc id="1423872" url="https://pl.wikipedia.org/wiki?curid=1423872" title="Komisja rewizyjna okręgu Związku Harcerstwa Rzeczypospolitej">
Komisja rewizyjna okręgu Związku Harcerstwa Rzeczypospolitej

Komisja rewizyjna okręgu Związku Harcerstwa Rzeczypospolitej - organ kontrolny Okręgu Związku Harcerstwa Rzeczypospolitej. Członkowie Komisji rewizyjnej wchodzą w skład władz Okręgu.
Skład Komisji rewizyjnej.
Komisja rewizyjna składa się z trzech członków wybranych na Zjeździe Okręgu przez instruktorów i instruktorki danego okręgu.
Działania Komisji rewizyjnej.
Jest to organ kontroli wewnętrznej, który kontroluje działanie władz i jednostek organizacyjnych związku na terenie okręgu pod względem ich zgodności ze Statutem i wszelkimi regulaminami związku, a także powszechnie obowiązującym prawem.

</doc>
<doc id="1423874" url="https://pl.wikipedia.org/wiki?curid=1423874" title="Madeleine Gustafsson">
Madeleine Gustafsson

Madeleine Anette Gustafsson; z d. Grundström (ur. 12 sierpnia 1980 w Sztokholmie), szwedzka piłkarka ręczna, reprezentantka kraju, bramkarka. W sezonie 2008/09 doznała poważnej kontuzji, która wykluczyła zawodniczkę z gry w sezonie 2009/2010.
Życie prywatne.
27 czerwca 2009 wyszła za mąż, za Mattiasa Gustafssona, szwedzkiego szcypiornistę.

</doc>
<doc id="1423878" url="https://pl.wikipedia.org/wiki?curid=1423878" title="Zaginiony świat (powieść Michaela Crichtona)">
Zaginiony świat (powieść Michaela Crichtona)

Zaginiony świat (ang. "The Lost World") – opublikowana w 1995 roku powieść autorstwa Michaela Crichtona, będąca kontynuacją jego wcześniejszej powieści pt. "Park Jurajski", wydanej w 1990 roku. Pierwsze polskie wydanie ukazało się w 1997, nakładem wydawnictwa Świat Książki. Powieść tłumaczył Andrzej Leszczyński.

</doc>
<doc id="1423881" url="https://pl.wikipedia.org/wiki?curid=1423881" title="Komisja rewizyjna okręgu">
Komisja rewizyjna okręgu



</doc>
<doc id="1423886" url="https://pl.wikipedia.org/wiki?curid=1423886" title="Zjazd okręgu Związku Harcerstwa Rzeczypospolitej">
Zjazd okręgu Związku Harcerstwa Rzeczypospolitej

Zjazd Okręgu Związku Harcerstwa Rzeczypospolitej - najwyższa władza Okręgu ZHR. Zjazd okręgu zwoływany jest raz na dwa lata.
Uczestnicy Zjazdu okręgu.
W zjeździe okręgu uczestniczą wszystkie instruktorki i instruktorzy, harcerki i harcerze starsi oraz kierownicy kół KPH.
Nadzwyczajny Zjazd Okręgu.
Zarząd okręgu z własnej inicjatywy albo na wniosek Naczelnictwa lub Komisji Rewizyjnej Związku lub komisji rewizyjnej okręgu lub co najmniej 1/3 liczby instruktorek i instruktorów okręgu zwołuje nadzwyczajny zjazd okręgu.

</doc>
<doc id="1423887" url="https://pl.wikipedia.org/wiki?curid=1423887" title="Zjazd okręgu ZHR">
Zjazd okręgu ZHR



</doc>
<doc id="1423889" url="https://pl.wikipedia.org/wiki?curid=1423889" title="Komisja rewizyjna okręgu ZHR">
Komisja rewizyjna okręgu ZHR



</doc>
<doc id="1423890" url="https://pl.wikipedia.org/wiki?curid=1423890" title="Duduś Wesołek">
Duduś Wesołek



</doc>
<doc id="1423891" url="https://pl.wikipedia.org/wiki?curid=1423891" title="Komisja Rewizyjna ZHR">
Komisja Rewizyjna ZHR



</doc>
<doc id="1423897" url="https://pl.wikipedia.org/wiki?curid=1423897" title="Park Narodowy O'Higgins">
Park Narodowy O'Higgins



</doc>
<doc id="1423898" url="https://pl.wikipedia.org/wiki?curid=1423898" title="Metro w Taszkencie">
Metro w Taszkencie

Metro w Taszkencie – otwarte w 1977 roku, w Taszkencie. Jest pierwszym (i jak dotąd jedynym) systemem metra w Uzbekistanie. Jednocześnie był to siódmy wybudowany system metra w byłym ZSRR. System składa się z czterech linii, w tym trzech tworzących charakterystyczny trójkąt w centrum miasta.
Prześwit toru podobnie jak w innych postsowieckich systemach metra wynosi 1520 mm. Perony stacji mają długość 100 metrów, wszystkie stacje przewidziane są do pełnienia funkcji schronów przeciwatomowych.
Historia.
Pierwsze plany budowy zostały opracowane w 1968 roku, czyli 2 lata po silnym trzęsieniu ziemi, które w znacznej części zniszczyło miasto. Projekt przewidywał przystosowanie metra do trudnych warunków sejsmicznych, a także do wysokich temperatur dochodzących tu do + 50 °C. Prace budowlane ruszyły w 1972 roku. Po pięciu latach od rozpoczęcia prac nastąpiła inauguracja pierwszej linii. Trwająca w międzyczasie budowa linii drugiej, została ukończona w 1984 roku. Linia trzecia, o długości 6 km wraz z sześcioma stacjami, uruchomiona została dopiero we wrześniu 2001 roku. Pierwszy odcinek czwartej linii metra oddano do użycia 30 sierpnia 2020 roku.
Architektura.
Stacje metra w Taszkencie są bogato udekorowane socrealistycznymi polichromiami, architektura była wzorowana na systemie metra w Moskwie. Orientalny styl stacji może nasunąć skojarzenia z architekturą Baśni z 1001 nocy. Większość stacji wyłożonych jest marmurem, ponadto ozdobione są pozłacanymi, monumentalnymi świecznikami.

</doc>
<doc id="1423901" url="https://pl.wikipedia.org/wiki?curid=1423901" title="Centralna Telewizja Chińska">
Centralna Telewizja Chińska

Centralna Telewizja Chińska, CCTV (, hanyu pinyin "Zhōngguó Zhōngyāng Diànshìtái", ) – telewizja publiczna w Chinach uruchomiona 2 września 1958 roku.
Jest jedyną naziemną siecią telewizyjną dostępną na terenie całego kraju. Organizacyjnie podlega pod Ministerstwo Radia, Filmu i Telewizji i kontrolowana jest przez Wydział Propagandy Komunistycznej Partii Chin. Telewizja ta posiada wyłączność na nadawanie informacji dotyczących wydarzeń poza granicami kraju, a pozostałe stacje zobowiązane są do codziennej transmisji emitowanych przez nią wiadomości.
Historia.
Po pierwszej dekadzie istnienia Chińskiej Republiki Ludowej jej przywódca, Mao Zedong wprowadził „politykę czerwonych sztandarów”. Kraj z zacofanego rolniczego państwa miał stać się potęgą przemysłową. Jednym z elementów tego planu była telewizja. 1 maja 1958 roku, o godzinie 19:00 zaczęła nadawanie Beijing TV, czyli Telewizja Pekińska. Program nadawany był trzy razy w tygodniu po 30 minut i obejmował zasięgiem tylko region Pekinu. Od 2 września emisje objęły już cały kraj i trwały do 6 godzin dziennie.
Na początku 1967 doszło do miesięcznej przerwy w nadawaniu. Powodem był brak programów do emisji. 4 lutego 1967 stacja wznowiła nadawanie, ale tylko raz w tygodniu. Do końca lat siedemdziesiątych telewizyjne programy nadawane były od popołudnia do północy.
1 maja 1978 Komitet Centralny partii zdecydował o zmianie nazwy na China Central Television – CCTV, a główne wytyczne działania dotyczyły programu informacyjnego. Stacja rozpoczęła nadawanie pięciominutowego serwisu informacyjnego. Do końca 1978 roku jego czas wydłużony został do 30 minut. 7 lipca 1980 roku, pomiędzy wiadomościami krajowymi a doniesieniami ze świata pojawiła się pierwsza prognoza pogody. Od 2004 roku nadawanie trwa 24 godziny na dobę a w 2010 roku zakończyła się dygitalizacja systemu. Od 2010 roku działa również witryna internetowa stacji.

</doc>
<doc id="1423903" url="https://pl.wikipedia.org/wiki?curid=1423903" title="Luci’fer Luscious Violenoue">
Luci’fer Luscious Violenoue

 (ur. 7 lipca w Tokio) – japońska piosenkarka, multiinstrumentalista, fotograf, reżyser teledysków, pisarka, projektantka biżuterii i modelka, pochodząca z miasta Nagoi.
W latach 1986–1996 artystka była wokalistką, kompozytorką i autorką tekstów w zespole . Grająca rock gotycki grupa w 1996 roku zmieniła nazwę na i przeniosła się z Nagoi do Tokio; po dwóch latach działalności została jednak rozwiązana. w 1994 roku Luci’fer Luscious Violenoue rozpoczęła również karierę solową. Zawiesiła ją jednak w 2002 roku, a jej oficjalny fan-club został rozwiązany na początku 2006 roku.
LUCI'FER współpracowała z muzykami takich japońskich zespołów jak: Malice Mizer, LAREINE, Kuroyume, Gille de Rais i Rouage, a w jej własnej twórczości ważną rolę odegrał m.in. David Bowie, Bauhaus, The Cure, Mylène Farmer, Riyoko Ikeda, Moto Hagio, Jean Cocteau i Luchino Visconti.
Samą osobę artystki wyróżnia przede wszystkim głęboki, niski głos, mało azjatyckie rysy twarzy i androgyniczny wygląd.
Od jesieni 2006 roku wokalistka pracuje w Tokio jako tarocistka o imieniu .

</doc>
<doc id="1423904" url="https://pl.wikipedia.org/wiki?curid=1423904" title="Branden Robinson">
Branden Robinson

Branden Robinson – deweloper Debiana znany ze swojego wkładu w rozwój systemu graficznego X Window System. W okresie od kwietnia 2005 do kwietnia 2006 był Liderem Projektu Debian. 18 kwietnia 2006 zastąpił go Anthony Towns.

</doc>
<doc id="1423906" url="https://pl.wikipedia.org/wiki?curid=1423906" title="Piotr Sękowski">
Piotr Sękowski

Piotr Sękowski (ur. 5 września 1967, zm. 29 września 2004 w Warszawie), polski lekkoatleta - długodystansowiec, specjalizujący się w biegach ultramaratońskich, nauczyciel wychowania fizycznego.
Zawodnik WMKS Płońsk. Wicemistrz Europy w biegu na 100 km z 2000 r. Zwycięzca prestiżowego Supermaratonu Calisia i zarazem mistrz Polski w biegu na 100 km w 2001 r. Trzykrotny zwycięzca Maratonu Metropolii (1999, 2000, 2003- najwięcej razy wśród mężczyzn). Rekord życiowy w maratonie - 2:15:21 (Praga 1996), w biegu na 100 km - 6:37:20 (Winschoten 2004).
Zmarł po krótkiej chorobie.

</doc>
<doc id="1423910" url="https://pl.wikipedia.org/wiki?curid=1423910" title="Języki riukiuańskie">
Języki riukiuańskie

 – grupa języków używanych na Wyspach Riukiu. Istnieją różne koncepcje ich klasyfikacji – często nadal uważane są za dialekty języka japońskiego, jednak obecnie widać coraz wyraźniejszą tendencję do wyodrębniania ich jako oddzielnych języków, tworzących wraz z japońskim jedną rodzinę językową (w taki sposób grupuje je np. baza danych Ethnologue).
Językami z tej grupy posługuje się ponad milion ludzi.
Nie ma jasnych zasad co do wyodrębniania poszczególnych języków, jednak zazwyczaj wyróżnia się 6 języków riukiuańskich:
Ethnologue wyróżnia 11 języków riukiuańskich, natomiast japoński Narodowy Instytut Języka Ojczystego dzieli te etnolekty na trzy główne grupy (Amami-Okinawa, Sakishima i Yonaguni) obejmujące w sumie 14 dialektów, traktowanych jako dialekty języka japońskiego.
Klasyfikacja języków riukiuańskich według Ethnologue.
Języki amami-okinawskie
"Północne"
"Południowe"
Języki sakishima

</doc>
<doc id="1423917" url="https://pl.wikipedia.org/wiki?curid=1423917" title="Dawid Amsalem (piłkarz)">
Dawid Amsalem (piłkarz)

Dawid Amsalem (hebr. דוד אמסלם; ur. 4 września 1971 w Lod) – izraelski piłkarz grający na pozycji obrońcy.
Kariera.
Były obrońca Beitaru Jerozolima karierę rozpoczął już w wieku 8 lat w małym zespole Ayelat Lod. W roku 1983 rozpoczął grę w Hapoel Tel Awiw, gdzie grał do 15. roku życia. Wtedy też postanowił kontynuować karierę w innym klubie z Tel Awiw-Jafau – Bene Jehuda.
W tym ostatnim zespole zadebiutował w Ligat ha’Al mając 19 lat. 3 lata później dołączył do stołecznego Hapoelu Tel Awiw, w którym także miał okazję grać jako junior. Spędził tam zaledwie rok, po czym przeniósł się do Beitaru Jerozolima. Stamtąd w 1998 wyłowił go ówczesny menedżer londyńskiego Crystal Palace – Terry Venables. Spadkowicz z Premier League zapłacił za ówczesnego kapitana reprezentacji Izraela 800 tys. funtów, które nigdy nie dotarły do stołecznego klubu z Izraela. W The Championship zagrał ledwie dziesięć spotkań, po czym został zwolniony.
Do ojczyzny powrócił jako zawodnik Hapoelu Hajfa, w którym zaliczył pełny sezon 1999/2000. Po epizodzie w Hajfie powrócił do Beitaru. W 2009 roku zakończył w nim swoją karierę.

</doc>
<doc id="1423919" url="https://pl.wikipedia.org/wiki?curid=1423919" title="Dendrobates abditus">
Dendrobates abditus

Dendrobates abditus – bardzo rzadki gatunek płaza z rodzaju "Dendrobates", należący do rodziny drzewołazów.
Występuje wyłącznie w Ekwadorze.
Prawie całkowicie czarna, na barkach i na górnej części nóg posiadają żółte-pomarańczowe plamki.
Dorosłe osobniki osiągają 15-18 mm.

</doc>
<doc id="1423920" url="https://pl.wikipedia.org/wiki?curid=1423920" title="System Ponzi">
System Ponzi



</doc>
<doc id="1423922" url="https://pl.wikipedia.org/wiki?curid=1423922" title="CenterNet">
CenterNet



</doc>
<doc id="1423927" url="https://pl.wikipedia.org/wiki?curid=1423927" title="Francis Bourne">
Francis Bourne

Francis Alphonsus Bourne (ur. 23 marca 1861 w Claphan, zm. 1 stycznia 1935 w Londynie) – angielski duchowny katolicki, arcybiskup Westminster, prymas Anglii i Walii, kardynał.
Życiorys.
Jego matka pochodziła z Irlandii, ojciec był konwertytą. Początkowo wstąpił do dominikanów, ale po roku opuścił zakon i po ukończeniu studiów między innymi we Francji otrzymał święcenia kapłańskie 11 czerwca 1884. Pracował w Blackheath, Mortlake i West Grinstead.
27 marca 1896 otrzymał nominację na koadiutora biskupa Southwark. Sakry udzielił kardynał Herbert Vaughan. Sukcesję przejął rok później. Po śmierci kard. Vaughana w 1903 został jego następcą na urzędzie arcybiskupa westminsterskiego. Był odtąd zwierzchnikiem Kościoła w Anglii i Walii. W 1911 podniesiony do rangi kardynała prezbitera z tytułem Santa Pudenziana. Jego dewizą było hasło "Ne cede malis" (pol. "Nie ustępuj przed złem"). Był raczej konserwatystą i przeciwnikiem modernizmu, nie popierał też dialogu międzywyznaniowego. Jego rządy trwały ponad 30 lat. W tym czasie brał udział w konklawe 1914 i 1922 roku.

</doc>
<doc id="1423928" url="https://pl.wikipedia.org/wiki?curid=1423928" title="British Rail Class 175">
British Rail Class 175

British Rail Class 175 "Coradia" – spalinowe zespoły trakcyjne wytwarzane w latach 1999–2001 w zakładach koncernu Alstom w Birmingham. Łącznie wyprodukowano 27 zestawów. Wszystkie są obecnie eksploatowane przez firmę Arriva Trains Wales, która używa ich głównie na trasach łączących Walię z Crewe i Manchesterem. Bazę wszystkich jednostek stanowi zajezdnia w Chester.

</doc>
<doc id="1423929" url="https://pl.wikipedia.org/wiki?curid=1423929" title="Cmentarz prawosławny w Słupcy">
Cmentarz prawosławny w Słupcy

Cmentarz prawosławny w Słupcy – niefunkcjonujący już cmentarz dla prawosławnej ludności rosyjskiej przybyłej na ziemie słupeckie w XIX wieku, kiedy to Słupca znalazła się w Królestwie Polskim, zależnym od Rosji. Na miejscu gdzie kiedyś znajdował się cmentarz, obecnie przy ul. Szeluty, znajduje się pomnik upamiętniający zmarłych.

</doc>
<doc id="1423930" url="https://pl.wikipedia.org/wiki?curid=1423930" title="Podróż międzygwiezdna">
Podróż międzygwiezdna



</doc>
<doc id="1423932" url="https://pl.wikipedia.org/wiki?curid=1423932" title="Komórka Ferrela">
Komórka Ferrela

Komórka Ferrela – element ogólnej cyrkulacji atmosfery; komórka Ferrela znajduje się między wyżami zwrotnikowymi a niżami strefy umiarkowanej, transportuje ciepło w kierunku biegunów. W komórce tej powietrze przemieszcza się przy powierzchni ziemi w kierunku biegunów, z powodu siły Coriolisa skręca nieco na wschód (wiatry zachodnie), następnie w niżach strefy umiarkowanej unosi się i częściowo w górnych partiach troposfery wraca w kierunku zwrotników i tu również z powodu siły Coriolisa powietrze skręca, tym razem w kierunku zachodnim, w obszarze zwrotników powietrze opada w wyżach zwrotnikowych. Nazwa komórki wzięła się od Amerykanina Williama Ferrela, który w 1855 r. opracował schemat ogólnej cyrkulacji atmosfery zbliżony do współczesnego. Komórka Ferrela wraz z komórką Hadleya i komórką polarną uczestniczą w procesie transportu ciepłego powietrza w kierunku biegunów i zimnego w kierunku równika.

</doc>
<doc id="1423943" url="https://pl.wikipedia.org/wiki?curid=1423943" title="Szerszeń Dybowskiego">
Szerszeń Dybowskiego



</doc>
<doc id="1423948" url="https://pl.wikipedia.org/wiki?curid=1423948" title="Edmund Strother Phelps">
Edmund Strother Phelps



</doc>
<doc id="1423949" url="https://pl.wikipedia.org/wiki?curid=1423949" title="Tadeusz Wittlin">
Tadeusz Wittlin

Tadeusz Wittlin (ur. 19 czerwca 1909, zm. 4 października 1998) – prawnik, pisarz, publicysta.
Życiorys.
W 1928 zdał maturę w gimnazjum im. Stanisława Staszica w Warszawie. Absolwent Wydziału Prawa Uniwersytetu Warszawskiego. Od 1931 roku (jeszcze jako student) współpracownik tygodnika satyrycznego "Cyrulik Warszawski". 6 stycznia 1940 roku aresztowany przez Sowietów i wywieziony do obozu pracy w Workucie. Od końca 1941 w armii Władysława Andersa w charakterze animatora kultury. Od 1946 roku do śmierci na emigracji w USA. Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). 

</doc>
<doc id="1423952" url="https://pl.wikipedia.org/wiki?curid=1423952" title="Historyczne składy Arsenalu F.C.">
Historyczne składy Arsenalu F.C.



</doc>
<doc id="1423953" url="https://pl.wikipedia.org/wiki?curid=1423953" title="Camillo Caccia Dominioni">
Camillo Caccia Dominioni

Camillo Caccia Dominioni (ur. 7 lutego 1877 w Mediolanie – zm. 12 listopada 1946 w Rzymie) – włoski duchowny katolicki, urzędnik Kuriii rzymskiej i kardynał.
Po ukończeniu niższych studiów w Mediolanie podjął dalszą naukę w Papieskim Uniwersytecie Gregoriańskim w Rzymie, którą zakończył doktoratem z Prawa kanonicznego. 23 września 1899 wyświęcony na kapłana przez arcybiskupa Mediolanu kardynała Andreę Ferrariego. Pracował duszpastersko w Rzymie do 1921. Był szambelanem Jego Świątobliwości, a od 1921 papieskim Majordomem. W niedługim czasie po tej nominacji Benedykt XV zmarł, ale nowy papież Pius XI potwierdził jego urząd.
16 grudnia 1935 podniesiony do rangi kardynalskiej. Był bliskim protegowanym Piusa XI, obecnym także przy jego śmierci w 1939. Jako kardynał protodiakon ogłosił wybór Piusa XII z loggii bazyliki św. Piotra. Uroczystość ta była po raz pierwszy transmitowana przez radio i telewizję. To samo miało miejsce podczas koronacji, której Dominioni dokonał.
Nigdy nie przyjął święceń biskupich. Zmarł na zawał serca.

</doc>
<doc id="1423958" url="https://pl.wikipedia.org/wiki?curid=1423958" title="Stanhope Alexander Forbes">
Stanhope Alexander Forbes

Stanhope Alexander Forbes (ur. 18 listopada 1857 w Dublinie, zm. 2 marca 1947 w Newlyn) – irlandzki malarz, postimpresjonista, czołowy przedstawiciel Newlyn School. 
Studiował w Lambeth School of Art, następnie w Paryżu pod kierunkiem Léona Bonnata. W 1884 przeniósł się na stałe do kolonii artystycznej w Newlyn. Był członkiem założycielem New English Art Club w 1886, a w 1899 wspólnie z żoną Elizabeth (1859–1912) założył Newlyn School of Painting. W 1910 został wybrany do Royal Academy.
Forbes malował głównie realistyczne obrazy olejne ilustrujące życie i pracę rybaków z Kornwalii.

</doc>
<doc id="1423960" url="https://pl.wikipedia.org/wiki?curid=1423960" title="Stanhope Forbes">
Stanhope Forbes



</doc>
<doc id="1423963" url="https://pl.wikipedia.org/wiki?curid=1423963" title="Oranienbaum (zespół pałacowy w Rosji)">
Oranienbaum (zespół pałacowy w Rosji)

Oranienbaum (ros. Ораниенба́ум) – zespół pałacowy i rezydencja carów rosyjskich w mieście Łomonosow położonym nad Zatoką Fińską, na zachód od Sankt Petersburga.
Zespół pałacowy powstał z inicjatywy Piotra I Wielkiego w 1710 roku. Prace nad jego dokończeniem trwały do 1770. Pałace wraz z zabytkowym centrum miasta znajdują się na Liście światowego dzidzictwa UNESCO. Do 1948 roku miasto Łomonosow nazywało się tak samo jak rezydencja carska - Oranienbaum.

</doc>
<doc id="1423965" url="https://pl.wikipedia.org/wiki?curid=1423965" title="Formuła BMW ADAC 2007">
Formuła BMW ADAC 2007

Dziesiąty sezon Formuły BMW ADAC, który rozpoczął się 4 maja 2007 roku, a zakończył 28 października.

</doc>
<doc id="1423966" url="https://pl.wikipedia.org/wiki?curid=1423966" title="Darius Žutautas">
Darius Žutautas

Darius Žutautas (ur. 30 września 1978 w Gorżdach) – litewski piłkarz grający na pozycji obrońcy.
Życiorys.
Występował w Bandze Gorżdy, Panerysie Wilno, Žalgirisie Wilno, rosyjskich Ałanii Władykaukaz i Dinamie Moskwa, Świcie Nowy Dwór Mazowiecki, FBK Kaunas, azerskim Xəzərze Lenkoran, greckim AO Platanias i norweskim Bergsøy IL. W latach 1997–2001 grał w reprezentacji Litwy. W 2011 roku zakończył karierę.

</doc>
<doc id="1423968" url="https://pl.wikipedia.org/wiki?curid=1423968" title="Wiersze zebrane">
Wiersze zebrane

Wiersze zebrane – tomik poezji Ryszarda Kapuścińskiego, który ukazał się po raz pierwszy w Polsce w 2008 roku. Wydany jako 10 tom kolekcji "Dzieła Wybrane Ryszarda Kapuścińskiego". W tomiku znalazły się utwory ze zbiorów: "Notes" i "Prawa natury" oraz 9 innych dotąd nigdy nie publikowanych.
Wcześniej tomik "Wiersze zebrane" w edycjach dwujęzycznych został wydany w wersjach:

</doc>
<doc id="1423971" url="https://pl.wikipedia.org/wiki?curid=1423971" title="Osa leśna">
Osa leśna

Osa leśna ("Dolichovespula sylvestris") – gatunek owada z rodziny osowatych (Vespidae). Występuje w Europie (w tym też w Polsce) i Azji.
Robotnice osiągają 11–14 mm długości, a królowe osiągają 14–18 mm. Poluje na pszczoły. Gniazdo cienkościenne, wielkości pięści, budowane na balkonach, w dziuplach, na belkach strychów, na gałązkach, rzadko w ziemi.

</doc>
<doc id="1423972" url="https://pl.wikipedia.org/wiki?curid=1423972" title="Grind">
Grind

Grind – ewolucja skateboardowa, fingerboardowa, rowerowa polegająca na ślizgu po rurce czy krawędzi elementu skateparku, murkach, itp. W odróżnieniu od slide'a do poślizgu są wykorzystywane trucki, a nie deck deskorolki, a w BMX pegi.
Niektóre grindy, podobnie jak slide'y, biorą swoje nazwy od części deskorolki, która styka się z podłożem – np. nosegrind – wykonywany na przednim trucku.

</doc>
<doc id="1423976" url="https://pl.wikipedia.org/wiki?curid=1423976" title="Metro w Erywaniu">
Metro w Erywaniu

Metro w Erywaniu jest jedynym systemem metra w Armenii. Pierwsza linia została otwarta w 1981 roku i została rozszerzona w 1996 roku w kierunku południowym. Pierwotna koncepcja zakładała uruchomienie systemu premetra, jednak wzrost liczby ludności w Erywaniu wymusił budowę bardziej pojemnego środka transportu. Całkowita długość systemu wynosi 12,1 km, znajduje się na nim 10 stacji.
Początkowo liczba pasażerów wynosiła 14 milionów rocznie (1981). W 1987 roku wzrosła do 31 milionów, co wówczas stanowiło 9% przejazdów w miejskich środkach komunikacji. W 2012 roku z metra skorzystało 14,9 miliona podróżnych.
Perony na stacjach mają przeciętną długość 105 m, tabor składa się głównie z pociągów Wagonmasz typu 81-714 i 81-717, poruszających się ze średnią prędkością 35 km/h. Pociągi kursują w godzinach szczytu z 5-minutową częstotliwością, w pozostałych porach dnia co 15 minut.

</doc>
<doc id="1423979" url="https://pl.wikipedia.org/wiki?curid=1423979" title="Jolanta Jackowska">
Jolanta Jackowska



</doc>
<doc id="1423985" url="https://pl.wikipedia.org/wiki?curid=1423985" title="Elżbieta Wagner">
Elżbieta Wagner

Elżbieta Bocian-Wagner (ur. 8 kwietnia 1931 w Osiu, zm. 18 czerwca 2013 w Tychach) – polska lekkoatletka, sprinterka i płotkarka.
Kariera.
Zawodniczka Lechii-Budowlanych Gdańsk. Olimpijka z Helsinek (1952). Brązowa medalistka akademickich mistrzostw świata z 1954 w biegu na 80 m przez płotki i w sztafecie 4 × 100 m.
12-krotna rekordzistka Polski w biegu na 80 m pł (do 10 lipca 1961) i w sztafetach. 10-krotna mistrzyni Polski (80 m pł, sztafeta 4 × 100 m i sztafety na dystansach nietypowych), 4-krotna mistrzyni kraju w hali. Rekordy życiowe: 100 m – 12.0 (1954), 80 m pł – 10.7 (1961).

</doc>
<doc id="1423991" url="https://pl.wikipedia.org/wiki?curid=1423991" title="Elżbieta Bocian-Wagner">
Elżbieta Bocian-Wagner



</doc>
<doc id="1423994" url="https://pl.wikipedia.org/wiki?curid=1423994" title="FC København (piłka ręczna)">
FC København (piłka ręczna)

F.C. København Håndbold (pełna nazwa: Football Club København Håndbold) – klub piłki ręcznej z Danii, powstały w 2002 roku z siedzibą w Kopenhadze. Klub dzielił się na sekcje: kobiet i mężczyzn. Na koniec sezonu 2009/2010 sprzedano licencję klubu. Licencję sekcji kobiet kupił Frederiksberg IF. Natomiast sekcja mężczyzn została przeniesiona do AG Kopenhaga.

</doc>
<doc id="1424001" url="https://pl.wikipedia.org/wiki?curid=1424001" title="Metro w Samarze">
Metro w Samarze

Metro w Samarze – system metra w Samarze w Rosji.
Składa się z jednej, wciąż rozbudowywanej linii, której pierwszy odcinek otwarty został w 1987 roku. Linię obsługują wagony typu Wagonmasz serii 81-717 i 81-714. Pociągi zasilane są energią pochodzącą z trzeciej szyny o napięciu 825 V i poruszają się po torze o rozstawie 1524 milimetrów. Tabor składa się z 23 czterowagonowych pojazdów. W 2002 roku metro w Samarze obsłużyło 23,6 milionów podróżnych.
Historia.
W latach 70. XX wieku Samara, przekraczająca milion mieszkańców kwalifikowała się według radzieckich planistów do ubiegania się o sfinansowanie systemu metra.
Dzięki temu w 1977 roku opracowano studium wykonalności inwestycji, co pozwoliło na rozpoczęcie pierwszych prac budowlanych w 1980 roku. Po siedmiu latach budowy t.j 26 grudnia 1987 roku, oddano do użytku odcinek pomiędzy stacją "Jungorodok" (Юнгородок) a "Pobieda" (Победа).
Od tamtego czasu następuje sukcesywna rozbudowa systemu, 31 grudnia 1992 do systemu dołączyła stacja "Sowietskaja" (Советская). 
Kilka miesięcy później oddano do użytku stację Sportiwnaja (Спортивная) a następnie "Gagarinskaja". Podane przedłużenia miały łączną długość 3,8 km. 
27 grudnia 2002 dobudowano kolejne 2,4 km trasy, a 26 grudnia 2007 przedłużono linię w kierunku zachodnim, dodając do systemu stację "Rossijskaja". Najnowszą stacją jest "Alabinskaja" otwarta w 2015 roku.

</doc>
<doc id="1424002" url="https://pl.wikipedia.org/wiki?curid=1424002" title="Ricky Mabe">
Ricky Mabe

Richard Mabe ("ps. Ricky Mabe") (ur. 24 maja 1983 w Pointe Claire, Quebec) – kanadyjski aktor.

</doc>
<doc id="1424003" url="https://pl.wikipedia.org/wiki?curid=1424003" title="Thibaud de Vermandois">
Thibaud de Vermandois

Thibaud de Vermandois (zm. 4 listopada 1188 w Rzymie) – francuski benedyktyn i kardynał.
Thibaud w młodości wstąpił do zakonu benedyktynów z kongregacji Cluny. W 1169 był przeorem klasztoru Saint-Arnoult-de-Crepy, a w 1180 został wybrany opatem Cluny i generałem Kongregacji Kluniackiej. W 1184 roku papież Lucjusz III wyniósł go do godności kardynalskiej, mianując kardynałem biskupem Ostia e Velletri; zrezygnował wówczas ze stanowiska opata. Sygnował bulle papieskie między 21 maja 1184 a 29 października 1188. Na przełomie 1186/1187 był legatem na Węgrzech i we wschodnich Niemczech. Podczas papieskiej elekcji w grudniu 1187 został wybrany na papieża ale odmówił i w rezultacie tiarę uzyskał wówczas Paolo Scolari jako papież Klemens III. Zmarł w Rzymie i został pochowany w bazylice ostieńskiej.

</doc>
<doc id="1424004" url="https://pl.wikipedia.org/wiki?curid=1424004" title="Panteón Rococó">
Panteón Rococó

Panteón Rococó (dosłownie po polsku: "Rokokowy cmentarz", nazwa pochodzi z tytułu sztuki Hugo Argüellesa pt. "El Cocodrilo Solitario del Panteón Rococó") – założony w 1995 meksykański zespół muzyczny wykonujący głównie muzykę ska z elementami reggae, rocka, salsy i innych, głównie latynoskich, stylów muzycznych. Sami artyści, unikając kategoryzacji, twierdzą, że grają po prostu muzykę.
W swojej historii zespół liczył od pięciu do dwunastu członków, w ostatnim okresie ich liczba ustabilizowała się na poziomie dziewięciu muzyków (plus dziesiąty, formalnie nie należący do zespołu, trębacz Pascal Montaño). Członkowie zespołu otwarcie deklarują się jako sympatycy Zapatystowskiej Armii Wyzwolenia Narodowego – wyraz swoim lewicowym poglądom politycznym dają niejednokrotnie w piosenkach (m.in. kompozycji "La Ciudad De La Esperanza" czy skierowanym w stronę George W. Busha utworze "Hijo de su"). W ciągu lat zespół zdobył sobie dużą popularność w krajach latynoamerykańskich oraz w Europie (głównie w Niemczech i innych krajach niemieckojęzycznych po których regularnie odbywają wspólne trasy koncertowe, m.in. wspólnie z zespołem Die Ärzte), w 2008 zespół, na zaproszenie Jerzego Owsiaka, wystąpił na XIV Przystanku Woodstock.

</doc>
<doc id="1424005" url="https://pl.wikipedia.org/wiki?curid=1424005" title="Panteon Rococo">
Panteon Rococo



</doc>
<doc id="1424008" url="https://pl.wikipedia.org/wiki?curid=1424008" title="Myślenicki Klub Pétanque">
Myślenicki Klub Pétanque

Myślenicki Klub Pétanque - klub petanki powstały w Myślenicach, członek Polskiej Federacji Pétanque 
Historia.
Za początki Myślenickiego Klubu Pétanque należy uznać rok 1999. Wtedy to uchwałą założycieli z dnia 27 marca zostało powołane do życia i wpisane do rejestru stowarzyszeń zwykłych postanowieniem z dnia 25 sierpnia 1999 Towarzystwo Miłośników Pétanque w Myślenicach. Było ono pierwszym zarejestrowanym stowarzyszeniem tego typu w Polsce. Głównymi inicjatorami powołania TMP byli: mieszkający w Myślenicach Francuz, Jacques Valla oraz Ewa Filek i Piotr Gofroń.
Od początku swojego istnienia TMP organizowało corocznie kolejne edycje cyklów otwartych turniejów pod nazwą Grand Prix Pétanque Myślenice oraz turnieje dla dzieci – także niepełnosprawnych. Patronat honorowy nad GRAND PRIX objął Konsul Generalny Francji w Krakowie. W ramach GP odbywają się również coroczne turnieje pucharowe, w tym Turnieje Pétanque o Puchar Burmistrza Myślenic oraz o Puchar Starosty Myślenickiego.
Dnia 16 marca 2007 roku, doszło do powołania Myślenickiego Klubu Pétanque, który w dniu 20 marca został wpisany do rejestru klubów sportowych i uzyskał pełną osobowość prawną oraz niezwłocznie przystąpił do Polskiej Federacji Pétanque, jako jedyny taki klub w Małopolsce.
W 2010 roku klub uzyskał awans do I Ligi PFP, a sześć lat później, w 2016 roku, wywalczył Klubowe Mistrzostwo Polski. Od 2010 roku klub utrzymuje się w I Lidze.
Obecnie Myślenicki Klub Pétanque skupia 25 członków z licencją Polskiej Federacji Pétanque. Poza tymi graczami wiele osób gra rekreacyjnie na zawodach organizowanych przez klub.
Zawodnicy klubu reprezentowali Polskę na Klubowych Mistrzostwach Europy w 2018 roku. Wielokrotnie również brali udział w Mistrzostwach Europy i Świata w Pétanque.

</doc>
<doc id="1424011" url="https://pl.wikipedia.org/wiki?curid=1424011" title="Buteogallus meridionalis">
Buteogallus meridionalis



</doc>
<doc id="1424012" url="https://pl.wikipedia.org/wiki?curid=1424012" title="Albert Chevallier Tayler">
Albert Chevallier Tayler

Albert Chevallier Tayler (ur. 1862 w Leytonstone, Essex - zm. 1925 w Londynie) - angielski malarz, przejściowo związany Newlyn School.
Mając 17 lat otrzymał stypendium do Slade School, studiował w Londynie a następnie w Paryżu. Po ukończeniu edukacji w 1884 przeniósł się do Newlyn, gdzie na blisko dwanaście lat osiadł w tamtejszej kolonii artystycznej. Malował w tym czasie obrazy, których tematem było życie lokalnej społeczności rybackiej w Newlyn. W 1895 powrócił do Londynu, by całkowicie zmienić styl. Tworzył portrety, sceny rodzajowe i historyczne, malował graczy w krykieta. W 1910 roku stał się pełnoprawnym członkiem Royal Academy, gdzie wystawił w sumie 49 obrazów, był także sekretarzem honorowym Royal British Colonial Society of Artists.

</doc>
<doc id="1424013" url="https://pl.wikipedia.org/wiki?curid=1424013" title="Myślenicki Klub Petanque">
Myślenicki Klub Petanque



</doc>
<doc id="1424014" url="https://pl.wikipedia.org/wiki?curid=1424014" title="OSK Brescki">
OSK Brescki

Obwodowy Sportowy Kompleks Brescki () – jest obiektem służącym wielu dyscyplinom sportowym, w szczególności piłkarzom – na tym obiekcie swoje spotkania rozgrywa drużyna Dynamo Brześć.
Otwarty w 1937 jako Stadion im. Józefa Piłsudskiego. W 1939 roku stadion został przekazany towarzystwu sportowemu "Spartak" i nadano mu odpowiednią nazwę Stadion Spartak. W 1972 został przeniesiony do Towarzystwa Dynamo, w związku z czym obiekt został przemianowany na Stadion Dynamo. W tym czasie na stadionie oprócz boiska piłkarskiego znajdowały się boiska do siatkówki i koszykówki, sezonowe lodowisko hokejowe, kort tenisowy i ziemny tor rowerowy.
W 1996 roku rozpoczęto gruntowną przebudowę stadionu. Stare trybuny były stopniowo rozbierane. W 1999 roku oddano do użytku: boisko do piłki nożnej, 3 trybuny, centrum lekkoatletyczne. W 2005 roku wybudowano trybunę Zachodnią - pojemność wzrosła z 2311 do 10169 miejsc. Stadion otrzymał nazwę OSK Brescki.

</doc>
<doc id="1424015" url="https://pl.wikipedia.org/wiki?curid=1424015" title="Świergotek nadmorski">
Świergotek nadmorski

Świergotek nadmorski ("Anthus petrosus") – gatunek małego ptaka z rodziny pliszkowatych (Motacillidae).
Zasięg występowania.
Gnieździ się na skalistych wybrzeżach zachodniej i północnej Europy od Bretanii po Półwysep Fennoskandzki i północno-zachodnią Rosję. Zachodni zasięg jego występowania obejmuje Irlandię, Wielką Brytanię i Francję, natomiast populacje skandynawskie i rosyjskie zimują na wybrzeżach zachodniej Europy (na południe od Półwyspu Skandynawskiego) oraz w północno-zachodniej Afryce. W czasie migracji (marzec–kwiecień i wrzesień–listopad) nielicznie pojawia się w Polsce.
Systematyka.
Dawniej świergotka nadmorskiego uznawano za podgatunek siwerniaka. Międzynarodowy Komitet Ornitologiczny (IOC) wyróżnia dwa podgatunki "A. petrosus":
Autorzy "Handbook of the Birds of the World" wyróżniają jeszcze trzeci podgatunek (IOC wlicza tę populację do podgatunku nominatywnego):
Morfologia.
Długość ciała 16–17 cm, masa ciała 18–32 g.
Wyglądem i wielkością podobny do siwerniaka. Samice są podobne do samców.
Status i ochrona.
IUCN uznaje świergotka nadmorskiego za gatunek najmniejszej troski (LC, "Least Concern") nieprzerwanie od 1988 roku. W 2015 roku organizacja BirdLife International szacowała liczebność światowej populacji na 164–281 tysięcy par lęgowych. Globalny trend liczebności populacji uznawany jest za stabilny.
Na terenie Polski gatunek ten jest objęty ścisłą ochroną gatunkową.

</doc>
<doc id="1424017" url="https://pl.wikipedia.org/wiki?curid=1424017" title="Oftamologia">
Oftamologia



</doc>
<doc id="1424018" url="https://pl.wikipedia.org/wiki?curid=1424018" title="MKP Myślenice">
MKP Myślenice



</doc>
<doc id="1424019" url="https://pl.wikipedia.org/wiki?curid=1424019" title="Polska Federacja Petanque">
Polska Federacja Petanque



</doc>
<doc id="1424021" url="https://pl.wikipedia.org/wiki?curid=1424021" title="Simone Lahbib">
Simone Lahbib

Simone Lahbib (ur. 6 lutego 1965 roku w Stirling w Szkocji) – brytyjska aktorka. Matka Lahbib jest Szkotką, zaś jej ojciec pochodzi z Algierii. Mężem aktorki jest Raffaello Degruttola, z którym ma córkę Skye (urodzoną w 2005 roku).

</doc>
<doc id="1424022" url="https://pl.wikipedia.org/wiki?curid=1424022" title="Ekskalibur">
Ekskalibur



</doc>
<doc id="1424023" url="https://pl.wikipedia.org/wiki?curid=1424023" title="Cumulus fractus">
Cumulus fractus

Cumulus fractus ("Cu fra"), czyli chmury kłębiaste postrzępione – gatunek chmur kłębiastych ("Cumulus") charakteryzujący się postrzępionym, nieregularnym kształtem. W odróżnieniu od chmur warstwowych postrzępionych chmury kłębiaste postrzępione są na ogół bielsze, mniej przezroczyste i mogą posiadać zarysy tworzących się kopulastych wierzchołków. Występują na wysokości powyżej 0,5 km, natomiast strzępy chmur warstwowych mogą sięgać powierzchni Ziemi.
Cumulus fractus, gdy pojawiają się rano, są zwykle pierwszym etapem rozwoju chmur kłębiastych.
Jeżeli chmury kłębiaste strzępiaste ("Cumulus fractus") występują pod podstawą obniżającej się chmury średniej warstwowej ("Altostratus"), to mogą zwiastować zbliżający się opad i nazywane są chmurami kłębiastymi złej pogody. Podobne chmury, lecz występujące wraz z chmurami "Stratus fractus" u podstawy chmur warstwowych deszczowych ("Nimbostratus") i czasem kłębiastych deszczowych ("Cumulonimbus"), nazywane są "pannus". Są to chmury towarzyszące, które występują w czasie opadu, bądź krótko przed i po opadzie z wymienionych chmur.
Symbol. Jeżeli wraz z "Cumulus fractus" występują chmury "Cumulus mediocris", "humilis" lub "Stratocumulus" z podstawami na jednym poziomie, to stosuje się symbol liczby klucza Cformula_1 = 2: 

</doc>
<doc id="1424025" url="https://pl.wikipedia.org/wiki?curid=1424025" title="Fender Jazzmaster">
Fender Jazzmaster

Fender Jazzmaster – gitara elektryczna, pierwszy raz przedstawiona w 1958 na targach muzycznych "NAMM". Stworzona jako bardziej ekskluzywny instrument niż Fender Stratocaster. Jak wskazuje jej nazwa, została stworzona dla jazzowych gitarzystów, lecz częściej grali na niej muzycy grający surf rock we wczesnych latach 60. oraz muzycy wykonujący muzykę alternatywną.

</doc>
<doc id="1424032" url="https://pl.wikipedia.org/wiki?curid=1424032" title="Zespół klasztorny Franciszkanów w Kadynach">
Zespół klasztorny Franciszkanów w Kadynach

Zespół klasztorny franciszkanów w Kadynach – zespół klasztorny franciszkanów zbudowany w latach 1745–1799, w Kadynach na wzniesieniu, w miejscu staropruskiego grodu plemienia Pomezanów.
Historia.
W 1682 roku właścicielem Kadyn został Jan Teodor Schlieben – wojewoda inflancki oraz jeden z przywódców opozycji antyelektorskiej w Prusach Książęcych. Wyznawca luteranizmu stał się gorliwym katolikiem pod wpływem jezuitów z Reszla, co doprowadziło do aktywnego wspierania przez niego Kościoła katolickiego. Jeszcze przed 1682 rokiem rozpoczął budowę kaplicy ku czci św. Antoniego z Padwy oraz pomieszczeń mieszkalnych dla zakonników, w miejscu średniowiecznego grodu, na wzgórzu górującym nad Kadynami. Zwrócił się następnie do o. Erazma Marona, prowincjała wielkopolskiej prowincji bernardynów, aby objął swoją opieką to miejsce.
Schlieben planował wybudować w miejscowości kościół oraz Domek Loretański. Osiedlenie się bernardynów miało skutkować, w zamyśle fundatora, nawracaniem przez nich protestantów w okolicach Gdańska i Elbląga. Schlieben podarował zakonnikom nie tylko miejsce pod budowę kościoła i klasztoru, ale również cztery morgi pruskie gruntu, łąkę oraz zwierzęta gospodarcze (dwa konie i dwa woły) i dwa wozy. Zrezygnował z pobierania opłaty za wyrąb drzewa w lesie oraz za połów ryb. Również jego syn wsparł franciszkanom obdarowując ich ziemią.
Po rozbiorach Polski tereny wokół Elbląga zostały włączone do Prus. Wtedy właśnie klasztor zaczął podupadać, a jego ostateczny koniec i zamknięcie nastąpiły 6 kwietnia 1826 roku, kiedy trzech ostatnich zakonników przeniesiono do innych klasztorów. Budynki klasztorne zostały w części rozebrane, a te, które pozostały, coraz bardziej niszczały, aż popadły w całkowitą ruinę.
Z nastaniem lat 90. XX wieku ruinami kościoła zainteresowała się minister kultury i sztuki Izabella Cywińska. Zamysłem ministerstwa było stworzenie w odbudowanym obiekcie domu pracy twórczej dla ludzi kultury. Po odbudowie murów budowli i przygotowaniu stalowej konstrukcji pod nowy dach, brak środków wymusił przerwanie dalszych prac.
Niedokończony budynek przekazany został kurii biskupiej w Olsztynie, a jej przełożony biskup Edmund Piszcz wystąpił do krakowskiej prowincji braci mniejszych pw. Niepokalanego Poczęcia Najświętszej Maryi Panny, z propozycja przejęcia przez nich pieczy nad kadyńskim klasztorem. Wobec negatywnej odpowiedzi, biskup Piszcz zwrócił się następnie do księży salezjan, których parafia w Tolkmicku obejmuje swoim zasięgiem tereny klasztoru. Także oni odmówili przejęcia zabudowań.
Kiedy powstała Prowincja św. Franciszka, biskup zwrócił się do jej zarządu o objęcie opieką kadyńskiego zabytku. Zgoda jej władz zapoczątkowała nowy okres w dziejach klasztoru.
Kościół.
Pierwsza kaplica w miejscu powstania przyszłego kościoła, była drewniana. Nawet mały pożar mógł doprowadzić do jej całkowitego zniszczenia, dlatego zakonnicy starali się o postawienie budynków murowanych. Kamień węgielny pod budowę świątyni poświęcił sufragan warmiński biskup Franciszek Kurdwanowski. Budowę kościoła rozpoczęto w 1716 roku i trwała aż do 1727 roku, kiedy ukończono prezbiterium i zakrystię. Nawę główną i wieżyczkę skończono budować dopiero w 1739 roku. Kolejne lata trwało wyposażanie wnętrza. Konsekracja świątyni nastąpiła 21 czerwca 1743 roku, a dokonał jej sufragan chełmski Jan Chryzostom Krasiński.
Ołtarze boczne w kościele poświęcono: św. Franciszkowi z Asyżu, św. Antoniemu z Padwy, św. Józefowi oraz św. Annie. Ołtarz główny poświęcony był Matce Bożej Niepokalanie Poczętej. Z boku kościoła znajdowała się kaplica Matki Bożej Loretańskiej. Wszystkie ołtarze imponowały zdobieniami i złoceniami, które wykonał zakonnik Antoni Słaboszewski (Kaplica Loretańska i ołtarz św. Anny) oraz w przypadku pozostałych – nieznany z imienia artysta, nazwiskiem Baar. Za głównym ołtarzem znajdowały się bogato zdobione stalle chóru zakonnego. W 1752 roku zakupiono do kościoła stacje drogi krzyżowej, w 1755 roku nowe organy, natomiast w 1775 roku wybudowano wieżę frontową świątyni. Kościół wybudowany został w stylu barokowym i powierzony w opiekę św. Antoniemu z Padwy.
Po zamknięciu klasztoru wyposażenie kościoła zostało przeniesione do archikatedry we Fromborku.
Klasztor.
Pierwszy klasztor, który zbudowano, był drewniany, co było przedmiotem obaw zakonników, gdyż taka konstrukcja mogła zostać łatwo strawiona przez pożar. Konstrukcję murowaną rozpoczęto budować w 1714 roku. Był to jednopiętrowy, a zarazem jednoskrzydłowy budynek klasztorny, którego budowę ukończono w 1728 roku.

</doc>
<doc id="1424034" url="https://pl.wikipedia.org/wiki?curid=1424034" title="Vespa (ujednoznacznienie)">
Vespa (ujednoznacznienie)



</doc>
<doc id="1424038" url="https://pl.wikipedia.org/wiki?curid=1424038" title="Diplura">
Diplura



</doc>
<doc id="1424039" url="https://pl.wikipedia.org/wiki?curid=1424039" title="Języki czukocko-kamczackie">
Języki czukocko-kamczackie

Języki czukocko-kamczackie – składająca się z 5 języków rodzina językowa północno-wschodniej Syberii, klasyfikowana jako gałąź języków paleoazjatyckich.
Językami tymi posługuje się obecnie ok. 14 tys. osób i liczba ta ciągle spada. W związku z tym, a także ekspansją języka rosyjskiego całą rodzinę językową uznaje się za wymierającą.
W skład rodziny czukocko-kamczackiej wchodzi 5 języków, które dzieli się na 2 grupy:
Język itelmeński jest daleko spokrewniony z językami północnymi.

</doc>
<doc id="1424040" url="https://pl.wikipedia.org/wiki?curid=1424040" title="FC Domagnano">
FC Domagnano

FC Domagnano to klub piłkarski z sanmarińskiego miasteczka Domagnano. Klub ten czterokrotnie wygrał Campionato Sammarinese oraz ośmiokrotnie Coppa Titano. Klub również trzykrotnie sięgał po Trofeo Federale.
Kadra.
"Stan na październik 2007"

</doc>
<doc id="1424043" url="https://pl.wikipedia.org/wiki?curid=1424043" title="Wojciech Blecharczyk">
Wojciech Blecharczyk

Wojciech Aleksander Blecharczyk (ur. 15 grudnia 1962 w Lubaczowie) – polski biolog, nauczyciel szkolny i akademicki, działacz ekologiczny, doktor nauk o ziemi. Polityk, samorządowiec, od 2002 do 2014 burmistrz Sanoka.
Życiorys.
Syn Tomasza (nauczyciel geografii, doktor nauk pedagogicznych, dyrektor szkół w Sanoku, wojewódzki kurator oświaty, zasiadał we władzach Związku Nauczycielstwa Polskiego w Warszawie) i Anny (nauczycielka języka rosyjskiego). Brat Grzegorza (ur. 1960, prawnik, sędzia Sądu Rejonowego i Okręgowego w Krośnie). Żonaty – żona Anna, nauczycielka, ma córkę Izabelę absolwentka socjologii.
Wykształcenie i kariera.
W 1981 ukończył I Liceum Ogólnokształcące im. Komisji Edukacji Narodowej w Sanoku. Ukończył studia biologii ze specjalnością herpetologia na Wydziale Geograficzno–Biologicznym Wyższej Szkole Pedagogicznej w Krakowie, następnie studia podyplomowe w zakresie ochrony środowiska na Akademii Górniczo-Hutniczej im. Stanisława Staszica w Krakowie. Pracował jako nauczyciel biologii w szkole podstawowej w Falejówce, a potem w II Liceum Ogólnokształcącym w Sanoku. Nauczał także w Pogotowiu Opiekuńczym w Sanoku. W 2012 na Uniwersytecie Pedagogicznym im. Komisji Edukacji Narodowej w Krakowie uzyskał stopień naukowy doktora w dziedzinie nauk o ziemi w zakresie ochrony środowiska.
Został kierownikiem centrum ekologicznego, od 1989 działającego przy ul. Zielonej 39 w Sanoku. Podjął działalność na rzecz ochrony przyrody, głównie jako działacz ekologiczny Ligi Ochrony Przyrody. Był wiceprezesem, od 1994 prezesem zarządu Okręgowego LOP w Krośnie, od 1999 Prezesem Zarządu Wojewódzkiego LOP w Krośnie, od 1999 przez 10 lat wicprezesem Zarządu Głównego LOP w Warszawie. Uzyskał uprawnienia rzeczoznawcy i biegłego sądowego sądów okręgowych w zakresie ochrony przyrody, współzałożyciel Powszechnego Uniwersytetu Wiedzy Ekologicznej. Od 2008 Wiceprzewodniczący Narodowej Rady Ekologicznej w Warszawie. Członek Kapituły Konkursu pod patronatem Prezydenta RP na najbardziej ekologiczną gminę w Polsce, członek Zarządu IAKS Polska, PKOL – Komisja Sportu Nauki i Środowiska, Alumni, Association U.S. Departament Exange Programs; towarzystw naukowych z zakresu ochrony środowiska i ochrony przyrody. Został członkiem zarządu Podkarpackiej Regionalnej Organizacji Turystycznej w Rzeszowie (PROT). Członek Rady Programowej ds. Rozwoju i Promocji Turystyki w Małopolsce.
Po ustąpieniu z funkcji burmistrza z Sanoka w 2014 podjął pracę nauczyciela akademickiego w uczelniach wyższych (Uniwersytet Rzeszowski, Uniwersytet Rolniczy im. Hugona Kołłątaja w Krakowie, Akademii Górniczo Hutniczej w Krakowie, Wyższa Szkoła Ekonomii i Informatyki w Krakowie) oraz działalność w instytucjach o charakterze prywatnym (objął stanowisko dyrektora generalnego w Polskiej Izbie Pracy). Od 2018 roku Prezes Izby Gospodarczej „RH plus” w Krakowie. Od 2019 roku główny specjalista ds. Smart City – Innowacje Komunalne MPEC S.A. w Krakowie.
Działalność polityczna.
W wyborach samorządowych 1998 uzyskał mandat radnego Rady Powiatu Sanockiego jako bezpartyjny kandydujący z listy Sojuszu Lewicy Demokratycznej. 21 listopada 1999 został wybrany członkiem Rady Powiatowej SLD w Sanoku oraz delegatem na Zjazd Wojewódzki. W 2002 wybrany przez powiatowe struktury SLD w Sanoku delegatem na Wojewódzką Konwencję Wyborczą partii w Rzeszowie. W wyborach samorządowych 2002 startując z listy Koalicyjny Komitet Wyborczy SLD – Unia Pracy jako kandydat popierany przez SLD uzyskał mandat radnego Rady Miasta Sanoka i został wybrany na urząd burmistrza Sanoka (w drugiej turze uzyskał poparcie 54,31% głosów pokonując dotychczasowego burmistrza Zbigniewa Daszyka). W wyborach samorządowych 2006 wybrany ponownie na burmistrza Sanoka z listy Komitet Wyborczy Wyborców Wojciecha Blecharczyka – „Dla Sanoka”, w pierwszej turze uzyskał 61,68% głosów (9081 głosów). W wyborach samorządowych w 2010 startując z listy KWW Wojciecha Blecharczyka – Dla Sanoka uzyskał mandat radnego Rady Miasta Sanoka. Zasiadł w Komisji Finansowo-Gospodarczej, Komisji Infrastruktury Miejskiej i Komisji Rewizyjnej oraz został wybrany na trzecią kadencję na stanowisko burmistrza miasta Sanoka, w pierwszej turze uzyskał 10187 głosów (65,92% głosów). W honorowym komitecie poparcia znaleźli się wówczas m.in. Elżbieta Dzikowska, prezes PKOl Andrzej Kraśnicki, prezydent Krakowa Jacek Majchrowski, prof. Feliks Kiryk, Janusz Szuber, Tomasz Demkowicz, Ryszard Ziarko (prezes Ciarko), Lesław Wojtas (prezes PBS Bank), Marcin Karczyński.
Podczas jego urzędowania w 2011 Urząd Miasta Sanoka został jednym z czterech udziałowców spółki z ograniczoną odpowiedzialnością prowadzącej klub hokejowy Ciarko PBS Bank KH Sanok. Przed wyborami do Parlamentu Europejskiego w 2014 był w honorowym komitecie poparcia kandydatury Elżbiety Łukacijewskiej z Platformy Obywatelskiej. Z jego inicjatywy został zorganizowany „Światowy Zjazd Sanoczan” w dniach 20–23 czerwca 2014; Wojciech Blecharczyk zasiadł w komitecie honorowym zjazdu.
W wyborach samorządowych w 2014 ubiegał się o reelekcję na stanowisku burmistrza Sanoka startując jako kandydat bezpartyjny, popierany przez Regionalną Izbę Gospodarczą w Sanoku z listy Komitetu Wyborczego Wyborców Wojciecha Blecharczyka – Dla Sanoka. Powstał komitet honorowy wspierający jego kandydaturę. W I turze głosowania 16 listopada 2014 uzyskał wynik 40,8%, a w II turze 30 listopada 2014 osiągnął wynik 49,58% i przegrał różnicą 103 głosów z Tadeuszem Pióro, który został nowym burmistrzem Sanoka.
W wyborach samorządowych 2018 bezskutecznie ubiegał się o mandat radnego Sejmiku Województwa Podkarpackiego, startując z listy KKW Platforma.Nowoczesna Koalicja Obywatelska.
W wyborach parlamentarnych w 2019 został kandydatem na posła na Sejm RP w okręgu wyborczym nr 22, jako kandydat niezależny, z poparciem Partii Zieloni, KWW Wojciecha Blecharczyka – Dla Sanoka oraz Europejskiego Klubu Biznesu Polska z ramienia Koalicji Obywatelskiej. Zdobył 9090 głosów i nie uzyskał mandatu (na liście nr 5 zajął trzecie miejsce, tracąc do wybranego jako drugiego Marka Rząsy 1465 głosów).

</doc>
<doc id="1424066" url="https://pl.wikipedia.org/wiki?curid=1424066" title="Teresa Tomsia">
Teresa Tomsia

Teresa Tomsia (ur. 20 grudnia 1951 w Wołowie) – polska poetka, eseistka, animatorka kultury, autorka tekstów pieśni i scenariuszy.
Życiorys.
Publikowała w pismach literackich: „Czas Kultury”, „W drodze”, paryska „Kultura”, „Arkusz”, „Zeszyty Literackie”, „Topos”, „Gazeta Malarzy i Poetów”, „Tygiel Kultury”, „Wyspa”, „Akcent”, „Panorama wielkopolskiej kultury”, „Arttak”, „Fraza”, w albumach: "Jocz. In memoriam", (Paryż 2013) i "Homo homini res sacra" wydanym na 40-lecie paryskiego Centrum Dialogu (2016). Jej książki poetyckie ukazały się w tłumaczeniu na j. niemiecki: "Konik z Polski – Ein Pferdchen aus Polen" (1992); "Wieczna rzeka – Der ewige Fluss" (1996) oraz na j. niemiecki i francuski "Schöner – Piękniejsze – C'est plus beau" (2000). Wydała prozę dokumentalizowaną o deportacjach z ziemi nowogródzkiej "Dom utracony, dom ocalony" (2009) o zsyłce rodziny matki na Syberię. W szkicach literackich wydanych w WBPiCAK w Poznaniu: "Z szarego notatnika" (2015); "Niedosyt" "poznawania" (2018) odwołuje się do mistrzów poezji refleksyjnej, interesuje ją również „przepis na wiersz” poetów młodszego pokolenia. 
Portrety Teresy Tomsi narysowali znani artyści, m.in. Franciszek Starowieyski i Paweł Jocz – rzeźbiarz i grafik osiadły we Francji, a jej postać wyrzeźbił Michał Milberger w paryskiej pracowni przy rue Borromée jako swoją ostatnią kreację w październiku 1997 roku („Figurka”). Tomiki wierszy z ostatnich lat wydane w serii Biblioteki „Toposu”: "Gdyby to było proste" (2015); "Kobieta w kaplicy" (2016) – nominowany do Nagrody im. ks. J. Twardowskiego – poruszają wątek tożsamości i kresowego rodowodu. Autorka wielokrotnie brała udział w pracach jury ogólnopolskich konkursów poetyckich, m.in. „O ludzką twarz człowieka” (Krośnice 1999, 2005, 2006), „Bliżej Nieskończonego” (Poznań 2006, 2007), w kapitule Nagrody Artystycznej im. ks. Józefa Sadzika (Paryż 2000-2008), w jury Nagrody Poetyckiej im. Konstantego Ildefonsa Gałczyńskiego „Orfeusz” (Pranie 2018) i Ogólnopolskiego Konkursu Poetyckiego im. Michała Kajki (Ogródek 2019). Za osiągnięcia artystyczne, upowszechnianie prawdy historii i poezji śpiewanej w poznańskim Klubie Piosenki Literackiej „Szary Orfeusz” oraz realizację projektów literackich w Duszpasterstwie Środowisk Twórczych została uhonorowana, m.in. medalem „Zasłużony Kulturze Gloria Artis” (2007), Nagrodą Marszałka Województwa Wielkopolskiego (2011), Medalem Wojewody Wielkopolski im. Witolda Celichowskiego (2015). Pochodzi z ziemiańskiej rodziny Kresowian, urodzona w Wołowie na Dolnym Śląsku, wychowała się w pomorskim miasteczku przesiedleńców, co opisuje w książce "Świdwin przypomniany" (2018). Absolwentka polonistyki UAM i studium reżyserii, pracowała w domu kultury, w kabarecie „Tey”, uczyła j. polskiego w gimnazjum. Od 1981 roku mieszka z rodziną w Poznaniu. Należy do Stowarzyszenia Pisarzy Polskich. 
Nagrody.
Za pracę twórczą oraz upowszechnianie polskiej poezji, pieśni i piosenki poetyckiej:

</doc>
<doc id="1424068" url="https://pl.wikipedia.org/wiki?curid=1424068" title="Samuel Kornitzer">
Samuel Kornitzer

Samuel Szmelkes Kornitzer, hebr. שמואל שמעלקא קארניצער (ur. 29 lipca 1905 w Nogyszőllős, zm. 21 lutego 1941 w Auschwitz-Birkenau) – polski rabin, syn Józefa Nechemiasza Kornitzera, ostatniego przedwojennego naczelnego rabina Krakowa.
Od 1935 pełnił funkcję dajana i w latach 1936-1939 członka Tymczasowego Zarządu Gminy Wyznaniowej Żydowskiej w Krakowie. W 1940 wraz z rabinem Schabse Rapaportem przekazał pismo do Rady Głównej Opiekuńczej z prośbą o wstawiennictwo u księcia metropolity Adama Sapiehy, w celu powstrzymania wysiedleń Żydów z getta krakowskiego. Zarówno Rada, jak i Sapieha interweniowali w tej sprawie u władz niemieckich. W rezultacie jednak obaj rabini zostali aresztowani i 21 lutego osadzeni w niemieckim obozie koncentracyjnym Auschwitz-Birkenau. Kornitzer otrzymał numer obozowy 10370. Zmarł 25 lutego 1941, o czym świadczy akt zgonu jaki otrzymała żona Kornitzera.
Jego prochy zostały wykupione i pochowane na nowym cmentarzu żydowskim przy ulicy Miodowej w Krakowie.

</doc>
<doc id="1424070" url="https://pl.wikipedia.org/wiki?curid=1424070" title="Emitery miękkie">
Emitery miękkie

Emitery miękkie - inaczej zwane emiterami promieniowania miękkiego, jest to grupa izotopów promieniotwórczych, które emitują promieniowanie o niskiej energii. Koronnym przykładem może być węgiel-14 - emiter miękkiego promieniowania beta minus. Izotopy tego rodzaju są stosowane dosyć powszechnie w eksperymentach radiometrycznych, ze względu na fakt, iż dzięki ich zastosowaniu zbieramy informacje tylko z grubości tzw. cienkiej warstwy (zmniejsza to błędy i zakłócenia pochodzące z roztworu). Ponadto ich zastosowanie zwiększa bezpieczeństwo pracy (większość nisko energetycznych cząstek beta minus jest zatrzymywana przez skórę).

</doc>
<doc id="1424071" url="https://pl.wikipedia.org/wiki?curid=1424071" title="Okręg Korpusu Nr IV">
Okręg Korpusu Nr IV

Okręg Korpusu Nr IV (OK IV) – okręg wojskowy Wojska Polskiego II RP w latach 1921–1939 z siedzibą dowództwa w Łodzi.
Zasięg terytorialny okręgu w latach 1938–1939.
Okręg Korpusu Nr IV obejmował swoim zasięgiem (...)
Jednostki i instytucje wojskowe stacjonujące na obszarze OK VI.
Oddziały i zakłady służb.
Kierownictwa rejonów sanitarnych zostały utworzone w listopadzie 1921 roku, natomiast ich likwidacja została przeprowadzona w kwietniu 1924 roku.

</doc>
<doc id="1424073" url="https://pl.wikipedia.org/wiki?curid=1424073" title="Samolot trójpłatowy">
Samolot trójpłatowy



</doc>
<doc id="1424074" url="https://pl.wikipedia.org/wiki?curid=1424074" title="Jednopłatowiec">
Jednopłatowiec



</doc>
<doc id="1424076" url="https://pl.wikipedia.org/wiki?curid=1424076" title="Samolot jednopłatowy">
Samolot jednopłatowy



</doc>
<doc id="1424079" url="https://pl.wikipedia.org/wiki?curid=1424079" title="Stadion Robotniczy">
Stadion Robotniczy

Stadion Robotniczy () – nieistniejący stadion wielofunkcyjny, usytuowany w północno-wschodniej części Pekinu. Posiadał miejsca dla 64 000 widzów. Był drugim największym tego typu obiektem w Pekinie zaraz po Stadionie Narodowym.
Historia.
Został wzniesiony w 1959, jako jeden z tzw. dziesięciu wielkich budynków, których budowa miała uczcić 10. rocznicę powstania Chińskiej Republiki Ludowej. Obiekt był najważniejszą areną Igrzysk Azjatyckich w 1990. W 2001 stadion był główną areną uniwersjady.
W latach 2006-2008 przeszedł gruntowną przebudowę w ramach przygotowań do igrzysk olimpijskich w 2008. W wyniku przeprowadzonych prac pojemność stadionu zmniejszyła się do 62 000 widzów. Zmodernizowano także oświetlenie stadionu, poprawiono pomieszczenia do których wdzierała się woda, a także zainstalowano ekologiczne rozwiązania. W ramach piłkarskiego turnieju na Igrzyskach odbyły się tu między innymi mecze ćwierćfinałowe i półfinałowe. Po zakończeniu Igrzysk obiekt stał się miejscem rozgrywania spotkań ligowych drużyny Beijing Guo'an.
4 stycznia 2020 roku ogłoszono, że Stadion Robotniczy będzie areną zmagań w ramach Pucharu Azji 2023. W październiku 2020 potwierdzono, że obecny stadion zostanie zburzony, a jego miejsce powstanie zupełnie nowy stadion.

</doc>
<doc id="1424080" url="https://pl.wikipedia.org/wiki?curid=1424080" title="Beijing Workers' Stadium">
Beijing Workers' Stadium



</doc>
<doc id="1424083" url="https://pl.wikipedia.org/wiki?curid=1424083" title="Strzelecka Brygada Obrony Narodowej">
Strzelecka Brygada Obrony Narodowej

Strzelecka Brygada Obrony Narodowej – brygada Obrony Narodowej Wojska Polskiego II Rzeczypospolitej.
27 kwietnia 1939 Departament Piechoty Ministerstwa Spraw Wojskowych wydał rozkaz o utworzeniu nowych brygad Obrony Narodowej oraz o zorganizowaniu nowych jednostek w istniejących brygadach ON. Zgodnie z tym rozkazem zamierzano sformować sześć batalionów strzeleckich ON. Wiosną 1939, w pierwszej fazie, zorganizować miano trzy bataliony:
Organizację pododdziałów przeprowadzić mieli dowódcy: Podkarpackiej Brygady ON (1 batalion) i Wołyńskiej Półbrygady ON (2 batalion). Żołnierze mieli być rekrutowani do tych batalionów wyłącznie spośród zarejestrowanych członków Związku Strzeleckiego.
Etat batalionu przewidywał dwóch oficerów służby stałej i czterech podoficerów zawodowych oraz 71 podoficerów rezerwy i 458 szeregowców. Mimo wydania wiążącego rozkazu formowanie strzeleckich batalionów ON odłożono w czasie.
29 sierpnia 1939 Biuro do Spraw Jednostek Obrony Narodowej wydało rozkaz wykonawczy w sprawie organizacji 1, 2 i 3 Strzeleckich batalionów Obrony Narodowej. Wymienione pododdziały tworzyć miały Strzelecką Brygadę ON z miejscem postoju dowództwa w Warszawie. Bataliony miały zostać zorganizowane na zasadach określonych w kwietniu tego roku. Na stanowisko dowódcy brygady został wyznaczony ppłk piech. Stefan Leukos-Kowalski.
Kazimierz Pindel w swojej monografii o Obronie Narodowej, opierając się na relacji p. Leonarda Zielińskiego, podał, że 3 Strzelecki batalion ON w Łodzi został sformowany i był wykorzystywany do pełnienia służby wartowniczej, a po wycofaniu z miasta uległ rozproszeniu.

</doc>
<doc id="1424084" url="https://pl.wikipedia.org/wiki?curid=1424084" title="Sprawa Thomasa Crowna">
Sprawa Thomasa Crowna

Sprawa Thomasa Crowna lub Afera Thomasa Crowna () – amerykański film kryminalny z 1968 roku w reżyserii Normana Jewisona ze Steve'em McQueenem i Faye Dunaway w rolach głównych.
Fabuła.
W Bostonie dokonano zuchwałej kradzieży pieniędzy z banku. Agencja ubezpieczeniowa wysyła tam swoją najlepszą agentkę – Vicky Anderson, by zajęła się tą sprawą. Vicky wyznaje dość niecodzienną teorię – uważa, że każda zbrodnia ma swoją osobowość, określony typ człowieka jaki za nią stoi. Jej podejrzenia kierują się ku odnoszącemu wielkie sukcesy milionerowi Thomasowi Crownowi, z którym bliżej zaznajamia się.
Zdjęcia.
Zdjęcia do filmu realizowane były na terenie amerykańskich stanów Massachusetts i New Hampshire.

</doc>
<doc id="1424086" url="https://pl.wikipedia.org/wiki?curid=1424086" title="Lekkoatletyka na Nauru">
Lekkoatletyka na Nauru

Lekkoatletyka na Nauru jest uprawiana przez niewielką liczbę osób, stąd też wyniki przez nich uzyskiwane są jednymi z najgorszych na świecie. 
Nauruańscy lekkoatleci nigdy nie wystartowali na Igrzyskach Olimpijskich. Największa szansa na osiągnięcie tego celu miała miejsce w 2000 roku, kiedy igrzyska rozgrywały się w Sydney. Wówczas do startu zgłoszony był Cherico Detenamo, ale zabrakło go na starcie.
Nauruańscy lekkoatleci sporadycznie zdobywają medale na międzynarodowych imprezach.

</doc>
<doc id="1424088" url="https://pl.wikipedia.org/wiki?curid=1424088" title="Come on Pilgrim">
Come on Pilgrim

Come on Pilgrim — debiutancki album amerykańskiej grupy rockowej Pixies wydany 12 października 1987 roku.

</doc>
<doc id="1424093" url="https://pl.wikipedia.org/wiki?curid=1424093" title="Entognatha">
Entognatha



</doc>
<doc id="1424096" url="https://pl.wikipedia.org/wiki?curid=1424096" title="Zakon dominikanów">
Zakon dominikanów



</doc>
<doc id="1424100" url="https://pl.wikipedia.org/wiki?curid=1424100" title="Emma Pollock">
Emma Pollock

Emma Pollock – szkocka piosenkarka, autorka piosenek i gitarzystka. Współzałożycielka zespołu The Delgados. Po rozpadzie zespołu w 2005 roku, podpisała kontakt na nagranie solowej płyty z 4AD.
17 września 2007 wyszedł jej pierwszy solowy album „Watch the fireworks”.

</doc>
<doc id="1424103" url="https://pl.wikipedia.org/wiki?curid=1424103" title="Olejek neroli">
Olejek neroli

Olejek neroli - olejek eteryczny otrzymywany z kwiatów pomarańczy gorzkiej, używany w średniowieczu jako perfumy w postaci wody neroli. Został wprowadzony przez księżną Neroli, a swój zapach zawdzięcza niewielkiej ilości indolu i antranilanu metylu. Jego głównymi składnikami są linalool, octan linalilu, limonen i β-pinen.

</doc>
<doc id="1424106" url="https://pl.wikipedia.org/wiki?curid=1424106" title="Parafia Świętej Trójcy w Lubinie">
Parafia Świętej Trójcy w Lubinie

Parafia Świętej Trójcy – parafia prawosławna w Lubinie, w dekanacie Lubin diecezji wrocławsko-szczecińskiej.
Na terenie parafii funkcjonuje 1 cerkiew:
Historia.
Pierwsze prawosławne nabożeństwo w Lubinie odbyło się kilka lat po II wojnie światowej, w 1949. Architektem życia religijnego był ks. Jan Lewiarz z Zimnej Wody.
Parafia, nie bez przeszkód, została erygowana 9 stycznia 1951. Początkowo przyznano jej zdewastowany w 60% poewangelicki kościółek na Starym Lubinie. Dzięki pieniądzom z ogólnometropolitalnej zbiórki, w 1952 rozpoczęto remont. Niestety, brak środków finansowych i pomocy ze strony władz nie pozwolił na dokończenie zaplanowanych robót.
Istotnym wydarzeniem dla parafian była wizytacja 3 czerwca 1956 biskupa Stefana (Rudyka).
Do 1958 cerkiew w Lubinie była filią parafii w Zimnej Wodzie. Pierwszym proboszczem samodzielnej parafii pod wezwaniem Świętej Trójcy był ks. Michał Rydzanicz.
24 listopada 1959 parafia otrzymała budynek przy ulicy 1 Maja, który w przeszłości pełnił funkcję ewangelickiej kaplicy, a następnie sali gimnastycznej tutejszego gimnazjum żeńskiego; świątynię na Starym Lubinie przejął Kościół rzymskokatolicki. Adaptacja obiektu na cerkiew wymagała pewnych nakładów finansowych i prac remontowych. Po ich ukończeniu poświęcenia świątyni dokonał ksiądz Atanazy Sławiński.
Cerkiew z upływem lat poddawana była kolejnym pracom remontowym i budowlanym, wzbogacano wystrój, m.in. umieszczono ikonostas, dobudowano przedsionek i prezbiterium (ołtarz). Od 30 stycznia 2006 funkcję proboszcza parafii pełni ks. mgr Bogdan Repeła.
W 2013 parafia liczyła około 350 osób, zamieszkujących Lubin i okoliczne wsie.

</doc>
<doc id="1424108" url="https://pl.wikipedia.org/wiki?curid=1424108" title="Sauvolle">
Sauvolle

Sauvolle lub Sieur de Sauvolve de La Villantry był pełniącym obowiązki gubernatora kolonii Luizjany w latach 1699–1700, gdy Pierre Le Moyne d’Iberville udał się z powrotem do Francji. Zmarł na żółtą febrę w 1701 roku.
W opracowaniach historycznych często przyjmuje się, że był bratem Pierre’a Le Moyne d’Iberville i Jean-Baptiste Le Moyne de Bienville.

</doc>
<doc id="1424109" url="https://pl.wikipedia.org/wiki?curid=1424109" title="Sieur de Sauvolve">
Sieur de Sauvolve



</doc>
<doc id="1424112" url="https://pl.wikipedia.org/wiki?curid=1424112" title="Roman Eminowicz">
Roman Eminowicz

Roman Radogosław (Radagost) Eminowicz h. Dołęga, pseudonim "Jan Fersten" (ur. 18 maja 1900 w Krakowie, zm. 10 listopada 1920 w Zamościu) – student Wydziału Filozoficznego UJ, poeta i krytyk literacki, legionista, plutonowy Wojska Polskiego, kawaler Orderu Virtuti Militari.
Życiorys.
Syn Wincentego i Heleny z Zopothów. Uczył się w c. k. Gimnazjum III w rodzinnym Krakowie. W listopadzie 1917, jako uczeń ósmej klasy wstąpił do 2 pułku ułanów.
Podczas wojny polsko-bolszewickiej walczył w szeregach 43 pułku Strzelców Kresowych, w stopniu plutonowego. W lipcu 1920 zgłosił się do 7 pułku artylerii polowej. 10 października pod Nowogrodem Wołyńskim został ciężko ranny w kręgosłup i płuca. Zmarł z ran 10 listopada 1920 w szpitalu wojskowym w Zamościu. Pochowany w Zamościu, a 24 marca 1922 roku po nabożeństwie w kościele garnizonowym św. Piotra i Pawła odbył się pogrzeb na Cmentarzu Rakowickim w Krakowie pas 8 rząd płd..
27 kwietnia 1921 "„w uznaniu nadzwyczajnych zasług dla dobra Ojczyzny położonych i okupionych śmiercią wskutek ran odniesionych na froncie”" został pośmiertnie mianowany z dniem 15 marca 1921 podporucznikiem w piechocie.
27 sierpnia 1920 sprostowano, że plut. Roman Eminowicz został mianowany podporucznikiem z dniem 10 listopada 1920.

</doc>
<doc id="1424114" url="https://pl.wikipedia.org/wiki?curid=1424114" title="Oszczep (przyrząd sportowy)">
Oszczep (przyrząd sportowy)

Oszczep – broń sportowa używana w lekkoatletyce przy rozgrywaniu rzutu oszczepem. Oszczep składa się z metalowego trzonu, ostro zakończonego grotu oraz osznurowania. Trzon oszczepu ma przekrój okrągły, a jego największa średnica znajduje się przy osznurowaniu. Grot ma około 25–30 centymetrów długości i waży około 80 gramów. Osznurowanie (stanowiące środek ciężkości oszczepu) znajduje się mniej więcej w ⅛ jego długości i ma długość około 15 centymetrów. Długość oszczepu dla mężczyzn wynosi od 260 do 270 centymetrów. Sprzęt taki waży 800 gramów. Kobiety od wieku juniorskiego używają oszczepów 600-gramowych o długości od 220 do 230 centymetrów. Takich oszczepów używają także młodzicy. Juniorzy młodsi korzystają ze sprzętu ważącego 700 gramów, a juniorki młodsze sprzętu o masie 500 gramów. Do celów treningowych produkowane są także oszczepy o innych masach np. 300, 400 czy 500 gramów. Przed II wojną światową używano oszczepów drewnianych. W okresie powojennym zaczęto tworzyć oszczepy aerodynamiczne. Pierwszy taki sprzęt stworzył amerykański oszczepnik Franklin Held.

</doc>
<doc id="1424116" url="https://pl.wikipedia.org/wiki?curid=1424116" title="Alp (potwór)">
Alp (potwór)

Alp – legendarna istota. Rodzaj wampira. Jest to tzw. wampir wyższy, przez niektórych nazywany także zmorą. Występuje zwykle pod postacią ludzkiej kobiety, potrafi się polimorfować w zwierzęta takie jak pies czy kot. Spotkać go można zwykle w okolicach wsi. Atakuje tylko nocą podczas pełni. Krew wysysa głównie ze śpiących istot, wgryzając się wstrzykuje w ciało ofiary usypiającą substancję, powodującą koszmary. Pojawia się między innymi w sadze o wiedźminie i "Narrenturm" Andrzeja Sapkowskiego, jako odmiana wampira (mężczyzna o białych włosach), oraz w grze komputerowej Heroes of Might and Magic III.
Alp wywodzi się z germańskiej mitologii, o czym świadczą terminy Alptraum (koszmar senny) i Alpdrück (postać z koszmaru, dusząca śpiącego, czyli Dusiołek).

</doc>
<doc id="1424118" url="https://pl.wikipedia.org/wiki?curid=1424118" title="Jagodne (powiat rycki)">
Jagodne (powiat rycki)

Jagodne – osada w Polsce położona w województwie lubelskim, w powiecie ryckim, w gminie Kłoczew.
W latach 1954–1968 wieś należała i była siedzibą władz gromady Jagodne, po jej zniesieniu w gromadzie Gózd. W latach 1975–1998 miejscowość należała administracyjnie do województwa siedleckiego.
Wieś w sołectwie Sosnówka gminy Kłoczew.

</doc>
<doc id="1424119" url="https://pl.wikipedia.org/wiki?curid=1424119" title="Metro w Jekaterynburgu">
Metro w Jekaterynburgu

Metro w Jekaterynburgu – system metra w Jekaterynburgu w Rosji.
Składa się obecnie z jednej linii o orientacji północ-południe otwartej w 1991 roku, planowana jest jego rozbudowa. Metro jest zsynchronizowane z działającą tu siecią tramwajową umożliwiającą dostęp do zachodnich dzielnic Jekaterynburga.
Historia.
Jekaterynburg, czwarte co do wielkości miasto Rosji, zaczęło się borykać z natężonym ruchem już w połowie lat 70 XX wieku. Wówczas to miasto przekroczyło milion mieszkańców. Zaistniała więc potrzeba wybudowania środka transportu który umożliwiłby sprawniejszą komunikację w mieście. Tak więc decyzja o budowie metra zapadła już 28 sierpnia 1980 roku.
Pierwsze prace budowlane ruszyły w 1982 roku. Podczas prac napotkano się na wiele problemów natury hydrologicznej co przełożyło się na opóźnienia w terminie zakończenia prac. Wreszcie 26 kwietnia 1991 roku oddano do użytku pierwszy odcinek Jekaterynburskiego metra wraz z trzema stacjami: Prospektem Kosmonautów, Urałmaszem i Maszynostroitielejem.
Dwa lata późnej do ówczesnej sieci włączono stację Uralskaja, a pod koniec 1994 roku dwie kolejne: Dinamo i Plac 1905 Roku. W 2002 roku linię metra uzupełniono o stację Gieologiczeskaja. W 2011 roku linię metra uzupełniono o stacje Botaniczeskaja, natomiast latem 2012 roku oddano do użytku stację Czkałowskają.

</doc>
<doc id="1424120" url="https://pl.wikipedia.org/wiki?curid=1424120" title="Odrzut swobodnego zamka">
Odrzut swobodnego zamka



</doc>
<doc id="1424122" url="https://pl.wikipedia.org/wiki?curid=1424122" title="Historia Krosna">
Historia Krosna

Historia Krosna sięga ponad 6000 lat kiedy to pojawiły się pierwsze skupiska ludzkie na tych terenach. Pierwsze udokumentowane zapisy na temat osiedli w tym miejscu dotyczą czasów pierwszych Piastów, czyli początków historii Polski.
Krośnieński złoty wiek.
za kwotę 2400 florenów.
II wojna światowa.
Wieczorem (ok. godz.21), Krosno zostało zajęte przez zmotoryzowany oddział Niemców z I Dywizji Górskiej (1 DG) gen. Hansa Küblera manewrem oskrzydlającym, z dwóch kierunków z głównym uderzaniem od strony zachodniej, tj. od Turaszówki i Białobrzegów. Na ul. Krakowskiej doszło do małej potyczki. Komendę miasta "Orstkomando" umieszczono w budynku szkoły żeńskiej. Einsatzgruppe dowodził Albert Schultz.
Przy ul. Ordynackiej, potem przy ul. Czajkowskiego – w dworku dr. T. Piaseckiego mieściła się placówka gestapo z szefem (1.10.1940-5.03.1944) Gustawem Schmatzlerem oraz Oskarem Bäcker (kolonialistą niemieckim z Gródka). Komendantem policji ukraińskiej był nazista Daroban, a zastępcą Władymir Najda – weterynarz – szef Ukraińskiej Szkoły Strażników Przemysłowych w Moderówce.
Przynależność państwowa.
Od uzyskania praw miejskich Krosno znajdowało się pod panowaniem następujących państw:

</doc>
<doc id="1424123" url="https://pl.wikipedia.org/wiki?curid=1424123" title="Neil Adams">
Neil Adams

Neil Adams (ur. 27 września 1958 w Rugby w Warwickshire) – brytyjski judoka, uczestnik i medalista letnich igrzysk olimpijskich. Odznaczony Orderem Imperium Brytyjskiego. Posiadacz 8 Dana w judo.
Osiągnięcia zawodowe.
Wielokrotnie zdobywał medale na mistrzostwach Europy (III miejsce w 1978 i 1982, I - w 1979, 1980, 1983-1985) i świata w judo (III miejsce w 1979 i 1985, I - w 1981, II - w 1983). Zdobył dwa srebrne medale na igrzyskach olimpijskich - w latach 1980 i 1984.
Jest to pierwszy brytyjski judoka płci męskiej, który został zarówno mistrzem Europy, jak i świata.

</doc>
<doc id="1424127" url="https://pl.wikipedia.org/wiki?curid=1424127" title="Dave Beasant">
Dave Beasant

David John "Dave" Beasant (ur. 20 marca 1959 w Londynie) – piłkarz angielski występujący na pozycji bramkarza.
Rozpoczął karierę w latach siedemdziesiątych XX wieku. Były gracz m.in. Wimbledon F.C. i Chelsea F.C. Rozegrał 2 mecze w pierwszej reprezentacji Anglii w piłce nożnej. Grał w piłkę nożną do 44 roku życia. Później został trenerem bramkarzy w reprezentacji Irlandii Północnej. Zrezygnował z funkcji trenera w 2007.

</doc>
<doc id="1424128" url="https://pl.wikipedia.org/wiki?curid=1424128" title="Honky Château">
Honky Château

Honky Château – piąty studyjny album brytyjskiego muzyka Eltona Johna, wydany w roku 1972. W 2003 zajął 357. miejsce na liście pięciuset największych albumów wszech czasów opublikowanej przez magazyn Rolling Stone. Album powstał w styczniu 1972 roku we Francji w miejscowościach Château d'Hérouville i w Pontoise. Wydany w Wielkiej Brytanii 19 maja 1972, a w USA tydzień później.
W 2003 album został sklasyfikowany na 357. miejscu listy 500 albumów wszech czasów magazynu Rolling Stone. 
Strona muzyczna.
Pierwszy utwór "Honky Cat" jest utrzymany w stylu nowoorleańskiego funky. Wspomina o artystach takich jak Dr. John i Allen Toussaint. Występuje tu czteroosobowy zespół grający na rogu.
Ocena krytyków.
Krytyk Jon Landau z magazynu "Rolling Stone" opisał wydawnictwo jako "bogaty, ciepły, satysfakcjonujący album, który staje ponad bagnem obecnych nagrań". Ponad 30 lat po ukazaniu się płyty Stephen Thomas Erlewine z "AllMusic" oświadczył, że album pomyślnie przeszedł próbę czasu: "to brzmi jak najbardziej doskonały i zbliżający zbiór piosenek Eltona Johna i Berniego Taupina, jaki kiedykolwiek powstał".
Notowania.
Album
Single

</doc>
<doc id="1424134" url="https://pl.wikipedia.org/wiki?curid=1424134" title="Karol I Grimaldi">
Karol I Grimaldi

Karol I Grimaldi (zm. między kwietniem a wrześniem 1357) – senior Monako od 1338, Menton od 1346, Roquebrune od 1355. Syn Rainiera I Grimaldiego (zm. 1293) i jego pierwszej żony Salvaticcy del Carretto.
9 lipca 1338 r. Karol odkupił ziemię na Skale Monako od Genueńczyka Niccolo Spinoli, dzięki czemu został seniorem Monako. Posiadał fortecę i kilku wąskich rzędów domów zamieszkanych przez około dwustu mieszkańców. 12 maja 1341 r. nabył jeszcze tereny na zachód, razem z Cap d’Ail. Zyskał przyjaźń Roberta I Mądrego, króla Neapolu, dzięki czemu miał spokój od gibelinów genueńskich. Respektował zwolnienie Monakijczyków od podatków. Dochody zapewnił sobie dzięki wprowadzeniu „prawa morskiego”, które polegało na uiszczaniu opłaty w wysokości 2% wartości towarów przewożonych na statkach przepływających w zasięgu wzroku z twierdzy. Karol ufortyfikował fort, wybudował arsenał oraz zapewnił sobie żołnierzy najemnych z Prowansji oraz Francji. Uniezależnił się od Genui ogłaszając się „seniorem Monako” w 1342 r.
W czasach konfliktu dynastycznego między królami Francji i Anglii, który później przerodził się w „wojnę stuletnią” (1337-1453), Karol I Grimaldi pomagał Filipowi VI francuskiemu. Służył mu jako admirał floty. W latach 1338–1340 dowodził 21 statkami, atakował południowe wybrzeża Anglii, potem patrolował rejon Morza Śródziemnego oraz chronił statki przed piratami. W latach 1341–1343 walczył na terenie Bretanii. Nie brał udziału w przegranej bitwie pod Crécy w 1346 r. We wrześniu tego roku zaatakował statki angielskie koło Calais od morza, ale bez skutku. Miasto wzięto głodem w 1347 r.
Podczas nieobecności Karola I Monako było schronieniem dla piratów, przestępców, którzy plądrowali wybrzeża Ligurii oraz niszczyli handel. Po powrocie Karol I ukrócił piractwo wokół Monako. Za zarobione od Filipa VI pieniądze, kupił Vento, seniorię Menton z 16 tys. florenów w dniu 19 kwietnia 1346 r., seniorię Castillon w listopadzie 1348 r. oraz seniorię Roquebrune 2 stycznia 1355 r. Ostatnią kupił od Wilhelma Piotra Lascarisa, księcia Vintimille.
W dniu 29 czerwca 1352 r., Karol I podzielił się władzą nad Monako ze stryjem Antonim (najmłodszym bratem jego ojca) oraz z własnymi synami, Rainierem II i Gabrielem.
Genua obawiając się sojuszu Karola I z Francją zaatakowała jego ziemie z lądu i morza latem 1355 r. Doża Simon Bocaneggra uważał Monako za własność Genui. Twierdzy bronił Rainier II Grimaldi, syn Karola I, który prawdopodobnie w tym czasie już nie żył. Genueńczycy dysponowali 4 tysiącami żołnierzy i 20 galerami, a siły Monakijczycy były dziesięciokrotnie mniej liczne. Po ciężkich walkach Rainier II skapitulował. 15 sierpnia 1357 r. Genueńczycy przejęli Monako.
Rodzina.
Karol I był żonaty z Lucchiną, córką Girardo Spinoli, seniora Dertonne. Miał z nią ośmioro dzieci:

</doc>
<doc id="1424136" url="https://pl.wikipedia.org/wiki?curid=1424136" title="Pistolet CZ 82, 83">
Pistolet CZ 82, 83



</doc>
<doc id="1424137" url="https://pl.wikipedia.org/wiki?curid=1424137" title="Only Through the Pain">
Only Through the Pain

Only Through the Pain – trzeci album amerykańskiego zespołu Trapt, wydany w 2008 roku.

</doc>
<doc id="1424139" url="https://pl.wikipedia.org/wiki?curid=1424139" title="Bazylika kolegiacka Świętej Trójcy w Krośnie">
Bazylika kolegiacka Świętej Trójcy w Krośnie

Bazylika kolegiacka Świętej Trójcy w Krośnie (fara krośnieńska) – zabytkowy parafialny kościół rzymskokatolicki w Krośnie. Jest farą (kościołem farnym) dla Krosna, czyli najstarszym kościołem w mieście.
Historia i opis.
Tradycyjnie przyjmuje się, że zarówno parafia, jak i pierwszy kościół powstał w 1342 roku. Pełny obwód ścian odnaleźć można w prezbiterialnej i nawowej części dzisiejszej świątyni. Pierwotne prezbiterium, niższe od obecnego, nakryte było sklepieniem krzyżowo – żebrowym osadzonym na kamiennych wspornikach. Dwunawowy halowy korpus świątyni nakrywało pierwotnie pięć przęseł sklepienia o elementach trójpodporowych, wspartych na czterech umieszczonych osiowo filarach międzynawowych. Sklepienia tego typu były bardzo popularne w Małopolsce w czasach Kazimierza Wielkiego. Zbliżone realizacje, związane bezpośrednio z patronatem artystycznym tego monarchy, powstały równocześnie w Wiślicy, Niepołomicach, Stopnicy, Szydłowie i Nowym Sączu.
Efektem znacznego rozwoju i wzbogacenia się miasta w wieku XV były ustawiczne rozbudowy jego głównej świątyni. W pierwszej połowie tego stulecia od północy zostają dobudowane kaplice św. Anny (przed 1402) i św. Wojciecha (przed 1448), a od strony południowej Bractwa Najświętsze Maryi Panny (przed 1446) i śś. Piotra i Pawła (przed 1512). U schyłku XV wieku nadbudowano prezbiterium i zasklepiono go nowym, zachowanym do dzisiaj, późnogotyckim sklepieniem sieciowym. Przełom wieku XV i XVI przyniósł powiększenie zakrystii w kierunku wschodnim i jej nadbudowę o pomieszczenie skarbca na piętrze. W roku 1638 miał miejsce w Krośnie groźny pożar, który strawił znaczną część miasta. Do niedawna przypuszczano, że ogień poważnie zniszczył także główną świątynię miasta. W świetle naszych badań twierdzenia takie wydają się jednak mocno przesadzone.
Nowożytny kształt architektoniczny kościoła jest zasługą rajcy krośnieńskiego szkockiego pochodzenia Wojciecha Roberta Portiusa, który na ten cel przeznaczył znaczną część swoich dochodów. Prace zrealizowane w tym czasie, prowadzone być może pod kierunkiem włoskiego muratora Wincentego Petroniego, przeobraziły wnętrze świątyni z gotyckiego na manierystyczne. Z tego czasu pochodzi zachowane do dziś w nawie kościoła sklepienie kolebkowe z lunetami, wsparte na wprowadzonych do wnętrza świątyni skarpach wewnętrznych, jak też kolebkowo – krzyżowe sklepienia kaplic bocznych. Wtedy też, na polecenie Portiusa, Petroni przebudował kaplicę śś. Piotra i Pawła (przylegającą od południa do nawy kościoła) na kopułowe mauzoleum rodziny Portiusów. W takiej formie, z niewielkimi już tylko zmianami, krośnieński kościół farny przetrwał do początku XX wieku, kiedy odrestaurowano i odsłonięto wiele zatartych wcześniej cech i elementów stylowych.
Polichromię ścian prezbiterium wykonał w 1899 r. Franciszek Daniszewski.
W czasie II wojny światowej uległa zniszczeniu sygnaturka, której nie odtworzono.
W roku 2004 archeolog Jan Gancarski prowadził wykopaliska w krypcie Fary, gdzie odkryto nieznane wcześniej sarkofagi biskupów.
17 września 2012 w bazylice została odsłonięta tablica upamiętniająca ofiary zbrodni katyńskiej związane z Krosnem; w inskrypcji zostali wymienieni m.in.: st. post. Franciszek Ambicki, kpt. inż. Stanisław Jugendfein, por. Marian Sanok, ppor. Michał Seredyński, ppłk dypl. Józef Trepto.
Od sierpnia 2014 roku, proboszczem parafii jest ks. dr. prał Andrzej Chmura.
Ważniejsze elementy wnętrza.
Wystrój wnętrza jest jednym z najlepiej zachowanych i najbogatszych w tej części kraju.
Kaplice.
Większość kaplic w krośnieńskiej farze zostało ufundowanych przez ród Portiusów (Porcjuszów).
Fara ma piękne kaplice: pw. św. św. Piotra i Pawła (dwukopułowe mauzoleum rodziny Portiusów, które wykonał architekt włoski Vincenzo Petroni). Kaplica czteroboczna o ściętych wewnątrz narożach, z kopułą dekorowaną sztukateriami o motywach kartuszowych. Na ścianach kaplicy znajduje się portrety Portiusów, których szczątki spoczywają w niedostępnej krypcie grobowej pod posadzką kaplicy: Anny z Hesnerów Portiusowej (zm. 1648), Roberta Wojciecha Portiusa (zm. 1661) i Tomasza Portiusa – brata Wojciecha Roberta (zm. 1676). Poza tym są tu też kaplice: Matki Boskiej Szkaplerznej, św. Wojciecha (przed 1448), św. Jana Nepomucena, św. Anny (1402).
Dzwonnica.
Dzwonnica kościoła farnego wybudowana w latach 1637–1651 z funduszów Wojciecha Roberta Portiusa. Trójkondygnacyjna, odrębna od bryły świątyni, nakryta baniastym hełmem z kolumnową latarnią, którego obecny kształt jest wynikiem modernizacji przy końcu XIX wieku, według proj. arch. Tadeusza Stryjeńskiego. Wysokość wieży wynosi 38 m. Wewnątrz trzy dzwony, odlane po pożarze Krosna w 1639 r., z funduszu Wojciecha Roberta Portiusa, przez ludwisarzy Stefana Meutela i Jerzego Oliviera. Na wieżę trafiły dopiero po 1658 r. Dzwon „Urban” w dolnym obwodzie ma 490 cm i jest jednym z największych w Polsce. „Jan” mierzy w dolnym obwodzie 390 cm, natomiast „Marian” 350 cm.

</doc>
<doc id="1424141" url="https://pl.wikipedia.org/wiki?curid=1424141" title="Wyższe Seminarium Duchowne Braci Mniejszych w Krakowie">
Wyższe Seminarium Duchowne Braci Mniejszych w Krakowie

Wyższe Seminarium Duchowne Franciszkanów (OFM) pw. św. Bonawentury w Krakowie przy parafii pw. Stygmatów św. Franciszka z Asyżu w Krakowie, przynależące do zakonnej Prowincji Matki Bożej Anielskiej. 
Seminarium prowadzi działalność naukowo-dydaktyczną przygotowującą poprzez studia filozoficzno-teologiczne i formację do kapłaństwa. Od 1995 r. jest afiliowane do Papieskiej Akademii Teologicznej w Krakowie. Kandydaci na studia mający świadectwo dojrzałości odbywają najpierw roczny nowicjat w Zakliczynie n. Dunajcem (przysposobienie zakonne). 
Studia trwają sześć lat. Absolwenci uzyskują tytuł magistra teologii nadany przez Uniwersytet Papieski Jana Pawła II
W seminarium działa wiele grup kleryckich:

</doc>
<doc id="1424144" url="https://pl.wikipedia.org/wiki?curid=1424144" title="Melodyjny hardcore">
Melodyjny hardcore

Melodyjny Hardcore (ang. "melodic hardcore") – podgatunek hardcore punka, charakteryzujący się mniejszą agresywnością oraz, jak sama nazwa na to wskazuje, bardziej melodyjny. Dzięki tym cechom melodyjny hardcore swoim brzmieniem przypomina nieco pop punk. Istnieje również podobieństwo z innym podgatunkiem hardcore – Youth crew.
Historia.
Melodyjny hardcore pojawił się na początku lat osiemdziesiątych. Gatunek wyłonił się na początku ze sceny hardcore w Los Angeles za sprawą The Descendents i Bad Religion, a następnie w kilku innych miejscach na terenie USA – Waszyngtonie (Dag Nasty) oraz nieco później w Nowym Jorku (Gorilla Biscuits, Youth of Today). Względną popularność melodyjny hardcore zyskał jednak dopiero w latach dziewięćdziesiątych za sprawą zespołów z New Jersey – Turning Point i Lifetime. Spośród współczesnych wykonawców najbardziej rozpoznawalne jest Rise Against z Chicago.
Wpływy.
Klasyczne brzmienie melodic hardcore reprezentuje zaledwie część niezbyt dużego grona wykonawców. Pozostali tworzą muzykę zawierającą wpływy post hardcore'u, youth crew, czy też klasycznego punk rocka.

</doc>
<doc id="1424148" url="https://pl.wikipedia.org/wiki?curid=1424148" title="Semen Połtawski">
Semen Połtawski



</doc>
<doc id="1424152" url="https://pl.wikipedia.org/wiki?curid=1424152" title="Katastrofa kolejowa w Marsa Matruh">
Katastrofa kolejowa w Marsa Matruh

Katastrofa kolejowa w Marsa Matruh – katastrofa na przejeździe kolejowo-drogowym, która miała miejsce 16 lipca 2008 r. pod Matruh w północno-zachodniej części Egiptu. W jej wyniku zginęło 40 osób, a ponad 80 zostało rannych.
Pociąg relacji Matruh – Aleksandria na przejeździe kolejowo-drogowym bez zapór rozciął przepełniony pasażerami autobus, mikrobus oraz dwa samochody osobowe, które zostały zepchnięte na tory. Według policji do wypadku doszło, gdy ciężarówka zderzyła się z samochodem i autobusem czekającymi przed przejazdem. Pociąg miał zepsute hamulce, o czym maszynista wcześniej nie informował. Jadąc z maksymalną dozwoloną prędkością, zaniedbał obowiązkowe ostrzeganie sygnałem dźwiękowym przy wjeździe na przejazd. Ofiary śmiertelne to zarówno pasażerowie pojazdów jak i pociągu. Do akcji ratunkowej włączono również służby ratunkowe z odległego Kairu.

</doc>
<doc id="1424155" url="https://pl.wikipedia.org/wiki?curid=1424155" title="Kościół i Klasztor oo. Franciszkanów w Krośnie">
Kościół i Klasztor oo. Franciszkanów w Krośnie

Klasztor oo. franciszkanów z kościołem pw. Najświętszej Marii Panny znajdują się w Krośnie przy ul. Franciszkańskiej, nieopodal rynku.
Franciszkanie w Krośnie.
Nie wiemy dokładnie, kiedy franciszkanie przybyli do Krosna i z której strony. Można przypuszczać, że było to nawet już w połowie XIII stulecia, krótko przed najazdem tatarskim w 1241 roku, lub tuż po nim, kiedy to w wyludnionym rejonie krośnieńskim wzmogło się osadnictwo polskie i niemieckie. Krosno nie należało do diecezji krakowskiej i dlatego zostało objęte działalnością misyjną franciszkanów. Początkowo franciszkanie przebywali w starej, rolniczej osadzie krośnieńskiej, na prawym brzegu Wisłoka, dziś zwanej „Zawodziem”. Tam były sołtys Jan darował franciszkanom łan pola i ogród. Tradycja podaje, że najpierw zatrzymali się przy kaplicy pod wezwaniem Przemienienia Pańskiego, która była pod zarządem miasta. Z czasem wznieśli drewniany klasztor i takiż kościół. Podanie ludowe głosi, że krzyż, który jeszcze krótko po ostatniej wojnie stał na Zawodziu, był ustawiony na miejscu dawnego kościoła franciszkańskiego.
Klasztor krośnieński nigdy nie posiadał dokumentu fundacyjnego. Przyjmuje się, że oficjalne osadzenie franciszkanów w Krośnie miało miejsce dopiero w 1378 r. decyzją biskupa przemyskiego Eryka, także franciszkanina.
W roku 1399 w wielkim pożarze Krosna spalił się drewniany kościół i klasztor franciszkanów. Wtedy bracia postanowili przenieść się w obręb murów miejskich, czyli z prawej na lewą stronę Wisłoka. Dnia 13 lutego 1400 roku gwardian Mikołaj i jego współbracia zawarli umowę z dziedzicznym wójtem Krosna Piotrem, radnymi miasta i mistrzami cechów, na mocy której za 300 grzywien groszy praskich zakupili czworokątną parcelę na terenie miasta. Teren ten był położony w jego południowo-wschodniej części, w narożniku muru zbudowanego przez króla Kazimierza Wielkiego, między dwoma basztami, w pobliżu Bramy Węgierskiej. Mnisi rozpoczęli zaraz budowę murowanego kościoła oraz drewnianego klasztoru i „szpitalika” (przytułku) dla starców, wspartych o miejskie mury. Król Władysław Jagiełło w czasie swego pobytu w Krośnie, jesienią 1407 roku, zatwierdził kontrakt kupna przez franciszkanów terenu w obrębie murów miasta, zwolnił klasztor z podatków i ciężarów państwowych na tej parceli w mieście, na której już wtedy stanęły budynki sakralne, jak i na majątku za Wisłokiem, który niegdyś darował im sołtys Jan.
Do początku lat 30. XX wieku klasztor krośnieński (tak jak inne franciszkańskie konwenty na Podkarpaciu) podlegał prowincji we Lwowie, a następnie został podporządkowany prowincji w Krakowie.
Klasztor franciszkanów.
W obecnym kształcie architektonicznym klasztor został wzniesiony na przełomie XV i XVI w. Parterowe zabudowania posadowione zostały w południowo-wschodnim narożniku dawnych murów obronnych. Murowane piętro, wzniesione w 1591 r., ufundował Jerzy Mniszech, wojewoda sandomierski. Pierwotnie klasztor wchodził w skład większego, dobrze ufortyfikowanego kompleksu zabudowań, z których dwa skrzydła, zachowane do dziś, łączące się pod kątem prostym, nakrywał dach pogrążony, zwieńczony renesansową attyką. W latach 1438-1440 funkcję gwardiana w klasztorze sprawował późniejszy święty, Jan z Dukli.
W podziemiu sklepione piwnice. W refektarzu klasztornym drewniany, belkowany strop z końca XVI w. z łacińską inskrypcją, wyrytą na środkowym tragarzu. Wewnątrz kilka cennych obrazów z XVIII-XIX w. oraz bogata biblioteka.
Kościół franciszkanów w Krośnie.
Kościół pw. Nawiedzenia Najświętszej Marii Panny. Murowany z cegły (częściowo z późniejszą okładziną kamienną), gotycki, budowany był etapami od początku XV do początków XVI w. (w 1510 r. nie był jeszcze ukończony). Pierwszy kościół, ukończony już w 1402 r., stanowiły dzisiejsze zamknięte trójbocznie prezbiterium oraz przylegająca do niego od pn. zakrystia. W ciągu XV w. dobudowano halowy, trójprzęsłowy korpus. W tym samym wieku powstała od pn. gotycka kaplica pw. Przemienienia Pańskiego. W jej ołtarzu, obecnie barokowym, przez wieki znajdował się obraz przedstawiający Przemienienie Pańskie, obecnie jest tam obraz św. Jana z Dukli. W 1613 r. od strony pd. dobudowano Kaplicę Różańcową. Ośmiokątna, nakryta kopułą zwieńczoną latarnią, renesansowa kaplica została ufundowana przez Aleksandra Konwickiego dla Bractwa Różańcowego. W 1618 r., również od strony pd., dobudowana została nieistniejąca dziś Kaplica Męki Pańskiej, rozebrana na początku XIX w. W latach 1647-1648 od strony pn. powstała wczesnobarokowa Kaplica Oświęcimów pw. Najświętszej Maryji Panny i św. Stanisława ze Szczepanowa.
W 1872 r. prawie cała świątynia została zniszczona przez pożar. W 1880 r. kościół otrzymał nowy dach, a w latach 1899-1904 dokonano jego gruntownej restauracji pod kierunkiem architekta Tadeusza Stryjeńskiego i inż. Wiktora Sikorskiego. W jej wyniku przywrócono niektóre elementy pierwotnego wyglądu kościoła, w tym gotyckie okna i wystrój fasady frontowej. Kolejne prace konserwacyjne miały miejsce w latach 1968-1971, kiedy wykonano m.in. kamienne okładziny filarów wspierających nawy.
Kościół w obecnym kształcie stanowi dość obszerną, trójnawową budowlę z wydłużonym, wielobocznie zamkniętym prezbiterium. Ceglana fasada frontowa trójdzielna, z wielkim XVI-wiecznym gotyckim oknem pośrodku, zwieńczona szczytem z wydatnym krenelażem. Prezbiterium i częściowo nawa opięte masywnymi przyporami. Kościół nigdy nie miał wieży. Nawa główna i prezbiterium nakryte są obecnie jednolitym dwuspadowym dachem z barokową sygnaturką na kalenicy w miejscu łuku tęczowego, zaś nawy boczne dachami pulpitowymi o nieco mniejszym spadzie.
W nawach późnogotyckie sklepienia z XVI w., w głównej - gwiaździste, w bocznych - krzyżowo-żebrowe. W prezbiterium sklepienie kolebkowe z lunetami z lat 1899-1904, powstałe podczas gruntownej restauracji po pożarze z roku 1872. W kaplicy Przemienienia Pańskiego gotyckie sklepienie krzyżowo-żebrowe z I. połowy XV w. Wejście z prezbiterium do zakrystii obramione kamiennym, późnogotyckim portalem z przełomu XV i XVI w.
Wyposażenie kościoła pochodzi głównie z czasów nowszych. W prezbiterium figuralna polichromia z 1885 r., wykonana przez Jana Tabińskiego, a odnowiona w latach 1968-1971 przez Mieczysława Świerczewskiego. Godne uwagi cenne nagrobki (p. niżej). W ołtarzu głównym znajduje się obraz Matki Boskiej Murkowej, koronowany w 2010 przez ks. kard. Stanisława Dziwisza oraz ks. abpa Józefa Michalika.
Nagrobki.
W kościele Franciszkanów znajdują się cztery nagrobki – dzieła sztuki rzeźbiarskiej mistrzów polskich i włoskich z okresu renesansu i baroku, przedstawiające w realistycznej formie zmarłe postacie:
Według K. Niesieckiego, znajdował się tutaj nagrobek biskupa przemyskiego Stanisława Tarły.
Kaplica Oświęcimów.
Kaplica powstała w rekordowo krótkim czasie, od 2 maja 1647 r. do 8 października 1648 r. Fundatorem kaplicy był szlachcic i dyplomata Stanisław Oświęcim, który zlecił jej budowę dla upamiętnienia swej przyrodniej siostry, Anny Oświęcimówny (1626-1647). Kaplicę, dobudowaną od strony pn. do pierwszego przęsła bocznej nawy kościoła projektował mediolański architekt Vincenzo Petroni. Wzniesiona została na planie kwadratu i nakryta kopułą zwieńczoną latarnią. Posadowiona została nieco powyżej poziomu nawy głównej, od której prowadzi do niej kilka schodów oraz marmurowy portal, zamknięty ozdobną kratą. Wnętrze bogato zdobione sztukateriami autorstwa Jana Baptysty Falconiego o motywach małżowinowych kartuszy, panopliów, girland kwiatowych i aniołów.
Obraz w ołtarzu kaplicy przedstawia "Wskrzeszenie Piotrowina" przez św. Stanisława. Na ścianach obrazy Oświęcimów i ich rodziców: ojca Floriana Oświęcima i jego żon: Barbary z Szamotów Oświęcimowej, Reginy ze Śląskich oraz Jana Oświęcima - podstarościego, podczaszego bielskiego i sędziego sanockiego.
W podziemiach kaplicy znajdują się groby rodzeństwa Anny i Stanisława Oświęcimów, z którymi wiąże się jedna z krośnieńskich legend. Według niej Stanisław Oświęcim zakochał się w swej przyrodniej siostrze Annie, pannie niezwykle pięknej i urokliwej, która miłość tę odwzajemniła. Stanisław miał wybrać się do Rzymu, by uzyskać od papieża dyspensę na ślub. Anna, oczekując go, ciężko zachorowała, a gdy Stanisław wreszcie wrócił z pozwoleniem, zmarła podobno z nadmiaru szczęścia. Legenda Oświęcimów jest młoda, pojawiła się na początku XIX w., w dobie romantyzmu. O sytuacji tej nie wspomina sam Stanisław Oświęcim w prowadzonym przez siebie „Diariuszu”.
Zakonnicy.
Niekompletna lista gwardianów konwentu (klasztoru) franciszkanów w Krośnie:

</doc>
<doc id="1424158" url="https://pl.wikipedia.org/wiki?curid=1424158" title="Kościół św. Wojciecha w Krośnie">
Kościół św. Wojciecha w Krośnie

 Kościół św. Wojciecha – drewniany rzymskokatolicki kościół pw. św. Wojciecha, zbudowany w XV w., znajdujący się w Krośnie.
Obiekt znajduje się na podkarpackim Szlaku Architektury Drewnianej. Przy drewnianym ogrodzeniu kościoła znajdują się pozostałości pomników nagrobnych oraz krzyż misyjny i dzwonnica.
Historia.
Kościół powstał około poł. XV w. w miejscu dawnej świątyni z XI w., na tzw. Przedmieściu Górnym, na Zawodziu, gdzie w X w. istniała najstarsza część miasta Krosna. Według legendy w tym miejscu odpoczywał św. Wojciech w trakcie podróży z Pragi do Gniezna. W czasie badań wykopaliskowych znaleziono Krzyżyk metalowy z X w. Świątynię poświęcono w 1460 r. Wyremontowano ją w 1903 r. według projektu Tadeusza Stryjeńskiego. Manierystyczny ołtarz główny pochodzi z początku XVII w. Barokowe ołtarze boczne trafiły do Fary w 1785 r. Lewy ołtarz poświęcony był św. Wojciechowi, a prawy św. Rozalii. Na ścianach obrazy z XVIII w. i trzy rzeźby. 
Do 1968 roku kościół stanowił filię krośnieńskiej fary. Jego rektorem był ks. prałat Tadeusz Szetela, który został mianowany na proboszcza nowej parafii. Obiekt był jej świątynią parafialną do 1997 roku. Od tamtego momentu msze i nabożeństwa są odprawiane w nowej świątyni przy ul. Zielonej.

</doc>
<doc id="1424159" url="https://pl.wikipedia.org/wiki?curid=1424159" title="Złotook zielony">
Złotook zielony



</doc>
<doc id="1424160" url="https://pl.wikipedia.org/wiki?curid=1424160" title="Kościół i klasztor oo. kapucynów w Krośnie">
Kościół i klasztor oo. kapucynów w Krośnie

Kościół i Klasztor oo. Kapucynów w stylu barokowym, z kamienną fasadą, sklepieniem kolebkowym, i przylegającymi pomieszczeniami klasztornymi. Jest siedzibą Parafii Podwyższenia Krzyża Świętego.
Historia.
Gdy w 1753 roku sprowadzono zakon Kapucynów, zaczęto według projektu Innocentego Bartha wznosić na zewnątrz Bramy Węgierskiej, na placu kościoła św. Jakuba, kościół i klasztor. Powstał on dzięki ofiarności: Jana Klemensa Branickiego – starosty krośnieńskiego (1720), wojewody krakowskiego i hetmana wielkiego koronnego, Aleksandra Jaworskiego – rejenta sanockiego, oraz Wacława Hieronima Sierakowskiego – biskupa przemyskiego. Rozpoczęcie budowy utrudniały zaborcze działania wojsk i po 1772 roku dekrety cesarskie, likwidujące klasztory kapucynów. Budowę rozpoczęto w 1771 roku, fundamenty były już w 1773 roku, lecz w 1781 roku kościół stanął bez sklepienia.
Sklepienie wykonano 1809 roku, ponieważ w tym czasie władze austriackie niemal podjęły decyzję o kasacie krośnieńskiego zakonu kapucynów, jak np. w pobliskim Bliznem w 1785 roku. Przystąpiono do prac wewnątrz kościoła i tworzenia iluzjonistycznych polichromii, które do tej pory stanowią wielką jego atrakcję. Organizatorem całego przedsięwzięcia był stale walczący o prawa kapucynów brat arch. inż. Innocenty Barth. W 1811 roku ukończono budowę, a 14 września 1811 roku odbyła się konsekracja świątyni, której dokonał bp Antoni Gołaszewski. W 1853 roku ukończono budowę klasztoru. 
W 1879 roku w prezbiterium ustawiono ołtarz główny wykonany przez Stanisława Janika i Romualda Łapczyńskiego z rokokowym wizerunkiem Ukrzyżowanego, a w latach 1896–1899 ołtarze boczne. W 1916 roku zbudowano nowe organy. 
3 października 1953 roku poświęcono kaplicę z figurą Najświętszej Maryi Panny Niepokalanie Poczętej, którą zbudował o. Stanisław Parysz. 19 lutego 1961 roku w tej kaplicy wprowadzono całodzienną adorację Najświętszego Sakramentu.
W czasie stanu wojennego odbywały się przy tym kościele patriotyczne wiece po mszach za Ojczyznę, podczas których składano kwiaty w kształcie krzyża i odsłonięto cztery tablice (upamiętniające poległych w czasie stanu wojennego, Katyń, napaść ZSRR na Polskę i marszałka Józefa Piłsudskiego. Dlatego nazwano to miejsce "kolebką wolności".
Do najbardziej zasłużonych kapłanów należą: projektant tego kościoła Inocenty Barth, o. prowincjał Józef Krzysik, Hieronim Ryba, Stanisław Parysz, Józef Śleboda, Bogusław Piechuta.
Gwardianami klasztoru byli m.in.: br. prezb. Innocenty Barth OFMCap (1775–1778), br. prezb. Kryspin Wróblewski OFMCap (1840–1843), br. prezb. Leon Szczepanowski OFMCap (1810–1816, 1825–1828), br. prezb. Józef Krzysik, br. prezb. Alfons Ziębowicz OFMCap (1849–1852, 1861–1862), br. prezb. Abel Mordziński OFMCap (1843–1849, 1862–1864), br. prezb. Augustyn Watras OFMCap (1897–1900, 1903–1906, 1912–1921), br. prezb. Kazimierz Niczyński OFMCap (1933–1936, 1937–1939, 1962–1964), br. prezb. Ambroży Mayer OFMCap (1942–1947) 
Architektura.
Budowla z kamienia z kamieniołomu w Czarnorzekach. Pierwotna polichromia wnętrza świątyni, z elementami malarstwa iluzjonistycznego, wykonana przez Franciszka Smuglewicza i A. Kucharskiego. Dziedziniec przedkościelny z kamienną figurą Matki Bożej pośrodku, otoczony oryginalnym ogrodzeniem z postaciami męczenników: Świętego Wojciecha i św. Jana Nepomucena, ze stacjami drogi krzyżowej, z obrazami namalowanymi przez W. Barwickiego. W kościele i klasztorze są obrazy Matki Bożej, św. Franciszka z Asyżu, św. Antoniego z Padwy i św. Feliksa z Cantalice.
Na ścianach świątyni umieszczono tablice poświęcone:

</doc>
<doc id="1424162" url="https://pl.wikipedia.org/wiki?curid=1424162" title="Metro w Kazaniu">
Metro w Kazaniu

Metro w Kazaniu (ros. "Каза́нское метро", tat. "Казан метросы") jest jednym z najmłodszych systemów metra w Rosji, składa się z jednej linii na której ulokowanych jest 10 stacji. System został otwarty 27 sierpnia 2005 roku w czasie obchodzonej tu 1000. rocznicy istnienia miasta. Kazań dziś jest stolicą Tatarstanu, będącego największym skupiskiem Tatarów w Rosji.
Pomimo że plany budowy narodziły się już w 1987 roku, prace konstrukcyjne ruszyły dopiero dziesięć lat później, ponadto budowa trwała dość powoli, głównie z powodu ograniczonych funduszy z budżetu państwa, który nie finansował już tak hojnie nowych systemów metra, jak było to za czasów istnienia Związku Radzieckiego.
Tunele powstawały za pomocą nowoczesnych maszyn drążących sprowadzanych z zachodu, o średnicy 5,63 metra. Podczas budowy stacji, wykonywano wykop, w którym umiejscawiane były żelbetowe ściany, by na końcu całość zasypać.

</doc>
<doc id="1424164" url="https://pl.wikipedia.org/wiki?curid=1424164" title="Richard Meade">
Richard Meade

Richard John Hannay Meade (ur. 4 grudnia 1938, zm. 8 stycznia 2015) – brytyjski jeździec sportowy (Walijczyk). Trzykrotny złoty medalista olimpijski.
Życiorys.
Sukcesy odnosił we Wszechstronnym Konkursie Konia Wierzchowego. W 1972 w Monachium wywalczył złoto w obu rozgrywanych konkursach, indywidualnym i drużynowym. Cztery lata wcześniej, podczas igrzysk rozgrywanych w Meksyku, był członkiem złotej drużyny. Oficer Orderu Imperium Brytyjskiego (OBE).

</doc>
<doc id="1424165" url="https://pl.wikipedia.org/wiki?curid=1424165" title="Anderson Santos da Silva">
Anderson Santos da Silva



</doc>
<doc id="1424168" url="https://pl.wikipedia.org/wiki?curid=1424168" title="Rozwielitka pchłowata">
Rozwielitka pchłowata

Rozwielitka pchłowata, rozwielitka pchlica ("Daphnia (Daphnia) pulex") – gatunek wioślarki z rodzaju dafnia ("Daphnia") i podrodzaju "Daphnia s. str.", należący do rodziny Daphniidae.
Opis.
Rozwielitka pchłowata ma kształt owalny lub kulisty i jest bardzo delikatna. Skorupka jest prześwitująca i może być żółtawa, brązowawa lub zielonkawa. Rozwielitki mają krótkie czułki I pary (ze szczecinkami czuciowymi na końcu) i długie czułki II pary. Męskie osobniki sięgają rozmiarów 1,0–1,8 mm, natomiast żeńskie 1,1–3,5 mm.
Jest jedną z najpospolitszych wioślarek. Odnóża tułowiowe służą do chwytania pokarmu (m.in. glonów) lub napędzania go do otworu gębowego. Poruszają się w wodzie skokami za pomocą czułków drugiej pary. Żyją w tymczasowych i trwałych stawach oraz małych jeziorach. Rozmnażają się płciowo, jak i dzieworodnie.

</doc>
<doc id="1424169" url="https://pl.wikipedia.org/wiki?curid=1424169" title="Nasionnica jabłkówka">
Nasionnica jabłkówka

Nasionnica jabłkówka ("Rhagoletis pomonella" Walsh.) – owad z rodziny nasionnicowatych (Trypetidae).
Charakterystyka.
Morfologia.
Dorosłe owady długości ok. 5 mm, tak jak wszyscy przedstawiciele rodziny, mają za tułowiem, półkolistą tarczkę zachodzącą na odwłok oraz skrzydła z przydymionym charakterystycznym zygzakowaniem. U tego gatunku wspomniana tarczka jest biała, tułów w biało czarne pasy wzdłuż a na odwłoku białe paski w poprzek. Zygzakowanie na skrzydłach jest czarne. Ubarwienie jest formą mimikry batezjańskiej. Owad naśladuje przednią część ciała pająków z rodziny skakunów (żeby zobaczyć podobieństwo należy patrzeć od strony głowy w kierunku odwłoka). 
Rozwój.
Postacie dorosłe występują od czerwca do września ze szczytem pojawu w sierpniu. Niechętnie latają i właściwie pozostają na swoim miejscu urodzenia. Do ich rozprzestrzenienia przyczyniają się gwałtowne wiatry oraz człowiek, zapewniając im przymusowy transport wraz z owocami lub zmuszając je do długich lotów zmianą ich dotychczasowego środowiska (np. wycinając drzewa żywicielskie). 
Dorosłe owady żywią się pyłkiem i nektarem różnych kwiatów, natomiast wylęgnięte z jaj larwy są groźnymi szkodnikami, żywią się miąższem owoców jabłoni, grusz, śliw, wiśni, derenia, śnieguliczki i innych. Samice składają jaja tuż pod skórką niedojrzałego owocu a wylęgnięte muchowate larwy, wyjadają wnętrze owocu, zanieczyszczając go i przyśpieszając jego dojrzewanie. Zwykle taki owoc spada nieco wcześniej niż owoce nieopanowane przez larwy. W przypadku jabłek często zdarza się, że wnętrze owocu opanowuje larwa owocówki jabłkóweczki natomiast miąższ larwa nasionnicy jabłkówki. Dojrzałe larwy wydostają się z owocu i w ziemi przekształca w poczwarki typu bobówka z których w następnym roku wydostają się postacie dorosłe. Larwę nasionnicy trudno dostrzec w owocu, ma kremowy kolor i niewielki rozmiar.
Zwalczanie.
Szkodnik jest trudny do zwalczania gdyż ma długi okres pojawu a larwy, żyjąc we wnętrzu jabłka są praktycznie odporne na środki ochrony roślin, jedynym wyjściem jest niszczenie całych zarażonych jabłek. Można liczyć na biologiczne zwalczanie szkodników, gdyż larwy nasionnicy są często spasożytowane przez błonkówki z rodziny męczelkowatych (Braconidae): "Utetes canaliculatus", "Diachasmimorpha mellea" oraz "Diachasma alloeum".
Występowanie.
W Polsce nasionnica jabłkówka normalnie nie występuje, jedynie od czasu do czasu, pojawiała się przywieziona z transportem owoców. Takie transporty objęte są kontrolą fitosanitarną i kwarantanną.

</doc>
<doc id="1424171" url="https://pl.wikipedia.org/wiki?curid=1424171" title="Adolf II Holsztyński">
Adolf II Holsztyński

Adolf II Holsztyński (ur. 1128, zm. 6 lipca 1164 w pobliżu Dymina) – hrabia szauenburski i holsztyński, syn hrabiego Adolfa I z Schaumburgów.
Był władcą Holsztynu w latach 1131-1164.
Po zajęciu słowiańskiej Wagrii w 1143 wydał decyzję o utworzeniu niemieckiego miasta Lubeki w okolicach słowiańskiej Starej Lubeki.

</doc>
<doc id="1424174" url="https://pl.wikipedia.org/wiki?curid=1424174" title="Zabytkowe pałace i kamienice Krosna">
Zabytkowe pałace i kamienice Krosna

Wojewódzki konserwator zabytków oraz Gminna Ewidencja Zabytków wykazują na terenie miasta Krosna cztery obiekty pałacowe:
Historia pałacu, w którym dziś mieści się jeden z najbardziej eleganckich hoteli w Krośnie, a wcześniej dworu nierozerwalnie wiąże się z historią wsi Polanka, o której pierwsze wzmianki sięgają XIV wieku. Pierwszym właścicielem wsi był niejaki Dierżko. W następnych latach wieś przechodziła na własność różnych rodów min. Piotra Mleczki z Jedlicza, Mikołaja z Żarnowca, Stanisława Małachowskiego. W XVI wieku Polanka była podzielona na górną i dolną. Brak dostatecznych źródeł nie pozwala na odtworzenie kolejnych jej właścicieli przez następne kilka stuleci. Jednak plany z końca XVIII wieku z zaznaczonym czworobokiem-najprawdopodobniej dworkiem, potwierdzają tradycje istnienia siedziby szlacheckiej.
W 1803 roku Polankę kupuje Jan Michał Trzecieski herbu Strzemię. Ród Trzecieskich był w owym czasie w posiadaniu jeszcze kilku pobliskich miejscowości. Wówczas w Polance stał stary, drewniany dwór, nie odpowiadający pozycji społecznej nabywców. Dlatego też, nowi właściciele w 1808 roku wznieśli murowany, piętrowy dwór. Wyglądem nie przypominał on typowego polskiego dworku, ale za to był przestronny i wygodny. W późniejszym czasie wokół dworu założono rozległy park krajobrazowy. Zasadzono w nim egzotyczne jak na owe czasy gatunki drzew i krzewów. Był także olbrzymi staw, kształtem przypominający serpentynę.
W parku znajdowały się liczne altanki, z których można było podziwiać przepiękny widok na ruiny pobliskiego zamku w Odrzykoniu. Jak podają źródła, w projektowaniu planieckiego ogrodu miał udział bliski przyjaciel właściciela, znany poeta, geograf i podróżnik Wincenty Pol. Specjalnie dla niego wybudowano nad stawem Kabankę, rodzaj wiejskiej chatki, w której lubił przesiadywać. To właśnie tam w ciszy i spokoju, otoczony piękną przyrodą tworzył swoją poezję. Jako zapalony podróżnik często udawał się na piesze wędrówki po okolicznych miejscowościach. Zafascynowany pięknem i bogatą kulturą ludową tego regionu często tu powracał.
Polanki nie ominęły tragiczne wydarzenia rzezi galicyjskiej. W roku 1846 miejscowi chłopi napadli na posiadłość Tytusa Trzecieskiego. W wyniku tego zdarzenia dwór został poważnie zniszczony, spalono także bezcenne rękopisy Wincentego Pola, który w tym czasie przebywał tam w gościnie.
Historia dworu to przede wszystkim jednak historia początków światowego przemysłu naftowego. Tu w 1854 r. Ignacy Łukasiewicz wraz z właścicielem dworku Tytusem Trzecieskim i przedsiębiorcą Karolem Klobassą utworzyli pierwszą na świecie spółkę, która miała na celu poszukiwanie i wydobywanie ropy naftowej. Spółka ta na początku miała charakter nieformalny, później przyjęła kształt umowy handlowej. Spółka ta przetrwała do 1871 roku, przynosząc znaczące dochody. W związku z prowadzoną działalnością na terenie posiadłości przeprowadzano też liczne eksperymenty związane z rafinacją ropy, które min. wielokrotnie prowadziły do pożarów stawów. Tytus Trzecieski był człowiekiem wielce gościnnym, dlatego też po pożarze dworu Łukasiewicza zaproponował mu schronienie. W efekcie Łukasiewicz wraz z żoną mieszkał w posiadłości Trzecieskiego przez ok. 4 lata. Po śmierci Tytusa majątkiem w Polance zarządzali jego synowie Adam i Jan Trzeciescy. W 1887 roku właścicielem majątku został Wiktor Klobassa. Uruchomił on w Polance cegielnię parową oraz fabrykę wyrobów glinianych produkująca m.in. cegły, dachówki, rurki drenarskie. W związku z rozrastającą się działalnością biznesową, Wiktor Klobassa wybudował nawiązujący do architektury neogotyckiej piętrowy pałac. Po śmierci Wiktora spadkobiercą dóbr polanieckich został jego syn Karol, wybitny ekonomista i przemysłowiec naftowy.
Po objęciu zaszczytnej funkcji wiceprezesa Izby Handlowej w Wiedniu wydzierżawił on pałac w Polance koncernowi naftowemu „MAŁOPOLSKA”, który obrał go na siedzibę swej spółki. Warto nadmienić, że w okresie międzywojennym była to największa firma naftowa w Polsce. Tradycje naftowe pałacu kontynuowała francuska spółka naftowa „Verdatok”. Tuż przed II Wojną Światową pałac został przekazany na fundusz wojenny mający wesprzeć obronę ojczyzny. Będąc w zarządzie Skarbu Państwa, po drugiej wojnie światowej obiekt został przekazany na rzecz Robotniczej Spółdzielni „Młodzież”, zajmującej się produkcją baniek. W 1956 roku pałac przejęła Krośnieńska Huta Szkła, która prowadziła tam dom kultury oraz przedszkole.
W 2006 roku Zespół Pałacowo- Parkowy został zakupiony przez prywatnego inwestora i dzięki wieloletniej pracy udało się go ocalić i przywrócić mu dawną świetność.
Rejestr zabytków obejmuje w mieście Krośnie także m.in.:

</doc>
<doc id="1424175" url="https://pl.wikipedia.org/wiki?curid=1424175" title="Zabytkowe cmentarze Krosna">
Zabytkowe cmentarze Krosna

W Krośnie aktualnie znajdują się trzy cmentarze, z czego w użyciu jest tylko Cmentarz Komunalny. Pozostałe dwa stanowią skarbnicę zabytkowych nagrobków i dostarczają wiedzę o przeszłości Krosna.
Cmentarz Komunalny.
Cmentarz Komunalny, gdzie istniały kwatery poległych w I wojnie światowej. Można tam zobaczyć wiele cennych nagrobków i rzeźb, np. Grób Nieznanego Żołnierza, kwatery z II wojny światowej i grobowce m.in.; generała brygady WP Józefa Kwaciszewskiego (1890–1958), dowódcy oddziałów AK: Franciszka Płonki, mjr Ernesta Buchty, Jana Kopystyńskiego – "Jarząbka" i wielu innych.
Cmentarz żydowski.
Założony w drugiej połowie XIX wieku, prawdopodobnie w latach 1860-1870. Cmentarz ma powierzchnię około jednego hektara.
W czasie II wojny światowej zwożono tu zwłoki pomordowanych. W 1942 roku na cmentarzu izraelickim rozstrzeliwano krośnieńskich Żydów, w grudniu 1942 w masowej mogile pochowano zamordowanych kilkudziesięciu Żydów, w tym jedynego rabina krośnieńskiej gminy żydowskiej Samuela Ozon Führera . Mogiła ta znajduje się w północno-wschodniej części cmentarza. W czasie wojny cmentarz został ograbiony z większości znajdujących się na nim nagrobków. Od zupełnego zniszczenia uchroniło go zdecydowane działanie nielicznych krośnian wyznania mojżeszowego, którzy ocaleli z pogromu II wojny światowej i w 1946 roku odwiedzili rodzinne miasto i odzyskali skradzione macewy.
Obecnie cmentarz żydowski jest jedynym śladem obecności Żydów w Krośnie . Położony jest na Zawodziu przy ulicy Seweryna Goszczyńskiego– brama na cmentarz znajduje się od strony ul. ks. Sarny. Na cmentarzu zachowało się około 250 macew w różnym stanie. Najcenniejszy jest pomnik Bernarda Münza z 1930 roku przypominający swym kształtem złamaną jabłoń. Na cmentarzu jest pochowany m.in. Abraham Dym – radny miasta Krosna z okresu międzywojennego.
Nie jest to duża nekropolia, a wynika to stąd, że w Krośnie nie było tradycji osiedlania się Żydów. Związane to było z dwoma powodami:
Od 2002 roku cmentarzem opiekuje się Stowarzyszenie „Olszówka” prowadząc prace odnowieniowe – usunięto kilka ton śmieci, wykonano podstawowe prace ogrodnicze, odnowiono bramę, zamieszczono nowe tablice informacyjne, zabezpieczono studnię, wykonano fotograficzną inwentaryzację obiektu, dzięki pracom odkryto około 100 macew, do których wcześniej nie można było podejść, bowiem skrywały je wysokie, gęste zarośla i krzewy. Stowarzyszenie popularyzuje również wiedzę historyczno-kulturową dotyczącą cmentarza i Żydów krośnieńskich organizując zajęcia edukacyjne na terenie cmentarza . Prace odnowieniowe powinny się zakończyć w 2010 roku.
Obecnie krośnieński cmentarz jest jednym z najlepiej utrzymanych cmentarzy żydowskich na Podkarpaciu.
Cmentarz żołnierzy radzieckich.
Cmentarz żołnierzy radzieckich znajduje się na pl. 3 Maja w pobliżu kościoła oo. Kapucynów. Mieści 25 mogił kryjących prochy żołnierzy radzieckich, poległych podczas walk o Krosno 11 września 1944 r. (140 Dywizja Piechoty 67 Korpusu Armijnego 28 Armii i 25 Samodzielny Korpus Pancerny 1 Frontu Ukraińskiego).

</doc>
<doc id="1424178" url="https://pl.wikipedia.org/wiki?curid=1424178" title="Avery Brundage">
Avery Brundage

Avery Brundage (ur. 28 sierpnia 1887 w Detroit, zm. 8 maja 1975 w Garmisch-Partenkirchen) – amerykański lekkoatleta, działacz sportowy, kolekcjoner sztuki, znany również z działalności charytatywnej. Członek Komitetu Olimpijskiego Stanów Zjednoczonych oraz przewodniczący Międzynarodowego Komitetu Olimpijskiego.
Sportowiec i biznesmen.
W młodości był uczestnikiem Letnich Igrzysk Olimpijskich 1912 w Sztokholmie, zajmując w pięcioboju lekkoatletycznym 6. miejsce i rzucie dyskiem 22. miejsce. W dziesięcioboju lekkoatletycznym nie ukończył rywalizacji. Trzykrotny mistrz Stanów Zjednoczonych w "All-Around", w latach 1914, 1916 i 1918.
Zawodowo zajmował się biznesem. Założył własną firmę Avery Brundage Company działającą na rynku budowlanym w Chicago do 1947.
Działacz sportowy.
W 1928 został prezesem Amatorskiego Związku Lekkiej Atletyki, rok później objął przewodnictwo Komitetu Olimpijskiego USA, a w 1930 został wiceprezesem Międzynarodowego Związku Lekkiej Atletyki (IAAF). Jako przewodniczący amerykańskiego Komitetu Olimpijskiego odrzucił propozycję bojkotu igrzysk olimpijskich 1936 w Berlinie, z których wykluczono niemieckich Żydów. W tym czasie zastąpił w MKOl Ernesta L. Jahncke, którego wydalono za podżeganie do bojkotu igrzysk.
W 1945 został wiceprzewodniczącym Międzynarodowego Komitetu Olimpijskiego, a w 1952 objął jego przewodnictwo jako następca Sigfrida Edströma.
Przewodnictwo MKOl.
Jako przewodniczący MKOl przeciwstawiał się komercjalizacji igrzysk, przez co stopniowo tracił autorytet. Odmówił przywrócenia złotego medalu Jimowi Thorpe’owi, odebranego mu po ujawnieniu, iż grał w baseball przed udziałem w igrzyskach w 1912. Był również przeciwnikiem dopuszczenia kobiet do igrzysk. Sprzeciwiał się również upolitycznieniu sportu. Podczas igrzysk olimpijskich w Meksyku w 1968 wyrzucił z wioski olimpijskiej sprinterów Tommiego Smitha i Johna Carlosa za polityczny gest podczas ceremonii medalowej. Podczas Zimowych Igrzysk Olimpijskich 1972 w Sapporo został odznaczony Orderem Wschodzącego Słońca I klasy. W 1972 podczas igrzysk olimpijskich w Monachium wsławił się decyzją nieprzerwania imprezy po zamachu organizacji Czarny Wrzesień na reprezentację Izraela, podczas którego zginęło jedenastu sportowców. Wkrótce po igrzyskach ustąpił z zajmowanego stanowiska.

</doc>
<doc id="1424180" url="https://pl.wikipedia.org/wiki?curid=1424180" title="Jean-François Xavier de Ménard">
Jean-François Xavier de Ménard

Jean-François Xavier de Ménard (ur. 9 września 1756 w Sumène, zm. 19 czerwca 1831 w Villiers-le-Bel) – francuski generał w okresie od Rewolucji po wojny napoleońskie. Kawaler Orderu Wojskowego Wielkiego Księstwa Badenii (29 lutego 1808, a po skazaniu Cesarza na służbie króla: kawaler Orderu św. Ludwika (29 lipca 1814) oraz Wielki Oficer Legii Honorowej (1 maja 1831).

</doc>
<doc id="1424182" url="https://pl.wikipedia.org/wiki?curid=1424182" title="FC Spartak Moscow">
FC Spartak Moscow



</doc>
<doc id="1424186" url="https://pl.wikipedia.org/wiki?curid=1424186" title="Sigfrid Edström">
Sigfrid Edström

Johannes Sigfrid Edström (ur. 21 listopada 1870 w Morlandzie w gminie Orust, zm. 18 marca 1964 w Sztokholmie) – szwedzki przemysłowiec i działacz sportowy. W latach 1946–1952 przewodniczący Międzynarodowego Komitetu Olimpijskiego. 
Zarys biografii.
W młodości był czołowym sprinterem – z wynikiem na 100 m poniżej 11 sekund. W latach 1903–1933 sprawował stanowisko dyrektora firmy ASEA, a od 1934 do 1939 – jej prezesa. Jako działacz pomagał w organizacji Igrzysk Olimpijskich w Sztokholmie. Podczas igrzysk powstała Międzynarodowa Federacja Lekkiej Atletyki (IAAF), której został pierwszym przewodniczącym – funkcję tę piastował do 1946. W 1920 został członkiem MKOl. W 1931 wraz z gronem działaczy podjął kontrowersyjną decyzję zabraniającą startu fińskiemu długodystansowcowi, Paavo Nurmiemu, w Igrzyskach Olimpijskich w Los Angeles. Zakaz ów był podyktowany rzekomym „sportowym zawodowstwem” Fina i w rezultacie wpłynął na ochłodzenie stosunków szwedzko-fińskich.
Po śmierci Henriego de Baillet-Latoura pełnił obowiązki szefa MKOl – formalnie został wybrany na to stanowisko już po zakończeniu II wojny światowej.
W 1899 poślubił Ruth Miriam Randall, z którą miał czworo dzieci: Miriam, Björna, Janesie i Lenore.

</doc>
<doc id="1424187" url="https://pl.wikipedia.org/wiki?curid=1424187" title="FC Dynamo Moscow">
FC Dynamo Moscow



</doc>
<doc id="1424188" url="https://pl.wikipedia.org/wiki?curid=1424188" title="C.S. Marítimo">
C.S. Marítimo



</doc>
<doc id="1424191" url="https://pl.wikipedia.org/wiki?curid=1424191" title="Droga ekspresowa 44 (Izrael)">
Droga ekspresowa 44 (Izrael)

Droga ekspresowa 44 (hebr.: כביש 44) – droga ekspresowa w centralnej części Izraela, łączącą miasto Holon i aglomerację miejską Gusz Dan z miastami Ramla i Lod oraz rejonem Szefeli.
Przez wiele lat była to główna droga łącząca Tel Awiw z Jerozolimą, do czasu wybudowania autostrady nr 1 .

</doc>
<doc id="1424192" url="https://pl.wikipedia.org/wiki?curid=1424192" title="Michael Killanin">
Michael Killanin

Michael Killanin, właśc. Michael Morris, III baron Killanin (ur. 30 lipca 1914 w Londynie, zm. 25 kwietnia 1999 w Dublinie) – irlandzki działacz sportowy, przewodniczący Międzynarodowego Komitetu Olimpijskiego, członek brytyjskiej Izby Lordów, a także dziennikarz i filmowiec.
Międzynarodową karierę działacza sportowego rozpoczął w 1950, z chwilą objęcia funkcji prezesa Komitetu Olimpijskiego Irlandii. W 1972 – przed igrzyskami olimpijskimi w Monachium – został wybrany na przewodniczącego MKOl.

</doc>
<doc id="1424199" url="https://pl.wikipedia.org/wiki?curid=1424199" title="Parafia Matki Boskiej Częstochowskiej w Lubinie">
Parafia Matki Boskiej Częstochowskiej w Lubinie



</doc>
<doc id="1424200" url="https://pl.wikipedia.org/wiki?curid=1424200" title="Robert Stuart">
Robert Stuart

Robert Stuart (ur. w 1785 roku w Szkocji, zm. w Detroit w 1848) – amerykański podróżnik i odkrywca, który dokonał odkrycia Przełęczy Południowej w Górach Skalistych.
Życiorys.
Stuart przybył ze Szkocji do Montrealu w roku 1807 i z miejsca zaangażował się w handel futrami, w co wciągnął go jego wuj, partner w firmie North West Company. W trzy lata później został zaangażowany przez Johna Astora celem przedłużenia tras jego Pacific Fur Company (oddziału firmy American Fur Company) aż do Oregonu.
8 września 1810 roku grupa Stuarta wyruszyła z Nowego Jorku na pokładzie statku "Tonquin" w rejs wokół przylądka Horn i po siedmiu miesiącach żeglugi i krótkim postoju na Hawajach, w marcu 1811 roku wylądowała w ujściu rzeki Kolumbia. Stuart nadzorował budowę fortu i faktorii handlowej Astoria, a nadto kierował wyprawami po futra w głąb kontynentu.
Latem roku 1812 Stuart, któremu towarzyszył Ramsay Crooks i kilku innych handlarzy, wyruszył drogą lądową na wschód z zamiarem złożenia Astorowi raportu z postępu prac w Oregonie. Będąc mocno spóźniony wobec zbliżającej się w Rockies wczesnej zimy, a jednocześnie mając informacje, że podążająca przed nim dobrze uzbrojona grupa 60 traperów i handlarzy miała spore kłopoty z Indianami w dolinie rzeki Yellowstone wybrał inny szlak indiański i 23 października przekroczył główną grań Gór Skalistych w miejscu nazwanym później Przełęczą Południową na południowym krańcu pasma Wind River. Podróżnicy spędzili zimę 1812/1813 na ziemiach Arapachów w dzisiejszym Wyomingu, a wiosną spłynęli rzekami Sweetwater i północną Platte do Missouri, by pod koniec sierpnia 1813 roku dotrzeć do St. Louis.
W St. Louis Stuart dowiedział się, że wybuchła wojna z Anglią oraz że agenci Astora, przeceniając sukcesy brytyjskie na zachodzie, odsprzedali Astorię angielskiej firmie "North West Company". Stuart pozostał z American Fur Company Astora, a w roku 1817 zaczął kierować – wraz z Ramsayem Crooksem – operacjami futrzarskimi w obszarze Wielkich Jezior z faktorii mieszczącej się na wyspie Mackinac. W okresie późniejszym rozszerzył zasięg działania kompanii na północne obszary Doliny Missisipi i Wielkie Równiny w dzisiejszej wschodniej Dakocie Południowej.
W roku 1834 porzucił branżę futrzarską i osiadł w Detroit, gdzie zajął się handlem nieruchomościami. Od roku 1841 aż do śmierci był również federalnym komisarzem ds. Indian w stanie Michigan.

</doc>
<doc id="1424201" url="https://pl.wikipedia.org/wiki?curid=1424201" title="Lympstone Commando">
Lympstone Commando

Lympstone Commando – przystanek kolejowy na linii Avocet Line z Exeteru do Exmouth. Jedna z nielicznych stacji w Wielkiej Brytanii zamkniętych dla ruchu publicznego - obsługuje jedynie odwiedzających Królewskie Centrum Szkolenia Piechoty Morskiej (ang. "Royal Marine Commando Training Centre"). Pociągi zatrzymują się wyłącznie na żądanie. 
Opis.
Stacja usytuowana jest na wschodnim brzegu rzeki Exe. Składa się z jednego peronu - po lewej dla pociągów nadjeżdżających z Exeteru. Jedyna droga ze stacji prowadzi do jednostki wojskowej. 
Obsługa pasażerów.
Przystanek obsługuje 64 000 pasażerów rocznie (dane na rok 2007). Bezpośrednie połączenie z Exeterem i Exmouth. Wyłączony z ruchu publicznego.

</doc>
<doc id="1424202" url="https://pl.wikipedia.org/wiki?curid=1424202" title="Truro (stacja kolejowa)">
Truro (stacja kolejowa)

Truro – stacja kolejowa w mieście Truro w Kornwalii na linii kolejowej Cornish Main Line z odgałęzieniem do Falmouth (linia Maritime Line).
Ruch pasażerski.
Stacja obsługuje 856 tys. pasażerów rocznie (dane za 2007 rok). Posiada połączenie z Birmingham, Bristolem Exeterem, Glasgow, Londynem, Newquay, Penzance, Perranwell, Plymouth, Taunton.
Obsługa pasażerów.
Kasy biletowe, automat biletowy, informacja kolejowa, WC, bar, przystanek autobusowy, postój taksówek.

</doc>
<doc id="1424205" url="https://pl.wikipedia.org/wiki?curid=1424205" title="Dworek w Kąśnej Dolnej">
Dworek w Kąśnej Dolnej



</doc>
<doc id="1424210" url="https://pl.wikipedia.org/wiki?curid=1424210" title="Stanisław Matyja">
Stanisław Matyja

Stanisław Matyja (ur. 9 kwietnia 1928 we Wrześni, zm. 20 grudnia 1985 w Poznaniu) – żołnierz junaków 2 Korpusu Polskiego gen. Władysława Andersa, przywódca robotniczych wystąpień Poznańskiego Czerwca, harcmistrz Związku Harcerstwa Polskiego.
Życiorys.
Syn mistrza stolarskiego Stefana i Marii z domu Zapłata; we Wrześni chodził do szkoły powszechnej, a w ostatnim roku przed wybuchem wojny do szkoły w Krotoszynie, dokąd przeprowadziła się jego rodzina. Wojna przerwała jego edukację.
II wojna światowa.
W 1940 roku wpisując się na Volkslistę ojciec Stanisława wraz z żoną, trzema synami i córką, został obywatelem Trzeciej Rzeszy. Stanisław został przymusowo zatrudniony w Zakładach Ogrodniczych w Poznaniu. Synowie Stefana Matyi zostali przymusowo wcieleni do Wehrmachtu (wszyscy zdezerterowali). Stanisław w wieku szesnastu lat trafił na front włoski. Pod Bolonią zdezerterował i został włączony do służby junackiej 2 Korpusu Polskiego gen. Władysława Andersa.
Praca zawodowa.
Po powrocie do kraju, w latach 1946–1949 pobierał naukę w Szkole Rzemiosł Budowlanych w Poznaniu. Wstąpił do Katolickiego Stowarzyszenia Młodzieży (KSM), gdzie wkrótce został naczelnikiem stowarzyszenia. Wzbudził zainteresowanie Urzędu Bezpieczeństwa i w 1947 roku szantażem zmuszono go do podpisania zobowiązania do tajnej współpracy pod kryptonimem „Sąsiad”. Współpracę, wynagradzaną pieniężnie, zakończył według akt IPN 6 czerwca 1955 roku.
Służąc do mszy, poznał Reginę Konieczną, działaczkę Młodych Polek (żeńskiego KSM) i w 1955 roku pobrali się.
W latach 1949–1951 pracował w Wytwórni Stołów i Krzeseł w Poznaniu. 11 grudnia 1951 roku podjął pracę w Zakładach Metalowych im. Józefa Stalina (do grudnia 1948 i od jesieni 1956 – HCP) jako stolarz na Wydziale 3 (numer ewidencyjny pracownika: 39618). W rubryce kadrowej „stosunek do służby wojskowej w okresie okupacji”, w obawie przed represjami władz wpisał: „małoletni”; co SB próbowała wykorzystać w 1981 roku do jego dezawuowania.
Działalność społeczna i zawodowa.
Jako pierwszy zaprotestował przeciwko łamaniu praw pracowniczych w ZISPO (1953). „Byłem wzburzony do tego stopnia – wspominał po latach – że wziąłem nóż tapicerski i zacząłem się wspinać na słup głośnikowy, aby przeciąć druty” (z głośników nadawano wówczas propagandową pogadankę). Kiedy wezwano go do Komitetu Zakładowego PZPR, udało mu się wywalczyć tyle, że nie podwyższono mu normy pracy. Wówczas po raz pierwszy koledzy z zakładu uznali, że „Matyja nie boi się rozmawiać z władzą”.
Gdy władze, mimo protestów pracowników, utrzymały zawyżone normy produkcyjne, był uczestnikiem rozmów z dyrekcją zakładów w sprawie naruszania praw socjalnych robotników. W dowód uznania robotnicy ZISPO wybrali go delegatem do Rady Zakładowej. Wówczas nawiązał kontakt z robotnikami zasiadającymi w radach zakładowych ZNTK, Wiepofamy, Rzeźni Miejskiej, Maszyn Żniwnych oraz Stomilu w Poznaniu. Stał się znanym działaczem robotniczym.
Poznański Czerwiec.
26 czerwca 1956 roku był członkiem delegacji ZISPO do Ministerstwa Przemysłu Maszynowego w Warszawie. Na wniosek Matyi minister Roman Fidelski zaakceptował postulaty robotników ZISPO. Następnego dnia ministerstwo wycofało się z porozumienia, co wywołało protesty poznańskich robotników i demonstracje uliczne 28 czerwca. Matyja był uczestnikiem Czerwca 1956 r., za co został aresztowany (z piątku na sobotę, tj. z 29 na 30 czerwca). Po ponad dwutygodniowym pobycie w areszcie i brutalnym śledztwie („Nie miałem na sobie wolnego zdrowego miejsca” – wspominał po latach) został zwolniony do domu, gdyż załoga ZISPO zagroziła, że uwolni Matyję, jeśli nie zostanie on wypuszczony. Kolejne sześć tygodni przeleżał w szpitalu, a następnie był na zwolnieniu lekarskim dla poratowania zdrowia.
Przyznano mu rentę inwalidzką po przebytej operacji raka przewodu pokarmowego (wycięto mu 3/4 żołądka).
Od 11 grudnia 1956 r. był zatrudniony – jako inwalida – w W-3 HCP na stanowisku brakarza. W odwecie za Czerwiec ’56 już 1 marca 1958 r. został zwolniony z pracy z „wilczym biletem” (pod sfingowanym zarzutem prokuratorskim o „rozpowszechnianiu ulotek nawołujących do nieposłuszeństwa wobec władz” – 28 lipca 1958 r. prokuratura wycofała się z tego zarzutu). Otrzymał pozytywną opinię kadrową od kierownika W-3 inż. Stanisława Giczyńskiego, który pisał, że: „był dość dobrym fachowcem i z tytułu wykonywanej pracy kierownictwo nie miało zastrzeżeń”. Nigdzie nie mógł jednak znaleźć stałego zatrudnienia, pracował więc dorywczo.
Działał w Związku Harcerstwa Polskiego jako harcerski instruktor modelarstwa, posiadał też licencję radiową. W ramach represji władze komunistyczne pozbawiły go tych uprawnień.
Lata 80..
Kłopoty Matyi z poszukiwaniem stałego zatrudnienia trwały do czasu utworzenia NSZZ „Solidarność” w 1980 r. Wówczas został honorowym członkiem „Solidarności” w HCP. Jako symbol oporu wobec reżimu komunistycznego w latach 1956–1980, został wydelegowany przez załogę Cegielskiego do odsłonięcia 28 czerwca 1981 r. Pomnika „Jedność” (Poznańskich Krzyży). Wygłosił tam wzruszające przemówienie, w którym wzywał Polaków do solidarności. Wówczas SB bezskutecznie próbowała wyeliminować Matyję z rocznicowych uroczystości, powiadamiając przewodniczącego Komisji Zakładowej NSZZ „Solidarność” HCP Bogdana Ciszaka, iż w czasie wojny był folksdojczem.
Stanisław Matyja zmarł 20 grudnia 1985 r. i został pochowany na cmentarzu Miłostowskim w Poznaniu (pole 35, kwatera 1, rząd 1, miejsce 4).
Upamiętnienie.
Stanisława Matyję upamiętnia ulica w Poznaniu oraz rondo we Wrześni, miejscu urodzenia. W hali dawnego wydziału W-3 fabryki HCP znajduje się poświęcona mu tablica z brązu, odsłonięta w czerwcu 1990 (projekt i wykonanie prof. Józef Petruk).

</doc>
<doc id="1424212" url="https://pl.wikipedia.org/wiki?curid=1424212" title="Petar Miloszewski">
Petar Miloszewski



</doc>
<doc id="1424217" url="https://pl.wikipedia.org/wiki?curid=1424217" title="Petar Milosevski">
Petar Milosevski



</doc>
<doc id="1424224" url="https://pl.wikipedia.org/wiki?curid=1424224" title="Wydział Bioinżynierii Zwierząt Uniwersytetu Warmińsko-Mazurskiego">
Wydział Bioinżynierii Zwierząt Uniwersytetu Warmińsko-Mazurskiego

Wydział Bioinżynierii Zwierząt Uniwersytetu Warmińsko-Mazurskiego (WBZ) – wydział Uniwersytetu Warmińsko-Mazurskiego w Olsztynie kształcący w trybie stacjonarnym i niestacjonarnym na kierunkach bioinżynieria produkcji żywności, zootechnika, zwierzęta w rekreacji, edukacji i terapii, rybactwo.
Historia.
Wydział Zootechniczny powstał w 1950 roku, wraz z utworzeniem pierwszej szkoły wyższej w Olsztynie - Wyższej Szkoły Rolniczej (przemianowanej w 1972 roku na Akademię Rolniczo-Techniczną). W swojej historii jednostka ta kilkakrotnie zmieniała swoją nazwę: w 1961 na Wydział Hodowli Zwierząt, w 1966 roku ponownie na Wydział Zootechniczny, aż w końcu w 1998 roku na Wydział Bioinżynierii Zwierząt, pod którą funkcjonuje do dziś. Od 1 września 1999 wchodzi w struktury Uniwersytetu Warmińsko-Mazurskiego w Olsztynie, który powstał w wyniku połączenia Akademii Rolniczo-Technicznej, Wyższej Szkoły Pedagogicznej oraz Warmińskiego Instytutu Teologicznego. 
Od 1966 roku Wydział posiada uprawnienia do nadawania stopni naukowych doktora habilitowanego i doktora w dziedzinie nauk rolniczych w dyscyplinie zootechnika. Prowadzi studia doktoranckie w dziedzinie nauk rolniczych w ww. dyscyplinie naukowej. W wyniku postępowania akredytacyjnego przeprowadzonego przez Państwową Komisję Akredytacyjną 7 października 2011 r. wpłynęła informacja o przyznaniu oceny wyróżniającej kierunkowi zootechnika. WBZ jest pierwszym wydziałem w historii Uczelni oraz jedynym wydziałem w Polsce kształcącym na kierunku zootechnika, który uzyskał ocenę wyróżniającą.
W 2016 roku rozpoczęto kształcenie na kierunku zwierzęta w rekreacji, edukacji i terapii.
1 stycznia 2020 w wyniku likwidacji samodzielnego Wydziału Nauk o Środowisku do struktury wydziału włączono kierunek Rybactwo wraz z 3 katedrami.
Opis kierunków.
Na kierunku zootechnika prowadzone są studia stacjonarne:
oraz studia niestacjonarne:
Na makrokierunku bioinżynieria produkcji żywności realizowane są studia stacjonarne:
Na kierunku Rybactwo prowadzone są studia stacjonarne: 
Struktura organizacyjna.
Katedry:

</doc>
<doc id="1424226" url="https://pl.wikipedia.org/wiki?curid=1424226" title="Nieruchomy poruszyciel (film)">
Nieruchomy poruszyciel (film)

Nieruchomy poruszyciel – polski thriller erotyczny z 2008 roku w reżyserii Łukasza Barczyka. 
Zdjęcia do filmu powstały w: Warszawie (areszt śledczy Warszawa-Grochów, Sąd Rejonowy Warszawa Praga-Południe), Radomiu (Huta "Trend Glass"), Wsole (Huta Szkła Gospodarczego "Berta"), Boguszowie-Gorcach i Nowej Rudzie.

</doc>
<doc id="1424229" url="https://pl.wikipedia.org/wiki?curid=1424229" title="Fantom">
Fantom



</doc>
<doc id="1424233" url="https://pl.wikipedia.org/wiki?curid=1424233" title="Koszmarny Karolek (książka)">
Koszmarny Karolek (książka)



</doc>
<doc id="1424234" url="https://pl.wikipedia.org/wiki?curid=1424234" title="Norman Thomas Gilroy">
Norman Thomas Gilroy

 Norman Thomas Gilroy (ur. 22 stycznia 1896 w Glebe, zm. 21 października 1977 w Sydney) – australijski duchowny katolicki, arcybiskup Sydney i kardynał.
Życiorys.
Przyszedł na świat w rodzinie pochodzącej z Irlandii. W 1914 wstąpił do armii australijskiej i brał udział w kampanii I wojny światowej. Od 1916 pobierał naukę w Sydney, a w latach 1919-1924 w Rzymie. Studia zakończył doktoratem z teologii. 24 grudnia 1923 otrzymał święcenia kapłańskie z rąk kardynała Willema van Rossuma. Powrócił do kraju i pracował duszpastersko. W latach 1930-1935 kanclerz kurii biskupiej Lismore. 
10 grudnia 1934 otrzymał nominację na biskupa Port Augusta. Sakry udzielił arcybiskup Filippo Bernardini, delegat apostolski do Australii. W 1937 został koadiutorem arcybiskupa Sydney Michaela Kelly’ego. Sukcesję po nim przejął 8 marca 1940. Na konsystorzu w 1946 podniesiony do rangi kardynała prezbitera z tytułem Santi Quattro Coronati. Był tym samym pierwszym Australijczykiem obdarzonym tą godnością. Jego energiczne rządy sprawiły, iż w 1970 roku otrzymał tytuł Australijczyka roku, a rok wcześniej królowa Elżbieta II nadała mu tytuł szlachecki. Był pierwszym kardynałem od czasów Reformacji obdarzonym tą godnością. W 1971 zrezygnował z kierowania archidiecezją i udał się na emeryturę. Zmarł w Sydney i tam też został pochowany.

</doc>
<doc id="1424235" url="https://pl.wikipedia.org/wiki?curid=1424235" title="Michał Kaniowski">
Michał Kaniowski



</doc>
<doc id="1424237" url="https://pl.wikipedia.org/wiki?curid=1424237" title="Język iberyjski">
Język iberyjski

Język iberyjski – język używany przez starożytnych Iberów, zamieszkujących wschodnie i południowo-wschodnie wybrzeża Półwyspu Iberyjskiego. Wymarł na przełomie I i II wieku, wyparty przez łacinę.
Nie udało się ustalić pochodzenia tego języka. Niektórzy badacze sugerują jego możliwe pochodzenie od języków berberyjskich. Istnieje teoria, że był on przodkiem języka baskijskiego.
Niektóre słowa we współczesnym hiszpańskim są prawdopodobnie wpływem substratu iberyjskiego np. "barro, calabaza, carrasca, galápago, perro".
Zapis.
Najstarsze teksty iberyjskie są datowane na IV lub V wiek p.n.e., a najpóźniejsze na I wiek p.n.e. Znanych jest ponad 2000 inskrypcji. Większość to krótkie teksty na ceramice z imionami własnymi, zwykle interpretowane jako znaki własności. Najdłuższe znane teksty iberyjskie są zrobione na tabliczkach ołowianych; najdłuższy pochodzi z Yátova (prowincja València) i ma ponad sześćset znaków.
Znane są trzy sposoby zapisu języka iberyjskiego:

</doc>
<doc id="1424238" url="https://pl.wikipedia.org/wiki?curid=1424238" title="Hiroshi Hoketsu">
Hiroshi Hoketsu

 - japoński jeździec sportowy. 
Zaczął uprawiać sport w wieku dziesięciu lat. Wystąpił na Igrzyskach Olimpijskich w Tokio (1964), gdzie w konkursie skoków zajął 40. miejsce. Później zdobył jeszcze 5 tytułów mistrza Japonii z rzędu. Jego seria skończyła się dopiero w wieku 51 lat. W wieku 67 lat wystąpił na Igrzyskach w Pekinie (2008) na których zajął 10. pozycję w konkursie ujeżdżenia w drużynie i 35. miejsce w konkursie indywidualnym.

</doc>
<doc id="1424241" url="https://pl.wikipedia.org/wiki?curid=1424241" title="Markus Jastrow">
Markus Jastrow

Markus Mordechaj Jastrow (ur. 5 czerwca 1829 w Rogoźnie, zm. 13 października 1903 w Germantown) – warszawski rabin postępowy, kaznodzieja, prawnik, działacz ruchu asymilatorskiego, biblista.
Życiorys.
Urodził się w Rogoźnie w Wielkim Księstwie Poznańskim. Był piątym dzieckiem Abrahama Jastrowa i jego żony Jetty z domu Rolle. Do 1840 roku pobierał prywatne nauki. W 1844 rozpoczął naukę w ewangelickim gimnazjum im. Fryderyka Wilhelma w Poznaniu, którą ukończył w 1852 roku. W tym samym roku rozpoczął studia filozoficzne na Uniwersytecie Humboldtów w Berlinie. Rok później został ordynowany na rabina. W 1858 roku opublikował rozprawę dotyczącą sytuacji i prawnego położenia Żydów w zaborze rosyjskim.
W sierpniu 1852 roku dzięki poparciu Heinricha Graetza przyjechał do Warszawy i objął stanowisko rabina w niemieckiej synagodze przy ulicy Daniłłowiczowskiej. Jako pierwszy w historii wygłosił kazanie w języku polskim, co wzbudziło protesty ortodoksyjnych Żydów.
2 marca 1861 roku na Cmentarzu Powązkowskim brał udział w pogrzebie pięciu ofiar starć manifestacji politycznej z 27 lutego 1861 roku, który następnie przeistoczył się w demonstrację solidarności różnych stanów społeczeństwa Królestwa Kongresowego. W październiku tego samego roku wraz z rabinami Dow Berem Meiselsem i Izaakiem Kramsztykiem zdecydował o zamknięciu synagog, odpowiadając na apel arcybiskupa Antoniego Melchiora Fijałkowskiego, który nakazał zamknąć kościoły po ich zdesakralizowaniu przez kozaków rozpędzających demonstracje. Za udział w tych manifestacjach społeczno-politycznych został aresztowany. Osadzony był na trzy miesiące w X Pawilonie Cytadeli Warszawskiej. W 1862 roku został skazany na deportację z Królestwa Polskiego do Prus. Przez dwa lata pełnił funkcję rabina w Wormacji. Nie zerwał jednak kontaktów z Polską.
W 1866 roku przybył do Stanów Zjednoczonych, gdzie kontynuował działalność reformistyczną. Osiadł w Filadelfii, gdzie do 1892 roku pełnił funkcję rabina. W latach 1867–1875 wykładał judaistykę w Maimonides College. Był jednym z twórców judaizmu konserwatywnego w Stanach Zjednoczonych i wiceprezydentem American Zionist Federation. W 1900 roku uzyskał doktorat z literatury na University of Pennsylvania.
Michał Galas wydał o nim opracowania: "Rabin Markus Jastrow i jego wizja reformy judaizmu. Studium z dziejów judaizmu w drugiej połowie XIX wieku", Wydawnictwo Austeria, Kraków 2007 oraz "Rabin Markus Jastrow (1829–1903) – polski patriota i reformator amerykańskiego judaizmu".
Jego synem był Joseph Jastrow.

</doc>
<doc id="1424243" url="https://pl.wikipedia.org/wiki?curid=1424243" title="Jeździec polski">
Jeździec polski

Jeździec polski lub Lisowczyk – jeden z dwóch portretów konnych w twórczości Rembrandta powstały w 1655. Obecnie ozdoba Kolekcji Fricka w Nowym Jorku.
Autorstwo Rembrandta zostało potwierdzone badaniami uczonych z Rembrandt Research Project i nie budzi wątpliwości. Dzieło jest przykładem mistrzowskiego, dojrzałego stylu holenderskiego malarza i jednym z zaledwie dwóch znanych konnych portretów w jego twórczości. Do dziś nie wiadomo jednak, kogo przedstawia Jeździec polski, zwany również Lisowczykiem, żołnierza konkretnej formacji (lisowczyka), starotestamentowego albo literackiego bohatera czy też konkretną postać. Zagadkowość obrazu i jego niezwykły, poetycki nastrój, w równej mierze jak jego czysto malarskie walory – mistrzowska, typowo Rembrandtowska technika prowadzenia pędzla i wyrafinowana tonacja barwna – zadecydowały o niezwykłej popularności dzieła.
Obraz nabył w Amsterdamie około 1790–1793 Michał Kleofas Ogiński (polski poseł w Holandii) lub Michał Kazimierz Ogiński (hetman wielki litewski) dla króla Stanisława Augusta Poniatowskiego, który umieścił go w pałacu w Łazienkach. Po abdykacji monarchy obraz nabył od niego Franciszek Ksawery Drucki Lubecki, w 1815 dzieło znalazło się w rękach biskupa wileńskiego Hieronima Stroynowskiego, po jego śmierci – w rodzinie Stroynowskich, a ostatecznie ozdobiło galerię rodziny Tarnowskich w pałacu w Dzikowie.
W 1910 hr. Zdzisław Tarnowski sprzedał obraz , amerykańskiemu przemysłowcowi i kolekcjonerowi sztuki, który nabył go za radą angielskiego krytyka sztuki Rogera Frya. Sprzedaż arcydzieła Rembrandta za granicę spotkała się ze stanowczym sprzeciwem i powszechną krytyką polskiej opinii publicznej.
Dzieło zawisło w nowojorskiej rezydencji Fricka przy Fifth Avenue na Manhattanie – wśród dzieł m.in. Belliniego, Vermeera, Goi i Fragonarda.
Od 6 maja do 7 sierpnia 2022 obraz wystawiany jest w pałacu Na Wyspie w Łazienkach Królewskich w Warszawie, a od 18 sierpnia do 16 października 2022 w Zamku Królewskim na Wawelu w Krakowie.
Opis.
Jeździec nosi strój określany mianem „polski lub wschodni”: kołpak – szpiczastą czapkę bez daszka pochodzenia mongolskiego z lisiego, wilczego, lub rysiego futra, zielony pikowany jedwabny żupan pełniący rolę miękkiej zbroi, obcisłe czerwone spodnie i żółte skórzane buty z cholewami do połowy łydki. Lewą ręką prowadzi wodze konia, zaś w prawej dzierży nadziak. Przy siodle pod prawym kolanem ma przytroczoną szablę ciężką o rękojeści zamkniętej, a u lewego boku lekką o rękojeści otwartej. Ponadto ma u lewego boku łuk refleksyjny i kołczan ze strzałami z prawego boku. Pod siodłem rozpięta jest skóra drapieżnika, a koń ma na modę turecką zawieszony na ogłowiu buńczuk-podgardle.
Do dziś toczy się spór kogo przedstawia obraz. Według jednych jest to portret ostatniego Lisowczyka. Przemawia za tym wiarygodność ubioru i broni, co może oznaczać, że malarz korzystał z żywego modelu, a nie ze sztucznie dobranych rekwizytów lub wzorów graficznych. Z kolei historyk sztuki Jan Białostocki uważał, że tytuł miał być aluzją do osoby ariańskiego pisarza i myśliciela Jonasza Szlichtynga, polskiego emigranta, którego literacki pseudonim brzmiał „Eques Polonus”, czyli „Szlachcic” lub „Jeździec polski”. Do kolekcji króla Stanisława Augusta Poniatowskiego dzieło trafiło pod nazwą „Kozak na koniu”.
Juliusz Kossak namalował kopię tego obrazu pod tytułem "Lisowczyk". Różnice polegają na tym, że jeździec Rembrandta nie ma wąsów, a szabla u jego lewego boku jest na obrazie Kossaka ledwie widoczna.

</doc>
<doc id="1424245" url="https://pl.wikipedia.org/wiki?curid=1424245" title="Scimitar">
Scimitar



</doc>
<doc id="1424250" url="https://pl.wikipedia.org/wiki?curid=1424250" title="Hufiec ZHP Wołomin">
Hufiec ZHP Wołomin

Hufiec ZHP Wołomin im. hm. Mieczysława Cicheckiego działa na terenie Chorągwi Stołecznej im. Bohaterów Warszawy w granicach powiatu wołomińskiego i zrzesza harcerzy z: Wołomina, Kobyłki, Radzymina, Nieporętu, Duczek, Zagościńca, Majdanu, Ossowa, Czarnej, Cięciwy. Za twórców hufca uznaje się porucznika hm. Tomasza Piskorskiego, sierżanta Antoniego Mańkowskiego i hm. Mieczysława Cicheckiego. Hufiec ZHP Wołomin jest największym powierzchniowo hufcem Chorągwi Stołecznej ZHP Wołomin około 300 km².
II Rzeczpospolita.
Okres I wojny światowej.
Początki kształtowania się idei harcerskich na ziemiach wołomińskich sięgają okresu walk o niepodległość i 1916 roku.
Na przełomie 1915–1916 we wsi Lipiny Nowe pod Wołominem powstały pierwsze zastępy skautowe. Zorganizował je sierżant Antoni Mańkowski, mimo że nie był harcerzem i nie znał jeszcze metodyki harcerskiej. Początkowo działały one w okolicach Lipin, później jednak swoje działania związały z Willą „Tarasówka” w Wołominie. Wiosną 1916 do Wołomina sprowadził się oficer Polskiej Organizacji Wojskowej skupionej wokół Józefa Piłsudskiego – Tomasz Piskorski. Nawiązał on kontakt z Antonim Mańkowskim i wspólnie łącząc samodzielne zastępy założyli 1 Wołomińską Drużynę Harcerską. Do drużyny zwerbowali głównie chłopców z ulicy i rodzin robotniczych. W sierpniu 1916 drużyna otrzymała imię Króla Władysława Łokietka. Składała się z 2 zastępów prowadzonych przez robotników: druha Wróblewskiego i ucznia druha Kałochiejczyka. Zastępcą Tomasza Piskorskiego został druh Horowy. W związku z zajęciem ziem polskich przez Niemcy działalność harcerska nie była łatwa i odbywała się w konspiracji. Zbiórki odbywały się głównie w domu druha Horowego wśród piasków „lotnej wydmy”.
W roku szkolnym 1917–1918 nauczycielka Onórnia skupiła wokół siebie grupie dziewcząt i utworzyła 1 Wołomińską Drużynę Żeńską im. Królowej Jadwigi. Drużyna ta przez kolejne lata u boku 1 W MDH im. Króla Władysława Łokietka organizowała spotkania w izbie darowanej po wieczyste czasy harcerstwu przez felczera Dękierewskiego. Izba ta mieściła się przy ul. Wileńskiej 19 w Wołominie. Obie drużyny: męska i żeńska działały równolegle.
Sztandar drużyn.
W 1917 dzięki wspólnemu wysiłkowi sympatyków, rodziców i dzieci drużyna wykonała sztandar. Posiadał on barwy kościuszkowskie, tj. na czerwonym tle biały orzeł w złotej koronie, ze złotym napisem "Bóg, Honor, Ojczyzna", z dalszą częścią: "Związek Harcerstwa Polskiego Wołomin". Po drugiej stronie na zielonym tle widniał harcerski krzyż w kolorze srebrnym i złotym, z haftowanym na górze napisem: "Drużyna Żeńska im. Królowej Jadwigi", a w drugiej części: "1 Wołomińska Drużyna Harcerzy im. Króla Władysława Łokietka".
Poświęcenie sztandaru odbyło się w kościele parafialnym w Kobyłce. Sztandar do kościoła przywieziono na wozie udekorowanym zielenią. Hm. Tomasz Piskorski wręczył sztandar drużynowemu Stanisławowi Langemu. Po uroczystości zebrani udali się do izby harcerskiej w Wołominie, gdzie spotkali się z władzami miasta, a następnie uczestniczyli we wspólnej defiladzie ulicami miasta.
20 maja 1919 ks. kard. Aleksander Kakowski, wizytując kościół kobyłkowski oraz budujący się kościół w Wołominie, poświęcił izbę harcerską drużyn 1 W MDH i 1 ŻDH. W poświęceniu izby uczestniczył również kapelan Wojska Polskiego i późniejszy Przewodniczący ZHP hm. ks. Jan Mauersberger, wpisując się do Złotej Księgi: "Drużynie harcerskiej im. Króla Władysława Łokietka w Wołominie na szczęśliwy jej rozwój udzielam arcypasterskiego błogosławieństwa". Hm. Stanisław Lange z uśmiechem wspomina tamte wydarzenia epizodem z druhem Marianem Strzałkowskim, który mając przykaz niewpuszczania do izby nikogo w trakcie uroczystości, nie wpuścił własnej matki.
Lata 1918–1919.
11 listopada 1918 roku gdy Polska odzyskała niepodległość wołomińscy harcerze u boku Polskiej Organizacji Wojskowej brali udział w rozbrajaniu posterunków żandarmerii niemieckiej, mieszczących się przy ul. Warszawskiej róg ul. Ogrodowej. Najstarsi harcerze, by spełnić obowiązek obrony ojczyzny, zaciągali się do Batalionu Zapasowego I Dywizji Artylerii Konnej w Górze Kalwarii. Byli wśród nich: Stanisław Lange, Feliks Sztompke i Zygmunt Hełmecki.
Bitwa warszawska 1920.
W sierpniu 1920 roku harcerze z Wołomina przy boku młodzieży warszawskiej wzięli udział w bitwie na przedpolu Warszawy. Bitwa rozegrała się w okolicy miejscowości Leśniakowizna i Ossów w dniach 14-15 sierpnia. Harcerze z 36 Pułku Piechoty Legii Akademickiej przy boku ks. Ignacego Skorupki stawili opór bolszewikom. Pozostała młodzież współpracowała z miejscowym Komitetem Obrony Państwa pracując ofiarnie w bufecie Polskiego Białego Krzyża.
Dwudziestolecie międzywojenne.
Lata 1920–1924.
W dniu 17 października 1920 komendę nad harcerzami objął Stanisław Lange. Drużynową 1 Żeńskiej Drużyny została Karolina Majewska. W listopadzie 1920 powołane zostało „Koło Opieki nad Harcerzami”. W lipcu 1921 roku drużyna zorganizowała pierwszy obóz wędrowny po Kujawach i Kaszubach (Toruń – Gdańsk – Hel – Poznań – Warszawa). W styczniu 1922 drużynowym 1 WMDH został Tadeusz Dobrzyński. W 1922 drużynę objął druh Krajewski, jednocześnie Stanisław Jóźwiak założył 2 W DH im. Stefana Batorego przy szkole na ul. Warszawskiej. Po roku Stanisław Jóźwiak odszedł do szkoły podchorążych, a drużynę włączono do 1 WMDH. W 1923 drużynowymi 1 ŻD zostają druhna Garbolewska, a następnie Irena Jędrzejewska. W roku 1923 harcerki zorganizowały samodzielny obóz pod Wilnem.
Mieczysław Cichecki.
Mając zaledwie 16 lat do Kobyłki w 1924 sprowadził się Mieczysław Cichecki. Szybko dostał się w szeregi 1 WMDH, gdzie zorganizował nowe zastępy. Drużyna dość szybko wzrasta do 5 zastępów. Druh Krajewski, dostrzegł w Cicheckim następcę, ustępuje i przekazuje mu funkcję drużynowego. Opiekę nad Cicheckim obejmuje Stanisław Lange, będący wtedy członkiem komendy chorągwi. W lipcu 1924 drużyna męska i żeńska bierze udział w zlocie harcerzy pod Warszawą. W czasie zlotu harcerze biorą udział w defiladzie przed Prezydentem RP Stanisławem Wojciechowskim.
W 1925 drużyna organizuje pierwszy obóz stały na Podlasiu w okolicach Siemiatycz. Był to pierwszy obóz stały w życiu chłopców. W 1926 Mieczysław Cichecki rozpoczął studia i przekazał funkcję drużynowego. Jednak po roku studiów, 25 września 1927, ponownie przejął prowadzenie drużyny. W latach 1927–1928 w związku z pogarszającą się sytuacją gospodarczą drużyna nie organizuje obozu. Wielu młodych ludzi opuściło organizację harcerską, a działalność drużyn ogranicza się do wycieczek i biwaków w okolicy Wołomina. W Mironowych Górkach (obecnie część miasta Wołomina) druh Wiśniewski założył samodzielny zastęp „Orlęta”. Jesienią 1928 zastęp „Orlęta” zasilił szeregi 1 WMDH. W międzyczasie powstało na nowo utworzone „Koło Przyjaciół Harcerstwa”, które organizowało zbiórki publiczne, bale karnawałowe i zabawy na rzecz harcerstwa. Mimo kontynuowanych zbiórek harcerstwo nie posiadało własnego sprzętu obozowego i sportowego, a jedynie niewielką biblioteczkę, prowadzoną przez panią Jóźwiak.
Rok 1930 przynosi kryzys finansowy, który do Wołomina sprowadził zuchmistrza z kręgu starszoharcerskiego HR druha Stefana Anaturzkiewicza, który objął 2 MDH im. Stefana Batorego. Będąc bezrobotnym cały swój czas poświęcał na pracy wychowawczej w harcerstwie. W lipcu 1930 kierowane przez Cicheckiego drużyny wołomińskie wyjechały na letnie obozy nad Bugiem. W tym samym roku część harcerzy z drużyn pomagała przy budowie pomnika Obrońców Ojczyzny z 1920 roku. Harcerze w kwietniu 1930 zorganizowali kiermasz zabawek, który miał wspomóc najuboższych w czasach kryzysu. W 1930 roku w szkole podstawowej w Radzyminie druh Czarnecki zorganizował pierwszy samodzielny zastęp.
Hufiec powiatowy z siedzibą w Wołominie.
4 lutego 1931 2 MDH im. Stefana Batorego zorganizowała w izbie harcerskiej przy ul. Wileńskiej pierwsze uroczyste przyrzeczenie harcerskie. Na ręce HR Stefana Matuszkiewicza i sztandar drużyn przyrzeczenie składała druhna Julia Rybak. W uroczystości brali udział hm. Stanisław Lange oraz grono byłych harcerzy. Na wiosnę 1931 zorganizowano Święto Przysposobienia Wojskowego – podczas zawodów wszystkie czołowe miejsca zajęli harcerze. Po tym sukcesie powołano Harcerski Klub Sportowy, który w krótkim czasie zasilił szeregi Klubu Sportowego „Huragan” Wołomin.
W 1931 na mocy rozkazu Komendanta Chorągwi Mazowieckiej powołano Hufiec Radzymiński z siedzibą w Wołominie (w ówczesnym podziale administracyjnym istniał powiat radzymiński, który w przybliżeniu pokrywał się z obecnym wołomińskim). Drużyny otrzymywały numery w kolejności powstania. Dotychczasowym drużynom zmieniono numery:
1 – na 9 MDH im. Króla Władysława Łokietka i 2 – na 64 MDH im. Króla Stefana Batorego, a w Radzyminie – 58 MDH. W 1935 w międzynarodowym Zlocie 25-lecia Harcerstwa w Spale uczestniczyła najlepsza drużyna z hufca radzymińskiego (wołomińskiego). Cichecki w tym czasie zorganizował Powiatowe Koło Przyjaciół Harcerstwa, które sponsorowało różne imprezy harcerskie, ufundowało namioty i sztandar dla 64 drużyny im. Stefana Batorego. 9 grudnia zorganizowała w namiotach w lesie Nasfetra pod Wołominem wystawę osiągnięć hufca radzymińskiego. W 1936 część harcerzy wędrowała na obozie górskim w Tatrach, inni przebywali koło Worochty.
Pierwszy hufcowy w Wołominie.
Wiosną 1932 roku wraca z wojska phm. Mieczysław Cichecki zaraz później zostaje mianowany hufcowym. Na początku swej pracy organizuje kurs przysposobienia obronnego dla funkcyjnych drużyn wołomińskich. W okolicy powstają nowe drużyny: w Tłuszczu – drużyny czerwonych harcerzy, w Kobyłce – 172 MDH im. Waleriana Łukasińskiego, w Jadowie – 183 MDH im. Franciszka Żwirki.
Jubileuszowy zlot hufca.
Na jubileuszowym zlocie hufca w lesie Nasfetra obchodzono XX rocznicę utworzenia harcerstwa w Wołominie. Uczestniczyli w nim założyciele hufca: hm. Tomasz Piskorski – zastępca Naczelnika ZHP i hm. Stanisław Lange – kwatermistrz Głównej Kwatery ZHP. Zaproszona też została drużyna z warszawskiego Gimnazjum im. Władysława IV. Dzięki podjęciu przez Cicheckiego pracy w Dyrekcji Okręgowej Kolei Państwowych w Warszawie nawiązana została współpraca z kolejarzami. Odtąd kolej świadczyła pomoc i usługi dla harcerzy. Wyjeżdżali oni na obozy harcerskie i sportowe, na zimowiska i kursy zastępowych do Kielc, nad Narew i Bug, poznawali kraj, jego mieszkańców, piękno przyrody. W maju 1939 Cichecki przeszedł do pracy w komendzie Chorągwi Mazowieckiej ZHP w Warszawie. Komendę nad hufcem radzymińskim objął podharcmistrz Franciszek Kazimierski.
II wojna światowa.
Rok 1939.
W lipcu 1939 roku przy współpracy z gen. Franciszkiem Kleebergiem hm. Mieczysław Cichecki zorganizował obóz szkoleniowy w zakresie zwiadu i łączności w Muszkach, na którym harcerze przygotowywali się do wojny. Najbardziej zaangażowana była 64 Mazowiecka Drużyna Harcerska im. Stefana Batorego. W jej składzie działali: drużynowy Henryk Rudziński, zastępca Ryszard Bąkowski, zastępowi Marian Pawłowski, Zbigniew Zalewski, Zbigniew Jugo, Jan Chajęcki, Mieczysław Kusy, Marian Wyszyński, Czesław Bunia. ZHP przekształcił się w konspiracyjne Szare Szeregi. Hm. Mieczysław Cichecki został ich komendantem w Wołominie.
Okres konspiracji.
Pierwszym zadaniem harcerzy było rozpoznawaniem miejsc i siły jednostek wojskowych okupanta, zdobywanie i zabezpieczanie broni, amunicji, materiałów wojskowych, szkolenie wojskowe. 11 listopada 1939 harcerze złożyli wieńce i wstęgi o barwach narodowych pod pomnikiem Obrońców Ojczyzny (dziś Józefa Piłsudskiego) przy stacji kolejowej w Wołominie. 1 stycznia 1940 w mieszkaniu Henryka Rudzińskiego przy ul. Kościelnej odbyło się pierwsze konspiracyjne przyrzeczenie harcerskie na sztandar drużyny im. Stefana Batorego. Na podłodze położono flagę ze swastyką, deptaną przez harcerzy. Przed Cicheckim młodzi konspiratorzy złożyli przysięgę. Kolejne zbiórki odbywały się w domu nauczycieli Wawrzynowskich pod Wołominem, u Baranowskich w Wołominie przy ul. Średniej, u Ptasich przy ul. Gdyńskiej. 2 maja 1940 harcerze zawiesili w kilku widocznych punktach miasta flagi narodowe. W czerwcu 1940 w rejonie Małej Czarnej pod Wołominem około 50 harcerzy przeszło kurs wyszkolenia wojskowego.
Harcerze ukrywali radioodbiorniki, prowadzili nasłuch radiowy, kolportowali tajną prasę, prowadzili działalność wywiadowczą.
Na początku okupacji Stanisław Lange został wiceburmistrzem miasta. Równocześnie został tu prezesem Rady Głównej Opiekuńczej, tolerowanej przez władze okupacyjne. Jej prezesem w Generalnym Gubernatorstwie w latach 1940-1943 został dziedzic Ząbek Adam Ronikier. Uważany powszechnie za antysemitę, ocalił w czasie okupacji wielu Żydów. Na kierownika placówki RGO w Wołominie Lange powołał Mieczysława Cicheckiego, który zorganizował kuchnię, wydającym gorące posiłki najbiedniejszym mieszkańcom miasta, przydział bonów żywnościowych dla szpitali, sierocińców i pracowników samorządowych, pomagał Żydom zamkniętym w getcie. Przyczynił się do założenia Szpitala Zakaźnego w Wołominie w Górkach Mironowskich, został w nim kierownikiem administracyjnym. Szpital miał 35 łóżek, pacjentami opiekował się lekarz Jerzy Łuszkiewicz. Niemcy w obawie przed zakażeniem rzadko tu zaglądali, toteż szpital był wykorzystywany jako punkt leczenia rannych i chorych żołnierzy konspiracji. W jego kostnicy Cichecki założył konspiracyjny magazyn broni i amunicji.
W marcu 1942 Niemcy dokonali aresztowań w zarządzie miejskim. Burmistrz Lange został osadzony na Pawiaku. Okupanci przeprowadzili też rewizję w mieszkaniu hm. Cicheckiego, niczego podejrzanego na szczęście w nim nie znaleźli. Cichecki był jednak „spalony”, musiał wyjechać na stałe do Warszawy. Tu pod przybranym nazwiskiem jako Kowalski, podjął pracę w zakładach Philipsa. Równocześnie nadal kierował działalnością harcerstwa na całym wschodnim Mazowszu. W listopadzie 1942 został mianowany komendantem tajnych kursów podharcmistrzowskich, prowadzących w Garwolinie, Grodzisku Mazowieckim, Rembertowie i Wyszkowie. Awansowany na porucznika WP, w 1943 prowadził jako komendant, kurs podchorążych.
Na początku 1942 Michał Wawrzynowski, prowadzący kurs tajnego nauczania w Czarnej, doprowadził do spotkania drużynowych wołomińskich z płk. Jerzym Strzałkowskim, organizatorem „Jerzyków”. Wstąpili do niego niektórzy harcerze, m.in. podharcmistrz Telesfor Badetko „Wiktor”. Powstała Harcerska Kompania Szturmowa „Jerzyki”. Harcerze nadal brali udział w zwiadzie, a niektórzy w akcjach dywersyjnych na kolei.
Powstanie warszawskie.
W 1944 Cichecki pełnił funkcję oficera łącznikowego Armii Krajowej Obwodu Radzymin. Podczas powstania warszawskiego przebywał w stolicy. Swoim udziałem w powstaniu nie chwalił się nikomu, zapewne miał jakieś funkcje organizacyjne z racji przynależności do AK. Wiadomo było, że z narażeniem życia ratował ludzi z płonących domów.
Działalność po II wojnie światowej.
Przywrócenie działalności hufca w Wołominie.
Po przełomie październikowym 1956 przywrócono działalność harcerstwa w Wołominie. Powołano więc nowy Hufiec ZHP Wołomin z siedzibą w Wołominie działający na terenie Chorągwi Mazowieckiej. Do 1 września 1975 roku Hufiec Wołomin działał również na terenie miasta Ząbki. W ramach struktur hufca w Ząbkach działały drużyny w trzech szczepach przy dwóch szkołach podstawowych i przy Zasadniczej Szkole Zawodowej Dokształcającej.
Z Chorągwi Mazowieckiej do Stołecznej.
W 1975 roku w związku ze zmianą podziału administracyjnego kraju Hufiec Wołomin zmienił przydział z Chorągwi Mazowieckiej do Chorągwi Stołecznej.
Kampania bohater.
W dniu 9 maja 1982 podczas uroczystego Zlotu Drużyn w Wołominie na ul. Prądzyńskiego patronem Hufca ZHP Wołomin ogłoszono hm. Mieczysława Cicheckiego. Podczas uroczystego zgrupowania drużyn odbyło się ognisko, wystawa historii harcerstwa w Wołominie oraz festyn harcerski. Na uroczystości były obecne władze ZHP i władze miasta Wołomina.
Lata 1990–2000.
W 1989 roku druh hm.Jerzy Sitek zostaje komendantem hufca. Zmiany ustrojowe negatywnie wpłynęły na kształt hufca. Okres ten cechował się w początkowych latach ubywaniem instruktorów, kadry i harcerzy. Państwo znacząco ograniczyło dotacje dla związku.
Rozpoczęto gruntowne kształcenie i organizacje tańszych obozów w Łazach i nad Liwcem. Przez pierwsze lata działają „Słoneczny Szczep” i „Kampinos” prowadzone przez hm. Jacka Wąsika. W hufcu działają jeszcze 71 DH „Zawiszacy”, zastęp w Kobyłce Tadeusza Zawistowskiego i w Szczep 78 DH Witraże w którym były drużyny 78 DH Szanty, 78 DH Zaraza, 78 DH Horda, 78 DH Kuźnia, 78 DH Młyn, 78 DH Piasta. Zbiórki Szczepu 78 odbywały się przy Towarzystwie Przyjaciół Dzieci w Wołominie. Kompleksowe działania programowe realizowane przez wiele lat doprowadziły do rozwoju liczebności hufca. Obozy były tanie, a kadra przeszkolona do pełnienia funkcji. O sukcesie rozwoju w tym okresie harcerstwa mówi hm. Jerzy Sitek: "„Hufiec wypracował wiele rozwiązań programowych i cyklicznych imprez różnego rodzaju wspomagających drużynowych, ale stawiał też na samodzielność drużyn np. drużyna powinna robić przynajmniej jedną imprezę w roku dla hufca – drużyny w czasie lata miały swoje podobozy co sprzyjało powstawaniu więzi, dążyliśmy do samodzielnych wyjazdów drużyn na obozy płynnie zdobywano stopnie i sprawności (nie we wszystkich środowiskach ale w większości) – cały czas zdobywaliśmy nowy sprzęt wzbogacający możliwości – to chyba w jakimś stopniu płynęło na trwałość hufca”". W 1992 roku dh. Artur Dymitruk z połączenia 7DH „Ostoja” i 7LDH „Zawiszacy” powołał 2 Drużynę Harcerską Trakt. W 1996 roku phm. Karol Thiell powołał 56 Drużynę Harcerską „Zielone Diabły”. Na przełomie 1999 roku i 2000 instruktorzy hufca rozważali przejście do Chorągwi Mazowieckiej. Zmiana taka wynikała z podjętej próby budowania większej jednostki harcerskiej na terenie powiatu. W rozmowach uczestniczyli komendanci hufców powiatu wołomińskiego i władze miast.
Harcerski Ośrodek Techniki i Modelarstwa.
W latach 90 przy Hufcu ZHP Wołomin powstał Harcerski Ośrodek Techniki i Modelarstwa. Głównym pomysłodawcą i osobą koordynującą działania ośrodku był hm. Krzysztof Najberg. Do zadań HOTiM należało pozyskiwanie sprzętu, prace remontowo – warsztatowe na terenie hufca, zajęcia modelarskie dla dzieci, zajęcia telegraficzne, organizacja szkoleń specjalnościowych dla młodzieży.
Środowiskowy Krąg Instruktorski.
W 2000 roku powołany zostaje Środowiskowy Krąg Instruktorski. Ideą kręgu było wspieranie działalności harcerskiej Hufca ZHP Wołomin na terenie miasta i powiatu. Przewodniczącym kręgu zostaje druh hm. Waldemar Wilczyński. Krąg skupiał druhów seniorów oraz instruktorów działających w organizacji harcerskiej w latach 70 i 80. Krąg zorganizował kilka rajdów, festiwal piosenki harcerskiej Wyjec oraz wigilie. W tym czasie do Hufca ZHP Wołomin powróciło po wielu latach przerwy kilku instruktorów działających w latach 80. W roku 2007 Krąg został rozwiązany.
Lata 2002–2010.
13 września 2002 roku powstała 13 WDH „Czarna Trzynastka”, której drużynowym został phm. Maciej Syska, a opiekunem drużyny phm. Jacek Kondracki. We wrześniu 2003 roku 2 DH Trakt wstąpiła w szeregi Szczepu 2 i 5 DHiGZ „Wagabunda”. Komendantem szczepu została phm. Agnieszka Dardzińska, a zastępcą pwd. Tomasz Miszkurka. W skład szczepu wchodziły jeszcze 5 DH Watra i 5 DH Człapy. W 2007 roku 2 Drużyna Harcerska Trakt powołała nowy szczep 2 DH „Gawra”, w skład którego weszły drużyny 2 DH Trakt, 2 DH Ostoja i 2 DH Wrzos z Ossowa. W latach 2001-2010 harcerze brali udział w stałych obozach harcerskich na bazach w Papierni, Niesulicach, Wińcu, Bierach, Podlesiach oraz w obozach pod namiotami w Garbasiu, Krówce Leśnej, Wikaryjce, Skrodzkim, Smólniku i nad jez. Słonym, oraz zimowiskach. W 2007 r. 13 WDH reprezentowała hufiec na XXI Światowym Jamboree Skautowym w Hylands Park, Essex, w Wielkiej Brytanii (z okazji 100-lecia skautingu), a członkiem komendy reprezentacji Chorągwi Stołecznej ZHP był phm. Maciej Syska. W 2010 roku z inicjatywy Komendanta Hufca ZHP Wołomin Pawła Kocik odsłonięto tablicę poświęconą urodzonej w Wołominie harcerce – łączniczce Marii Teresie Bartnik ps."Diana” służącej w oddziałach Armii Krajowej – zgrupowanie „Radosław” – batalion „Parasol” – 1. kompania. Tablica została odsłonięta przy Zespole Szkół nr 3 w Wołominie. W 2010 roku harcerze starsi i wędrownicy z hufca wzięli udział w obchodach 90 rocznicy Bitwy Warszawskiej m.in. w Wyszkowie, Suwałkach, Kobyłce, Wołominie, Ossowie.
Lata 2010–2015.
Na początku roku z inicjatywy phm. Przemysława Barteckiego powstaje Centrum Wolontariatu Hufca. 11 września 2011 roku na ponowną kadencję na funkcji komendanta hufca wybrany został phm. Paweł Kocik. 10 stycznia 2012 roku instruktorzy Hufca ZHP Wołomin phm. Paweł Kocik i pwd. Sławomir Stańczak zostali odznaczeni odznaką Honorowego Sybiraka - Związku Sybiraków. W dniach 1-3 czerwca w miejscowości Hruszew odbył się II Zlot Hufca ZHP Wołomin. Uczestnicy zlotu w ramach całorocznej pracy drużyn zakończyli rywalizację między drużynami. 1 grudnia 2012 w Miejskim Domu Kultury miała miejsce premiera spektaklu pt."Modlitwa Harcerska” wyreżyserowana przez Piotra Stawskiego. 11 lutego 2013 roku w wyniku decyzji o podziale terenu gminy Wołomin na Hufiec ZHP Wołomin i Hufiec ZHP Zalew rezygnację z pełnionej funkcji komendanta Hufca ZHP Wołomin składa phm. Paweł Kocik. Funkcję pełniącego obowiązki komendanta hufca przejmuje dotychczasowy przewodniczący komisji rewizyjnej hufca phm. Norbert Krupa. 13 października 2014 roku w wyniku Nadzwyczajny Zjazd Hufca ZHP Wołomin na funkcję komendanta hufca wybrany zostaje phm. Norbert Krupa. W 2014 roku z inicjatywy phm. Przemysława Barteckiego i phm. Pawła Kocik Hufiec ZHP Wołomin otrzymuje pokaźną dotację na remont placówki. W maju 2015 roku Komenda Chorągwi Stołecznej ZHP zmienia decyzję dotyczącą rejonu działania Hufca ZHP Wołomin przywracając granicę sprzed 2013 roku oraz powiększając działalność harcerską o miasto i gminę Nieporęt. Decyzją władz Chorągwi Stołecznej z dniem 1 lipca 2016 roku rozwiązany zostaje Hufiec ZHP Zalew, a Hufiec ZHP Wołomin powiększony zostanie o gminę Radzymin. 
Hufiec obecnie.
Hufiec ZHP Wołomin jest największym powierzchniowo hufcem Chorągwi Stołecznej ZHP (300 km² - 4 gminy). Zrzesza około 250 członków (zuchów, harcerzy i instruktorów), którzy działają na terenie gmin Wołomin, Kobyłka, Nieporęt oraz Radzymin. Siedziba Hufca ZHP Wołomin mieści się na ul. Długiej 34 w Wołominie, która w 2015 roku została gruntownie wyremontowana z Budżetu Obywatelskiego 2014. 
Hufiec Wołomin co roku jest organizatorem największych kolonii dla dzieci i młodzieży z Wołomina, Kobyłki, Nieporętu oraz Radzymina. 
Środowiska działające w hufcu.
Gromady zuchowe
Drużyny harcerskie
Kluby harcerskie
Kręgi instruktorskie
Szczepy

</doc>
<doc id="1424255" url="https://pl.wikipedia.org/wiki?curid=1424255" title="Wołga Siber">
Wołga Siber



</doc>
<doc id="1424257" url="https://pl.wikipedia.org/wiki?curid=1424257" title="Senes">
Senes

Senes – potoczna nazwa surowca leczniczego, którym są liście kilku gatunków krzewów z rodzaju "Senna" Mill. (dawniej zaliczanych do rodzaju "Cassia" L.). Najczęściej w leczniczych celach wykorzystywane są gatunki: "Senna alexandrina", "Senna angustifolia", "Senna obovata". Podobne działanie jak liście mają również owoce tych gatunków. Farmakologiczna nazwa tych surowców to "Folium Sennae" (liście senesu) lub "Fructus Sennae" (owoce senesu). Zawierają senozydy A i B oraz glikozydy. 
Zastosowanie.
Roślina lecznicza
Surowiec zielarski:
Działanie i zastosowanie
Senes działa przeczyszczająco, stymuluje m.in. wydzielanie wody do jelita grubego. Pobudza skurcze jelit przez co przyspiesza przemieszczanie się treści pokarmowych. Senozydy działają bezpośrednio w jelitach, gdyż nie ulegają degradacji i wchłanianiu we wcześniejszych partiach układu pokarmowego. Senes i jego przetwory wykazują działanie przeczyszczające po 3-5 godzinach od spożycia.
Dawkowanie
W formie tabletek 2-4 tabletki przed snem (gdy jedna tabletka zawiera 7,5 mg pochodnych hydroksyantracenu w przeliczeniu na sennozyd B).

</doc>
<doc id="1424263" url="https://pl.wikipedia.org/wiki?curid=1424263" title="Need For Speed Undercover">
Need For Speed Undercover



</doc>
<doc id="1424266" url="https://pl.wikipedia.org/wiki?curid=1424266" title="Mistrzostwa Świata Strongman 2003">
Mistrzostwa Świata Strongman 2003

Mistrzostwa Świata Strongman 2003 – doroczne, indywidualne zawody siłaczy.
Rundy kwalifikacyjne.
Wyniki kwalifikacji
Data: 20, 21, 22, 23 września 2003 r.
Do finału kwalifikuje się dwóch najlepszych zawodników z każdej z grup.
Grupa 1
Grupa 2
Grupa 3
Grupa 4
Grupa 5
Finał.
Finał – wyniki szczegółowe
Data: 27, 28, 29, 30 września 2003 r.
Miejsce: Livingstone, Wodospady Wiktorii 

</doc>
<doc id="1424269" url="https://pl.wikipedia.org/wiki?curid=1424269" title="Markus Miller">
Markus Miller

Markus Miller (ur. 8 kwietnia 1982) – niemiecki piłkarz, bramkarz.
Swoją karierę rozpoczął w mieście, w którym się urodził - Lindenberg im Allgäu, a dokładnie w klubie FC Lindenberg. Następnie przeniósł się do innego klubu regionalnego - FC Wangen.
W 2000 roku trafił do zespołu VfB Stuttgart, jednak swoje mecze rozgrywał w rezerwach tego klubu w lidze Regionalliga Süd (III liga niemiecka). Przez dwa sezony rozegrał 44 spotkania. Okazjonalnie siadał na ławce rezerwowych pierwszego zespołu, nie zaliczając żadnego spotkania w pierwszej drużynie ze Stuttgartu.
Kolejny zespołem stał się FC Augsburg z Regionalliga Süd - grał tam w sezonie 2002/03, rozgrywając 18 spotkań na bramce tego klubu.
Latem 2003 Miller przeniósł się do zespołu z 2. Bundesligi – Karlsruher SC. W pierwszym sezonie nie zaliczył jednak żadnego spotkania w barwach pierwszej drużyny. Swój debiut zaliczył 7 sierpnia 2004 roku przeciwko SV Wacker Burghausen (zakończonym wynikiem 1:1), stając się pierwszym bramkarzem klubu. Rozegrał wszystkie możliwe 34 spotkania na drugoligowych niemieckich boiskach.
Miller kontynuował karierę w Karlsruher SC w sezonie 2006/07, rozgywając 30 spotkań (opuścił 4 mecze). 9 października 2006 roku podpisał nowy kontrakt do 30 czerwca 2009 roku.
Markus Miller jest często porównywany do Olivera Kahna (legendy Bayernu Monachium, z racji tego, że słynny "Oli" grał w tym klubie w czasie swojej młodości do momentu przejścia do zespołu z Monachium w 1994 roku).
Kibice nazywają Millera "Killer Miller" od czasu jego niesamowitego występu przeciwko 1. FSV Mainz 05 w rozgrywkach Pucharu Niemiec z 21 września 2004 roku, kiedy to obronił trzy rzuty karne w serii rzutów karnych.
6 listopada 2006 roku został wybrany przez użytkowników oficjalnej strony poświęconej rozgrywkom ligowym w Niemczech – www.bundesliga.de - najlepszym bramkarzem w 2. Bundeslidze.
W 2010 roku został zawodnikiem zespołu Hannover 96.

</doc>
<doc id="1424272" url="https://pl.wikipedia.org/wiki?curid=1424272" title="Żuków (pasmo górskie)">
Żuków (pasmo górskie)

Żuków – pasmo górskie należące do Gór Sanocko-Turczańskich. Rozciąga się na długości około 25 km od Uherzec Mineralnych na północnym zachodzie po granicę polsko-ukraińską na południowym wschodzie, w okolicach wsi Bystre i Michniowiec. Jego kontynuacją po stronie ukraińskiej jest masyw Magury Łomniańskiej.
Granicę Żukowa na północnym zachodzie, północy i północnym wschodzie wyznacza rzeka Olszanica i jej dopływ "Stary Potok", na południowym zachodzie Jezioro Solińskie, na północy, na północnym wschodzie Strwiąż, na południowym wschodzie Mszanka, na południowym zachodzie dolina Czarnej.
Pasmo Żukowa dzieli się na trzy części:
Na północny wschód od Żukowa przebiegają równolegle do niego małe pasma Brzegów, Oratyku i Równi, a na południowy zachód od niego pasmo Ostrego. Również one zaliczane są do pasma Żukowa.

</doc>
<doc id="1424273" url="https://pl.wikipedia.org/wiki?curid=1424273" title="Gwilherm Berthou">
Gwilherm Berthou

Gwilherm Berthou (ur. 10 maja 1908 r. w Paimpol, zm. 14 marca 1951 r. w Rennes) – bretoński terrorysta, publicysta, poeta i działacz narodowo-kulturalny.
Miał wykształcenie chemiczne. Pracował jako aptekarz w Guipavas. W 1929 r. zaangażował się w działalność terrorystyczną bretońskich nacjonalistów, kierowaną przez Célestina Lainé’a. Wstąpił do tajnej grupy zwanej Kentoc'h Mervel. Został też członkiem redakcji pisma "Breizh da Zont". Następnie zaczął działać w terrorystycznej organizacji Gwenn ha du, przeprowadzającej ataki bombowe przeciwko symbolom panowania francuskiego w Bretanii. Dostarczał różnych środków chemicznych do stworzenia ładunków wybuchowych. Jednocześnie nawiązał kontakty z bretońskimi środowiskami neo-druidycznymi i neo-celtyckimi. Był autorem wierszy w języku bretońskim. Zainteresował się kwestią kontaktów starożytnych Celtów z kulturą hinduską. Należał do grupy druidzkiej Kredenn Geltiek, w której przyjął bardowskie imię Kerverziou. Używał też pseudonimu "Iaktimagos Vissurix". Stanął na czele organizacji Les Amis de la Tradition Celtique. Był członkiem bretońskiego ruchu artystycznego Seiz Breur. Pisał artykuły do celtyckich pism "Gwalarn" i "Kad". Założył czasopismo "Ogam". Podczas okupacji niemieckiej współpracował z kolaboracyjnym pismem "Stur", wydawanym przez Oliera Mordrela. Został członkiem Instytutu Celtyckiego w Rennes.

</doc>
<doc id="1424274" url="https://pl.wikipedia.org/wiki?curid=1424274" title="HijackThis">
HijackThis

HijackThis (nazwa czasami skracana do HJT) – program komputerowy do usuwania szkodliwego oprogramowania przeznaczony na platformę Windows. Został stworzony przez Merijna Bellekoma, a następnie sprzedany firmie Trend Micro.
Sposób używania.
Program HijackThis pozwala wygenerować log (raport) w postaci niezakodowanego tekstu, a następnie zablokować lub usunąć większość wpisów. Niedoświadczonym użytkownikom radzi się być ostrożnym lub zajrzeć do pomocy podczas usuwania/blokowania wpisów.
Popularnym rozwiązaniem jest wysłanie raportu na forum, gdzie doświadczeni użytkownicy pomagają określić, które wpisy powinny być usunięte. Istnieją również automatyczne narzędzia internetowe, które analizują wygenerowane raporty i dostarczają informacji o potrzebie zablokowania.
Późniejsze wersje programu HijackThis są wyposażone również w inne narzędzia, takie jak menedżer zadań.

</doc>
<doc id="1424275" url="https://pl.wikipedia.org/wiki?curid=1424275" title="Studio Publishing">
Studio Publishing

Studio Publishing – polskie filmowo-telewizyjne studio dźwiękowe, zajmujące się realizacją audiowizualną dźwięku dla potrzeb polskich i zagranicznych produkcji TV, filmowych i radiowych, gier komputerowych, reklam oraz prezentacji multimedialnych. Firma działa od 1991 roku, swoją siedzibę ma w Warszawie. Ze Studiem Publishing współpracują m.in. telewizje: Canal+ Polska, Planete, Polsat, Ale Kino, Polonia 1, MiniMini i TeleTOON+ (dawniej ZigZap).

</doc>
<doc id="1424276" url="https://pl.wikipedia.org/wiki?curid=1424276" title="Akçaabat Sebatspor">
Akçaabat Sebatspor

Akçaabat Sebatspor – turecki klub piłkarski, grający obecnie w drugiej lidze, mający siedzibę w mieście Akçaabat, leżącym pod Trabzonem.
Historia.
Akçaabat Sebatspor został założony w 1923 roku jako Sebat İdman Yurdu z siedzibą w Trabzonie. Pierwszymi barwami klubowymi były kolory czerwony i biały. W 1940 roku zmieniono nazwę klubu na Akcaabat Gençlik, a w 1947 na Sebat Gençlik. W 1968 roku awansował po raz pierwszy do profesjonalnej ligi tureckiej jako Sebat Gençlik Kulübü. Grę w niej rozpoczął od szczebla trzeciej ligi, a w 1978 roku awansował do drugiej ligi. W sezonie 1981/1982 zespół był bliski awansu do pierwszej ligi tracąc jeden punkt do Samsunsporu, który uzyskał awans. W 1986 roku ponownie zmieniono nazwę zespołu, tym razem na Akçaabat Sebatspor. W 1990 spadł on do trzeciej ligi, ale już po roku powrócił na zaplecze pierwszej ligi.
W 1993 roku Sebatspor po raz kolejny przeżył degradację i na trzecim szczeblu rozgrywek grał do 2000 roku. Wtedy też awansował na drugi szczebel dzięki wygraniu barażu z zespołem Balikesirsporu. Trzy lata później drużyna pierwszy raz w historii uzyskała promocję do tureckiej Superligi. W swoim pierwszym sezonie w Superlize Sebatspor uniknął degradacji, jednak rok później zakończył swoją przygodę z najwyższą klasą rozgrywkową w kraju. W 2007 roku spadł do drugiej ligi.

</doc>
<doc id="1424278" url="https://pl.wikipedia.org/wiki?curid=1424278" title="Akcaabat Sebatspor">
Akcaabat Sebatspor



</doc>
<doc id="1424279" url="https://pl.wikipedia.org/wiki?curid=1424279" title="Sebatspor">
Sebatspor



</doc>
<doc id="1424283" url="https://pl.wikipedia.org/wiki?curid=1424283" title="Mistrzostwa Świata Strongman 2002">
Mistrzostwa Świata Strongman 2002

Mistrzostwa Świata Strongman 2002 – doroczne, indywidualne zawody siłaczy.
Rundy kwalifikacyjne.
WYNIKI KWALIFIKACJI
Data: 14, 15, 16, 17 września 2002 r.
Do finału kwalifikuje się dwóch najlepszych zawodników z każdej z grup.
Grupa 1
Grupa 2
Grupa 3
Grupa 4
Grupa 5
Finał.
FINAŁ – WYNIKI SZCZEGÓŁOWE
Data: 21, 22, 23, 24 września 2002 r.
Miejsce: Kuala Lumpur 
Zawodnicy rezerwowi.
Zawodnicy rezerwowi zastępują zawodnika w razie kontuzji lub rezygnacji z udziału w zawodach.
Zawodnik rezerwowy: Martin Muhr .

</doc>
<doc id="1424285" url="https://pl.wikipedia.org/wiki?curid=1424285" title="Wydział Prawa i Administracji Uniwersytetu Warmińsko-Mazurskiego">
Wydział Prawa i Administracji Uniwersytetu Warmińsko-Mazurskiego

Wydział Prawa i Administracji Uniwersytetu Warmińsko-Mazurskiego (WPiA) – założony w 2001 wydział Uniwersytetu Warmińsko-Mazurskiego w Olsztynie kształcący w trybie stacjonarnym i niestacjonarnym na 5 kierunkach.
W 2018 Komitet Ewaluacji Jednostek Naukowych przyznał wydziałowi kategorię B.
Historia Wydziału.
Wydział Prawa i Administracji formalnie powstał 1 września 2001 roku. Pierwszą jednostką organizacyjną, która w procesie zmian doprowadziła do jego utworzenia, była Katedra Prawa i Samorządu Terytorialnego, powstała w 1993 roku w strukturze Wydziału Humanistycznego ówczesnej Wyższej Szkoły Pedagogicznej. Następnie na tym Wydziale utworzono w 1994 roku kierunek Administracja, czym zaczęto szkolić przyszłych administratywistów. Następnie zaczął się proces pozyskania kadry naukowej i współpracy z nowo tworzoną jednostką samodzielnych pracowników naukowych. Już po dwóch latach działalności Katedra zatrudniała 5 profesorów zwyczajnych i tytularnych oraz 4 adiunktów i asystentów. 1 marca 1996 roku, na bazie Katedry utworzono Instytut Prawa i Samorządu Terytorialnego, który z kolei 1 lutego 1998 roku został przemianowany na Instytut Prawa i Administracji, pozostając niezmiennie w strukturze Wydziału Humanistycznego WSP. W tym okresie nastąpił wzrost pracowników naukowych. Kadrowe wzmocnienie Instytutu znalazło odzwierciedlenie we wzrastającej liczbie zrealizowanych projektów badawczych.
Połączenie trzech uczelni wyższych Akademii Rolniczo-Technicznej, Wyższej Szkoły Pedagogicznej oraz Warmińskiego Instytutu Teologicznego i utworzenie 1 września 1999 r. Uniwersytetu Warmińsko-Mazurskiego było dogodnym momentem dla organizacyjnego zaakcentowania wzrastającej roli Instytutu. Stąd też przy zrozumieniu władz Wydziału Humanistycznego przekształcanej Wyższej Szkoły Pedagogicznej, Instytut Prawa i Administracji opuścił jego strukturę, łącząc się z Wydziałem Zarządzania byłej Akademii Rolniczo–Technicznej. W wyniku tego utworzony został Wydział Zarządzania i Administracji, w którym Instytut ten stanowił jeden z zasadniczych podmiotów organizacyjnych z dwoma kierunkami naukowo–dydaktycznymi: prawa oraz administracji.
Po procesie przekształcenia Wydziału nastąpiły wybory nowych władz Wydziału i Instytutu. Na Wydziale Zarządzania i Administracji stanowisko prodziekana objął dr hab. Stanisław Pikulski, któremu na początku 2000 roku rektor powierzył funkcję pełnomocnika ds. powołania Wydziału Prawa i Administracji. 6 czerwca 2001 roku Instytutu Prawa i Administracji po podjęciu uchwały o zaprzestaniu funkcjonowania struktur Instytutu w ramach Wydziału Zarządzania i Administracji podjęto wdrożenie procedur prowadzących do przekształcenia tej jednostki w Wydział Prawa i Administracji. Następnie Senat UWM uchwałą z 10 lipca 2001 roku utworzył Wydział Prawa i Administracji, która zaczęła obowiązywać z dniem 1 września 2001 roku.
Od 2008 r. Wydział posiada prawa akademickie do nadawania stopnia naukowego doktora w dziedzinie nauk prawnych w dyscyplinie prawo. 1 października 2010 r. na Wydziale uruchomiony został kierunek Bezpieczeństwo wewnętrzne. Natomiast w 2015 r. Wydział otrzymał uprawnienia habilitacyjne w dziedzinie nauk prawnych. 3 października 2016 r. został uruchomiony kierunek administracja i cyfryzacja, którego program studiów w 2017 roku otrzymał dwa wyróżnienia w zakresie innowacyjności. W 2020 roku rozpoczęto budowę nowego budynku Wydziału Prawa i Administracji, który ma zostać oddany do użytku w 2023 roku.
W roku 2020 został uruchomiony kierunek kryminologia a w 2022 roku doradztwo podatkowe.
Struktura organizacyjna.
Katedry:
Adres.
Wydział Prawa i Administracji
al. Warszawska 98
10-702 Olsztyn

</doc>
<doc id="1424288" url="https://pl.wikipedia.org/wiki?curid=1424288" title="Rada naukowa NBP">
Rada naukowa NBP



</doc>
<doc id="1424289" url="https://pl.wikipedia.org/wiki?curid=1424289" title="Litania dominikańska">
Litania dominikańska

Litania dominikańska (Litania dominikańska do odmawiania we wszelkich utrapieniach) – litania do Najświętszej Maryi Panny, odmawiana w czasie utrapienia, należy do średniowiecznych litanii dominikańskich, sięgających początkami XII wieku; na długo jeszcze przed powstaniem Litanii Loretańskiej (1578 r.). Istnieją dwie wersje tej litanii.
Skuteczność tych litanii, odmawianych w trudnych chwilach zakonu Dominikańskiego, zwłaszcza za Innocentego IV, sprawiła jak podaje stara tradycja że kardynałowie i prałaci zwykli byli mówić: "strzeżcie się litanii braci kaznodziejów, gdyż czynią rzeczy dziwne". A w przysłowie weszło powiedzenie: "„litaniis ordinis” praedicatorium libera nos, Domine" (od litanii zakonu kaznodziejskiego wybaw nas, Panie). 

</doc>
<doc id="1424291" url="https://pl.wikipedia.org/wiki?curid=1424291" title="Orzeszki piniowe">
Orzeszki piniowe

Orzeszki piniowe (hiszp.: "piñones", ang.: "pignolia", wł.: "pinoli", fr.: "pignons") – obrane z łusek, jadalne nasiona niektórych gatunków sosny o wysokiej wartości odżywczej. W przemyśle spożywczym również w postaci solonej lub prażonej.
W połowie lat 90. XX wieku wiadomo było o spożywaniu nasion 29 gatunków sosen, przynajmniej lokalnie. Największe znaczenie w światowym handlu ma sosna pinia ("P. pinea"), dwa gatunki również mają znaczenie na skalę światową: sosna Gerarda ("P. gerardiana") i sosna koreańska ("P. koraiensis"). W 2017 największy udział w produkcji orzeszków piniowych miała Korea Południowa – 25%; kolejne miejsca zajmowały: Rosja (21%), Chiny (17%), Pakistan i Afganistan (po 13%).
Orzeszki piniowe są pożywieniem także i dla dzikich zwierząt. Przez ludzi mogą być spożywane na surowo, uprażone lub jako dodatek do pieczywa, słodyczy, słodkich wypieków, sosów, mięsa, ryb i potraw warzywnych. Zawartość białka wynosi około 34% (31,1% według innego źródła) w orzeszkach sosny pinii i 14% w orzeszkach sosny Gerarda, tłuszczu – odpowiednio 48% i 51%. W przypadku istotnych dla północnoamerykańskiego rynku sosen, "P. edulis" i sosny jednoigielnej ("P. monophylla"), 85% tłuszczów stanowią nienasycone kwasy tłuszczowe: oleinowy, linolowy i linolenowy.

</doc>
<doc id="1424292" url="https://pl.wikipedia.org/wiki?curid=1424292" title="Dynastia Anusztigina">
Dynastia Anusztigina



</doc>
<doc id="1424294" url="https://pl.wikipedia.org/wiki?curid=1424294" title="Nauru na Letnich Igrzyskach Olimpijskich 2000">
Nauru na Letnich Igrzyskach Olimpijskich 2000

Reprezentacja Nauru na Letnich Igrzyskach Olimpijskich 2000 – występ kadry sportowców reprezentujących Nauru na igrzyskach olimpijskich, które odbyły się w Sydney, w Australii, w dniach 15 września – 1 października 2000 roku.
Reprezentacja liczyła dwoje zawodników, startujących w jednej spośród 28 rozgrywanych dyscyplin – w podnoszeniu ciężarów. Zawodnicy z tego kraju nie zdobyli żadnego medalu. Chorążym reprezentacji był 31-letni sztangista Marcus Stephen. Drugą reprezentantką była 23-letnia sztangistka Sheeva Peo. Na igrzyskach w Sydney miał także wystąpić lekkoatleta Cherico Detenamo, jednak nie stanął na starcie eliminacji biegu na 100 metrów.
Był to drugi start reprezentacji Nauru na igrzyskach olimpijskich. Najlepszym wynikiem, jaki osiągnęli reprezentanci tego kraju na Letnich Igrzyskach Olimpijskich 2000, była 10. pozycja, jaką Peo zajęła w rywalizacji sztangistek w kategorii wagowej + 75 kilogramów.
Tło startu.
W 2000 roku reprezentacja Nauru wzięła udział w letnich igrzyskach olimpijskich po raz drugi. Przedtem występowała na igrzyskach w 1996 roku oraz na igrzyskach Wspólnoty Narodów i igrzyskach Pacyfiku. Na Letnich Igrzyskach Olimpijskich 2000 reprezentacja Nauru liczyła dwoje zawodników, którzy startowali wyłącznie w podnoszeniu ciężarów. Sheeva Peo (po mężu Peo-Cook) jest pierwszą kobietą z tego kraju, która wystąpiła na igrzyskach olimpijskich.
Ponadto menedżerem zespołu nauruańskiego podczas igrzysk w Sydney był Pres-Nimes Ekwona.
Podnoszenie ciężarów.
Jako pierwszy podczas Letnich Igrzysk Olimpijskich 2000 wystartował Marcus Stephen. Wystąpił w kategorii wagowej do 62 kilogramów. Zawody w tej kategorii odbyły się 17 września 2000 roku i zostały podzielone na dwie grupy – A i B. Stephen wystąpił w grupie A. W rwaniu pierwsze dwie próby na 115 i 122,5 kilograma zaliczył, natomiast trzecią na 127,5 kilograma spalił. Rwanie zakończył na 15. miejscu wśród sklasyfikowanych zawodników (do zawodów przystąpiło 21 zawodników). W podrzucie dwie pierwsze próby na 152,5 i 162,5 kilograma zaliczył, kolejną na 167,5 spalił; podrzut zakończył na 8. miejscu, i z wynikiem 285 kilogramów w dwuboju zajął 8. miejsce w grupie A, a w końcowej klasyfikacji uplasował się na 11. miejscu. Zwycięzcą tej konkurencji został Nikołaj Peczałow z Chorwacji.
Jako druga wystartowała Sheeva Peo. Wystąpiła w kategorii wagowej powyżej 75 kilogramów. Zawody w tej kategorii odbyły się 22 września. Pierwszą próbę na 92,5 kilograma zaliczyła; kolejną na 97,5 kilograma spaliła, lecz w trzeciej próbie wyrwała sztangę ważącą 97,5 kilograma. Rwanie zakończyła na ostatnim, 11. miejscu. W podrzucie pierwszą próbę na 122,5 kilograma zaliczyła, natomiast kolejne dwie na 127,5 kg spaliła; podobnie jak w rwaniu, podrzut zakończyła na ostatnim miejscu, tym razem dziesiątym (Ukrainka Wita Rudenok nie wystąpiła w podrzucie), i z wynikiem 220 kilogramów w dwuboju zajęła przedostatnie, 10. miejsce, wyprzedzając tylko niesklasyfikowaną Witę Rudenok. Zwyciężczynią tej konkurencji została Ding Meiyuan z Chin.

</doc>
<doc id="1424297" url="https://pl.wikipedia.org/wiki?curid=1424297" title="Sea Giraffe 3-D">
Sea Giraffe 3-D

Sea Giraffe AMB 3-D – szwedzki wielozadaniowy radar okrętowy obserwacji przestrzeni powietrznej oraz powierzchni morza, zdolny do wykrywania i śledzenia zarówno obiektów latających jak również jednostek pływających, a także zagrażających macierzystej jednostce pocisków rakietowych, artyleryjskich, czy moździerzowych. 
Sea Giraffe 3-D stanowi najnowsza generacje radarów Giraffe w liczbie około 500 sztuk sprzedanych do ponad 30 krajów świata. Obok szwedzkich korwet rakietowych typu "Visby", Giraffe 3-D znajduje się na wyposażeniu najnowszego amerykańskiego okrętu Littoral Combat Ship USS "Independence" oraz polskich okrętów projektu "660" typu „"Orkan”".
Opis.
Sea Girafe AMB 3-D jest bardzo nowoczesnym wielozadaniowym okrętowym radarem obserwacyjnym, należącym do najnowszej generacji radarów Giraffe. Opracowany przez "Ericsson Microwave Systems" (obecnie Saab Microwave Systems), jest lekkim, zabudowanym i wielozadaniowym radarem trójwymiarowym (3D), niekonfliktowo wypełniającym w tym samym czasie zadania:
Radar jest opcjonalnie zabudowany, co chroni go przed wpływem szkodliwych warunków atmosferycznych, a także zmniejsza jego przekrój radarowy ("Radar Cross-Section" - RCS). W każdym obrocie anteny pokryta może być znaczna część przestrzeni, zaś kąt podniesienia poszukiwań w zależności od potrzeby może wynosić od 0 do ponad 70°. Prędkość obrotów anteny wynosi 30 rpm lub 60 rpm (obrotów na minutę), przy czym czas pomiędzy pierwszym wykryciem celu a jego stabilnym śledzeniem wynosi zaledwie kilka sekund, zapewniając natychmiastowe dokładne i kompletne dane niezbędne dla systemu zarządzania walką.

</doc>
<doc id="1424307" url="https://pl.wikipedia.org/wiki?curid=1424307" title="Itte Detenamo">
Itte Detenamo

Itte Detenamo (ur. 22 września 1986 w Buada, Nauru) – nauruański sztangista, reprezentant kraju na Igrzyskach Olimpijskich w Atenach, Pekinie i Londynie.
Detenamo startuje w kategorii wagowej powyżej 105 kg. Podczas Letnich Igrzysk Olimpijskich w Atenach zajął ostatnie, 14. miejsce, wśród sklasyfikowanych sztangistów.
Na Igrzyskach Wspólnoty Narodów 2006 Itte Detenamo, z wynikiem 360 kg w dwuboju, zdobył brązowy medal.
Podczas Igrzysk Południowego Pacyfiku 2007 rozgrywanych na Samoa zdobył 3 złote medale – w rwaniu (167 kg), podrzucie (212 kg) oraz dwuboju (379 kg). Również w 2007 roku zajął 20. miejsce na Mistrzostwach Świata w Chiang Mai z wynikiem 370 kg w dwuboju (170 kg w rwaniu + 200 kg w podrzucie). W 2012 zajął 14. miejsce podczas igrzysk olimpijskich w Londynie, uzyskując rezultat 390 kg w dwuboju. 
Również tego samego roku, nabawił się kontuzji barku.

</doc>
<doc id="1424310" url="https://pl.wikipedia.org/wiki?curid=1424310" title="Tramwaje w Wołgogradzie">
Tramwaje w Wołgogradzie

Tramwaje w Wołgogradzie – system komunikacji tramwajowej działający w Wołgogradzie od 9 kwietnia 1913 r.
System składa się z trzech niezależnych sieci: północnej, centralnej i południowej (byłego miasta Krasnoarmiejsk). Przed 1984 północna i centralna sieci istniały jako jedna i rozdzieliły się przy konwersji linii № 8 do tzw. "szybkiego tramwaju" ("СТ, скоростной трамвай", "ST, skorostnoj tramwaj"). Od tego czasu linia № 13 i ST tworzą północną sieć, nie mając połączenia z centralną.
Linia szybkiego tramwaju.
Linia szybkiego tramwaju jest częścią systemu tramwajowego Wołgogradu, częściowo ukryta pod ziemią, zaliczana do systemów premetra. Działa od 5 listopada 1984.
Ten nietypowy środek transportu uruchomiony został 5 listopada 1984. Obecna linia wołgogradzkiego szybkiego tramwaju składa się z 13,5 km odcinka na którym znajduje się 18 stacji, z czego trzy znajdują się pod ziemią. Linia prowadzi z północnych dzielnic Wołgogradu do centrum miasta. Długość podziemnego odcinka linii wynosi 3,3 km. Czas przejazdu pomiędzy krańcowymi przystankami wynosi 32 minuty. Szybki tramwaj w Wołgogradzie przewozi około 50 milionów pasażerów rocznie.
Linie.
W Wołgogradzie funkcjonuje 13 linii tramwajowych, w tym dwie linie szybkiego tramwaju:

</doc>
<doc id="1424311" url="https://pl.wikipedia.org/wiki?curid=1424311" title="Aviram Baruchian">
Aviram Baruchian



</doc>
<doc id="1424312" url="https://pl.wikipedia.org/wiki?curid=1424312" title="Mikołajek i inne chłopaki">
Mikołajek i inne chłopaki

Mikołajek i inne chłopaki () – trzecia część przygód o Mikołajku. Autorem książki jest René Goscinny, a ilustracje stworzył Jean-Jacques Sempé. W Polsce została ta książka wydana w 1979 i 1997 roku.

</doc>
<doc id="1424313" url="https://pl.wikipedia.org/wiki?curid=1424313" title="Nikołaj Szynkarienko">
Nikołaj Szynkarienko

Nikołaj Wsiewołodowicz Szynkarienko, ros. Николай Всеволодович Шинкаренко (ur. w 1890 r., zm. 21 grudnia 1968 r. w San Sebastián w Hiszpanii) – rosyjski wojskowy (generał major), emigracyjny publicysta i pisarz.
W 1910 r. ukończył Michajłowską Szkołę Artyleryjską w Petersburgu. Dostał przydział do ussuryjskiego dywizjonu kawalerii. W latach 1912-1913 służył ochotniczo w armii bułgarskiej w artylerii.
Uczestniczył w wojnie Bułgarii z Turcją. Brał udział w I wojnie światowej. Początkowo był oficerem w 12 biełogorskim pułku ułańskim, dochodząc do funkcji dowódcy szwadronu. Od 1916 r. dowodził dywizjonem strzeleckim 12 dywizji kawalerii. W 1917 r. awansował do stopnia podpułkownika. W listopadzie tego roku przyłączył się do wojsk białych. Został oficerem w sztabie głównodowodzącego gen. Michaiła W. Aleksiejewa. Uczestniczył w obronie Rostowa nad Donem przed wojskami bolszewickimi. W lutym 1918 r. został ciężko ranny pod Nowoczerkaskiem. Po wyleczeniu dostał stopień pułkownika. Walczył na Kubaniu i północnym Kaukazie. Był dowódcą oddziału, a następnie pułku złożonego z Górali Kaukaskich w składzie mieszanej dywizji górskiej. W poł. 1919 r. w stopniu generała majora brał udział w ciężkich walkach o Carycyn jako dowódca mieszanej dywizji górskiej. Następnie objął dowództwo samodzielnej brygady kawalerii, walcząc pod Sieragozami, zaś od marca 1920 r. dowodził dywizją górską.
Po ewakuacji resztek wojsk białych z Krymu do Gallipoli w listopadzie tego roku, wyemigrował do Królestwa SHS, a następnie do Niemiec. W 1928 r. zamieszkał we Nicei. W 1936 r. przyjechał jako korespondent wojenny do ogarniętej wojną domową Hiszpanii, gdzie wstąpił ochotniczo do wojsk gen. Francisco Franco. Dostał stopień szeregowego. Walczył w rosyjskim oddziale wojskowym w składzie batalionu „Donna Maria de Molina” na froncie aragońskim. W kwietniu 1937 r. został ranny. Awansował na porucznika. Po zakończeniu wojny zamieszkał w San Sebastian, gdzie kontynuował karierę literacką. Był autorem licznych artykułów ze wspomnieniami z hiszpańskiej wojny domowej. Zginął 21 grudnia 1968 r. pod kołami ciężarówki.
Linki zewnętrzne.
Biografie gen. Nikołaja W. Szynkarienki (jęz. rosyjski)

</doc>
<doc id="1424316" url="https://pl.wikipedia.org/wiki?curid=1424316" title="Gwiazda Barnarda (powieść)">
Gwiazda Barnarda (powieść)

Gwiazda Barnarda – powieść dla młodzieży Edmunda Niziurskiego, wydana w 1987 roku. Pierwotnie nosiła tytuł "Strzała Barnarda", od drugiego wydania jest znana jako "Tajemnica dzikiego uroczyska".
Opis fabuły.
Główny bohater, licealista Romek Pitucki, znajduje na bagnach za miastem statek pozaziemski. Na jego pokładzie zostaje zbadany przez maszyny należące do rasy Eechtonów, jaszczurów zamieszkujących układ planetarny krążący wokół Gwiazdy Barnarda. Materiał genetyczny Romka zostaje skopiowany i wykorzystany do stworzenia jego duplikatu, żyjącego na planecie Eechtonów. Tam dowiaduje się, że jaszczury planują inwazję na Ziemię (chcąc wykorzystać siłę życiową ludzi do odnowienia własnego, degenerującego się gatunku). Zdobywa dowody tych przygotowań i przekazuje je swojej dziewczynie i najbliższemu przyjacielowi.

</doc>
<doc id="1424317" url="https://pl.wikipedia.org/wiki?curid=1424317" title="Klon kanadyjski">
Klon kanadyjski



</doc>
<doc id="1424318" url="https://pl.wikipedia.org/wiki?curid=1424318" title="Tajemnica dzikiego uroczyska">
Tajemnica dzikiego uroczyska



</doc>
<doc id="1424319" url="https://pl.wikipedia.org/wiki?curid=1424319" title="Strzała Barnarda">
Strzała Barnarda



</doc>
<doc id="1424320" url="https://pl.wikipedia.org/wiki?curid=1424320" title="Świerk kaukaski">
Świerk kaukaski

Świerk kaukaski t. świerk wschodni ("Picea orientalis") — gatunek drzewa z rodziny sosnowatych ("Pinaceae"). Pochodzi z Kaukazu i z Azji Mniejszej. W Polsce uprawiany i lokalnie zadomowiony jako kenofit.
Biologia i ekologia.
Zdolność kiełkowania nasion tego gatunku wynosi 90%.
Rośnie w zachodniej części Kaukazu i w Azji Mniejszej, gdzie tworzy drzewostany lite bądź mieszane z jodłą kaukaską ("Abies nordmanniana"). W górach występuje od 1350 do 2100 m n.p.m.
Zastosowanie.
Do Europy sprowadzony w 1837 r., stosowany przede wszystkim jako drzewo parkowe. Jest jednym z najbardziej cienioznośnych gatunków świerka. Dobrze znosi klimat w Polsce, gdzie rośnie wolno i dorasta do wysokości 28 m. 

</doc>
<doc id="1424321" url="https://pl.wikipedia.org/wiki?curid=1424321" title="Grégory Bourillon">
Grégory Bourillon

Grégory Bourillon (ur. 1 lipca 1984 w Laval) – francuski piłkarz grający na pozycji środkowego obrońcy lub defensywnego pomocnika.
Kariera klubowa.
Bourillon pochodzi z miasta Laval. Karierę zawodniczą rozpoczął w Bretanii. Wychował się w tamtejszym klubie Stade Rennais FC. Najpierw trenował w szkółce piłkarskiej, a w 2002 roku awansował do składu pierwszej drużyny Rennes. W Ligue 1 zadebiutował 23 listopada w zremisowanym 0:0 wyjazdowym spotkaniu z OGC Nice. Od czasu debiutu zaczął grać w pierwszym składzie Bretończyków. W 2003 roku wraz z młodzieżową drużyną wygrał Coupe Gambardella. W sezonie 2003/2004 i 2004/2005 był rezerwowym, ale w wyjściowej jedenastce ponownie grał w kolejnych dwóch sezonach. Największe sukcesy z Rennes osiągnął w latach 2005 i 2007, gdy dwukrotnie zajął z tym klubem 4. miejsce w Ligue 1. Łącznie przez pięć sezonów rozegrał dla „Les Rouges et Noirs” 91 spotkań.
W lipcu 2007 roku Bourillon przeszedł za 3,5 miliona euro do stołecznego Paris Saint-Germain. W barwach nowego klubu po raz pierwszy wystąpił 12 sierpnia w zremisowanym 0:0 wyjazdowym meczu z RC Lens. W całym sezonie 2007/2008 rozegrał 22 mecze w lidze i pomógł PSG w utrzymaniu w niej. Zdobył też Puchar Ligi Francuskiej.
1 lutego 2010 został sprzedany za ok. 1,7 miliona euro do FC Lorient.
1 lipca 2014 roku podpisał kontrakt z Stade de Reims. Z kolei w 2016 przeszedł do Angers SCO.
Kariera reprezentacyjna.
W latach 2004-2007 Bourillon wystąpił w 19 spotkaniach młodzieżowej reprezentacji Francji U-21.

</doc>
<doc id="1424322" url="https://pl.wikipedia.org/wiki?curid=1424322" title="Gregory Bourillon">
Gregory Bourillon



</doc>
<doc id="1424324" url="https://pl.wikipedia.org/wiki?curid=1424324" title="Świerk wschodni">
Świerk wschodni



</doc>
<doc id="1424325" url="https://pl.wikipedia.org/wiki?curid=1424325" title="Podział terytorialny Kanady">
Podział terytorialny Kanady



</doc>
<doc id="1424326" url="https://pl.wikipedia.org/wiki?curid=1424326" title="W spodniach czy w sukience (singel)">
W spodniach czy w sukience (singel)

W spodniach czy w sukience – singel Ani Dąbrowskiej z 2008 roku.
Ogólne informacje.
Był to drugi singel promujący płytę "W spodniach czy w sukience?". Ukazał się zarówno jako EP na płycie kompaktowej, jak i winylowy singel 7-calowy. Muzykę utworu skomponowała sama Ania Dąbrowska, a tekst napisała we współpracy z Karoliną Kozak i Agnieszką Szypurą.
Teledysk.
Teledysk do utworu wyreżyserowała sama piosenkarka przy pomocy Bo Martina.

</doc>
<doc id="1424328" url="https://pl.wikipedia.org/wiki?curid=1424328" title="Język akwitański">
Język akwitański

Język akwitański – język używany w starożytności przez mieszkańców Akwitanii. Przetrwał do wczesnego średniowiecza.
Jedyne jego ślady przetrwały w tekstach łacińskich, gdzie zachowało się 70 imion bóstw i około 400 nazw własnych.
Akwitański a baskijski.
Z zachowanych śladów języka akwitańskiego wiadomo, że był on na pewno spokrewniony z językiem baskijskim. Niektórzy badacze uważają język akwitański za grupę archaicznych dialektów baskijskiego.

</doc>
<doc id="1424331" url="https://pl.wikipedia.org/wiki?curid=1424331" title="Wydział Humanistyczny Uniwersytetu Warmińsko-Mazurskiego">
Wydział Humanistyczny Uniwersytetu Warmińsko-Mazurskiego

Wydział Humanistyczny Uniwersytetu Warmińsko-Mazurskiego (WH, human) – jeden z 18 wydziałów Uniwersytetu Warmińsko-Mazurskiego w Olsztynie. 
Kierunki studiów.
Wydział Humanistyczny prowadzi studia na następujących kierunkach:
Opis kierunków.
Na kierunku Dziedzictwo kulturowe i przyrodnicze są prowadzone studia stacjonarne:
Na kierunku Dziennikarstwo i komunikacja społeczna studia prowadzone są jako stacjonarne:
oraz studia niestacjonarne:
Na kierunku Filologia prowadzone są studia stacjonarne:
oraz studia niestacjonarne:
Na kierunku Filologia polska studia prowadzone są jako stacjonarne:
oraz studia niestacjonarne:
Na kierunku Filozofia prowadzone są studia stacjonarne:
Na kierunku Historia prowadzone są studia stacjonarne:
oraz studia niestacjonarne:
Na kierunku Informacja naukowa i bibliotekoznawstwo prowadzone są studia stacjonarne:
Na kierunku Logopedia prowadzone są studia stacjonarne:
Na kierunku Stosunki międzynarodowe prowadzone są studia stacjonarne i niestacjonarne:
Na kierunku Wojskoznawstwo prowadzone będą od roku akademickiego 2015/2016 studia stacjonarne:
Władze Wydziału.
W kadencji 2016-2020:
Historia Wydziału.
Historia Wydziału Humanistycznego sięga 19 czerwca 1969 roku, kiedy powołano drugą w Olsztynie uczelnię wyższą – Wyższą Szkołę Nauczycielską, składającą się z trzech wydziałów: Humanistycznego, Pedagogicznego i Matematyczno-Przyrodniczego. 1 lutego 1970 roku utworzono w strukturach Wydziału dwie jednostki: Zakład Języka i Literatury Pięknej oraz Zakład Nauk Filozoficzno-Społecznych. 20 sierpnia 1974 roku przekształcono Wyższą Szkołę Nauczycielską w Wyższą Szkołę Pedagogiczną nie zmieniając jej jednostek organizacyjnych.
Pod koniec lat 80. nastąpił dynamiczny rozwój nauk humanistycznych na WSP. Powstały wówczas: Instytut Historii (1988 rok), Instytut Nauk Filozoficzno–Społecznych (1989), Instytut Filologii Polskiej (1990), Instytut Słowiańszczyzny Wschodniej (1994) oraz Instytut Prawa i Administracji (1996) i samodzielne Katedry: Filologii Angielskiej, Filologii Germańskiej oraz Socjologii. W 1993 roku Instytut Nauk Filozoficzno-Społecznych zmienił nazwę na Instytut Nauk Politycznych i Filozoficzno-Społecznych, a w 1999 r. został podzielony na dwa Instytuty: Nauk Politycznych oraz Filozofii. Z mniejszych jednostek na Wydziale powstały także samodzielne katedry: Filologii Angielskiej, Filologii Germańskiej oraz Socjologii. 24 marca 1997 r. Wydział otrzymał pierwsze uprawnienia do nadawania stopnia doktora nauk humanistycznych w dyscyplinie: językoznawstwo. Kolejne otrzymał 30 listopada 1998 r. w dyscyplinie literaturoznawstwo oraz 22 lutego 1999 r. z historii.
1 września 1999 roku powołano Uniwersytet Warmińsko-Mazurski na bazie Akademii Rolniczo-Technicznej, Wyższej Szkoły Pedagogicznej oraz Warmińskiego Instytutu Teologicznego. Wydział Humanistyczny wszedł również w te struktury, nie zmieniając swojej nazwy. Za to kilkakrotnie zmieniały się adresy Wydziału: ul. Żołnierska, pl. Jedności Słowiańskiej, ul. ks. Feliksa Szrajbera, a od 10 lutego 2006 roku Wydział Humanistyczny przeniósł się do swojej nowej siedziby przy ul. Kurta Obitza w miasteczku akademickim Kortowo II. Od 29 maja 2006 r. Wydział posiada pełne prawa do nadawania do nadawania stopnia doktora habilitowanego nauk humanistycznych w dyscyplinie historia. Kolejne uprawnienia do nadawania stopnia naukowego doktora w dyscyplinie filozofia otrzymał 28 kwietnia 2008 r. Z kolei 30 września 2010 r. Wydziałowi przyznano uprawnienia do nadawania stopnia doktora habilitowanego nauk humanistycznych w dyscyplinie językoznawstwo.
Wydział Humanistyczny posiada uprawnienia do nadawania stopnia naukowego doktora habilitowanego i doktora w dziedzinie nauk humanistycznych w dyscyplinie historia i językozanwstwo oraz uprawnienia do nadawania stopnia naukowego doktora w dziedzinie nauk humanistycznych w dyscyplinach: językoznawstwo, literaturoznawstwo, filozofia. Prowadzi studia doktoranckie w dziedzinie nauk humanistycznych w wyżej wskazanych dyscyplinach.

</doc>
<doc id="1424332" url="https://pl.wikipedia.org/wiki?curid=1424332" title="Tanemichi Aoyama">
Tanemichi Aoyama

 – japoński lekarz.
W 1906 roku został członkiem , w 1916 roku otrzymał order pierwszej klasy, a w 1917 roku tytuł "Danshaku" (barona).
Urodził się 15 czerwca 1859 roku w Edo (obecne Tokio) jako syn Kagemichi Aoyama z klanu Naeki. Do 14 roku życia uczył się japońskiej literatury i języka chińskiego, następnie w Tokio rozpoczął naukę niemieckiego. Od 1878 roku studiował medycynę w szkole medycznej Uniwersytetu Tokio, gdzie jego nauczycielami byli Gierke, Ziegel, Langgard, Ahldorff, Schultze, Baelz i Scriba. Ukończył studia w 1882 roku. Został wysłany w 1883 roku na dalszą naukę do Berlina, gdzie przebywał przez 4 lata.
Po powrocie do Japonii od razu został profesorem, później dyrektorem szkoły medycznej Uniwersytetu Tokio, dyrektorem Instytutu Chorób Zakaźnych i nadwornym lekarzem cesarza Mutsuhito. W 1901 roku założył japoński Instytut Badań Nowotworów.
Zmarł w 1917 roku, jego grób znajduje się w Taitō.

</doc>
<doc id="1424333" url="https://pl.wikipedia.org/wiki?curid=1424333" title="W spodniach czy w sukience">
W spodniach czy w sukience



</doc>
<doc id="1424335" url="https://pl.wikipedia.org/wiki?curid=1424335" title="Schody równoległe">
Schody równoległe



</doc>
<doc id="1424338" url="https://pl.wikipedia.org/wiki?curid=1424338" title="Naprzód Wspaniali">
Naprzód Wspaniali



</doc>
<doc id="1424341" url="https://pl.wikipedia.org/wiki?curid=1424341" title="Naprzód, Wspaniali!">
Naprzód, Wspaniali!

Naprzód, Wspaniali! – powieść dla młodzieży Edmunda Niziurskiego, wydana w 1971 roku. Pierwsza część tzw. trylogii odrzywolskiej, której dalszymi częściami są "Awantury kosmiczne" i "Adelo, zrozum mnie!".
Fabuła.
Czworo rejtaniaków (uczniów szkoły imienia Tadeusza Rejtana w Odrzywołach), noszących tytuł Wspaniałych, postanawia udowodnić, że naprawdę zasługuje na owo zaszczytne miano i zamierza rozwiązać tajemnicę miejscowych piwnic browaru, gdzie od pewnego czasu mają miejsce niepokojące wydarzenia.

</doc>
<doc id="1424345" url="https://pl.wikipedia.org/wiki?curid=1424345" title="Ivano Bordon">
Ivano Bordon

Ivano Bordon (ur. 13 kwietnia 1951 w Wenecji) - były włoski piłkarz, grający na pozycji bramkarza.
Bordon rozpoczął zawodową karierę w 1970 roku, kiedy to został zawodnikiem Interu Mediolan. Grał w nim przez 13 lat i ma na swoim koncie 382 występy w barwach drużyny z Mediolanu. Później został zawodnikiem Sampdorii, Sanremese i Brescii Calcio.
Wystąpił na Mundialu w 1978 i na mistrzostwach świata w 1982 roku. Łącznie dla włoskiej reprezentacji rozegrał 21 spotkań.

</doc>
<doc id="1424347" url="https://pl.wikipedia.org/wiki?curid=1424347" title="End Titles... Stories for Film">
End Titles... Stories for Film

End Titles... Stories for Film – piąty album brytyjskiej grupy muzycznej Unkle. Płyta została nagrana w niespełna pięć tygodni i prawie w pełni stanowi autorski materiał Jamesa Lavella.
Tworząc "End Titles... Stories for Film", członkowie Unkle po raz kolejny nawiązali współpracę z Gavinem Clarkiem a także Joshem Homme z Queens of the Stone Age. Na płycie zagościli również James Griffith oraz artyści z South i Black Mountain.

</doc>
<doc id="1424349" url="https://pl.wikipedia.org/wiki?curid=1424349" title="Trach">
Trach

Trach – herb szlachecki.
Opis herbu.
"Herbu tego tarcza na dwie części przedzielona wzdłuż być powinna, po prawej stronie jest Smok w górę podniesiony, ze skrzydłami i nogami rozszerzonymi, jakby coś chciał złapać, bez korony, z uszami długimi, ogon u niego trochę zakrzywiony, jakby stał na nim; po lewej stronie trzy Wręby, ale trochę na ukos idące, na hełmie trzy pióra strusie".
Historia.
Oprócz Polski, herb Trach występuje również w herbarzach pochodzenia niemieckiego i francuskiego. W Polsce, początkowo Trach był nierozerwalnie związany z rodem śląskim o tym samym nazwisku - Trachów z Brzezia - wskazuje to na jego zachodnie pochodzenie; według zachodnich reguł heraldycznych większość herbów należała tylko do jednej rodziny (nie tworzono rodów heraldycznych, jak to miało miejsce w Polsce, gdzie do jednego herbu należą dziesiątki rodzin o niewielkim lub żadnym stopniu spokrewnienia). Potomkowie Ottona Tracha, osiedlając się w różnych miejscowościach przyjęli nazwiska pochodzące od ich nazw - i tak na przykład: Bukowiecki z Bukowca, Proski z Prochów itd.
Najwcześniejsze wzmianki o herbie: 1494
Odmiany herbu.
Bartosz Paprocki w "Sztambuchu Śląskim" podaje, że "...Powinien być Smok złoty w koronie na głowie, w polu błękitnym, a po drugiej stronie trzy pola, na hełmie pół Smoka takiego jak na tarczy ". Z kolei francuskie herbarze podają, że godło na tarczy herbu Trach to "D'argent, à un dragon ailé de sable", a więc "w polu srebrnym, czarny (de sable) skrzydlaty (ailé) smok". Ostateczny wygląd klejnotu osadzonego w hełmie na tarczy również jest niejasny. Sam Paprocki podaje, że jedni kładą "pół smoka, takiego jak na tarczy", inni zaś trzy pióra strusie. Francuski blazon umieszcza w nim po prostu smoka ("le dragon").
Herbowni.
Albingiewicz, Boszczewski, Boszczowski, Bukowiecki, Gniński, Proski, Trach, Zelęcki, Żak

</doc>
<doc id="1424355" url="https://pl.wikipedia.org/wiki?curid=1424355" title="Asuka (miejscowość)">
Asuka (miejscowość)

 – wieś w prefekturze Nara, w Japonii. 
Według danych z 2007 roku, wieś liczy 6146 mieszkańców, gęstość zaludnienia wynosi 255,23 osoby na 1 km². Jej całkowita powierzchnia, to 24,08 km². 
Asuka jest położona w miejscu historycznej stolicy Japonii Asuka-kyō (飛鳥京). W związku z tym, obowiązują ścisłe ograniczenia zabudowy współczesnej wsi.
Historia.
Rejon Asuka był kolebką pierwszych cesarzy i cywilizacji japońskiej, zanim stolicą została Nara (710–784), a następnie Kioto (794–1868). Ze względu na swoje położenie, Asuka była pod dużym wpływem kontynentu azjatyckiego, m.in. w tym okresie przez Półwysep Koreański do Japonii dotarł buddyzm.

</doc>
<doc id="1424358" url="https://pl.wikipedia.org/wiki?curid=1424358" title="Maciej Pawełczyk">
Maciej Pawełczyk

Maciej Pawełczyk (ur. 1980 we Wrocławiu) – polski producent programów telewizyjnych, teledysków, współwłaściciel firmy produkcyjnej Inbornmedia, gitarzysta i kompozytor w zespole dollZ (dawniej Dolls Insane).

</doc>
<doc id="1424359" url="https://pl.wikipedia.org/wiki?curid=1424359" title="Paul von Bruns">
Paul von Bruns

Paul Eduard von Bruns (ur. 2 lipca 1846 w Tybindze, zm. 2 czerwca 1916 tamże) – niemiecki chirurg. Syn Victora von Brunsa (1812–1883) i zięć Karla Heinricha Weizsäckera (1822–1899).
W 1882 Bruns został dyrektorem kliniki chirurgicznej w Tybindze i profesorem na tamtejszym uniwersytecie. Pamiętany jest za prace na polu laryngologii, nad wolem i operacjami kończyn.
W 1885 założył czasopismo „Beiträge zur klinischen Chirurgie”, które redagował do śmierci w 1916. Razem z Ernstem von Bergmannem (1836–1907) i Janem Mikuliczem-Radeckim (1850–1905) wydał czterotomowy podręcznik chirurgii: "Handbuch der Chirurgie".

</doc>
<doc id="1424363" url="https://pl.wikipedia.org/wiki?curid=1424363" title="Wioślarstwo na Letnich Igrzyskach Olimpijskich 2008">
Wioślarstwo na Letnich Igrzyskach Olimpijskich 2008

Wioślarstwo na XXIX Letnich Igrzyskach Olimpijskich w Pekinie rozgrywane było od 9 do 17 sierpnia. Zawody odbyły się w Parku Olimpijskim Shunyi.
Konkurencje.
Olimpijskie medale zostały przyznane w 14 konkurencjach:
Kwalifikacje.
Krajowy Komitet Olimpijski mógł wprowadzić jedną łódź w każdej konkurencji wioślarskiej. Następujące załogi wioślarskie zostały uprawnione do udziału w igrzyskach:
Terminy kwalifikacji:
Polacy.
Wśród 550 wioślarzy znalazło się 19 reprezentantów Polski w pięciu konkurencjach.

</doc>
<doc id="1424366" url="https://pl.wikipedia.org/wiki?curid=1424366" title="Collegium Medicum Uniwersytetu Warmińsko-Mazurskiego">
Collegium Medicum Uniwersytetu Warmińsko-Mazurskiego

Collegium Medicum Uniwersytetu Warmińsko-Mazurskiego – jednostka Uniwersytetu Warmińsko-Mazurskiego ukierunkowana na kształcenie studentów w naukach medycznych. Collegium Medicum tworzą: Wydział Lekarski i Szkoła Zdrowia Publicznego. Pierwsza inauguracja odbyła się 3 października 2017. Collegium Medicum Uniwersytetu Warmińsko-Mazurskiego powstało na bazie przekształconego Wydziału Nauk Medycznych. Pierwszym prorektorem ds. Collegium Medicum, a wcześniej pierwszym dziekanem i jednocześnie współtwórcą Wydziału Nauk Medycznych był prof. dr hab. n. med. Wojciech Maksymowicz.
Historia.
Wydział Nauk Medycznych został powołany uchwałą z 17 lipca 2007 Senatu UWM. Jako samodzielna jednostka zainaugurował działalność 1 października 2007 roku. W pierwszym roku działalności Wydziału kontynuowano prowadzenie studiów I stopnia na kierunku pielęgniarstwo (w latach 2002–2007 realizowane na Wydziale Biologii) oraz rozpoczęto przygotowania do uruchomienia studiów na kierunku lekarskim oraz studiów II stopnia na kierunku pielęgniarstwo. Powołano Radę Programową Kierunku Lekarskiego, opracowując szczegółowy program studiów, uwzględniając docelowe wprowadzenie nowoczesnych metod nauczania, pozyskując z całego kraju samodzielnych pracowników naukowych i zgodnie z opracowanym harmonogramem, systematycznie tworząc kolejne katedry, zakłady, kliniki i oddziały kliniczne. Jednocześnie podjęto starania o przejęcie od Ministra Obrony Narodowej 103 Szpitala Wojskowego.
W wyniku porozumienia z Marszałkiem Województwa Warmińsko-Mazurskiego podpisano umowę z dyrektorami Wojewódzkiego Szpitala Specjalistycznego, Wojewódzkiego Specjalistycznego Szpitala Dziecięcego, Samodzielnego Publicznego Zespołu Gruźlicy i Chorób Płuc w Olsztynie oraz Wojewódzkiego Szpitala Rehabilitacji Dzieci w Ameryce koło Olsztynka, na udostępnienie kolejnych oddziałów jako bazy obcej nowo tworzonych klinik, oddziałów klinicznych i zakładów. Podobne porozumienie podpisano z dyrektorem Szpitala MSWiA z Warmińsko-Mazurskim Centrum Onkologii w Olsztynie. 1 października 2008 roku uroczyście zainaugurowano studia na kierunku lekarskim.
1 maja 2009 roku doszło do przejęcia 103 Szpitala Wojskowego w Olsztynie przez Uczelnię jako Szpital uniwersytecki z Przychodnią SP ZoZ UWM, który w czerwcu 2009 roku został otwarty przez ówczesną Minister Zdrowia – Ewę Kopacz.
1 października 2010 roku rozpoczęto studia anglojęzyczne na kierunku lekarskim.
Uniwersytet Warmińsko-Mazurski dokonał dużego wysiłku organizacyjnego, a także poniósł duże koszty własne na adaptację obiektów dla nowo tworzonych katedr i zakładów. Przygotowano liczne projekty pozyskujące środki z funduszy Unii Europejskiej w ramach różnych źródeł finansowania.
28 lutego 2011 r. Centralna Komisja do spraw Tytułów i Stopni Naukowych przyznała Wydziałowi Nauk Medycznych Uniwersytetu Warmińsko-Mazurskiego uprawnienia do nadawania stopnia naukowego doktora nauk medycznych, a w 2016 przyznano uprawnienia do nadawania stopnia doktora habilitowanego w dziedzinie nauk medycznych. 1 lipca 2012 szpital został przemianowany na Uniwersytecki Szpital Kliniczny.
Collegium Medicum powstało decyzją Konwentu Uniwersytetu Warmińsko-Mazurskiego zwołanego 19 kwietnia 2017. Nowa jednostka organizacyjna powstała na bazie dotychczasowego Wydziału Nauk Medycznych. Jednocześnie wyodrębniono w nim dwie jednostki: Wydział Lekarski oraz Wydział Nauk o Zdrowiu. Pierwsza inauguracja roku akademickiego w Collegium Medicum odbyła się 3 października 2017.
Pierwszym dziekanem Wydziału Lekarskiego został prof. Andrzej Rynkiewicz, a Wydziału Nauk o Zdrowiu prof. Anna Doboszyńska.
Wydział Lekarski.
Wydział Lekarski został utworzony na mocy zarządzenia nr 47/2017 Rektora Uniwersytetu Warmińsko-Mazurskiego w Olsztynie z dnia 26 maja 2017 roku w sprawie podziału Wydziału Nauk Medycznych i utworzenia dwóch podstawowych jednostek organizacyjnych Uczelni o nazwach: Wydział Lekarski i Wydział Nauk o Zdrowiu.
Uchwałą Nr 157 Senatu Uniwersytetu Warmińsko-Mazurskiego w Olsztynie z dnia 26 maja 2017 roku przyporządkowano do Wydziału Lekarskiego kierunek lekarski, a uchwałą Nr 159 również z dnia 26 maja 2017 roku przyznano zachowanie uprawnień do nadawania stopnia doktora lub doktora habilitowanego na Wydziale Lekarskim.
Szkoła Zdrowia Publicznego.
Wydział Nauk o Zdrowiu został utworzony na mocy zarządzenia nr 47/2017 Rektora Uniwersytetu Warmińsko-Mazurskiego w Olsztynie z dnia 26 maja 2017 roku w sprawie podziału Wydziału Nauk Medycznych i utworzenia dwóch podstawowych jednostek organizacyjnych Uczelni o nazwach: Wydział Lekarski i Wydział Nauk o Zdrowiu.
Uchwałą Nr 158 Senatu Uniwersytetu Warmińsko-Mazurskiego w Olsztynie z dnia 26 maja 2017 roku przyporządkowano do Wydziału Nauk o Zdrowiu kierunki studiów: dietetyka, pielęgniarstwo, położnictwo oraz ratownictwo medyczne.
1 stycznia 2020 dokonano przekształcenia dotychczasowego Wydziału w Szkołę Zdrowia Publicznego. Bezpośrednią przyczyną jest uzyskanie oceny ministerialnej „C” przez jednostkę. Zgodnie z założeniami szkoła w tym kształcie ma funkcjonować do 2025 roku. Do tego czasu Uczelnia będzie pracowała nad podsieniem oceny, by znów wrócić do pracy w ramach wydziału. Decyzja wywołała spór w środowisku naukowym, w następstwie którego dotychczasowa dziekan zgłosiła rezygnację, zastąpiła ją prof. dr hab. n. biol. Ewa Dzika. Po zmianach w jednostce pierwszym dyrektorem Szkoły została dr hab. n. med. Jadwiga Snarska, prof. UWM.
Baza lokalowa.
Ponadto studenci, dzięki współpracy z innymi wydziałami uniwersytetu, mają możliwość odbywania zajęć m.in. na Wydziale Biologii i Biotechnologii, Wydziale Nauki o Żywności oraz w wielu jednostkach ogólnouczelnianych takich jak: Studium Języków Obcych, Regionalne Centrum Informatyczne czy Laboratorium Diagnostyki Molekularnej.
Studenckie Koła Naukowe.
Na Wydziale Nauk Medycznych funkcjonuje wiele kół naukowych pozwalających studentom rozwijać swoje zainteresowania:

</doc>
<doc id="1424370" url="https://pl.wikipedia.org/wiki?curid=1424370" title="Język tuwiński">
Język tuwiński

Język tuwiński (тыва дыл) – język z grupy południowosyberyjskiej języków tureckich. Posługują się nim Tuwińcy zamieszkujący rosyjską Tuwę i nieliczna diaspora tuwińska w Chinach i Mongolii.
Wpływy językowe.
Zawiera wiele zapożyczeń z mongolskiego i rosyjskiego.
Dialekty.
W języku tuwińskim wyróżnia się cztery główne dialekty:
Struktura.
Tuwiński jest językiem aglutynacyjnym. Występuje w nim 6 przypadków: dopełniacz, biernik, celownik, ablatyw, miejscownik i allatyw. W zdaniu występuje szyk SOV. Występują dwa typy harmonii samogłoskowej. W języku tuwińskim występuje lekka nazalizacja.
Samogłoski w języku tuwińskim mogą być długie lub krótkie. Tuwiński posiada również podział na dwa tony, co zbliża go do języków tonalnych.
Pismo.
Do lat 30. XX w. język tuwiński nie posiadał własnego pisma, na potrzeby urzędów stosowano język mongolski pisany alfabetem staromongolskim.
W październiku 1925 IV kongres Tuwińskiej Partii Ludowo-Rewolucyjnej (TPLR) podjął uchwałę o potrzebie stworzenia narodowego alfabetu tuwińskiego. Wprawdzie na kongresie nie doszło do zgody w kwestii wyboru alfabetu mongolskiego lub cyrylicy, skierowano jednak rozwiązanie tej kwestii do Akademii Nauk ZSRR. Międzynarodówka Komunistyczna (Komintern), do której należała TPLR, zwróciła się do kongresu z rekomendacją wprowadzenia cyrylicy.
W 1927 w Moskwie sporządzono i wydano pierwszą książkę w języku tuwińskim — «Тыва уругларныҥ эҥ ӧрэныр тептэри баштап ужукэ» ("Abecadło dla dzieci tuwińskich"). Zastosowano alfabet oparty na cyrylicy:
А Б В Г Д Е Ё Ж Ӝ З И Й К Л М Н Ҥ О Ӧ П Р С Т У Ӱ Х Ч Ш Ы Э
а б в г д е ё ж ӝ з и й к л м н ҥ о ӧ п р с т у ӱ х ч ш ы э
W połowie 1930 do zapisu języka tuwińskiego zaadaptowano alfabet łaciński, autorami nowego alfabetu tuwińskiego byli radzieccy naukowcy Nikołaj Poppe, Jewgienij Poliwanow i Aleksandr Palmbach.
A B C D E F G Ƣ I J K L M N Ꞑ O Ɵ P R S Ş T U V X Y Z Ƶ Ь
a в c d e f g ƣ i j k l m n ꞑ o ө p r s ş t u v x y z ƶ ь
We wrześniu 1943 jako oficjalny alfabet wprowadzono lekko zmodyfikowaną cyrylicę rosyjską, do której dodano 3 litery (ң, ө, ү):
А Б В Г Д Е Ё Ж З И Й К Л М Н Ң О Ө П Р С Т У Ү Ф Х Ц Ч Ш Щ Ъ Ы Ь Э Ю Я
а б в г д е ё ж з и й к л м н ң о ө п р с т у ү ф х ц ч ш щ ъ ы ь э ю я

</doc>
<doc id="1424373" url="https://pl.wikipedia.org/wiki?curid=1424373" title="Ukraiński Klub Wojskowy im. hetmana Pawła Połubotka">
Ukraiński Klub Wojskowy im. hetmana Pawła Połubotka

Ukraiński Klub Wojskowy im. hetmana Pawła Połubotka – ukraińska organizacja wojskowa, założona 29 marca 1917 w Kijowie na naradzie ukraińskich oficerów i żołnierzy Kijowskiego Okręgu Wojskowego Armii Imperium Rosyjskiego, po obaleniu caratu.
Inicjatorem powstania Klubu i jego głównym działaczem był Mykoła Michnowśkyj. Oprócz niego działali w nim P. Wołoszyn i O. Sachno-Ustymowycz.
Głównymi zadaniami Klubu był organizacja ukraińskich pułków ochotniczych, organizacja manifestacji i wieców żołnierzy, tworzenie warunków do powstania narodowej armii ukraińskiej.
Klub pomagał również w organizowaniu ukraińskich organizacji ukraińskich w armii rosyjskiej na wszystkich frontach. Przyczynił się do zorganizowania w Kijowie 1 Ukraińskiego Pułku Kozackiego im. Bohdana Chmielnickiego i 2 Ukraińskiego Pułku Kozackiego im. Pawła Połubotka, zwołania w dniach 18-21 maja 1917 Wszechukraińskiego Zjazdu Wojskowego, wyboru Ukraińskiego Generalnego Komitetu Wojskowego.
Działalność Klubu osłabła w czerwcu 1917, po wysłaniu Michnowskiego na front rumuński.

</doc>
<doc id="1424374" url="https://pl.wikipedia.org/wiki?curid=1424374" title="Yamashiro">
Yamashiro



</doc>
<doc id="1424377" url="https://pl.wikipedia.org/wiki?curid=1424377" title="Trójka Live! (album O.S.T.R.-a i Sofy)">
Trójka Live! (album O.S.T.R.-a i Sofy)

Trójka Live! – album koncertowy rapera - O.S.T.R.-a oraz grupy muzycznej SOFA. Wydawnictwo ukazało się 24 października 2007 roku nakładem wytwórni muzycznej 3 SKY MEDIA jako dodatek do dziennika Rzeczpospolita. Nagrania zostały zarejestrowane 9 grudnia 2004 roku w Muzycznym Studiu Polskiego Radia im. Agnieszki Osieckiej w Warszawie.
Lista utworów.
Opracowano na podstawie materiału źródłowego.

</doc>
<doc id="1424384" url="https://pl.wikipedia.org/wiki?curid=1424384" title="Displaced persons">
Displaced persons



</doc>
<doc id="1424385" url="https://pl.wikipedia.org/wiki?curid=1424385" title="Anatolij Fok">
Anatolij Fok

Anatolij Władimirowicz Fok, ros. Анатолий Владимирович Фок (ur. w 1879 r., zm. w sierpniu 1937 r. w rejonie Saragossy) – rosyjski wojskowy (generał major), emigracyjny działacz wojskowy
Ukończył konstantynowską szkołę artyleryjską. Dostał przydział do brygady artylerii kaukaskiej dywizji grenadierskiej. W 1913 r. w stopniu kapitana został instruktorem w oficerskiej szkole fechtunku. Brał udział w I wojnie światowej jako oficer swojej rodzimej jednostki wojskowej. Od 1916 r. dowodził baterią artylerii. Od 1917 r. w stopniu pułkownika był zastępcą dowódcy dywizjonu artylerii. Został odznaczony Orderem Św. Jerzego 4 klasy. Latem 1918 r. wstąpił do wojsk białych jako szeregowiec. Wkrótce został dowódcą baterii 1 dywizji kawalerii. W październiku tego roku został ranny. Na pocz. 1919 r. awansował do stopnia generała majora. Objął dowództwo armijnej grupy artylerii. Następnie objął funkcję inspektora artylerii w I korpusie kawalerii. Latem 1920 r. przejął taką samą funkcję w I korpusie armijnym. Po ewakuacji resztek wojsk białych z Krymu do Gallipoli w listopadzie tego roku, został zastępcą gen. Aleksandra P. Kutiepowa. Jednocześnie był komendantem siergiejewskiej szkoły artyleryjskiej. Zamieszkał w Bułgarii. Następnie wyjechał do Francji. Pracował jako robotnik w fabryce w Paryżu. Jednocześnie należał do Rosyjskiego Związku Ogólnowojskowego (ROWS). Ukończył wyższe kursy naukowo-wojskowe prowadzone przez gen. Nikołaja N. Gołowina. W 1935 r. był w gronie kilku białych generałów, którzy skrytykowali przewodniczącego ROWS gen. Jewgienija K. Millera za zbyt małą aktywność organizacji i opowiedzieli się za połączeniem z innymi emigracyjnymi organizacjami rosyjskimi. W 1936 r. przybył nielegalnie wraz z 3 innymi białymi Rosjanami do ogarniętej wojną domową Hiszpanii, gdzie wstąpił ochotniczo do wojsk gen. Francisco Franco. Służył w rosyjskim oddziale wojskowym w składzie batalionu "Donna Maria de Molina" w Kastylijsko-Aragońskim Legionie. Początkowo dostał stopień szeregowca, ale po pewnym czasie awansował na porucznika. W sierpniu 1937 r. zginął w walkach z wojskami republikańskimi w dolinie rzeki Ebro we wsi Quinto pod Saragossą, próbując wydostać się z okrążenia. Pośmiertnie został odznaczony wysokim wojskowym medalem hiszpańskim.
Linki zewnętrzne.
Biografia gen. Anatolija W. Foka (jęz. rosyjski)

</doc>
<doc id="1424388" url="https://pl.wikipedia.org/wiki?curid=1424388" title="Magiczne przygody misia Ruperta">
Magiczne przygody misia Ruperta

Magiczne Przygody Misia Ruperta – brytyjski serial animowany z 2006 roku, którego głównym bohaterem jest Miś Rupert, postać stworzona przez Mary Tourtel w 1920 roku. Głównym odbiorcą są dzieci w wieku przedszkolnym. Postacie są częściowo animowane, a częściowo generowane komputerowo. W Polsce nadawany był na kanale MiniMini od 1 maja 2008 roku. Od 7 września 2010 roku nadawany był na kanale TVP1 w Wieczorynce.
Wersja polska.
Opracowanie wersji polskiej: na zlecenie MiniMini – Start International Polska
Reżyseria: Paweł Galia
Udział wzięli:
i inni
Śpiewała: Magdalena Krylik

</doc>
<doc id="1424391" url="https://pl.wikipedia.org/wiki?curid=1424391" title="Dennis Rozrabiaka (film 1993)">
Dennis Rozrabiaka (film 1993)

Dennis Rozrabiaka (ang. "Dennis the Menace", 1993) – amerykańska komedia familijna o przygodach sześcioletniego łobuziaka – Dennisa Mitchella, który niejednokrotnie przysporzył kłopotów swojemu sąsiadowi – George’owi Wilsonowi. Tym razem jednak dostanie się komu innemu.

</doc>
<doc id="1424395" url="https://pl.wikipedia.org/wiki?curid=1424395" title="Nagaoka-kyō">
Nagaoka-kyō

 − historyczna stolica Japonii w latach 784–794, na miejscu której znajduje się obecnie (2015) miasto Nagaokakyō w prefekturze Kioto.
W 784 roku cesarz Kammu postanowił o przeniesieniu stolicy z Heijō-kyō (dzisiejsza Nara). Powody nie są do końca jasne, ale mogły być nimi zbyt silne wpływy klasztorów buddyjskich, rozlokowanych wokół dotychczasowej stolicy lub fakt, że Nara była siedzibą konkurencyjnej wobec Kammu dawnej linii rodu cesarskiego. Wybrane miejsce w prowincji Yamashiro było lepiej skomunikowane z resztą kraju dzięki spławnej rzece Yodo, płynącej do portu Naniwa, ale było też centrum ziem należących do rodu matki cesarza, i związanych z dziadkiem Kammu, cesarzem Tenji. 
Prace prowadzono bardzo szybko. Już w roku podjęcia decyzji o przenosinach cesarz nakazał skierowanie rocznych podatków w naturze na miejsce nowej stolicy, zapewne w celu wyżywienia robotników pracujących na miejscu. Nakazano też wysyłanie materiałów budowlanych, grożąc zwolnieniem urzędnikom uchylającym się lub dostarczającym materiały niskiej jakości. Około półtora roku po rozpoczęciu budowy cesarz uznał, że prace są na tyle zaawansowane, by przenieść się do nowej stolicy. Tak szybkie tempo budowy było możliwe dzięki zaangażowaniu wielkich rzesz robotników odrabiających szarwark (w 785 roku 314 tys. ludzi − choć prawdopodobnie chodzi raczej o przepracowane dniówki), a także dzięki wykorzystaniu istniejących zapasów drewna budowlanego i przenosinom rozebranych struktur z dawnej stolicy. Archeologicznym śladem przenosin jest fakt, że filary budynków w Nagaoce były z reguły stawiane na kamiennych postumentach. Końcówki drewnianych filarów osadzonych w ziemi gniją - odpiłowanie zniszczonej części i umieszczenie skróconej kolumny na postumencie umożliwia odtworzenie pierwotnego budynku w niezmienionej postaci, co przyspiesza rekonstrukcję.
Pałace w Nagaoce, podobnie jak w Narze, były konstruowane według kontynentalnych (tj. chińskich) wzorów, ale większe niż poprzednio. Nagaoka miała być prawdopodobnie jedyną stolicą, a dodatkowa stolica w Naniwie miała zostać zlikwidowana. Nowa siedziba cesarska nie została nigdy dokończona mimo rozpoczętych z dużym rozmachem prac. Przed jej ukończeniem cesarz podjął kolejną decyzję o przeprowadzce, tym razem do Heian-kyō, czyli dzisiejszego Kioto. Jedną z przyczyn tej decyzji mogła być obawa przed mściwym duchem cesarskiego brata, księcia Sawary. Był on zamieszany w intrygi, które doprowadziły do śmierci Tanetsugu Fujiwary (737-785), odpowiedzialnego za budowę stolicy i za karę został wygnany (prawdopodobnie też zagłodził się na śmierć, by tego uniknąć). Jego duch miał prześladować dwór w Nagaoce, co przyspieszyło przenosiny w nowe miejsce (choć panowało przekonanie, iż duch księcia ścigał cesarską rodzinę i tam - żeby go uspokoić nawet podniesiono go pośmiertnie do rangi cesarza, a szczątki złożono w cesarskim mauzoleum). Bardziej prozaicznym powodem mógł być fakt, że nadrzeczna równina, choć dogodnie skomunikowana, była nieduża, co ograniczało potencjalny wzrost stolicy, i narażona na powodzie.
Ze względu na niedokończenie budowy krótkotrwałe rządy z Nagaoki zalicza się na ogół do okresu Nara (choć niektórzy datują koniec tego okresu na 784, rok przeprowadzki z Nary).

</doc>
<doc id="1424398" url="https://pl.wikipedia.org/wiki?curid=1424398" title="Nagaokakyō">
Nagaokakyō

 – miasto w prefekturze Kioto, na japońskiej wyspie Honsiu. Wcześniej Nagaoka, obecna nazwa nawiązuje do dawnej stolicy Nagaoka-kyō.

</doc>
<doc id="1424399" url="https://pl.wikipedia.org/wiki?curid=1424399" title="Nagaoka-kyo">
Nagaoka-kyo



</doc>
<doc id="1424400" url="https://pl.wikipedia.org/wiki?curid=1424400" title="Asukakyo">
Asukakyo



</doc>
<doc id="1424401" url="https://pl.wikipedia.org/wiki?curid=1424401" title="Port lotniczy Galway">
Port lotniczy Galway

Port lotniczy Galway (kod IATA: GWY, kod ICAO: EICM) – niewielki port lotniczy znajdujący się ok. 9 kilometrów od miasta Galway.
Linie lotnicze i połączenia.
Aer Arann – Amsterdam, Bordeaux (sezonowe), Cork, Dublin, Edynburg, Faro (sezonowe), London-Luton, Lorient, Malaga (sezonowe), Manchester, Newcastle upon Tyne, Waterford

</doc>
<doc id="1424404" url="https://pl.wikipedia.org/wiki?curid=1424404" title="Jérémy Clément">
Jérémy Clément

Jérémy Clément (ur. 28 sierpnia 1984 w Béziers) – piłkarz francuski grający na pozycji środkowego pomocnika w AS Nancy.
Kariera klubowa.
Clément pochodzi z Oksytanii. Karierę piłkarską rozpoczął w szkółce piłkarskiej jednego z najbardziej utytułowanych klubów we Francji, Olympique Lyon. Po występach w młodzieżowej drużynie oraz zespole rezerw w 2003 roku trafił do składu pierwszej drużyny. 24 kwietnia 2004 roku zadebiutował w Ligue 1, a zespół prowadzony przez Paula Le Guena pokonał u siebie Stade Rennais FC 3:0. W Lyonie Jérémy spędził trzy sezony. W latach 2004-2006 trzykrotnie z rzędu zdobywał tytuł mistrza Francji, jednak był rezerwowym i przegrywał rywalizację o miejsce w składzie z takimi zawodnikami jak Mahamadou Diarra, Michael Essien, Benoït Pedretti czy Tiago. Ogółem wystąpił w 43 meczach Lyonu i zdobył w nich jednego gola.
7 lipca 2006 roku Clément podpisał kontrakt ze szkockim Rangers F.C., który zapłacił za niego 1,1 miliona funtów. Do zespołu ściągnął go były trener Lyonu Le Guen, ale w drużynie z Glasgow zarówno francuski szkoleniowiec jak i Jérémy spędzili zaledwie pół roku i już w styczniu 2007 obaj powrócili do Francji.
Le Guen trafił do Paris Saint-Germain i za 1,8 miliona funtów ściągnął do tej drużyny Clémenta. W nowym zespole zawodnik zadebiutował 1 kwietnia w wygranym 2:1 wyjazdowym meczu z RC Lens. W 2007 roku rozegrał 9 spotkań ligowych, a w sezonie 2007/2008 był już podstawowym zawodnikiem klubu, dla którego zagrał 38 razy i zdobył jednego gola przyczyniając się do pozostania stołecznego klubu z Ligue 1. Zdobył też Puchar Ligi Francuskiej.
W lipcu 2011 roku przeniósł się do AS Saint-Étienne.
Kariera reprezentacyjna.
W latach 2005–2006 Clément wystąpił w 6 spotkaniach młodzieżowej reprezentacji Francji U-21.

</doc>
<doc id="1424406" url="https://pl.wikipedia.org/wiki?curid=1424406" title="Jeremy Clement">
Jeremy Clement



</doc>
<doc id="1424409" url="https://pl.wikipedia.org/wiki?curid=1424409" title="Turzyca strunowa">
Turzyca strunowa

Turzyca strunowa ("Carex chordorrhiza" L.) – gatunek byliny z rodziny ciborowatych. Gatunek rzadki, holarktyczny. W Polsce występuje na ok. 40 współczesnych stanowiskach.
Biologia i ekologia.
Bylina, helofit. Kwitnie od maja do czerwca. Gatunek turzycy występujący na torfowiskach przejściowych, w zagłębieniach i na pływającym kożuchu (ple). Liczba chromosomów 2n=60. Gatunek charakterystyczny związku "Caricion lasiocarpae" i zespołu "Caricetum chordorrhizae".
Zagrożenia i ochrona.
Roślina objęta w Polsce ścisłą ochroną gatunkową. Informacje o stopniu zagrożenia na podstawie:

</doc>
<doc id="1424410" url="https://pl.wikipedia.org/wiki?curid=1424410" title="Sędzia kynologiczny">
Sędzia kynologiczny

Sędzia kynologiczny – członek organizacji kynologicznej, który po odbyciu stażu asystenckiego i zdaniu egzaminu przed Prezydium Kolegium Sędziów może oceniać psy podczas Wystaw Psów Rasowych lub Konkursów Pracy Psów Myśliwskich (w zależności od specjalizacji).
Sędziowie kynologiczni są rozróżniani pod względem: specjalności na sędziów wystawowych i sędziów oceny pracy, rangi uprawnień: krajowych i międzynarodowych oraz zakresu uprawnień: sędziów ras (mogących oceniać wyłącznie psy danej rasy), grup (mogą oceniać wszystkie rasy z jednej grupy FCI) oraz wszystkich ras (tzw. "allrunder").
Podczas wystawy ani przed nią sędzia kynologiczny nie może zajrzeć do katalogu wystawowego, wystawiać ani zgłaszać swoich psów w dniu kiedy sędziuje, nie może również oceniać psów, których był właścicielem, współwłaścicielem, treserem, przewodnikiem, utrzymującym, pielęgnującym, sprzedającym je lub prywatnym pośrednikiem w ciągu ostatnich sześciu miesięcy poprzedzających wystawę. Sędzia nie może przyjeżdżać na wystawę z wystawcą ani mieszkać u wystawcy (lub na jego koszt). Decyzja sędziego jest podejmowana jednoosobowo i jest ostateczna.
W zależności od organizacji kynologicznej rozróżnia się sposoby mianowana sędziego krajowego na sędziego międzynarodowego.
W Związku Kynologicznym w Polsce sędzia krajowy po minimum 4 latach oraz odbyciu sędziowań na minimum 20 wystawach może złożyć wniosek o przeprowadzenie egzaminu na sędziego międzynarodowego. W roku 2012, według danych statystycznych FCI, w ZKwP było 206 sędziów kynologicznych.
W przypadku Polskiej Federacji Kynologicznej sędzią międzynarodowym może zostać sędzia kynologiczny z co najmniej dwuletnim stażem po złożeniu wniosku do Kolegium Sędziów o przeprowadzenie egzaminu na sędziego międzynarodowego.

</doc>
<doc id="1424411" url="https://pl.wikipedia.org/wiki?curid=1424411" title="Greys anatomy">
Greys anatomy



</doc>
<doc id="1424413" url="https://pl.wikipedia.org/wiki?curid=1424413" title="Washington Allston">
Washington Allston

Washington Allston (ur. 5 listopada 1779 w Georgetown, zm. 9 lipca 1843 w Cambridge) – malarz, poeta i pisarz, czołowy przedstawiciel amerykańskiego romantyzmu.
Życiorys.
Studiował malarstwo w Royal Academy w Londynie, w latach 1803–1808 podróżował po Francji i Włoszech poznając malarstwo europejskie. Po powrocie do Ameryki osiadł w Bostonie. W 1809 r. ożenił się z Ann Channing, siostrą Williama Ellery Channinga, w tym okresie namalował wiele portretów rodziny i przyjaciół, a także wiele pełnych humoru scen rodzajowych. W 1811 r. w towarzystwie żony i Samuela Morsea wypłynął do Londynu. Po niespodziewanej śmierci żony w 1815 r., artysta pozostał w Anglii trzy lata, by na stałe powrócić do Ameryki w 1818 r. i osiąść w Cambridge (Massachusetts).
Twórczość.
Allston malował początkowo dramatyczne zjawiska przyrody, później poruszał tematykę klasyczną, historyczną i religijną. Przez całe życie był również twórcą portretów i pejzaży, przez wiele lat pracował nad nieukończoną "Ucztą Baltazara" (1817–1843). Jego prace odznaczają się pełnym zadumy i tajemnicy nastrojem. Był autorem wierszy i powieści, wywarł znaczny wpływ na malarstwo amerykańskie.
Uważany jest za prekursora romantyzmu w Stanach Zjednoczonych, ze względu na wyjątkową umiejętność operowania kolorem i światłem nazywano go "amerykańskim Tycjanem".

</doc>
<doc id="1424415" url="https://pl.wikipedia.org/wiki?curid=1424415" title="Claude Zidi">
Claude Zidi

Claude Zidi (ur. 25 lipca 1934 w Paryżu) – francuski reżyser, scenarzysta, operator i producent filmowy, który zasłynął głównie z produkcji groteskowych komedii.
Ukończył technikum filmowe i TV. Zaczynał jako operator filmowy na planie dramatu "Głową o mur" ("La Tête contre les murs", 1959) z Anouk Aimée i Charles'em Aznavourem, komedii romantycznej "Gra dla sześciu kochanków" ("L'Eau à la bouche", 1960) z muzyką Serge Gainsbourga i komediodramatu "Zabawa w masakrę" ("Jeu de massacre", 1967) z Jeanem-Pierre Casselem. Był autorem zdjęć do filmu "48 godzin miłości" ("Quarante-huit heures d'amour", 1969), komedii "Sztylet" ("Poussez pas grand-père dans les cactus", 1969) z Michelem Galabru, "Elise, prawdziwe życie" ("Élise ou la vraie vie", 1970). Pełnił funkcję asystenta operatorów przy realizacji filmów Claude'a Chabrola; dramatu biograficznego o francuskim seryjnym mordercy Henri-Desiré Landru "Landru" (1963) z Danielle Darrieux, "Łanie" ("Les Biches", 1968) z Jeanem-Louisem Trintignantem, thrillera "Niewierna żona" ("Femme infidele", 1969) i dramacie kryminalnym "Niech bestia zdycha" ("Que la bête meure", 1969) i dreszczowca "Rzeźnik" ("Le Boucher", 1970).
W 1971 roku zadebiutował jako reżyser i scenarzysta komedii przygodowo-wojennej "Pięciu szalonych chłopaków" ("Les Bidasses en folie"). Jego specjalnością stały się komedie, m.in. "Wielka historia" ("Le Grand bazar", 1973) z Michelem Serraultem, "La Moutarde me monte au nez" (1974) z udziałem Pierre'a Richarda i Jane Birkin, "Skrzydełko czy nóżka" ("L'aile ou la cuisse", 1976) z Louisem de Funèsem i Coluche'em, "Dubler" ("L'Animal", 1977) z Jeanem-Paulem Belmondem, Raquel Welch, Jane Birkin i Johnnym Hallydayem, "Fajtłapa" ("Inspecteur la Bavure", 1980) z Coluche i Gérardem Depardieu, "Głupstwa na wakacjach" ("Les Sous-doués en vacances", 1982) z Danielem Auteuilem i Florence Guérin. Zrealizował także melodramat "Ich dwoje" ("Deux", 1989) z Gérardem Depardieu, Beatą Tyszkiewicz, François Cluzetem i Wojciechem Pszoniakiem.
W 1985 roku odebrał dwie nagrody Cezara za najlepszy film i reżyserię "Skorumpowanych" ("Les ripoux", 1984) z Thierrym Lhermitte'em. Zidi zdobył także nominację za najlepszy scenariusz oryginalny.

</doc>
<doc id="1424417" url="https://pl.wikipedia.org/wiki?curid=1424417" title="Orli Kamień">
Orli Kamień

Orli Kamień (518 m n.p.m.) – szczyt i najdalej na zachód wysunięty masyw górski w Górach Sanocko-Turczańskich.
Masyw Orlego Kamienia znajduje się na terenie Gór Słonnych, w zachodniej części tzw. Pasma Olchowieckiego. Ma postać przebiegającego z północnego zachodu na południowy wschód grzbietu o długości ok. 5 km, oddającego liczne ramiona boczne głównie w kierunku południowym, z licznymi niewybitnymi kulminacjami – m.in. Krzyż (457 m n.p.m.), najwyższe wzniesienie zwykle nazywane Biała Góra, czasem też Orli Kamień (518 m n.p.m.), właściwy Orli Kamień (510 m n.p.m.) dalej na wschód wierzchołek, na szczytowej partii którego znajduje się kilka skałek ostańcowych, nazywanych właśnie "Orle Skałki" czy "Orli Kamień" od których wziął nazwę szczyt, a przez swoją rozpoznawalność cały masyw, choć główna kulminacja jest ok. 2 km na zachód od tego miejsca. Nazwa szczytu w zasadzie dotyczy grupy skałek ostańcowych nieco na zachód od kulminacji.
Od zachodu opływa go San będący granicą z Pogórzem Dynowskim i Kotliną Jasielsko-Krośnieńską. Na wschodzie potok Olchowski oddziela go od masywu Granickiej (575 m n.p.m.), natomiast od głównego grzbietu Gór Słonnych odgranicza przełęcz oraz, na północnym wschodzie, dolina, w której leży wieś Liszna.
Cały masyw, z wyjątkiem stoków w okolicy Lisznej (poniżej 400 m n.p.m.), jest porośnięty lasem. Stoki w wielu miejscach, szczególnie w górnych partiach są strome, a w rejonie szczytu znajdują się piaskowcowe wychodnie. Na ramieniu odbiegającym na zachód z głównego wierzchołka usytuowane jest grodzisko. W dolnej części południowego zbocza, nad Sanem, znajduje się skansen – Muzeum Budownictwa Ludowego w Sanoku, gdzie podczas prac budowlanych odkryto osadę celtycką oraz średniowieczną.

</doc>
<doc id="1424418" url="https://pl.wikipedia.org/wiki?curid=1424418" title="Stjepan Poljak">
Stjepan Poljak

Stjepan Poljak, Stephen Lucian Polyak (ur. 13 grudnia 1889 w Đurđevacu, zm. 9 marca 1955 w Chicago) – chorwacko-amerykański neurolog i neuroanatom.
Życiorys.
W latach 1901–1908 uczył się w gimnazjum w Zagrzebiu. Następnie podjął studia medyczne na Uniwersytecie w Grazu. Studia przerwała służba wojskowa, odbyta przez Poljaka w Budapeszcie, i wybuch I wojny światowej. Służył na froncie rosyjskim i w 1914 roku dostał się do niewoli. Został wysłany do szpitala wojskowego w Fastowie i do polowego szpitala na Syberii. W 1916 roku otrzymał tytuł doktora nauk medycznych na Uniwersytecie w Odessie. W 1917 roku opuścił Rosję przez Archangielsk, Morze Białe, dookoła Norwegii do Szkocji. Stamtąd do Anglii, Francji i Grecji, gdzie w Tesalonikach w 1918 roku dołączył do serbskiej armii. W 1920 roku otrzymał tytuł doktora ponownie, na Uniwersytecie w Zagrzebiu. Rozpoczął tam pracę jako asystent neurologii i psychiatrii w Klinice Neurologicznej Lapinsky’ego; asystentem był w latach 1920–1928. W 1921 roku odwiedził Instytut Neurologiczny Ottona Marburga w Wiedniu, przez pewien czas (1924–1925) pracował w Londynie u Sir Graftona Elliota Smitha, i w Madrycie u Santiago Ramóna y Cajala w roku 1925. Potem wyjechał do Chicago, gdzie w latach 1926–1927 miał możliwość pracy z C. Judson Herrickiem i Karlem S. Lashleyem. W 1928 roku zdecydował się wyjechać do Stanów Zjednoczonych na stałe. Był asystentem-profesorem na University of California w latach 1929–1930, asystentem i później asystentem-profesorem na University of Chicago (1930–1937), ostatecznie profesorem anatomii (1937–1955). Zmarł 9 marca 1955 roku z powodu przewlekłej niewydolności serca. W ostatnich dniach życia spisał swoje przemyślenia pozostawiając 2000-stronicowy manuskrypt "Glory to them all: recollections of a nobody". Prace Poljaka do dziś są wysoko cenione i często cytowane, on sam określany był jako „ostatni neurobiolog, który wiedział wszystko o systemie wzrokowym”.
Jego uczniem był Arthur Earl Walker.

</doc>
<doc id="1424420" url="https://pl.wikipedia.org/wiki?curid=1424420" title="Stjepan Poliak">
Stjepan Poliak



</doc>
<doc id="1424421" url="https://pl.wikipedia.org/wiki?curid=1424421" title="Stjepan Polyak">
Stjepan Polyak



</doc>
<doc id="1424423" url="https://pl.wikipedia.org/wiki?curid=1424423" title="ZKWP">
ZKWP



</doc>
<doc id="1424424" url="https://pl.wikipedia.org/wiki?curid=1424424" title="Nie, dziękuję!">
Nie, dziękuję!

 – dwutomowa manga autorstwa Ai Morinagi. W Polsce ukazała się nakładem wydawnictwa Waneko w 2007 roku.
Opis fabuły.
Ojciec Homare musi oddać dług znajomemu, z powodu bankructwa jest jednak niewypłacalny. Wpada na pomysł, że sprzeda znajomemu swoją córkę. Homare zostaje gospodynią domu swego pana, mającego trzech synów. Bohaterka wprowadza sporo zamieszania w ich życie.

</doc>
<doc id="1424428" url="https://pl.wikipedia.org/wiki?curid=1424428" title="Hanna Skowrońska-Zbrowska">
Hanna Skowrońska-Zbrowska

Hanna Skowrońska-Zbrowska (ur. 12 października 1954 w Białymstoku) – polska montażystka filmowo-telewizyjna i reżyser produkcji filmowych. W 1981 roku ukończyła studia na Wydziale Montażu FAMU w Pradze.

</doc>
<doc id="1424430" url="https://pl.wikipedia.org/wiki?curid=1424430" title="Turzyca zajęcza">
Turzyca zajęcza

Turzyca zajęcza ("Carex ovalis") – gatunek byliny z rodziny ciborowatych.
Ekologia.
Występuje w ubogich murawach oraz wilgotnych pastwiskach.

</doc>
<doc id="1424431" url="https://pl.wikipedia.org/wiki?curid=1424431" title="Wojny rosyjsko-czerkieskie">
Wojny rosyjsko-czerkieskie

Wojny rosyjsko-czerkieskie – określenie wojen, trwających od około 1763 roku do 1864 roku, toczonych pomiędzy Imperium Rosyjskim a Czerkiesją, wspieraną przez Imperium osmańskie i Imamat Kaukaski. 
Konflikt rozpoczął się za panowania cara Piotra Wielkiego. Chciał on w pełni podporządkować sobie Czerkiesję. Choć zaczęła się wcześniej niż wojna rosyjsko-perska, czasami jest traktowana jak jej epizod. Po stronie cara walczyło 150 tys. do 200 tys. żołnierzy przeciwko kilkunastu tysiącom przeciwników. Dla walczących początkiem końca okazało się schwytanie Imama Szamila w 1859 roku. Po tym Rosjanie zaczęli odnosić zwycięstwa i w 1864 roku podbili Czerkiesję. Nieznana jest liczba ofiar wśród Czerkiesów, może być to kilkaset tysięcy osób, a mniej więcej pół miliona osób zostało zmuszonych do przesiedlenia się w inne rejony.

</doc>
<doc id="1424434" url="https://pl.wikipedia.org/wiki?curid=1424434" title="Szimon Gerszon">
Szimon Gerszon

Szimon Gerszon (hebr. שמעון גרשון; ang.: "Shimon Gerson", ur. 6 października 1977) – izraelski piłkarz grający na pozycji środkowego obrońcy. Przez prawie 10 lat Gerszon był kapitanem zespołu Ligat ha’Al, Hapoel Tel Awiw. Od 2 lat jest piłkarzem Beitaru Jerozolima.
Kariera.
Gerszon rozpoczął grę w futbol jako nastolatek w drużynie juniorskiej Hapoelu Tel Awiw. W pierwszej drużynie zadebiutował w sezonie 1995/1996 w spotkaniu z Bene Jehuda Tel Awiw. Przez swój pobyt w Hapoelu Gerszon osiągał sukcesy na krajowym podwórku – wywalczył m.in. Puchar Izraela, Puchar Ligi czy Puchar Toto. Był także członkiem zespołu, który osiągnął ćwierćfinały pucharu UEFA, eliminując po drodze drużyny takie jak Chelsea F.C. czy AC Parma. Podsumowując, przez 10 lat gry w Tel Awiwie stanowił integralną część drużyny odpowiadającą za powyższe sukcesy.
W 2006 został zakupiony do Beitaru Jerozolima przez nowego właściciela – rosyjskiego milionera Arkadija Gajdamaka. Transfer nie został dobrze odebrany przez kibiców Hapoelu, którzy nie omieszkali wytykać mu rzekomą nielojalność wobec klubu, w którym się wychował i spędził większość kariery. Gerszon zorganizował konferencję prasową, na której przyznał, że Hapoel to nadal jego ukochany klub, a swoje odejście tłumacząc sprawami finansowymi.
Będąc piłkarzem najwyższego poziomu w Izraelu Gerszon rozpoczął karierę muzyczną i wydał album razem ze swoją żoną; spotkało się to z niemiłym odzewem fanów Beitaru, którzy zarzucali mu brak koncentracji na sprawach czysto piłkarskich.
Kariera reprezentacyjna.
Gerszon to stały punkt defensywy kadry Izraela, gdzie jak dotąd rozegrał 37 meczów i zdobył trzy gole. Kilka razy był także kapitanem.

</doc>
<doc id="1424438" url="https://pl.wikipedia.org/wiki?curid=1424438" title="Bitwa pod Swisztowem">
Bitwa pod Swisztowem

Bitwa pod Swisztowem była jedną z bitew rozpoczynających wojnę rosyjsko-turecką w latach 1877–1878. Rozpoczęła się w nocy 26 czerwca 1877 r., kiedy rosyjski generał Michał Iwanowicz Dragomirow zdecydował o sforsowaniu Dunaju w rejonie Swisztowa przy pomocy flotylli małych łodzi i zaatakować turecką twierdzę, której garnizon poddał się następnego dnia. W rezultacie, po przeprawie sił głównych, oddziały rosyjskie były gotowe do zaatakowania Nikopola.

</doc>
<doc id="1424439" url="https://pl.wikipedia.org/wiki?curid=1424439" title="Joey Cheek">
Joey Cheek

Joey Cheek, właśc. William Joseph N. Cheek (ur. 22 czerwca 1979 w Greensboro) – amerykański łyżwiarz szybki, trzykrotny medalista olimpijski, czterokrotny medalista mistrzostw świata
Kariera.
Specjalizuje się w wyścigach na krótkich dystansach, od 500 do 1500 metrów. Pierwszy medal olimpijski, brązowy, zdobył w 2002, cztery lata później w Turynie wywalczył dwa krążki: złoty na 500 m i srebrny na 1000 m. W 2003 roku był trzeci na 1000 i 1500 m podczas mistrzostw świata w Berlinie. Na rozgrywanych w 2005 roku mistrzostwach świata w wieloboju w Salt Lake City był trzeci, a rok później, podczas mistrzostw świata w wieloboju w Heerenveen był najlepszy.
W sierpniu 2008 roku, kilka dni przed rozpoczęciem igrzysk w Pekinie, odmówiono mu prawa wjazdu na terytorium Chin – na 24 godziny przed wyjazdem unieważniając wizę. Decyzja chińskich władz jest wiązana z zaangażowaniem Cheeka w nagłaśnianie konfliktu w Darfurze.

</doc>
<doc id="1424442" url="https://pl.wikipedia.org/wiki?curid=1424442" title="Asystent kynologiczny">
Asystent kynologiczny

Asystent kynologiczny – w zależności od stowarzyszenia kynologicznego pod tym pojęciem kryją się różne definicje.
W przypadku Związku Kynologicznego w Polsce, asystent to pełnoletni członek tego stowarzyszenia, który zdał egzamin na asystenta kynologicznego. Kandydat na asystenta kynologicznego musi mieć co najmniej wykształcenie średnie, wykazywać zainteresowanie problematyką kynologiczną oraz mieć pozytywną opinię za okres ostatnich dwóch lat czynnej działalności na rzecz ZKWP. Asystenci do oceny pracy psów myśliwskich muszą dodatkowo być członkami PZŁ. Asystenci kynologiczni podczas wystaw krajowych i międzynarodowych mogą wspierać sędziów podczas oceny psów, jednak nie mogą mieć wpływu na ocenię psa. Z dniem powołania asystent rozpoczyna tzw. "staż asystencki", który trwa minimum 4 lata. W trakcie stażu asystenckiego asystent zobowiązany jest odbyć asystenturę na min. 12 wystawach, czterokrotnie musi pełnić także rolę sekretarza oraz gospodarza ringowego (asystenci do oceny pracy psów muszą odbyć staż na analogicznej liczbie imprez myśliwskich). Po odbyciu stażu asystenckiego asystent może złożyć wniosek o dopuszczenie go do egzaminu sędziowskiego.
W Polskiej Federacji Kynologicznej, asystentem może być krajowy sędzia kynologiczny wpisany na listę sędziów PFK oraz sędzia stażysta. Swoją funkcję pełni na krajowych i międzynarodowych wystawach psów rasowych, gdzie poszerza i uzupełnia swoją wiedzę niezbędną do uzyskania tytułu międzynarodowego sędziego kynologicznego w przypadku sędziów krajowych, bądź tytuły sędziego krajowego dla sędziów stażystów.

</doc>
<doc id="1424445" url="https://pl.wikipedia.org/wiki?curid=1424445" title="Stadion Olimpijski w Shenyang">
Stadion Olimpijski w Shenyang

Stadion Olimpijski w Shenyang () – stadion wielofunkcyjny w mieście Shenyang w północno-wschodnich Chinach. Został wzniesiony specjalnie z myślą o igrzyskach olimpijskich w 2008, w czasie których był jedną z aren turnieju piłkarskiego. Trybuny mieszczą 60 tysięcy widzów.
Stadion jest częścią większego kompleksu sportowego, w którego skład wchodzą również hala sportowa na 10 tysięcy widzów oraz pływalnia i korty tenisowe (po 4 tysiące osób).

</doc>
<doc id="1424448" url="https://pl.wikipedia.org/wiki?curid=1424448" title="Shenyang Olympic Stadium">
Shenyang Olympic Stadium



</doc>
<doc id="1424455" url="https://pl.wikipedia.org/wiki?curid=1424455" title="USS Thresher (SSN-593)">
USS Thresher (SSN-593)

USS Thresher (SSN-593) – amerykański myśliwski okręt podwodny z napędem nuklearnym, drugi amerykański okręt noszący nazwę „Thresher”. „Thresher” był okrętem prototypowym (wiodącym), pierwszą wybudowaną jednostką typu "Thresher". 10 kwietnia 1963 roku okręt zatonął w czasie prób zdawczo-odbiorczych po remoncie w stoczni wraz ze 129 osobami na pokładzie – członkami załogi i pracownikami stoczni Portsmouth Naval Shipyard. Katastrofa tej jednostki, jakkolwiek chronologicznie druga w powojennej historii amerykańskiej marynarki wojennej, była najtragiczniejszą pod względem liczby ofiar katastrofą okrętu podwodnego z napędem atomowym. Nazwa okrętu pochodziła od jednego z gatunków rekinów.
Budowa okrętu.
Zamówienie na budowę pierwszego okrętu nowego typu zostało złożone w stoczni Portsmouth Naval Shipyard 15 stycznia 1958 roku. Stępkę pod budowę okrętu położono 28 maja 1958 roku. Wodowanie miało miejsce 9 lipca 1960 roku, zaś oddanie do służby 3 sierpnia 1961 roku. W związku z tym, że na okręcie zastosowano szereg nowych technologii, testowanych wcześniej tylko na jednostkach eksperymentalnych, przewidziano rozszerzony cykl prób morskich. Podczas jednego z testów na okręcie doszło do wyłączenia reaktora i włączenia zapasowych źródeł energii elektrycznej. Przy ponownym włączaniu reaktora, agregat prądotwórczy uległ awarii, co doprowadziło do znacznego wzrostu temperatury w przedziale siłowni okrętowej. Wysoka temperatura spowodowana wyłączeniem urządzeń klimatyzacyjnych wewnątrz okrętu spowodowała, iż próby uruchomienia reaktora przy pomocy zasilania w energię elektryczną z innego okrętu podejmowała jedynie część załogi, pozostała zaś zmuszona była zejść na ląd. Podczas trwania prób morskich okręt wziął udział w dwóch edycjach manewrów „Nubex”, których celem było doskonalenie metod działania okrętów podwodnych z napędem atomowym.
Katastrofa.
11 lipca 1962 roku USS „Thresher” SSN-593 przypłynął do macierzystej stoczni w Portsmouth w celu przeprowadzenia planowego remontu. Na okręcie miały być wykonane trzy zasadnicze rodzaje prac: naprawa uszkodzeń powstałych w trakcie testów wstrząsowych okrętu, naprawa i regulacja wyposażenia oraz systemów, a także instalacja nowego wyposażenia. Nie przewidywano większych prac w siłowni jądrowej okrętu. Większość zadań stanowiły pomniejsze prace, jedynie kilka poważniejszych zadań wymagało ingerencji w system hydrauliczny oraz eksperymentalny sonar. Stocznia PNS była w tym czasie bardzo obciążona zamówieniami marynarki, gdyż prowadziła jednoczesną budowę siostrzanych jednostek „Tinosa” oraz „Jack”, a także strategicznych okrętów „Polaris”: i typu "Lafayette". Dowodzący w tym czasie stocznią kontradmirał Charles J. Palmer dysponował około 9 tysiącami pracowników, w większości cywilnych. Państwowa stocznia należąca do amerykańskiej marynarki wojennej cierpiała jednak na niedostatek wojskowych specjalistów wyspecjalizowanych w wąskich dziedzinach techniki. 23 lipca stocznia rozpoczęły się prace przy okręcie, z przewidywanym terminem ich zakończenia w połowie stycznia 1963 roku.
W 1962 roku, stocznia Mare Island przy współudziale Electric Boat opracowała nową niedestrukcyjną technikę badania połączeń wykonanych metodą lutowania twardego stopem srebra, przy użyciu ultrasonografii. Technika ta miała być zastosowana także do sprawdzenia połączeń „Threshera”, jednakże obciążona stocznia, z uwagi na napięty termin oddania okrętu marynarce, starała się ograniczyć zakres testów do niezbędnego minimum. Z tego też względu zaproponowała inspekcję jedynie tych połączeń, które były uszkodzone testami wstrząsowymi i naprawiane w trakcie bieżącego remontu, argumentując, że pozostałe złącza były sprawdzane wcześniej i pomyślnie przeszły ówczesne badania. Biuro Okrętów nie wyraziło zgody na propozycję PNS, wskazując, że już przed rozpoczęciem testów ujawniono 8 wadliwych złącz na około 115, w związku z czym niezbędna jest inspekcja całego okrętu. Portsmouth Naval Shipyard ponownie wyraziła sprzeciw, twierdząc, że całkowite sprawdzenie nie tylko nie jest niezbędne, lecz także uniemożliwi zakończenie przez stocznię prac w przewidzianym terminie. Stocznia osiągnęła w tym względzie kompromis ustalony z oficerami okrętu, który zakładał, że sprawdzone zostaną wszystkie złącza o wielkości 2 cali (5,08 cm) i większe, które nie są zakryte i są łatwo dostępne. Bureau of Ships zażądało jednak, aby przez cały czas pozostawania okrętu w stoczni przynajmniej jedna grupa techników sprawdzała tak wiele połączeń, jak to tylko możliwe oraz prowadziła szczegółowy rejestr testów każdego sprawdzanego złącza. Ponieważ proces ten miał być jednocześnie pilotażowym programem, BuShips żądało także przedstawienia przez stocznię końcowych komentarzy, sugestii oraz rekomendacji. Procedura badania ultrasonograficznego była czasochłonna, a Portsmouth nie doszacowała niezbędnego czasu i wyraziła zgodę na dodatkowe prace. 29 listopada 1962 roku raport działu kontroli jakości wskazał, iż na 145 połączeń o wielkości przynajmniej 2 cali w systemach słonej wody wykonanych przed remontem, 13,8% nie spełniało minimalnych wymagań.
15 marca 1963 roku ponownie uruchomiony został reaktor okrętu, a 23 marca rozpoczęły się testy wyposażenia jednostki oraz sprawdziany wyszkolenia – nowej w sporej mierze – załogi. Testy w obu zakresach wypadły niezadowalająco – zanotowano 456 braków i niedociągnięć, z których 186 musiało być skorygowane przed wypłynięciem okrętu w morze. Ostatecznie, 9 kwietnia 1963 roku „Thresher” opuścił stocznię, udając się w morze celem przeprowadzenia pierwszych testów.
10 kwietnia 1963 roku 220 mil morskich na wschód od Bostonu USS „Thresher” (SSN-593) zatonął w trakcie przeprowadzania testów morskich. Podczas przeprowadzania testów, towarzyszył mu okręt ratowniczy . Drugiego dnia testów rano, operując na głębokości peryskopowej, okręt rozpoczął pierwsze powolne zanurzanie do głębokości testowej, o godzinie 8:07 meldując osiągnięcie połowy testowej głębokości zanurzenia. O godzinie 8:53 na „Skylarku” odebrano informacje z „Threshera” o kontynuowaniu zanurzania do głębokości testowej, o 9:13 zaś komunikat o niewielkich problemach i podjęciu próby przedmuchania zbiorników balastowych, po czym okręt nie odpowiadał na wezwania ze „Skylarka”. Następnymi dźwiękami odebranymi na pokładzie okrętu ratowniczego były odgłosy niszczenia kadłuba oraz trwające 20-30 sekund odgłosy uchodzenia skompresowanego powietrza. Okręt podwodny nie reagował na sygnały akustyczne z jednostki ratowniczej, nie zareagował też na awaryjny sygnał z żądaniem natychmiastowego wynurzenia się w postaci eksplozji w wodzie wiązek granatów ręcznych w grupach po trzy, o godzinie 10:40. Pięć minut później „Skylark” wysłał do dowództwa wiadomość o utracie kontaktu z „Thresherem” o godzinie 9:17. Do dowództwa floty w New London wiadomość dotarła jednak dopiero o 12:45.
Przebieg katastrofy:
12 lipca 2021 roku, Marynarka Stanów Zjednoczonych odtajniła dokumenty wskazujące na nawiązanie kontaktu 11 kwietnia. Stały się one podstawą artykułów prasowych. Zgodnie z raportem okrętu podwodnego „Seawolf”, z „Threshera” wysyłano 37-krotnie sygnał sonaru 3.5 kHz BQC, niezrozumiałą transmisję głosową oraz wykryto uderzenia w kadłub. Informacje te zostały uznane za fałszywe i nie zostały uwzględnione w końcowym dochodzeniu. W opinii eksperta SOSUS Bruce'a Rule'a nastąpiła oczywista pomyłka ze strony załogi „Seawolfa” - za sygnały z zatopionego dzień wcześniej okrętu uznano pracę aktywnego sonaru niszczycieli i okrętu podwodnego „Sea Owl”, próbujących 11 kwietnia zlokalizować wrak.
Dochodzenie.
Wypadek był wstrząsem dla amerykańskiej marynarki wojennej. Z uwagi nie tylko na moralne zobowiązanie wobec rodzin poległych, lecz także w związku z potrzebą ustalenia, czy z tragedii da się wyciągnąć wnioski na przyszłość zarówno w sferze konstrukcyjnej, jak i operacyjnej, United States Navy wszczęła rozległe dochodzenie na temat przebiegu i przyczyn katastrofy. Powołano w tym celu specjalny sąd śledczy, z władzą przesłuchiwania wszystkich świadków, zasięgania opinii biegłych, osób wojskowych oraz cywilnych, a także przeprowadzania eksperymentów, przesłuchiwania oraz dokonywania analiz zapisów akustycznych katastrofy. Powagę sytuacji potęgował fakt, że konstrukcję „Threshera” w znacznym stopniu powielono na masową skalę, zarówno w innych okrętach ogólnego przeznaczenia, jak też w budowanych właśnie strategicznych okrętach rakietowych (SSBN). Analizowano, czy konstrukcja okrętów typu "Thresher" nie zawiera poważnych wad i błędów, zastanawiano się też, czy idea zwiększania możliwej do osiągnięcia operacyjnej głębokości zanurzenia nie jest w swej istocie błędna. Sprawę pogarszał fakt, że katastrofy nie przeżył nikt ze znajdujących się na pokładzie członków załogi i pracowników stoczni, a bez zeznań bezpośrednich świadków z pokładu okrętu – jedynie na podstawie badania wraku – odtworzenie wszystkich okoliczności katastrofy nie było możliwe. Od rozpoczęcia pracy 11 kwietnia do jej zakończenia 5 czerwca 1963 roku, sąd przesłuchał 121 osób. Końcowe zaś orzeczenie sądu zawierające 166 paragrafów na temat ustalonych faktów, 55 paragrafów opinii oraz 20 paragrafów rekomendacji, przedstawione miało być Kongresowi Stanów Zjednoczonych.
Według niektórych poglądów przeciek, który w konsekwencji doprowadził do katastrofy, mógł mieć miejsce w jednym z połączeń wodnych, na przykład w rurach kondensatora. Nie mógł być szybko usunięty prawdopodobnie z powodu rozmieszczenia zaworów w różnych częściach przestrzeni maszynowej (członkowie załogi działający w wielkim stresie mogli mieć problem z ustaleniem właściwego zaworu i dotarciem doń). W konsekwencji w celu usunięcia przecieku mogło dojść do zamknięcia głównych zaworów z dostępem do wody morskiej, co mogło zablokować cyrkulację wody w siłowni, co z kolei mogło szybko zatrzymać reaktor i uniemożliwić jego restart. Inna możliwa przyczyna wyłączenia reaktora i uniemożliwienia jego restartu to budowa i działanie systemu awaryjnego wyłączania reaktora – w sytuacji, kiedy występowało zwarcie w dowolnym obwodzie w maszynowni, prąd zwarciowy powodował uruchomienie układu awaryjnego opuszczania prętów sterujących reaktora w celu jego wyłączenia, a ponowne uruchomienie reaktora było możliwe dopiero po usunięciu zwarcia (lub jego obejściu). Prawdopodobnie dowódca jednostki próbował wynurzyć okręt, korzystając z wysokiej sprawności sterów głębokości, awaryjnego napędu elektrycznego i wydmuchując zbiorniki balastowe, co jednak okazało się niemożliwe na skutek utraty zasilania, spowodowanej zalaniem obwodów elektrycznych reaktora i maszynowni oraz konstrukcją instalacji elektrycznej (brak było centralnej rozdzielni umożliwiającej szybkie odłączenie obwodów ze zwarciami lub uszkodzeniami, co mogło uniemożliwić uruchomienie napędu elektrycznego). Ciepło utajone w systemie nie mogło zostać przekazane do turbin, gdyż nagła utrata temperatury i ciśnienia w reaktorze mogłaby wywołać poważne konsekwencje. Jednakże I oficer maszynowy (za zgodą kapitana nie uczestniczył w zanurzeniu, bo towarzyszył w szpitalu żonie, która wcześniej uległa wypadkowi w domu) zeznał, że gdyby był na okręcie w czasie katastrofy, to podjąłby takie ryzyko (utrata temperatury i ciśnienia mogłaby doprowadzić do nieodwracalnego uszkodzenia reaktora, ale być może udałoby się uratować okręt i załogę). W istniejących warunkach załoga okrętu nie mogła wykonać awaryjnego manewru wynurzenia ani na sterach z użyciem silników elektrycznych, ani za pomocą wydmuchania wody ze zbiorników balastowych. Zgodnie z wcześniejsza praktyką sprężone powietrze zmagazynowane było w długich rurach o niewielkiej średnicy. Rury te nieuchronnie zawierały pewna ilość wilgoci – gdy powietrze rozszerzało się w nich, na skutek praw termodynamiki (efekt Joule’a-Thomsona) ochładzało się przez przemianę adiabatyczną, szybko doprowadzając do zamarznięcia zgromadzonej w rurach wilgoci. Stanowiło to nieprzewidziane wcześniej zjawisko, które później zademonstrowano w przeprowadzonym przy nabrzeżu eksperymencie. W celu utrzymania zdolności wydmuchu mimo zwiększającej się głębokości zanurzenia i tworzenia się lodu, ciśnienie powietrza musiało zostać zwiększone z 3000 do 4500 psi (211 do 316 at), a na to w niesprawnym systemie zabrakło energii [roztopienie lodu było niemożliwe, ponieważ wymagało ogrzewania rur z zewnątrz przez załogę, na co zabrakło czasu (abstrahując od tego, że nie zawsze można było dotrzeć do rur)]. O ile bowiem wszystkie komponenty systemu zostały przetestowane indywidualnie, system nie został przetestowany jako całość. Do utraty „Threshera” doprowadziła prawdopodobnie kombinacja utraty reaktora oraz niemożliwość wydmuchnięcia wody ze zbiorników balastowych.
W wyniku śledztwa, które wszczęto po katastrofie, a którego częścią była m.in. penetracja szczątków okrętu, określono prawdopodobne przyczyny katastrofy. Doszło do niej w wyniku splotu kilku przyczyn:
Konsekwencje katastrofy.
Konstrukcja okrętów typu "Thresher" nie okazała się – jak wynikło z przeprowadzonych analiz – zasadniczo wadliwa, wymagała jednak pewnych zmian w celu wykluczenia podobnych przypadków w przyszłości. Uruchomiony w tym celu specjalny program SUBSAFE ("bezpieczny okręt podwodny") opóźnił dostawy nowych myśliwskich okrętów podwodnych o wiele lat. Podstawowymi efektami SUBSAFE stały się:
Utrata „Threshera” miała też jednak bardziej dalekosiężne konsekwencje. Z wejściem do użytku stali HY-80 wydawało się, że US Navy znalazła się na ścieżce prowadzącej do stopniowego acz szybkiego zwiększania możliwej głębokości operacyjnej. Katastrofa zachwiała podstawami tego optymizmu, powodując, że marynarka amerykańska na długie dziesięciolecia zrezygnowała ze zwiększania głębokości operacyjnej swoich okrętów, przyjmując zachowawczą politykę w tym zakresie. W czasie, gdy kolejne typy radzieckich okrętów podwodnych biły rekordy głębokości zanurzenia, US Navy zachowawczo wprowadzała do służby nowe typy okrętów z głębokością testową niższą niż pozwalała na to charakterystyka wytrzymałościowa stali HY-80. O ile zanurzenie testowe jednostek typu "Thresher" wynosiło 400 metrów, o tyle aż do wprowadzenia do służby okrętów typu "Seawolf" głębokość zanurzenia testowego wszystkich następnych typów okrętów – zarówno wielozadaniowych, jak i strategicznych – w zasadzie nie przekraczała 300 metrów, i to mimo że wyprodukowany z tej samej stali HY-80 okręt badawczy z napędem jądrowym Naval Research Vessel (NR-1) zdolny był do bezpiecznego zanurzenia na głębokość aż 915 metrów. Sytuacja ta zmieniła się dopiero w 1997 roku, wraz z wprowadzeniem do służby zbudowanego z wytrzymalszej stali HY-100 USS „Seawolf” (SSN-21). Mimo głębokości testowej wynoszącej oficjalnie 243,84 metrów, rzeczywista maksymalna głębokość operacyjna wynosi w przypadku okrętów tego typu aż 610 metrów. Przez dziesięciolecia, podczas gdy okręty radzieckie udowadniały, że potrafią zanurzać się na nieosiągalne dla okrętów US Navy głębokości, marynarka amerykańska wychodziła z założenia, że bezpieczeństwo załóg jest sprawa priorytetową, a za pomocą torped (początkowo Mk 45 Astor z głowicą nuklearną, a następnie Mk 48 z głowicą konwencjonalną) jest w stanie zniszczyć sowieckie okręty bez względu na głębokość, na jaką realnie będą w stanie się zanurzyć.
Spowodowany katastrofą „Threshera” konserwatyzm US Navy w konstruowaniu i budowie okrętów uwidocznił się również w przedłużeniu stosowania stali HY-80. Stal ta, po raz pierwszy zastosowana na okrętach typu "Skipjack" w 1959 roku, używana była w okrętach strategicznego systemu rakietowego Polaris i aż po czasy okrętów typu "Los Angeles". Skutkowało to nie tylko niezwiększaniem głębokości operacyjnej, ale wręcz jej zmniejszeniem dla 62 jednostek typu "Los Angeles". Konsekwencja, z jaką US Navy pozostawała przy tej stali zamiast wytrzymalszej HY-100, podyktowana była problemami z obróbką tej ostatniej, a także kwestiami masy okrętów. W oczywisty sposób wpływało to nie tylko na dopuszczalną głębokość operacyjną, lecz także na wytrzymałość kadłubów, zmniejszenie liczby narażonych na działanie ciśnienia sekcji okrętów, zmniejszenie rezerwy wyporu hydrostatycznego i marginesu dopuszczalnych przyszłych modernizacji. Zachowawczość amerykańskiej marynarki uwidoczniła się także w rezygnacji przez admirała Rickovera z rewolucyjnej konstrukcji okrętu myśliwskiego opracowywanej w programie CONFORM. Z drugiej strony ostrożność US Navy prowadziła do konstrukcji reaktorów znacznie bezpieczniejszych niż radzieckie, ostrzejszych procedur bezpieczeństwa i lepszego wyszkolenia załóg.
W momencie katastrofy „Threshera”, trwał już program daleko idącej modyfikacji okrętów tego typu, zmierzającej do pozbawienia konstrukcji pewnych słabości. Z czasem program ten doprowadził do powstania konstrukcji okrętów typu "Sturgeon", w którym zaimplementowano komplet rozwiązań powstałych w programie SUBSAFE.

</doc>
<doc id="1424459" url="https://pl.wikipedia.org/wiki?curid=1424459" title="Turzyca Davalla">
Turzyca Davalla

Turzyca Davalla ("Carex davalliana" L.) – gatunek byliny z rodziny ciborowatych. Obszar występowania obejmuje Europę (z wyjątkiem jej północnej części i poza Wyspami Brytyjskimi) oraz Azję Mniejszą. Występuje dość rzadko. W Polsce rośnie głównie w południowej części kraju.
Biologia i ekologia.
Hydrofit. Kwitnie od kwietnia do czerwca. Siedliskiem są torfowiska niskie i źródliskowe. Pojawia się na brzegach małych cieków wodnych. Na glebach z wodą stagnującą i podciekającą, żyznych, zasobnych w wapń. Gatunek charakterystyczny dla O/All. "Caricetalia davallianae", Ass. "Valeriano-Caricetum flavae" i Ass. "Caricetum davallianae". Liczba chromosomów 2n= 46.
Zmienność.
Tworzy mieszańce z t. dwupienna ("Carex dioica") i t. gwiazdkowatą ("Carex echinata").
Zagrożenia i ochrona.
Roślina objęta w Polsce ścisłą ochroną gatunkową. Według Czerwonej listy roślin i grzybów Polski (2006) gatunek zagrożony (kategoria zagrożeniaV). W wydaniu z 2016 roku otrzymał kategorię VU (narażony). Głównymi czynnikami zagrażającymi są: niszczenie jej siedlisk i odwadnianie terenów, na których występuje, co powoduje zmianę warunków i zarastanie ich w wyniku naturalnej sukcesji ekologicznej przez inne gatunki roślin.

</doc>
<doc id="1424465" url="https://pl.wikipedia.org/wiki?curid=1424465" title="Ring wystawowy">
Ring wystawowy

Ring wystawowy – miejsce, w którym podczas Wystawy Psów Rasowych dokonywana jest ocena psów. Na wystawach przygotowane są małe ringi, na których w początkowej części wystawy sędziowie oceniają psy danej rasy oraz ring honorowy (główny), na którym rozgrywają się konkurencje finałowe, a także pokazy (np. agility, psów pracujących, ratowników itd.)
Podczas oceny psów na ringu mogą znajdować się wyłącznie wystawcy z psami (z jednym psem tylko jeden wystawca), sędzia kynologiczny, maksymalnie dwóch asystentów kynologicznych, sekretarz ringowy, gospodarz ringowy, łącznik oraz w miarę potrzeby tłumacz. Organizatorzy wystawy zapewniają wyposażenie ringu składającego się z parasola (lub innego zadaszenia), stołu, krzeseł oraz tabliczek z numerami lokat oraz tytułami. Przy ringu powinna znajdować się tablica z programem sędziowania na ringu, czasami ustawiona jest druga tablica z wynikami wystawy.

</doc>
<doc id="1424469" url="https://pl.wikipedia.org/wiki?curid=1424469" title="Johan Zoutman">
Johan Zoutman

Johan Zoutman (ur. 10 maja 1724 w Reeuwijk, zm. 7 maja 1793 w Hadze) – kontradmirał floty holenderskiej.
Dowodził siłami holenderskimi w bitwie na Dogger Bank podczas IV wojny angielsko-holenderskiej. 
Na Arubie znajduje się fort nazwany od jego imienia "Fort Zoutman".

</doc>
<doc id="1424470" url="https://pl.wikipedia.org/wiki?curid=1424470" title="Johan zoutman">
Johan zoutman



</doc>
<doc id="1424472" url="https://pl.wikipedia.org/wiki?curid=1424472" title="Lot międzygalaktyczny">
Lot międzygalaktyczny

Lot międzygalaktyczny – lot statku kosmicznego w przestrzeni międzygalaktycznej, zwłaszcza z Galaktyki Drogi Mlecznej (z Ziemi) do innych galaktyk.
Możliwości techniczne.
Najbliższe galaktyki w okolicy Drogi Mlecznej to Wielki Obłok Magellana znajdujący się w odległości około 160 tys. lat świetlnych i Mały Obłok Magellana położony w odległości około 200 tys. lat świetlnych. Są to galaktyki karłowate. Najbliższą galaktyką podobną do naszej jest Galaktyka Andromedy odległa od Drogi Mlecznej o około 2,52 mln lat świetlnych.
Warunkiem niezbędnym do zrealizowania lotu międzygalaktycznego z Ziemi jest nadanie pojazdowi kosmicznemu czwartej prędkości kosmicznej (przy starcie z Ziemi jest to co najmniej 130 km/s) i skierowanie go na trajektorię ucieczkową z Drogi Mlecznej. W dotychczasowej historii eksploracji przestrzeni kosmicznej żaden pojazd kosmiczny wysłany z Ziemi nie osiągnął czwartej prędkości kosmicznej. Największą prędkość osiągnęła sonda słoneczna Parker Solar Probe. 21 listopada 2021 w czasie dziesiątego przejścia przez peryhelium osiągnęła prędkość 163 km/s (586 800 km/h), a w kolejnych przejściach prędkość sondy jeszcze wzrośnie. Poprzednio przez wiele lat rekord należał do sondy Helios 2 wystrzelonej w 1976, która skorzystała z asysty grawitacyjnej Słońca, zbliżyła się do niego na około 43 mln km i uzyskała prędkość 70,2 km/s (252 720 km/h). Rekord został poprawiony przez sondę Juno wystrzeloną w 2011, która dzięki sile grawitacji Jowisza, uzyskała prędkość 74 km/s (266 400 km/h).
Lot międzygalaktyczny nawet do najbliższej galaktyki – Wielkiego Obłoku Magellana z prędkością rzędu kilku czy kilkunastu procent prędkości światła w próżni trwałby setki tysięcy albo miliony lat, natomiast do Galaktyki Andromedy – setki milionów lat. Nawet lot z prędkością zbliżoną do prędkości światła w próżni zająłby co najmniej tyle, ile wynosi odległość do obiektów docelowych. Okresy te są dłuższe niż istnienie gatunku człowieka rozumnego szacowanego na około 200 tys. lat. Z tego względu zagadnienie lotu międzygalaktycznego na obecnym etapie rozwoju techniki lotów kosmicznych pozostaje w sferze rozważań teoretycznych.
Loty międzygalaktyczne w twórczości fantastyczno-naukowej.
Tematyka lotów międzygalaktycznych jest szeroko wykorzystywana w twórczości fantastyczno-naukowej. Na potrzeby fikcyjnych lotów międzygalaktycznych wymyślono nawet pseudonaukowe teorie opisujące podróże z prędkościami tysiące razy większymi od prędkości światła w próżni, a nawet z prędkością nieskończoną.
Zgodnie z obecnie pojmowaną fizyką, nie istnieje prawo zabraniające deformacji przestrzeni z dowolną prędkością. Teoretycznie manipulacja jej strukturą jest możliwa dzięki wykorzystaniu materii egzotycznej, jednak obecnie z wyliczeń wynika, że do zagięcia przestrzeni pozwalającego na osiągnięcie przez pojazd prędkości światła w próżni potrzeba znacznie więcej energii, niż jest jej w naszym wszechświecie. Koncepcję tę wykorzystał serial Star Trek, nazywając taką technologię napędem W"arp"". "Zasilany dzięki reakcji materii z antymaterią, zwęża on przestrzeń przed statkiem, jednocześnie rozszerzając ją za jego rufą, dzięki czemu okręt może przemieszczać się szybciej od światła w próżni jednocześnie pozostając w miejscu (wokół niego utworzony zostaje bąbel czasoprzestrzenny), oraz omijając efekt dylatacji czasu. Zobacz również: Napęd Alcubierre’a.
Innym pomysłem, częściej spotykanym w twórczości SF, jest założenie istnienia dodatkowych wymiarów przestrzennych, które można wykorzystywać jako skrót w podróży. Jako przykład można posłużyć się serialem Babilon 5.
Pochodną tego pomysłu jest utworzenie sztucznej (tymczasowej) nadprzestrzeni (hyperspace), co wymaga stałego jej podtrzymywania przez okręt. Można to zaobserwować np. w filmach Gwiezdne wojny czy serialu Gwiezdne wrota.
W twórczości komediowej dokonano nawet sparodiowania innych filmów z gatunku science fiction, podróżując z "prędkością niedorzeczną" (ang. ridiculous speed) albo "prędkością absurdalną" (ang. ludicrous speed). Przykładem są filmy "Kosmiczne jaja "czy" Autostopem przez Galaktykę."

</doc>
<doc id="1424473" url="https://pl.wikipedia.org/wiki?curid=1424473" title="Atsushi Sakurai">
Atsushi Sakurai

 – japoński piosenkarz, autor tekstów i poeta, który przyszedł na świat 7 marca 1966 roku w mieście Fujioka w prefekturze Gunma. Od 1985 roku artysta jest wokalistą w zespole BUCK-TICK, gdzie początkowo pełnił funkcję perkusisty. W 2001 roku Atsushi Sakurai był także wokalistą i twórcą tekstów w zespole "Schwein". W 1992 roku artysta wyjechał do Wielkiej Brytanii, aby razem z zespołem Clan of Xymox (wówczas funkcjonującym jako "Xymox") nagrać piosenkę zatytułowaną "Yokan ~ Premonition ~". W 2004 roku Atsushi Sakurai rozpoczął karierę solową, wydał tom poezji i zadebiutował jako aktor w filmie "Longinus". Jego piosenka zatytułowana "Wakusei" została użyta na ścieżce dźwiękowej do japońskiego horroru "Saigo no bansan" ("The Last Supper").
W przygotowaniu pierwszego solowego albumu, "Ai no Wakusei", artyście pomagali muzycy z takich zespołów jak np. The Mission i Cocteau Twins. Ponadto Atsushi Sakurai ma na swoim koncie covery z repertuaru takich wykonawców jak: David Bowie, Édith Piaf i Gazebo.

</doc>
<doc id="1424474" url="https://pl.wikipedia.org/wiki?curid=1424474" title="Kolej Seibu">
Kolej Seibu

 – spółka linii kolejowej z siedzibą w miejscowości Tokorozawa, w Japonii, oferująca przewozy kolejowe, usługi turystyczne i nieruchomości.
Sieć kolejowa Seibu jest skoncentrowana w północno-zachodnim Tokio i prefekturze Saitama. Nazwa Seibu, to skrót pochodzący od sinojapońskiego odczytania słów "zachodni" oraz Musashi, dawnej nazwy tego regionu. Firma jest holdingiem posiadającym udziały w firmach przewozowych, turystycznych i hotelach na terenie całej Japonii.
Historia.
Kolej Seibu, założona w 1894 r., rozpoczęła działanie w grudniu tego samego roku na trasie Kokubunji – Kawagoe. W kolejnych latach firma wybudowała i rozpoczęła przewozy na kilku liniach wokół Shinjuku. W 1943 r., firma połączyła się z koleją Musashino, która zapewniała połączenie pomiędzy Ikebukuro i Hanno od roku 1915. Po połączeniu, kolej Musashino zmieniła nazwę na kolej Seibu. Oryginalna linia Seibu łącząca Shinjuku z przedmieściami oraz linia Musashino łącząca Ikebukuro z przedmieściami funkcjonują do dnia dzisiejszego jako odrębne sieci.
Obsługiwane linie.
Łączna długość dróg kolejowych obsługiwanych przez Kolej Seibu wynosi 179,8 km. Linie kolei Seibu podzielone są na dwie grupy: Grupę Linii Ikebukuro i Grupę Linii Shinjuku. Główne linie obu grup krzyżują się na stacji Tokorozawa.
Mała kolej automatyczna Yamaguchi.
Ponadto Kolej Seibu obsługuje linię MAK długości 2,8 km.

</doc>
<doc id="1424475" url="https://pl.wikipedia.org/wiki?curid=1424475" title="Podróż międzygalaktyczna">
Podróż międzygalaktyczna



</doc>
<doc id="1424476" url="https://pl.wikipedia.org/wiki?curid=1424476" title="Katalog wystawowy">
Katalog wystawowy

Katalog wystawowy – wydawany przed każdą Wystawą Psów Rasowych w formie książki spis wystawców oraz psów biorących udział w wystawie psów. W katalogu zapisany jest również program sędziowania, a także układ ringów. W katalogu podane jest imię każdego psa, jego przydomek hodowlany, data urodzenia, maść, numer rejestracyjny i rodowodu, informacja o rodzicach, nazwisko hodowcy, a także dane właściciela psa. Na wystawie każdy pies ma swój numer katalogowy, który również jest uwzględniony w katalogu.

</doc>
<doc id="1424480" url="https://pl.wikipedia.org/wiki?curid=1424480" title="Muzyka filmowa (album)">
Muzyka filmowa (album)

Muzyka filmowa – trójpłytowy album Wojciecha Waglewskiego. Projekt graficzny boxu jak również nowe okładki reedycji zaprojektował Bartosz Waglewski.
Lista utworów.
Reedycja solowej płyty Waglewskiego zawierająca muzykę z filmu "Kroniki domowe".
Kompilacja utworów z filmów "Strefa ciszy", "Człowiek wózków" i "Jasne błękitne okna" oraz z przedstawienia "Kubuś P.".
Reedycja płyty Voo Voo zawierająca muzykę z filmu pod tym samym tytułem.

</doc>
<doc id="1424482" url="https://pl.wikipedia.org/wiki?curid=1424482" title="Actiones bonae fidei">
Actiones bonae fidei

Actiones bonae fidei (iudicia bonae fidei) – powództwa dobrej wiary, oparte na dobrej wierze. W prawie rzymskim była to grupa powództw obligacyjnych chroniących strony czynności dobrej wiary ("negotia bonae fidei"). Skargi te charakteryzowały się znacznie szerszym zakresem władzy sędziego niż przeciwstawiane im powództwa ścisłego prawa ("actiones stricti iuris"). Orzeczenie opierało się nie tylko na normach prawnych, lecz również miało uwzględniać zasady słuszności i dobrej wiary.
Geneza.
Powództwa dobrej wiary zaczęto wyróżniać wraz z wyodrębnieniem "negotia bonae fidei" (czynności prawnych opartych na dobrej wierze), które w odróżnieniu od "negotia stricti iuris" nie były czynnościami wysoce sformalizowanymi i obowiązującymi ściśle wedle litery umowy. Powstanie skarg dobrej wiary datuje się od momentu, kiedy zaczęło powstawać imperium rzymskie, tj. od wojen punickich. Okres ten charakteryzował się przyspieszeniem wymiany towarowej.
Budowa formułki.
Cechą charakterystyczną powództw opartych na dobrej wierze było umieszczenie w formułce części zwanej "demonstratio" (zwięzły opis stanu faktycznego), która poprzedzała "intentio incerta".
"intentio".
W "intentio" formułki pretor umieszczał polecenie działania "ex fide bona" (wedle zasad dobrej wiary), np.:
"exceptio".
W formułkach, sporządzanych dla tego rodzaju powództw, pretor nie umieszczał również ewentualnego zarzutu podstępu ("exceptio doli"). Sędzia miał obowiązek każdorazowo uwolnić pozwanego od odpowiedzialności, o ile w trakcie postępowania wykazał on, że padł ofiarą podstępu ze strony powoda ("dolus praeteritus"), albo też że robienie przezeń użytku z powództwa jest sprzeczne z zasadami słuszności ("dolus praesens"). Wynikało to z założenia, że działanie podstępne jest zaprzeczeniem dobrej wiary.
"condemnatio".
Sporządzając formułkę, pretor nie określał kwoty zasądzenia, jak w powództwach ścisłego prawa. Ustalenie wysokości kwoty, na jaką miała opiewać "condemnatio", leżało w gestii sądu.
Katalog powództw dobrej wiary.
Wedle Gaiusa (IV, 62 lista uzupełniona w oparciu o Instytucje Justyniana) do skarg dobrej wiary należały: skargi z kontraktu kupna-sprzedaży ("actio empti" oraz "actio venditi"), najmu ("actio conducti" oraz "actio locati"), zlecenia ("actio mandati"), przechowania ("actio depositi"), użyczenia ("actio commodati"), spółki ("actio pro socio"), ze sprawowania cudzych interesów bez zlecenia ("actio negotiorum gestorum"), z opieki ("actio tutelae"), ponadto "actio fiduciae" oraz "actio rei uxoriae". W okresie pryncypatu charakter skarg dobrej wiary uzyskały niektóre inne powództwa, w tym niektóre powództwa rzeczowe, np. skargi o podział współwłasności i "hereditas petitio".

</doc>
<doc id="1424485" url="https://pl.wikipedia.org/wiki?curid=1424485" title="Nikołaj Kriwoszeja">
Nikołaj Kriwoszeja

Nikołaj Jewgieniewicz Kriwoszeja, ros. Николай Евгеньевич Кривошея (ur. ?, zm. 12 grudnia 1970 lub 1971 r. w Madrycie) – rosyjski wojskowy (sztabskapitan), emigracyjny działacz wojskowy.
W 1917 r. ukończył korpus kadetów w Połtawie. Uczył się w michajłowskiej szkole artyleryjskiej. W listopadzie tego roku wstąpił do wojsk białych. Służył w junkierskiej baterii artylerii. Uczestniczył w rajdzie partyzanckiego oddziału płk. Czernecowa. Na pocz. 1918 r. walczył na Kubaniu w składzie 1 oficerskiej baterii artylerii, zaś od marca 1919 r. – 1 lekkiego dywizjonu artylerii. Następnie był sztabskapitanem w 1 baterii markowskiej brygady artylerii. W listopadzie 1920 r. ewakuował się wraz z resztkami wojsk białych z Krymu do Gallipoli. Zamieszkał we Francji. Pracował jako szofer w Paryżu. Jednocześnie działał w rosyjskich organizacjach grupujących byłych wojskowych. W 1934 r. został członkiem paryskiego oddziału Stowarzyszenia Gallipojczyków. Ukończył wyższe kursy naukowo-wojskowe prowadzone przez gen. Nikołaja N. Gołowina. W 1936 r. przyjechał do ogarniętej wojną domową Hiszpanii, gdzie wstąpił ochotniczo do wojsk gen. Francisco Franco. Został faktycznym dowódcą rosyjskiego oddziału wojskowego w składzie batalionu Donna Maria de Molina. Po zakończeniu wojny od 1940 r. służył w Hiszpańskiej Legii Cudzoziemskiej. W 1941 r. wstąpił ochotniczo do nowo formowanej Błękitnej Dywizji, która została wysłana na front wschodni i walczyła tam z Armią Czerwoną w składzie Wehrmachtu jako 250 Dywizja Piechoty.
Linki zewnętrzne.
Biografia Nikołaja J. Kriwoszei (jęz. rosyjski)

</doc>
<doc id="1424487" url="https://pl.wikipedia.org/wiki?curid=1424487" title="Karta Praw Stanów Zjednoczonych Ameryki">
Karta Praw Stanów Zjednoczonych Ameryki



</doc>
<doc id="1424489" url="https://pl.wikipedia.org/wiki?curid=1424489" title="Autostopowicz">
Autostopowicz



</doc>
<doc id="1424496" url="https://pl.wikipedia.org/wiki?curid=1424496" title="Linia kolejowa nr 139">
Linia kolejowa nr 139

Linia kolejowa nr 139 Katowice – Zwardoń – pierwszorzędna (na odcinku do km 42,435 magistralna) linia kolejowa znaczenia państwowego w województwie śląskim. Linia jest zelektryfikowana na całym odcinku oraz dwutorowa na odcinkach Katowice – Bielsko-Biała Główna i Bielsko-Biała Lipnik – Wilkowice Bystra.
Parametry techniczne.
Poniższa tabela przedstawia wykaz prędkości dla elektrycznych i spalinowych zespołów trakcyjnych:
Historia.
Pierwszy odcinek tej linii kolejowej, z Katowic do Ligoty, otwarto 1 grudnia 1852. Linia 139 stała się wtedy częścią linii kolejowych zarządzanych przez Kolej Górnośląską. Odcinek z Dziedzic do Bielska otwarto 17 grudnia 1855 jako fragment Kolei Północnej. 15 listopada 1868 otwarto odcinek z Tychów do Dziedzic, 18 sierpnia 1878 odcinek Bielsko – Żywiec, a 3 listopada 1884 odcinek Żywiec – Zwardoń. Najmłodszym fragmentem linii kolejowej jest odcinek Katowice Ligota – Tychy, który został otwarty 2 listopada 1912.
W 1963 r. na odcinku Katowice – Bielsko-Biała Główna miała miejsce przebudowa linii kolejowej do linii dwutorowej, a w 1990 odcinka Bielsko-Biała Lipnik – Wilkowice Bystra.
W 1961 zelektryfikowano odcinek Katowice – Katowice Ligota, w 1963 Katowice Ligota – Bielsko-Biała Główna, w 1970 Bielsko-Biała Główna – Żywiec, a w 1986 Żywiec – Zwardoń. Jako ostatni (w 2002 roku) zelektryfikowano odcinek Zwardoń – Skalité-Serafínov.
W grudniu 2007 na odcinku Bielsko-Biała – Zwardoń zawieszono kursowanie pociągów dalekobieżnych.
6 czerwca 2017 PKP Polskie Linie Kolejowe podpisały z konsorcjum firm Intop Warszawa i Przedsiębiorstwo Remontowo Budowlane „Tor” umowę na rewitalizację linii nr 139 na odcinku Bielsko-Biała Lipnik – Wilkowice Bystra. 11 czerwca 2017 na odcinku Bielsko-Biała – Zwardoń przywrócono kursowanie pociągów dalekobieżnych. 29 maja 2018 PKP Polskie Linie Kolejowe podpisały z przedsiębiorstwem CTL Service umowę na rewitalizację odcinka Żywiec – Węgierska Górka. Umowa obejmuje m.in. przebudowę peronów na przystankach Radziechowy Wieprz, Cięcina Dolna i Cięcina, wymianę nawierzchni na 10 przejazdach kolejowo-drogowych, wymianę ok. 8 km torów i 9 km sieci trakcyjnej oraz remont 21 obiektów inżynieryjnych (w tym 7 mostów).

</doc>
<doc id="1424501" url="https://pl.wikipedia.org/wiki?curid=1424501" title="Ruch II Radzionków">
Ruch II Radzionków



</doc>
<doc id="1424502" url="https://pl.wikipedia.org/wiki?curid=1424502" title="Agnieszka Roma Radwańska">
Agnieszka Roma Radwańska



</doc>
<doc id="1424503" url="https://pl.wikipedia.org/wiki?curid=1424503" title="Piast II Gliwice">
Piast II Gliwice



</doc>
<doc id="1424506" url="https://pl.wikipedia.org/wiki?curid=1424506" title="Chleba i igrzysk">
Chleba i igrzysk

Chleba i igrzysk (łac. panem et circenses) – hasło rzymskiego pospólstwa domagającego się rozrywek i zaspokojenia potrzeb materialnych. Jego uznane autorstwo należy do Juwenalisa, który zawarł je w swych satyrach ("Satirae" 10, 81). 
Żądania te spełniano m.in. organizując wielkie widowiska cyrkowe z udziałem zwierząt (tzw. venatio) oraz walk gladiatorów, podczas których rozrzucano w tłumie monety, a także poprzez organizowanie publicznych uczt dla tysięcy obywateli miasta. Rozdawano też produkty żywnościowe (chleb, zboże) lub pieniądze poszczególnym osobom w postaci tzw. congiarium. Rozdawnictwo tego rodzaju było na wzór Rzymu praktykowane również przez bogatych obywateli innych miast imperium; szczególną jego formą były fundusze alimentacyjne wypłacające zapomogi dla sierot.
Widowiska, będące początkowo tylko uzupełnieniem ceremonii religijnych, wkrótce przekształciły się w samodzielne imprezy, do których okazji dostarczały liczne święta i dni wolne w kalendarzu Rzymian. Ze względu na masowy udział ludności, z czasem stały się skutecznym narzędziem nie tylko propagandy, lecz i cesarskiego absolutyzmu, w prewencyjnej polityce zapobiegania rozruchom i przejawom niezadowolenia w bezczynnym życiu poddanych. 
Praktyka organizowania publicznych rozrywek i rozdawnictwa wynikała mniej z pobudek humanitarnych, a bardziej miała na celu łagodzenie napięć społecznych i zyskanie popularności niezbędnej w działalności politycznej, a nawet odwracanie uwagi społeczeństwa od działań polityków. Ponadto przyczyniała do wzmocnienia poczucia więzi społecznych pomiędzy obywatelami, a dla cesarzy podobny kontakt z ludem stanowił okazję do poznania panujących nastrojów i stwarzał możliwość łatwego wpływania na opinię publiczną.
Do najhojniejszych donatorów należeli m.in. Sulla, Juliusz Cezar, Pompejusz czy cesarz Trajan, który miał być autorem cytowanej przez Frontona opinii: „Lud rzymski można utrzymać w spokoju tylko rozdawnictwem zboża i igrzyskami” ("Principia historiae" 18).
Także w prowincjach uleganie żądaniu „panem et circenses” było wspólną cechą większych miast cesarstwa, gdzie widowiska organizowane były zarówno przez dostojników ubiegających się o miejscowe urzędy, jak i przez nowo wybranych urzędników miejskich. Znaczny popyt zachęcał też zamożniejszych i przedsiębiorczych obywateli do podejmowania się zyskownej funkcji organizatorów widowisk. 
Wyrażenie to współcześnie używane jest jako przenośnia oznaczająca brak szlachetniejszych celów, z pragnieniem zaspokajania jedynie prymitywnych potrzeb hedonistyczno-materialnych. 
Do hasła tego ma nawiązywać nazwa fikcyjnego państwa Panem z powieści Suzanne Collins "Igrzyska śmierci".

</doc>
<doc id="1424507" url="https://pl.wikipedia.org/wiki?curid=1424507" title="Panem et circenses">
Panem et circenses



</doc>
<doc id="1424508" url="https://pl.wikipedia.org/wiki?curid=1424508" title="HŠK Posušje">
HŠK Posušje

HŠK Posušje – nieistniejący klub piłkarski z Bośni i Hercegowiny, z siedzibą w Posušje.
Klub został założony w 1950 jako NK Zidar, w 1963 przemianowany na NK Boksit, od 1990 nosi nazwę – NK Posušje.
Kibice NK Posušje zwani są Poskoci lub Torcida.

</doc>
<doc id="1424509" url="https://pl.wikipedia.org/wiki?curid=1424509" title="Złota Rączka (serial animowany)">
Złota Rączka (serial animowany)

Złota Rączka (ang. "Handy Manny", 2006-2013) – serial animowany produkcji amerykańskiej, z 2006 roku, który emitowany jest w bloku "Playhouse Disney" na kanale Disney Channel, na TVP1 (od 12 września 2009), na Playhouse Disney.
Kreskówka jest emitowana w Polsce od 16 sierpnia 2008 roku.
Fabuła.
Serial opowiada o przygodach młodego majstra, Mańka Garcia. Odnosi się z szacunkiem do innych i zawsze używa słów „proszę” i „dziękuję”. Maniek potrafi zrobić wszystko: jest wiecznym optymistą w świecie, który bardzo potrzebuje naprawy. Jego narzędzia są zawsze gotowe do pomocy, ale stanowią hałaśliwą, kłótliwą i zrzędliwą gromadkę. Wraz ze swoim zestawem mówiących narzędzi ma opinię największego eksperta w dziedzinie napraw w całym mieście.
Wersja polska.
Wersja polska: na zlecenie Disney Character Voices International – SDI Media Polska
Reżyseria: Artur Kaczmarski
Dialogi: Barbara Robaczewska
Udział wzięli:
i inni
Teksty piosenek: Marek Robaczewski
Kierownictwo muzyczne: Juliusz Kamil Kuźnik
Piosenkę czołówkową śpiewali: Monika Rowińska, Agnieszka Mrozińska, Rafał Drozd, Paweł Kowalczyk, Juliusz Kamil Kuźnik
Piosenki "Hop do skrzynki" i "Zreperujmy to..." śpiewali: Wojciech Paszkowski, Krzysztof Szczerbiński, Dominika Kluźniak, Łukasz Lewandowski, Izabella Bukowska, Joanna Pach, Krzysztof Banaszyk i Jarosław Boberek
Lektor: Artur Kaczmarski
Odcinki.
Premiery w Polsce:
Szkółka naprawiania.
25 stycznia 2010 w USA miała premiera krótkometrażowej serii "Złota Rączka: Szkółka naprawiania", gdzie pojawiło się 11 nowych narzędzi. Jej premiera w Polsce nastąpiła 1 czerwca 2010 na kanale Disney Channel, w bloku "Playhouse Disney".

</doc>
<doc id="1424510" url="https://pl.wikipedia.org/wiki?curid=1424510" title="Deutz">
Deutz

Niemcy:
Osoby:
Inne:
Zobacz też:

</doc>
<doc id="1424511" url="https://pl.wikipedia.org/wiki?curid=1424511" title="IC 1613">
IC 1613

IC 1613 (również PGC 3844 lub UGC 668) – nieregularna galaktyka karłowata znajdująca się w gwiazdozbiorze Wieloryba w odległości 2,4 miliona lat świetlnych od Ziemi. Została odkryta we wrześniu 1906 roku przez Maxa Wolfa. Galaktyka ta należy do Lokalnej Grupy Galaktyk.
Galaktyka IC 1613 zawiera bardzo mało kosmicznego pyłu. Znajduje się w niej wiele gwiazd zmiennych dwóch typów: cefeid oraz gwiazd typu RR Lyrae. Obie te cechy pozwoliły wyznaczyć odległość do galaktyki z bardzo dużą precyzją.

</doc>
<doc id="1424515" url="https://pl.wikipedia.org/wiki?curid=1424515" title="Uranienborg">
Uranienborg

Uranienborg (szw. "Uraniborg") – obserwatorium astronomiczne znajdujące się na szwedzkiej wyspie Ven, w cieśninie Sund między Zelandią (Dania) a Skanią, wzniesione w latach 1576–1580 przez astronoma Tychona Brahe.
Uranienborg było pierwszym publicznym obserwatorium i ostatnim, które zostało zbudowane bez teleskopu jako podstawowego narzędzia obserwacyjnego. Było podarunkiem dla astronoma od króla Fryderyka II.
Opis budowli.
Budowla została zbudowana na planie kwadratu o 15 metrowych bokach. Po obu stronach, północnej i południowej, znajdowały się dwie wieże. Obserwatorium zostało zbudowane z czerwonej cegły. Główne piętro składało się z czterech pokoi, z których jeden zajmował Tycho Brahe, a pozostałe były udostępnione dla astronomów. W północnej wieży znajdowała się kuchnia, a w południowej biblioteka. Drugie piętro zostało podzielone na trzy pokoje, dwa o tej samej powierzchni i jeden większy. Duży pokój był przeznaczony dla odwiedzających gości. W wieżach na tym samym poziomie znajdowały się przyrządy astronomiczne dostępne zarówno z wnętrza budynku, jak i z zewnątrz. Na trzecim piętrze znajdowało się osiem pomieszczeń przeznaczonych dla studentów. Na szczyt wieży prowadziły kręcone schody. W piwnicy obserwatorium znajdowały się laboratorium chemiczne i pomieszczenia do przechowywania produktów spożywczych.
Wkrótce po otwarciu obserwatorium stwierdzono, iż przyrządy pomiarowe znajdujące się na wieży nie były wystarczająco stabilnie zamontowane, poruszane przez wiatr. Tycho zdecydował się przenieść przyrządy w bardziej stabilne miejsce, tworząc obserwatorium naziemne Stjerneborg. Po utracie dofinansowania od króla Chrystiana IV Oldenburga, w 1597 Tycho porzucił wyspę i oba obserwatoria zostały zniszczone.
W 1950 Stjerneborg stał się przedmiotem badań archeologicznych, obecnie znajduje się w tym miejscu budynek z pokazami multimedialnymi.
Na podstawie badań i pomiarów pozycji ciał niebieskich przeprowadzanych w obserwatorium Jan Kepler sformułował swoje trzy prawa dotyczące ruchu planet.

</doc>
<doc id="1424517" url="https://pl.wikipedia.org/wiki?curid=1424517" title="Waseda">
Waseda



</doc>
<doc id="1424519" url="https://pl.wikipedia.org/wiki?curid=1424519" title="Nacka">
Nacka

Nacka – część "tätortu" Sztokholm stanowiąca jednocześnie centrum i siedzibę władz ("centralort") gminy Nacka, w regionie administracyjnym ("län") Sztokholm. W latach 1949–1970 Nacka miała status miasta.
W 2010 r. Nacka liczyła 32 911 mieszkańców.
Geografia.
Nacka jest położona ok. 5 km na południowy wschód od centrum Sztokholmu w kierunku wyspy Värmdö w prowincji historycznej ("landskap") Södermanland. 
Historia.
Pierwsze osady na terenie dzisiejszej Nacki powstawały w czasach wikingów, między 800 a 1100 rokiem n.e. Szacuje się, że mieszkało tam wówczas około 100 osób. Głównym zajęciem miejscowej ludności było rolnictwo, istotną rolę odgrywało także rybołówstwo. Blisko osady przebiegał także kanał - jeden z najważniejszych, łączących Sztokholm z otwartym morzem. Aż do XVII wieku była to jedna z najważniejszych dróg wodnych prowadzących do szwedzkiej stolicy.
W połowie XVI wieku król Gustaw I Waza polecił wznieść nad rzeką Nacka Ström nową kuźnię. Stała się ona impulsem do rozwoju całej okolicy. Wokół niej szybko zaczęły powstawać także inne zakłady wytwórcze. Siłę kilku wodospadów na rzece wykorzystano dla budowy młynów (pierwszy wzniesiono w 1543 roku, a działał aż do roku 1900; koło młyńskie do dziś widnieje w herbie gminy). Wkrótce zaczęto na dużą skalę produkować tutaj nie tylko mąkę, ale także papier, filc, smołę i proch strzelniczy. W tym samym okresie powstał również pierwszy kościół w okolicy.
W XVII wieku bogacąca się Szwecja zaczęła się pokrywać coraz gęstszą siecią dróg. Jedna z takich dróg przecinała wspomniany kanał. Początkowo zdecydowano się na przeprawę promową, jednak w 1832 zrezygnowano z tego rozwiązania na rzecz mostu pontonowego.
W 1719 roku rosyjskie wojska cara Piotra Wielkiego wylądowały w okolicach Sztokholmu w odwecie za prowadzoną przez Karola XII wojnę na terenach Rosji. Rosjanie nie dotarli jednak do Sztokholmu. Pod Stäket w okolicach dzisiejszej Nacki zostali zatrzymani przez oddział pułkownika Baltzara van Dahlheim. Wydarzenie to upamiętnia wzniesiony w 1905 roku pomnik.
Z czasem najbogatsi mieszkańcy Sztokholmu zaczęli budować letnie rezydencje w okolicach miasta. Nacka stała się jednym z najchętniej wybieranych przez nich miejsc. Potrzeba możliwie szybkiej komunikacji pomiędzy stolicą na Nacką doprowadziła do powstania licznych portów na wybrzeżu nieopodal Nacki. Od 1841 roku Nacka ma regularne połączenie wodne ze Sztokholmem, realizowane przez statki parowe. Na połączenie kolejowe trzeba było czekać aż do 1893. Połączyło ono Sztokholm nie tylko z pobliskimi ośrodkami przemysłowymi, ale także położonymi nieco dalej turystyczno-rekreacyjnymi. W tamtym okresie Nackę zamieszkiwało około 2000 osób - jednak dzięki dogodnemu połączeniu ze Sztokholmem liczba ta zaczęła szybko wzrastać, choć dominowała niska, wolnostojąca zabudowa. Duże bloki na stałe wpisały się w krajobraz Nacki dopiero w latach 50. XX wieku.
Gospodarka.
W mieście funkcjonuje około 22 tysięcy miejsc pracy. W gospodarce miasta kluczową rolę odgrywają zakłady związane z telekomunikacją. W zakładach przemysłowych pracuje obecnie około 2 tysięcy osób. Dawniej tak istotne dla Nacki rolnictwo dziś zatrudnia zaledwie 60 osób.
Osoby związane z Nacką.
W Nacka urodził się hokeista Johan Hedberg. Z położonej w gminie Nacka Älty pochodzi wokalistka Petra Marklund.

</doc>
<doc id="1424520" url="https://pl.wikipedia.org/wiki?curid=1424520" title="Paul Reuter">
Paul Reuter

Paul Julius Baron von Reuter (ur. 21 lipca 1816 w Kassel, zm. 25 lutego 1899 w Nicei) – brytyjski dziennikarz pochodzenia żydowskiego pochodzący z Niemiec. Założyciel Agencji Reutera.
Urodził się w rodzinie żydowskiej. Jego ojciec był rabinem. Po urodzeniu został nazwany Israel Beer Josaphat. W Getyndze spotkał Carla Gaussa, który eksperymentował nad przesyłem sygnałów elektrycznych przez kabel.
Reuter przeniósł się do Londynu 29 października 1845 i wtedy zmienił imiona na Joseph Josephat. 16 listopada tego roku zmienił też wyznanie na chrześcijaństwo, a razem z nim swoje imię i nazwisko – na Paul Julius Reuter. Tydzień później, 23 listopada, ożenił się z Idą Marią Elizabeth Clementine Magnus w Berlinie. Po upadku Wiosny Ludów zbiegł z Niemiec do Paryża i zaczął pracować w nowej agencji Charlesa-Louisa Havasa, przyszłej Agence France Presse. Podczas gdy telegraf dopiero się rozwijał, Reuter założył Reuters News Agency w Akwizgranie. Przesyłała ona wiadomości między Akwizgranem a Brukselą korzystając z gołębi pocztowych, które wypełniły lukę w połączeniu między Paryżem a Berlinem. Gołębie pocztowe były znacznie szybsze niż pociąg przewożący pocztę, co dało Reutersowi możliwość szybszego dostępu do wiadomości z paryskiej giełdy. W 1851 gołębie zostały zastąpione bezpośrednim połączeniem telegraficznym.
W tym samym roku Reuter wrócił do Londynu i założył przy tamtejszej giełdzie biuro, które przybrało nazwę Reuters. Stało się ono jedną z głównych agencji prasowych zajmujących się finansami na całym świecie. 17 marca 1857 Reuter otrzymał brytyjskie obywatelstwo. 7 września 1871 Ernest II Sachsen-Coburg-Gotha nadał mu tytuł barona.
Reuter miał dwóch synów, George'a i Andre oraz córkę, Marię Klementynę, która wyszła za hrabiego Otto Stenbocka, a po jego śmierci za Herberta Chermside'a, gubernatora Queensland.
Jego ciało zostało przeniesione do Londynu i pochowane w rodzinnym grobowcu na cmentarzu West Norwood.

</doc>
<doc id="1424524" url="https://pl.wikipedia.org/wiki?curid=1424524" title="Uniwersytet Waseda">
Uniwersytet Waseda

 – prywatny uniwersytet z siedzibą w Tokio, jedna z najbardziej uznanych instytucji edukacyjnych w Japonii. W skrócie .
Uniwersytet znany jest ze swojego liberalnego klimatu nauczania, symbolizowanego przez motto .
Wśród absolwentów Uniwersytetu Waseda znajduje się m.in.: sześciu powojennych premierów Japonii, znany pisarz japoński Haruki Murakami, współzałożyciel Sony Masaru Ibuka (wraz z Akio Morita), prezes firmy Honda, Takeo Fukui.
Historia.
Założona 21 października 1882 roku przez Shigenobu Ōkumę (1838–1922), polityka i działacza społecznego, jako szkoła zawodowa pod nazwą Tōkyō Senmon Gakkō, w dniu 2 września 1902 roku otrzymała status uniwersytetu. Wtedy też została nadana nazwa Uniwersytet Waseda, pochodząca od nazwy miejscowości Waseda, stanowiącej obecnie część dzielnicy Shinjuku w Tokio.
Uniwersytet początkowo składał się z wydziałów: nauk politycznych, prawa, języka angielskiego oraz nauk fizycznych (zamknięty w trzecim roku funkcjonowania z braku aplikacji) oraz kolejno: literatury (1890 r.), edukacji (1903), handlu (1904), nauk ścisłych i inżynierii (1909) i inne w następnych latach.
Uniwersytet został zniszczony podczas II wojny światowej i odbudowany w 1949 r.
Symbole.
Godłem uczelni są stylizowane znaki w starej pisowni: 大學, znaczące „uniwersytet”, umieszczone na tle kłosów ryżu.
Hymn uczelni "Miyako no seihoku" (Northwest of the Capital) został skomponowany w 1907 roku przez wykładowcę Tetteki Tōgi na 25. rocznicę jej istnienia. Słowa napisał na zlecenie uniwersytetu poeta Gyofū Sōma (1883–1950).
Sztandar uczelni, wprowadzony w 30. roku jej funkcjonowania, ma kolor bordowy. Na tym tle umieszczone jest złote godło uczelni.
W 2000 r. na zjeździe absolwentów zaprezentowano nową, oficjalną maskotkę uniwersytetu – niedźwiedzia zw. Waseda Bear.
Znani absolwenci.
"(* uczęszczał(a) na zajęcia bez dyplomu ukończenia)"

</doc>
<doc id="1424525" url="https://pl.wikipedia.org/wiki?curid=1424525" title="ZPiT PW">
ZPiT PW



</doc>
<doc id="1424526" url="https://pl.wikipedia.org/wiki?curid=1424526" title="Mur Aureliana">
Mur Aureliana

Mur Aureliana () – obronne mury miejskie wzniesione wokół starożytnego Rzymu w latach 272–282 z inicjatywy cesarza Lucjusza Domicjusza Aureliana (stąd nazwa), w odpowiedzi na najazd Alanów na Italię w roku 268 (kryzys wieku III). Budowę muru ukończył cesarz Probus. Fortyfikacje objęły swym zasięgiem Rzym na lewym brzegu Tybru oraz niewielki umocniony przyczółek na prawym brzegu tej rzeki. Mur zamykał w swoim obrębie siedem wzgórz miasta, Pole Marsowe oraz Zatybrze. Razem fortyfikacje okrążały teren około 14 km².
Charakterystyka.
Do budowy muru wykorzystano wiele istniejących budowli (między innymi "Castra praetoria", "Amphitheatrum Castrense", "Sepulcrum Cestii"). Jego długość wynosiła 19 kilometrów, wysokość od 6 do 8 metrów. Mur był wzniesiony głównie z betonu okładanego cegłą, czym różnił się od murów serwiańskich wzniesionych w czasach republiki. Jego szczyt został wzmocniony blankami, wzdłuż których prowadził przesłonięty korytarz. W odstępach 100 stóp rzymskich (około 30 metrów) wzniesiono kwadratowe wieże z pomieszczeniami, w ścianach których wykuto otwory strzelnicze. We wnętrzu umieszczono machiny miotające pociski. Mur posiadał wewnętrzne pomieszczenia, służące jako magazyny. Fortyfikację wyposażono w 116 latryn. Mur miał 18 bram (między innymi "Porta Maggiore"), część z nich jest używana do dzisiaj przez ruch kołowy. Przez "Porta San Sebastiano" wiedzie droga "Via Appia". 
Zastosowanie.
Mur Aureliana nie uchronił Rzymu przed zdobyciem przez Wizygotów (410), przez Wandalów (455), przez Francuzów (1849) i przez Włochów (1870).

</doc>
<doc id="1424528" url="https://pl.wikipedia.org/wiki?curid=1424528" title="Honorowi obywatele Włocławka">
Honorowi obywatele Włocławka

Honorowi obywatele Włocławka – lista osób, którym nadano tytuł Honorowego Obywatela Miasta Włocławka. Ułożona w sposób chronologiczny.
Od 25 września 1947 roku do 30 maja 2005 roku Honorowym Obywatelem miasta Włocławek był też marszałek Michał Rola-Żymierski. Odznaczenie nadano za walkę w czasie II wojny światowej i pomoc w odbudowie Polski po wojnie. Utracił je zaś z powodu wykonywania poleceń Stalinowskich i prześladowań kombatantów AK.

</doc>
<doc id="1424529" url="https://pl.wikipedia.org/wiki?curid=1424529" title="Alfred Łodziński">
Alfred Łodziński

Alfred Łodziński (ur. 5 stycznia 1903 w Wilnie, zm. 14 lipca 1974 w Warszawie) – polski aktor teatralny i filmowy.
Występował na scenach teatrów w Wilnie, Poznaniu, Toruniu, Lublinie, Płocku i Grodnie od 1921. Ukończył Szkołę Dramatyczną w Wilnie w 1923. W sezonach 1940 i 1945 grał w Polskim Teatrze Dramatycznym w Wilnie. Po wojnie przybył do Torunia wraz z zespołem teatru wileńskiego i zaczął występować w Teatrze Ziemi Pomorskiej. W tym samym czasie występował także w Teatrze Kameralnym TUR w Krakowie.
W 1946 Łodziński został aktorem Teatru Miejskiego we Wrocławiu, a w 1946 w Teatru Polskiego w Szczecinie. Począwszy od 1947 grał na scenach teatrów warszawskich. W latach 1950-1960 w Teatrze Polskim, w 1962 w Teatrze Współczesnym, a w latach 1962-1970 w Teatrze Klasycznym.

</doc>
<doc id="1424532" url="https://pl.wikipedia.org/wiki?curid=1424532" title="Młodzieżowy ośrodek adaptacji społecznej">
Młodzieżowy ośrodek adaptacji społecznej

Młodzieżowy ośrodek adaptacji społecznej – rodzaj placówki resocjalizacyjnej o charakterze otwartym, najczęściej przy zakładzie poprawczym, do którego kieruje się nieletnich, którzy przebywali już w schronisku dla nieletnich, ale nie identyfikują się z podkulturą więzienną (grypserką), nie przebywali w areszcie śledczym bądź w zakładzie karnym, wyrażają wolę uczestniczenia w procesie resocjalizacji, a ich zachowanie w schronisku dla nieletnich przemawia za umieszczeniem w zakładzie tego typu oraz na celowość umieszczenia w tym typie zakładu resocjalizacyjnego wskazuje rozpoznanie diagnostyczne.
Do młodzieżowego ośrodka adaptacji społecznej mogą być również przeniesieni wychowankowie z zakładów półotwartych, jeśli ich zachowanie i wskazania zespołu psychologiczno-pedagogicznego za tym przemawiają. Może to nastąpić na wniosek wychowanka lub na wniosek dyrektora zakładu po uprzedniej rozmowie z wychowankiem.
Grupy wychowawcze w młodzieżowych ośrodkach adaptacji społecznej powinny liczyć do 12 wychowanków.

</doc>
<doc id="1424533" url="https://pl.wikipedia.org/wiki?curid=1424533" title="Amphilinidea">
Amphilinidea

Amphilinidea są to tasiemce nieczłonowane, których kształt ciała jest liściasty lub taśmowaty, z drobnym wgłębieniem na przednim końcu, którego ścianki mogą się uwypuklać, tworząc krótki, ale ruchliwy ryjek. W tym samym miejscu znajduje się ujście gruczołów przednich. Pokrywy ciała składają się z oskórka, dość grubej warstwy włókienek mięśni poprzecznych, mięśni podłużnych, oraz komórek gruczołowych. Włókna mięśni grzbieto-brzusznych przebiegają przez całą grubość miąższu. Układ wydalniczy złożony jest z sieci mających ujście w podłużnym pęcherzu wydalniczym z otworem na tylnym końcu ciała. W skład układu nerwowego wchodzą dwa podłużne pnie nerwowe, biegnące po bokach ciała, połączone poprzecznym spoidłem za ryjkiem. Porównując układ rozrodczy tych organizmów, a tasiemców wykazuje on pewne ważne różnice. Między innymi brak tutaj torebki prąciowej, która jest zastąpiona przewodem wytryskowym, uchodzącym do wgłębienia w okolicy otworu wydalniczego. Macica natomiast jest długą cewką dwukrotnie zagiętą, a jej otwór znajduje się wzdłuż bocznych pól robaka, pomiędzy żółtnikami. Jajnik zawsze jest pojedynczy i mieści się on w tylnej części ciała. Zależnie od gatunku mogą występować dwie lub jedna pochwa. Składane przez nie jaja nie posiadają wieczka. Już w macicy następuje rozwój embrionalny, który doprowadza do wytworzenia typowej larwy likofory. Larwa ta charakteryzuje się obecnością w tylnym końcu ciała pięciu par haków i dwunastu dużych komórek gruczołowych, które to mają ujście na przednim końcu ciała. Najbardziej znanym przedstawicielem tej gromady jest "Amphilina foliacea".

</doc>
<doc id="1424534" url="https://pl.wikipedia.org/wiki?curid=1424534" title="Shanghai Stadium">
Shanghai Stadium

Shanghai Stadium () – stadion wielofunkcyjny w Szanghaju, wzniesiony w 1997 z myślą o odbywających się w mieście Igrzyskach Chińskiej Republiki Ludowej. Bywa nieoficjalnie nazywany "Stadionem Osiemdziesięciu Tysięcy" - od liczby widzów, których może pomieścić. Na co dzień jest przede wszystkim stadionem piłkarskim, zaś podczas meczów maksymalna liczba wpuszczanych kibiców wynosi 65 tysięcy. Do czasu wybudowania Stadionu Narodowego w Pekinie, był największym tego typu obiektem w Chinach. Podczas igrzysk olimpijskich w 2008 był jedną z 5 aren turnieju piłkarskiego. 

</doc>
<doc id="1424539" url="https://pl.wikipedia.org/wiki?curid=1424539" title="Jakow Połuchin">
Jakow Połuchin

Jakow Timofiejewicz Połuchin, ros. Яков Тимофеевич Полухин (ur. 24 marca 1895, zm. w sierpniu 1937 pod Saragossą) – rosyjski wojskowy (sztabskapitan), emigracyjny działacz wojskowy.
W 1917 r. ukończył konstantynowską szkołę artyleryjską. Służył jako młodszy oficer w 26 moździerzowym dywizjonie artyleryjskim. W 1918 r. wstąpił do wojsk białych. Walczył na Kubaniu. Od grudnia tego roku był oficerem 1 baterii haubic w 1 dywizjonie artylerii. Następnie służył w 7 baterii markowskiej brygady artylerii. Dwa razy był ranny. W listopadzie 1920 r. ewakuował się wraz z resztkami wojsk białych z Krymu do Gallipoli. Zamieszkał we Francji, gdzie należał do monarchistycznego Rosyjskiego Związku Imperialnego – Order. W 1936 r. przyjechał do ogarniętej wojną domową Hiszpanii, gdzie wstąpił ochotniczo do wojsk gen. Francisco Franco. Został dowódcą 3 plutonu rosyjskiego oddziału wojskowego w składzie batalionu Donna Maria de Molina. Doszedł do stopnia podporucznika. Zginął w sierpniu 1937 r. walkach w dolinie rzeki Ebro we wsi Quinto pod Saragossą, próbując wydostać się z okrążenia. Pośmiertnie został odznaczony wysokim hiszpańskim medalem wojskowym.
Linki zewnętrzne.
Biografia Jakowa T. Połuchina (jęz. rosyjski)

</doc>
<doc id="1424542" url="https://pl.wikipedia.org/wiki?curid=1424542" title="Stronnictwa cyrkowe">
Stronnictwa cyrkowe

Stronnictwa cyrkowe (fakcje cyrkowe) – stronnictwa bizantyjskie zajmujące się przede wszystkim organizacją różnorodnych imprez w hipodromie. Rola fakcji często wykraczała poza zadania sportowe.
Istniały cztery stronnictwa (demy):
Nazwy stronnictw pochodziły od kolorów strojów noszonych przez reprezentujących je biegaczy i woźniców.
Między stronnictwami formowały się trwałe sojusze (były one różne w różnych miastach). W Konstantynopolu Niebiescy współpracowali z Białymi, a Zieloni z Czerwonymi. W hipodromie trybuny Niebieskich i Białych oraz Zielonych i Czerwonych sąsiadowały ze sobą.
Bizantyjscy autorzy odwoływali się do symboliki kolorów, które wiązali z porami roku, żywiołami i bogami. Kolor niebieski wiązano z jesienią, ziemią oraz bogiem Saturnem lub Neptunem. Kolor zielony kojarzono z wiosną, ziemią i Wenus, biały z zimą, powietrzem i Jupiterem, czerwony z latem, ogniem i Marsem. Podział na kolory został po raz pierwszy poświadczony dla Konstantynopola w 380 roku przez Grzegorza z Nazjanzu.
Stronnictwa zatrudniały aktorów, poetów, akrobatów, tancerki, śpiewaków i muzyków, ponadto opłacały woźniców, trenerów koni, biegaczy i treserów dzikich zwierząt, troszcząc się o ich nabór i wyszkolenie. Posiadały one liczne rzesze zwolenników. W stolicy odgrywały ważne funkcje w życiu politycznym, a ich sympatycy byli powoływani do obrony murów miejskich. Największa ich aktywność przypada na V-VII w., później natomiast ich działalność ograniczyła się tylko do Konstantynopola.
Ich sympatycy wywoływali czasem rozruchy, które przeradzały się w otwarte walki, które z kolei mogły zagrozić cesarzowi (np. powstanie Nika w 532 roku) albo decydować o obsadzie tronu (uniemożliwienie przez Zielonych Maurycjuszowi obrony stolicy przed Fokasem, przyczynienie się przez nich do zdobycia miasta przez Herakliusza w 610 roku, opozycja Niebieskich przyczyniająca się do utracenia tronu przez Justyniana II).

</doc>
<doc id="1424543" url="https://pl.wikipedia.org/wiki?curid=1424543" title="Niemiecka Centrala Turystyki">
Niemiecka Centrala Turystyki

Niemiecka Centrala Turystyki ("Deutsche Zentrale für Tourismus" - DZT) to narodowa izba turystyki Niemiec z siedzibą główną we Frankfurcie nad Menem. Centrala zajmuje się promowaniem Niemiec jako kraju turystycznego na zlecenie Federalnego Ministerstwa Gospodarki i Technologii (BMWi), które wspiera ją na mocy uchwały niemieckiego Bundestagu. DZT zajmuje się tworzeniem strategii i produktów oraz działaniami marketingowymi w celu dalszego umocnienia pozytywnego wizerunku Niemiec za granicą jako celu podróży oraz wspierania turystyki niemieckiej. DZT posiada 30 przedstawicielstw zagranicznych na całym świecie.
Przedstawicielstwa zagraniczne.
DZT posiada łącznie 30 przedstawicielstw zagranicznych i agencji dystrybucji na całym świecie. Agencje działają przy izbach przemysłowo-handlowych (AHK), jak np. w Warszawie przy Polsko-Niemieckiej Izbie Przemysłowo-Handlowej, lub przy przedstawicielstwach firm będących członkami DZT jak np. Lufthansy.
Cele i obszar działania.
Celem DZT jest wzrost wpływów z podróży w Niemczech oraz stworzenie wizerunku Niemiec jako atrakcyjnego i różnorodnego celu podróży. DZT wraz ze swoimi partnerami zajmuje się zarówno turystyką wypoczynkową (wakacje/urlop), jak i podróżami biznesowymi (targi, kongresy, podróże motywacyjne).
Strategiczne obszary działania:
Zagadnienia marketingu.
DZT zajmuje się na arenie międzynarodowej promowaniem Niemiec, jako celu podróży. Działania są związane z dwoma głównymi trendami: kulturą oraz wypoczynkiem. Co roku wybierane są tematy przewodnie oraz punkty PR związane z konkretnymi wydarzeniami. 
Wydarzenia i jubileusze promowane w Niemczech (Punkty PR).
2011:
2012:
2013:

</doc>
<doc id="1424548" url="https://pl.wikipedia.org/wiki?curid=1424548" title="Luks">
Luks



</doc>
<doc id="1424552" url="https://pl.wikipedia.org/wiki?curid=1424552" title="Mieczysław Czaja">
Mieczysław Czaja

Mieczysław Czaja (ur. 12 kwietnia 1903 w Gorlicach, zm. 30 grudnia 1958 w Lasach Krynickich w leśnictwie Nawojowa) – polski biolog, prof. zw. dr hab. nauk weterynaryjnych, podsekretarz stanu w Ministerstwie Rolnictwa.
Życiorys.
Jego rodzicami byli nauczyciele Józef Czaja i Wanda Czaja z Leszczyńskich. W 1921 ukończył szkołę średnią w Nowym Targu; studiował w latach 1921–1926 na Akademii Medycyny Weterynaryjnej we Lwowie, a kontynuował na Uniwersytecie Leibniza w Hanowerze. W 1929 obronił pracę doktorską.
W latach 1927–1939 był kierownikiem zootechnicznych Zakładów Doświadczalnych początkowo w Mużyłowie (okolice Tarnopola), następnie 1930 w Pińczowie i od 1930 w Świsłoczy (powiat Wołkowysk).
W latach trzydziestych współpracował z Izbami Rolniczymi w Białymstoku, Brześciu n. Bugiem i Wilnie, a od 1932 wykładał także hodowlę owiec na Uniwersytecie Wileńskim. W czasie okupacji niemieckiej był inspektorem hodowli owiec w Krakowskiej Izbie Rolniczej. W 1945 został doktorem habilitowanym i otrzymał stanowisko docenta, a w 1950 został profesorem Uniwersytetu Jagiellońskiego. W 1952 rozpoczął pracę w Szkole Głównej Gospodarstwa Wiejskiego, do 1958 kierował tam Katedrą Szczegółowej Hodowli Zwierząt. Równocześnie od 1955 przez dwa lata kierował Zakładem Genetyki Zwierząt Domowych Polskiej Akademii Nauk, a od 1957 Zakładem Hodowli Doświadczalnej Zwierząt PAN. W 1954 został profesorem zwyczajnym. Od 1952 przez pięć lat pełnił funkcję podsekretarza stanu w Ministerstwie Rolnictwa oraz był organizatorem Instytutu Zootechniki w Krakowie. Prowadził prace hodowlane, głównie dotyczące owiec – stworzył rasę owcy zwaną górską owcą polską, a także bydła czerwonego polskiego (poprawienie jego pogłowia czerwonym bydłem duńskim). Należał do inicjatorów hodowli tarpana w Popielnie oraz rozpoczęcia restytucji łosia w Puszczy Kampinoskiej. Członek korespondent PAN (od 1954).
Zmarł nagle na atak serca widząc bezprawny wyrąb cennego drzewostanu w lesie koło Nawojowej. Spoczywa na Cmentarzu Rakowickim (kw. LXVII, rz. płn. 2. gr. 3, Aleja Zasłużonych).

</doc>
<doc id="1424553" url="https://pl.wikipedia.org/wiki?curid=1424553" title="Alexandre Du Sommerard">
Alexandre Du Sommerard

Alexandre Du Sommerard (ur. 31 sierpnia 1779 w Bar-sur-Aube, zm. 19 sierpnia 1842 w Paryżu) – francuski archeolog i kolekcjoner dzieł sztuki.
Posiadał wielki zbiór zabytków średniowiecznych. Rezultaty swych prac archeologicznych opisał w dziele "Les Arts au Moyen Âge".

</doc>
<doc id="1424558" url="https://pl.wikipedia.org/wiki?curid=1424558" title="Holomorf">
Holomorf



</doc>
<doc id="1424565" url="https://pl.wikipedia.org/wiki?curid=1424565" title="Houda Nonu">
Houda Nonu

Houda Ezra Ebrahim Nonu (ur. 7 września 1964) – bahrajńska dyplomatka narodowości żydowskiej, 
Kierowała bahrajńską filią organizacji Human Rights Watch, przez trzy lata zasiadała w Zgromadzeniu Narodowym Bahrajnu. Od maja 2008 roku ambasador Bahrajnu w Stanach Zjednoczonych. Pierwsza na świecie Żydówka reprezentująca jako ambasador kraj arabski.
Houda Nonu jest zamężna, ma dwóch synów.

</doc>
<doc id="1424570" url="https://pl.wikipedia.org/wiki?curid=1424570" title="RapidEye">
RapidEye

RapidEye – komercyjny system satelitarny zaprojektowany przez firmy MacDonald Dettwiler i RapidEye AG.
Pięć satelitów tego typu zostało wyniesionych w kosmos 29 sierpnia 2008 z kosmodromu Bajkonur, orbitują one wokół Ziemi na wysokości 630 km.

</doc>
<doc id="1424572" url="https://pl.wikipedia.org/wiki?curid=1424572" title="Jerzy V Wspaniały">
Jerzy V Wspaniały

Jerzy V Wspaniały (gruz.: გიორგი V ბრწყინვალე; ur. 1286 lub 1289, zm. 1346) – władca Gruzji z dynastii bagratydzkiej. Doprowadził do zjednoczenia państwa, podporządkowując sobie także północną Armenię oraz część Azerbejdżanu i Dagestanu. Wkrótce po objęciu tronu w 1314 r. doprowadził do uwolnienia państwa od zależności wasalnej wobec mongolskich Ilchanidów. Był inicjatorem wielu reform prawnych. Za jego panowania uregulowano sytuację chłopstwa, a także wprowadzono, obowiązujący przez kilka następnych stuleci, kodeks prawny dla górali. Dążąc do wzmocnienia władzy królewskiej brutalnie walczył z nieposłusznymi namiestnikami prowincji. Usiłował także podporządkować sobie Kościół. Dbał o rozwój gospodarczy i bezpieczeństwo wewnętrzne.

</doc>
<doc id="1424575" url="https://pl.wikipedia.org/wiki?curid=1424575" title="Zespół przyrodniczo-krajobrazowy „Arkadia”">
Zespół przyrodniczo-krajobrazowy „Arkadia”

Zespół przyrodniczo-krajobrazowy „Arkadia” – zespół przyrodniczo-krajobrazowy położony na terenie parku Arkadia w warszawskiej dzielnicy Mokotów.
Opis.
Zajmuje powierzchnię 14,01 ha i obejmuje ochroną cenny kompleks zieleni parkowej o dużych walorach krajobrazowych i przyrodniczych. Został ustanowiony na mocy uchwały Rady miasta stołecznego Warszawy z dnia 10 lipca 2008 roku.
Zespół przyrodniczo-krajobrazowy „Arkadia” powołano m.in. dla ochrony urozmaiconej rzeźby terenu o walorach widokowych, powiązanego historycznie z sąsiednim zespołem pałacowo-parkowym Królikarnia. Obejmuje on fragment skarpy warszawskiej, którego unikatową cechą jest nieprzetworzenie działalnością człowieka (sąsiednie odcinki zostały przekształcone tarasowato lub podsypane ziemią). W skarpie występują naturalne źródła i wysięki, zasilające położone niżej zbiorniki wodne.
Na terenie zespołu znajdują się trzy stawy: Arkadia i Stawy pod Królikarnią, a także Rów Piaseczyński.
Flora i fauna.
Teren parku charakteryzuje się wysoką bioróżnorodnością, wyjątkową w zabudowanej części Warszawy. Oprócz zieleni parkowej, pochodzącej z nasadzeń, na skarpie i podskarpiu występują zbiorowiska roślinne powstałe samoistnie. Na skarpie głównymi składnikami drzewostanu są klon zwyczajny, klon jesionolistny i wiąz pospolity. Na podskarpiu, w obszarze źródliskowym, rośnie ols z dominującą olszą czarną – unikatowy wśród warszawskich parków.
Skarpa na terenie parku Arkadia jest siedliskiem oraz częścią korytarza migracyjnego wielu zwierząt będących pod ścisłą ochroną, wymienionych w Rozporządzeniu Ministra Środowiska z dnia 28 września 2004 roku w sprawie gatunków dziko występujących zwierząt objętych ochroną, a także chronionych na mocy Konwencji Berneńskiej. Występują tu m.in. następujące gatunki ptaków:
Zespół przyrodniczo-krajobrazowy „Arkadia” sąsiaduje z użytkami ekologicznymi „Fragment Skarpy Warszawskiej im. J. Kusocińskiego” i „Fragment Skarpy Warszawskiej im. Cz. Łaszka”, dzięki czemu zapewnia utrzymanie korytarza ekologicznego umożliwiającego migrację organizmów żywych.

</doc>
<doc id="1424578" url="https://pl.wikipedia.org/wiki?curid=1424578" title="Dallara F307">
Dallara F307

Dallara F307 – samochód wyścigowy projektu i konstrukcji Dallary, skonstruowany w 2007 roku. Napędzany był przez jednostki Mercedes, Mugen, Opel oraz Volkswagen. Uczestniczył m.in. w edycjach: australijskiej, brytyjskiej, japońskiej, niemieckiej oraz Formule 3 Euro Series.

</doc>
<doc id="1424580" url="https://pl.wikipedia.org/wiki?curid=1424580" title="Gartner">
Gartner

Gartner, Inc. – założone w 1979 roku w Stanach Zjednoczonych przedsiębiorstwo analityczno-badawcze specjalizujące się w zagadnieniach strategicznego wykorzystania technologii oraz zarządzania technologiami.
Gartner działa obecnie w 100 krajach, zatrudnia ok. 8800 pracowników, w tym 1200 analityków (Gartner Research) i 600 konsultantów (Gartner Consulting). Spółka Gartner, Inc. jest notowana na amerykańskiej giełdzie New York Stock Exchange. Siedziba przedsiębiorstwa znajduje się w Stamford, w stanie Connecticut, w Stanach Zjednoczonych.
Działalność.
Głównym obszarem działania jest dostarczanie wiedzy potrzebnej do podejmowania decyzji dotyczących technologii informacyjnych poprzez oferowany na zasadzie subskrypcji program, obejmujący dostęp do analityków oraz raportów publikowanych przez Gartnera.
W obszarze zarządzania technologiami przedsiębiorstwo zajmuje się m.in. takimi problemami jak:
Przejęcia i inwestycje.
Odkąd Gartner wszedł na giełdę w 1993 roku, spółka dokonała ponad 32 przejęć i inwestycji. Te przedsiębiorstwa, ludzie i produkty poszerzają jej kompleksowy pakiet rozwiązań produktowych dla biznesu i specjalistów IT na całym świecie.
Przejęcia oraz inwestycje dokonane przez Gartner, Inc.:

</doc>
<doc id="1424586" url="https://pl.wikipedia.org/wiki?curid=1424586" title="Friedrich Sarre">
Friedrich Sarre

Friedrich Sarre (22 czerwca 1865, Berlin - 31 maja 1945, Neubabelsberg), niemiecki orientalista, archeolog i historyk sztuki. Specjalizował się w historii sztuki islamskiej.
Życiorys.
W latach 1895 do 1896 odwiedził rejony starożytnej Frygii, Likaonii i Pizydii, jak również Iranu. Jego zbiory zostały wystawione w Berlinie w roku 1899 oraz na wystawie sztuki muzułmańskiej w Paryżu w 1903 roku. Razem z Ernstem Herzfeldem prowadził wykopaliska w Samarze, stolicy dynastii Abbasydów z IX wieku. Podsumowanie swoich prac zawarł w "Archäologische Reise im Euphrat-und Tigris Gebeit". W latach 1921 - 1931 był dyrektorem wydziału sztuki islamskiej Muzeum Cesarza Fryderyka (obecnie Muzeum Bodego) położonego na Wyspie Muzeów w Berlinie, któremu przekazał wiele cennych dzieł sztuki w tym: Mihrab z Kaszanu, Pokój z Aleppo.

</doc>
<doc id="1424596" url="https://pl.wikipedia.org/wiki?curid=1424596" title="Muhammad uld Abd al-Aziz">
Muhammad uld Abd al-Aziz

Muhammad uld Abd al-Aziz (arab. محمد ولد عبد العزيز = "", fr. "Mohamed Ould Abdel Aziz"; ur. 20 grudnia 1956 w Akdżawadżacie) – mauretański wojskowy i polityk, przywódca zamachu stanu przeciwko prezydentowi Sidi uld Szajchowi Abdallahiemu, w latach 2008–2009 przewodniczący junty wojskowej – Rady Państwa, w latach 2009–2019 prezydent Mauretanii.
Kariera wojskowa.
Muhammad uld Abd al-Aziz urodził się w 1956 w Akdżawadżacie. W 1977 wstąpił do sił zbrojnych, kształcił się w Królewskiej Akademii Wojskowej w Meknesie w Maroku. W strukturach wojskowych zajmował wiele stanowisk, był twórcą elitarnej straży prezydenckiej BASEP (Prezydencki Batalion Bezpieczeństwa). Abd al-Aziz odegrał kluczową rolę w stłumieniu próby zamachu stanu w czerwcu 2003 oraz wojskowego powstania w sierpniu 2004, za co został odznaczony najwyższym medalem wojskowym przez prezydenta Maawiję uld Sid’Ahmada Taję.
W 2005 pułkownik Abd al-Aziz był jednym z organizatorów zamachu stanu przeciw prezydentowi Taji. Zamach przeprowadzony został 3 sierpnia 2005 pod dowództwem generała Iliego uld Muhammada Falego. Abd al-Aziz był zwolennikiem jak najwcześniejszego przeprowadzenia nowych wyborów i z jego inicjatywy okres ten skrócono z 24 do 19 miesięcy.
Prezydentura Abdallahiego.
W kwietniu 2007 urząd prezydenta Mauretanii objął Sidi uld Szajch Abdallahi, wybrany miesiąc wcześniej w wolnych, demokratycznych wyborach. 30 sierpnia 2007 prezydent Abdallahi mianował Abdel Aziza generałem i szefem straży prezydenckiej. W grudniu 2007 generał dowodził siłami, mającymi pojmać bojówki terrorystyczne, które zabiły czterech francuskich turystów w pobliżu miejscowości Alak.
Pierwsze oznaki pogarszających się relacji z prezydentem i rządem pojawiły się w maju 2008. Wtedy to prezydent powołał nowy gabinet pod przewodnictwem premiera al-Waghafa, w skład którego weszło 12 ministrów z okresu władzy prezydenta Taji.
Pod koniec czerwca 2008 jedna z mniejszych partii politycznych oskarżyła Abd al-Aziza o planowanie zamachu stanu i próbę rozbicia zaplecza parlamentarnego rządu partii ADIL.
4 sierpnia 2008 25 z 49 deputowanych oraz 24 z 45 senatorów proprezydenckiej partii ADIL ogłosiło opuszczenie szeregów tej partii, co spowodowało utratę większości parlamentarnej przez rząd.
Zamach stanu w 2008.
Rano 6 sierpnia 2008 prezydent Sidi uld Szajch Abdallahi odwołał ze stanowiska szefa straży prezydenckiej Abd al-Aziza wraz z kilkoma innymi wojskowymi. W odpowiedzi, tego samego dnia generał Abd al-Aziz rozpoczął zamach stanu, zajmując pałac prezydencki w Nawakszucie. Prezydent Abdallahi i premier Jahja uld Ahmad al-Waghaf zostali zatrzymani. W swoim oświadczeniu Abd al-Aziz ogłosił unieważnienie dekretu prezydenta o odwołaniu straży bezpieczeństwa oraz objęcie przywództwa w nowej Radzie Państwa. 11-osobowa Rada Państwa ogłosiła Abdallahiego „byłym prezydentem” i zapowiedziała przeprowadzenie nowych wyborów prezydenckich „tak szybko jak to możliwe”.
Wybory prezydenckie i prezydentura (2009–2019).
W styczniu 2009 państwowe media ogłosiły, iż nowe wybory prezydenckie zostały zaplanowane przez Radę Państwa na 6 czerwca 2009. Pojawiły się wówczas głosy o możliwym starcie generała Abd al-Aziza w nadchodzących wyborach. W październiku 2008 stwierdził on bowiem, że wojskowym, którzy zrezygnują ze służby w armii, powinno przysługiwać prawo startu w wyborach. Zgodnie z przypuszczeniami, 5 lutego 2009 Abd al-Aziz oficjalnie ogłosił zamiar udziału w wyborach prezydenckich.
15 kwietnia 2009 Muhammad uld Abd al-Aziz zrezygnował ze stanowiska przewodniczącego Rady Państwa, by wziąć udział w wyborach w czerwcu 2009. Jego następcą został przewodniczący Senatu Ba Mamadu Mubari, zaprzysiężony na to stanowisko przez Sekretarza Rady Konstytucyjnej.
27 kwietnia, w dniu zakończenia rejestracji, Sąd Konstytucyjny zatwierdził cztery kandydatury zgłoszone do udziału w wyborach, w tym kandydaturę Abd al-Alziza. Główne partie opozycyjne zbojkotowały jednak proces wyborczy i nie wystawiły do walki swoich przedstawicieli. Wybory uznały za „maskaradę” ze z góry przesądzonym wynikiem. 5 maja 2009 Unia na rzecz Republiki, mająca większość w parlamencie, wybrała Abd al-Aziza na stanowisko przewodniczącego partii.
Na początku czerwca, pod auspicjami prezydenta Senegalu Abduolaye’a Wade, odbyły się rozmowy negocjacyjne, mające na celu zakończenie kryzysu politycznego i włączenie partii opozycyjnych w proces wyborczy. 4 czerwca 2009 strony podpisały porozumienie, wedle którego termin wyborów został przesunięty na 18 lipca 2009. Muhammad uld Abd al-Aziz potwierdził swoją rezygnację ze stanowiska szefa państwa, a władze i opozycja zgodziły się na utworzenie rządu jedności narodowej złożonego z wszystkich partii. Po osiągnięciu kompromisu opozycja zdecydowała się na udział w wyborach.
W czasie kampanii wyborczej Abd al-Aziz prezentował się jako „kandydat biednych”. Stwierdził, że wybory mogą zapoczątkować „zmiany na rzecz rozwoju Mauretanii”. W wyborach prezydenckich z 18 lipca 2009 odniósł zdecydowane zwycięstwo. Według oficjalnych wyników zdobył 52,6% głosów poparcia i tym samym wygrał już w pierwszej turze głosowania. Jego dwaj główni rywale, Massaud uld Bu al-Chajr i Ahmad uld Daddah zdobyli odpowiednio 16,3% oraz 13,7% głosów poparcia. Opozycja odrzuciła wyniki wyborów, uznając je za „sfabrykowane” oraz wezwała społeczność międzynarodową do wszczęcia dochodzenia w sprawie uczciwości przebiegu procesu wyborczego. Międzynarodowi obserwatorzy z Unii Afrykańskiej i Ligi Państw Arabskich nie stwierdzili jednak żadnych oszustw wyborczych.
Muhammad uld Abd al-Aziz w przemówieniu po ogłoszeniu wyników wyborów stwierdził, że „jego zwolennicy nie uczestniczyli w oszustwie, nie oszukiwali i niczego nie sfałszowali”. Prezydent elekt zobowiązał się do podniesienia poziomu opieki zdrowotnej oraz poziomu szkolnictwa. Poprzysiągł również walkę z terroryzmem wszelkimi dostępnymi środkami.
2 sierpnia 2009 Abd al-Aziz zrezygnował z funkcji przewodniczącego Unii na rzecz Republiki.
5 sierpnia 2009, niemalże dokładnie w rok po dokonaniu zamachu stanu, Muhammad uld Abd al-Aziz został zaprzysiężony na stanowisku prezydenta Mauretanii. W oficjalnych uroczystościach na stadionie sportowym w Nawakszucie uczestniczyło około 20 tysięcy osób, w tym prezydent Senegalu Abdoulaye Wade oraz prezydent Mali Amadou Toumani Touré.
13 sierpnia 2009 generał Abd al-Aziz ogłosił skład nowego rządu na którego czele stanął Maulaj uld Muhammad al-Aghzaf. W skład gabinetu weszło siedmiu Negromauretańczyków a także cztery kobiety. Naha mint Mouknass została pierwszą w świecie arabskim kobietą - ministrem spraw zagranicznych.
13 października 2012 Muhammad uld Abd al-Aziz został ranny w wyniku ostrzału konwoju, jak początkowo twierdzono „omyłkowego”, podczas jego powrotu z wyprawy na pustynię. Według świadków wydarzenia była to próba zamachu, a prezydent został postrzelony przez uzbrojonego mężczyznę. Po udzieleniu pomocy w szpitalu w Nawakszucie, Abd al-Aziz został przewieziony do paryskiej kliniki Percy-Clamart gdzie został poddany dalszemu leczeniu.
30 stycznia 2014 na okres jednego roku został wybrany przewodniczącym Unii Afrykańskiej.
W wyborach prezydenckich przeprowadzonych 21 czerwca 2014 generał Abd al-Aziz uzyskał w pierwszej turze 81,89% głosów i tym samym zapewnił sobie drugą, pięcioletnią kadencję na stanowisku. Frekwencja wyniosła około 56%, środowiska opozycyjne zbojkotowały wybory.

</doc>
<doc id="1424600" url="https://pl.wikipedia.org/wiki?curid=1424600" title="Etylenodiamina">
Etylenodiamina

Etylenodiamina, en – organiczny związek chemiczny z grupy amin. W warunkach normalnych jest bezbarwną cieczą o charakterystycznym zapachu podobnym do amoniaku. Jest umiarkowanie mocną zasadą aminową. Szeroko stosowana w przemyśle chemicznym jako składnik wielu syntez chemicznych. Roczna produkcja światowa w roku 1998 wyniosła ok. 500 tys. ton.
Zastosowanie.
Etylenodiamina jest używana w dużych ilościach do produkcji wielu przemysłowych związków chemicznych. Tworzy pochodne z kwasami karboksylowymi (amidy), alkoholami, dwusiarczkiem węgla, aldehydami i ketonami. Jej dwufunkcyjna natura (dwie aminowe grupy funkcyjne ) powoduje, że łatwo tworzy formy heterocykliczne.

</doc>
<doc id="1424601" url="https://pl.wikipedia.org/wiki?curid=1424601" title="Chinese Central Television">
Chinese Central Television



</doc>
<doc id="1424604" url="https://pl.wikipedia.org/wiki?curid=1424604" title="Haliaeetus albicilla">
Haliaeetus albicilla



</doc>
<doc id="1424609" url="https://pl.wikipedia.org/wiki?curid=1424609" title="Tomer Ben Josef">
Tomer Ben Josef

Tomer Ben Josef (hebr. תומר בן יוסף ang. "Tomer Ben Yosef"; ur. 2 września 1979 w Petach Tikwie) – izraelski piłkarz występujący na pozycji środkowego obrońcy w Beitarze Jerozolima.
Kariera.
Rozpoczął swoją karierę w juniorskich drużynach Maccabi Petach Tikwa. Zanim w roku 1995 awansował do pierwszej drużyny występującej w Ligat ha’Al, grał w niej razem z innymi znanymi piłkarzami Maccabi – Galem Albermanem i Omerem Golanem.
Zanim w roku 2005 odszedł z Maccabi, zwyciężył z tą drużyną Puchar Ligi, zdobył wicemistrzostwo Izraela i był finalistą Pucharu Izraela.

</doc>
<doc id="1424610" url="https://pl.wikipedia.org/wiki?curid=1424610" title="Daniel Mannix">
Daniel Mannix

Daniel Mannix (ur. 4 marca 1864 w Charleville, Irlandia, zm. 6 listopada 1963 w Melbourne) – irlandzki duchowny rzymskokatolicki, arcybiskup koadiutor Melbourne w latach 1912–1917, arcybiskup metropolita Melbourne w latach 1917–1963. Znany też z długowieczności.
Życiorys.
Był synem rolnika. Ukończył seminarium w Maynooth i otrzymał święcenia kapłańskie 8 czerwca 1890. Pracował w kraju do czasu kiedy 1 lipca 1912 został nominowany koadiutorem arcybiskupa Melbourne. Sakry udzielił prymas Irlandii kardynał Michael Logue. Wyjechał następnie do dalekiej Australii, by osiąść w największym skupisku irlandzkiej emigracji. Kościół w tym rozległym kraju był niemal wyłącznie pod władzą jego rodaków. Sukcesję i rządy w archidiecezji objął 6 maja 1917 i na urzędzie pozostał aż do śmierci, czyli przez 46 lat. Niemal półwieczne rządy w Melbourne sprawiły, iż do dziś jest uważany za jedną z najbardziej wpływowych postaci XX-wiecznej Australii. Jego zbytnie zaangażowanie w politykę sprawiło, iż był w konflikcie z głową australijskiego Kościoła, kardynałem Normanem Gilroyem – który był przeciwnikiem mieszania się duchownych w sprawy świeckie. 
Do końca życia zachował sprawność umysłu i ciała, dlatego mimo ponad 90 lat nadal sprawował swój urząd, ale został już wtedy odsunięty w cień i nie był centralną postacią w życiu Melbourne. Zmarł nagle, kiedy diecezja przygotowywała się już do obchodów jego setnych urodzin (zabrakło 4 miesięcy). Pochowany został w archikatedrze św. Patryka w Melbourne.

</doc>
<doc id="1424614" url="https://pl.wikipedia.org/wiki?curid=1424614" title="Mikołajek ma kłopoty">
Mikołajek ma kłopoty

Mikołajek ma kłopoty (fr. "Le petit Nicolas a des ennuis") – piąta część serii o tytułowym bohaterze Mikołajku autorstwa francuskiego pisarza René Goscinnego z ilustracjami Jean-Jacques'a Sempégo. 
Książka została wydana pierwszy raz we Francji w 1964 roku. Polskie wydania, m.in. 1982 (pod tytułem "Joachim ma kłopoty") i 1997. 

</doc>
<doc id="1424625" url="https://pl.wikipedia.org/wiki?curid=1424625" title="Amit Ben-Szuszan">
Amit Ben-Szuszan

Amit Ben-Szuszan (hebr. עמית בן שושן; ur. 20 marca 1985 w Jerozolimie) – izraelski piłkarz grający na pozycji napastnika lub skrzydłowego.
Kariera.
Amit Ben-Szuszan rozpoczął swoją karierę w wieku 15 lat jako piłkarz Beitaru Jerozolima, gdzie gra do dzisiaj. Stał się rozpoznawalny w rodzimej lidze po strzeleniu kilku ważnych goli w Pucharze Intertoto, w którym Beitar uczestniczył w roku 2005.
Jest także częścią grupy młodych piłkarzy, którzy pozwolili stać się juniorom Beitaru Jerozolima jedną z najprężniej działających szkółek młodzieżowych w Izraelu. Jest doceniany przez fanów "żółto-czarnych", ponieważ jako nastolatek, mieszkając ledwie 200 metrów od obiektów Hapoelu Jerozolima – wówczas najlepszej drużyny juniorskiej w Jerozolimie – wybrał grę w Beitarze.
W 2013 roku Ben-Szuszan przeszedł do Anorthosisu Famagusta, a w 2014 do Maccabi Netanja. Potem grał w Hapoelu Jerozolima, gdzie zakończył karierę.
Kariera reprezentacyjna.
Debiut Ben-Szuszana w kadrze Izraela nastąpił 2 września 2006, kiedy w meczu przeciwko Estonii zmienił swojego kolegę klubowego – Micha’ela Zandberga. W kolejnym meczu przeciwko Andorze zagrał pełne 90 minut, strzelając swojego premierowego gola w izraelskiej kadrze i asystując przy dwóch kolejnych. 7 października 2006 zdobył bramkę w meczu eliminacji do EURO 2008 przeciwko Rosji.

</doc>
<doc id="1424627" url="https://pl.wikipedia.org/wiki?curid=1424627" title="Gyrocotylidea">
Gyrocotylidea

Gyrocotylidea – gromada tasiemców znanych z różnych mórz i oceanów, obejmująca rodzinę Gyrocotylidae.
Budowa.
Najmniejsi przedstawiciele Gyrocotylidea dorastają zaledwie kilku mm, najwięksi osiągają 2 cm. W budowie tej grupy zwierząt nie stwierdza się członów. Cechują się one wydłużonym ciałem, zwężającym się dystalnie. Z przodu znajduje się umięśnione zagłębienie działające jako narząd czepny, rodzaj przyssawki. Istnieje hipoteza, wedle której pochodzi ona od przekształconej pozostałości gardzieli, która stanowiła u przodków współczesnych Gyrocotylidea część układu pokarmowego, zanim zanikł on w tej grupie. Boczne krawędzie ciała zwierzęcia są pofałdowane, na kształt zatok bądź zmarszczek. Ciało kończy cerkomer, który również służy jako narząd czepny. Kształtem przypomina on rozetę albo wydłużony lejek.
Powierzchnię ciała tych robaków mogą zdobić luźno rozlokowane kolce. Zewnętrzną część organizmu określa się mianem wora powłokowo-mięśniowego, pokrytego mikrotrychami. Jest on zaopatrzony w różnego typu zakończenia nerwowe.
Budowa układu nerwowego Gyrocotylidea nie przedstawia istotnych różnic w porównaniu do występującego u innych robaków płaskich. W przedniej części ciała znajduje się zwój głowowy, od którego odchodzą pnie nerwowe – dwa krótkie w kierunku przednim i dwa długie w kierunku tylnym. Te ostatnie osiągają cerkomer, gdzie łączą się ze sobą z wytworzeniem pierścienia.
Jak wspomniano wyżej, tasiemce te nie mają układu pokarmowego. Jego pozostałość stanowić może jedynie przyssawka w przedniej części ciała. Funkcję odżywiania przejęła powierzchnia ciała, a obecne na niej mikrotrychy zwiększają jeszcze jej powierzchnię, dzięki której organizm wchłania pokarm.
System wydalniczy Gyrocotyloidea jest protonefrydialny. Przypomina on swoje homologi u tasiemców innych grup. Filtracja odbywa się dzięki komórkom płomykowym. Występują w nim kanaliki wyprowadzające, które układają się, tworząc siateczkowaty kształt. Mówić można o kanalikach odprowadzających i zbiorczych. Pęcherz nie występuje. Komunikuje się ten układ ze światem zewnętrznym za pomocą parzystego otworu umieszczonego w przedniej części ciała tasiemca, po boku.
Zwierzęta te cechuje obojnactwo. Męski układ rozrodczy obejmuje jądra, które opisuje się jako pęcherzykowate, licznie występują one w przedniej części ciała tasiemca w dwóch obszarach, niekiedy połączonych ze sobą na kształt odwróconej litery „V”. Do przodu sięgają one przyssawki, do tyłu krawędzi dystalnej worka macicy. Jądra łączą się z przewodami wyprowadzającymi, które dalej łączą się w parzysty przewód zbiorczy, który w końcu połączy się ze swym kontralateralnym odpowiednikiem. Z tego połączenia w płaszczyźnie pośrodkowej powstaje nasieniowód, niezbyt długi, który przechodzi w przewód wytryskowy. W końcu na brzusznej powierzchni zwierzęcia, również z przodu, za przyssawką, znajduje się męski otwór płciowy. Nie obserwuje się natomiast torebki cirrusa.
Z kolei układ rozrodczy żeński obejmuje jajnik, jajowód, macicę, żółtnik i pochwę. Jajnik przyjmuje kształt pęcherzykowaty, podkowiasty, porównuje się go do litery „U” lub „V”. Znajduje się on na tyle ciała tasiemca. Odchodzi od niego w kierunku przednim krótkiej długości jajowód. Sięga on do ootypu. Rurkowata macica, rozpoczynająca się od drugiego końca ootypu, tworzy wpierw gęste pętle, zmierzając generalnie w kierunku przednim. Może ona mieć liczne odgałęzienia, tak że zajmuje wtedy dużą część ciała tasiemca. Poszerza się ona workowato w dalszej swojej części, zmierza dalej ku przodowi, by ujść na zewnątrz na brzusznej stronie ciała zwierzęcia w przedniej jego części, pośrodkowo, do tyłu od otworu męskiego. Żółtnik z kolei budują liczne pęcherzyki, ulokowane po bokach ciała. Również i one mają odpowiednie przewody wyprowadzające, które łączą się w parzysty przewód zbiorczy, by w końcu w pobliżu ootypu połączyć się w jeden przewód wspólny. Występuje jeszcze pochwa, znacznej długości, która dla odmiany ujście swe umiejscawia na grzbietowej stronie ciała robaka, bocznie, na jego przedzie. Pochwa taka biegnie ku tyłowi. Tam się rozszerza i tworzy zbiornik nasienny. Zbiornik ten znajduje się w bliskości jajnika, między ramionami litery „U”. Połączony jest z jajowodem krótkim przewodem. W końcu osiągając ootyp. To właśnie przez pochwę plemniki dostają się do układu rozrodczego żeńskiego tych tasiemców.
Rozmieszczenie geograficzne.
Zwierzęta te zamieszkują środowiska wodne. Odnotowywano ich obecność między innymi w Atlantyku, Morzu Barentsa, Morzu Północnym.
Cykl życiowy.
Zwierzęta te stosują wyłącznie rozmnażanie płciowe. Plemniki wędrują przez pochwę do układu rozrodczego żeńskiego. Jaja początkowo przebywają w macicy, po niedługim czasie trafiają jednak do wodnego środowiska zewnętrznego. Po około miesiącu z jaja wylęga się larwa zwana likoforą, zaopatrzona w 10 nieróżniących się od siebie haków larwalnych. Leżą one na tylnym końcu jej ciała. Całe zaś jej ciało pokrywają rzęski i różnego rodzaju zakończenia nerwowe. Na przedzie ma ona gruczoły larwalne w liczbie ośmiu. Prosty układ wydalniczy takiej larwy tworzą 3 pary komórek płomykowych (dwie z przodu i jedna z tyłu) oraz kanaliki, zmierzające wpierw od przednich par komórek płomykowych ku tyłowi, łączące się w końcu w parzysty główny kanał wydzielniczy zakończony także parzystym otworem wydalniczym. Nie wiadomo, czy istnieje jakiś żywiciel pośredni. Próbowano w warunkach eksperymentalnych zarażać larwami Gyrocotyloiea ślimaki, małże i kraby, próby takowe nie odniosły spodziewanego przez badaczy rezultatu.
Dorosłe Gyrocotyloidea wiodą pasożytniczy tryb życia. Ich żywiciele ostateczni to zrosłogłowe. Bytują w ich zastawkach spiralnych jelit. Pozostaje w dalszym ciągu zagadką, jak tasiemce te wnikają do ciał rzeczonych chimer. Być może larwy ich umieją aktywnie pływać. Do organizmów zrosłogłowych dostawałyby się przez skrzela, pęcherz moczowy czy wręcz skórę. Przeczy temu fakt, że nigdy nie napotykano zarażonych Gyrocotylidea ryb tak młodych, że jeszcze nie zaczęły przyjmować pokarmu. Wskazywałoby to, że może tasiemca ryba połyka z pokarmem, a więc jakimś enigmatycznym żywicielem pośrednim.
Ewolucja.
Nie podważa się monofiletycznego pochodzenia Gyrocotylidea. Potwierdzają je badania opierające się na sekwencjonowaniu DNA i RNA. Bliskimi krewnymi tych tasiemców mogą być przywry monogeniczne, najbliższymi jednak Amphilinidea i Eucestoda.
Tasiemce te są bardzo wąsko wyspecjalizowane, jako że pasożytują wyłącznie na zrosłogłowych. Zaczęły to pasożytnictwo prawdopodobnie około 350 milionów lat temu.
Przedstawiciele.
Gyrocotylidea nie należą do licznych w gatunki taksonów. Wymienia się wśród nich zaledwie kilkanaście gatunków, nie zawsze o pewnym statusie taksonomicznym. Nie ma również pewności co do podzielenia tych gatunków na rodzaje. Niektórzy specjaliści wyróżniają 3 rodzaje, inni natomiast tylko jeden.

</doc>
<doc id="1424632" url="https://pl.wikipedia.org/wiki?curid=1424632" title="Jacob Bannon">
Jacob Bannon

Jacob Bannon (ur. 15 października 1976 w Beverly) – wokalista amerykańskiego zespołu hardcore punk Converge. Autor tekstów oraz prac graficznych. Założyciel i współwłaściciel wytwórni muzycznej Deathwish Inc. Jest wegetarianinem, żyje zgodnie z zasadami ruchu straight edge. 
Życiorys.
Jacob Bannon urodził się w 1976. Dorastał w Merrimack Valley, Charleston i wschodnim Bostonie. W wieku 17 lat ukończył szkołę średnią i zajmował się pracą dorywczą, dopóki nie poszedł do college’u. Gdy miał 18 lat zaczął uczęszczać do Art Institute of Boston gdzie w 1998 odebrał dyplom. Jednocześnie odnosił sukcesy w konkursach projektanckich i plastycznych oraz krótko wykładał specjalnym programie „Continuing Education”. Następnie pracował dorywczo jako grafik i projektant w bostońskich firmach, by później założyć własny interes działający w tym kierunku. Od tego czasu tworzy wszelkiego rodzaju pracę wizualne na potrzeby niezależnej społeczności muzycznej.
Obecnie dzieli swój czas między tworzenie i wykonywanie muzyki wraz z Converge i innymi swoimi projektami, prowadzi wytwórnie muzyczną Deathwish Inc oraz zajmuje się pracami graficznymi, zdobiącymi wydawnictwa własnych projektów muzycznych oraz innych zespołów (m.in. autor wszystkich okładek albumów As I Lay Dying).
Wytwórnia.
Na początku 2001 założył wytwórnię muzyczną Deathwish Inc wraz ze swoim najlepszym przyjacielem – Tre McCarthy. Label początkowo skupiał się na wydawaniu agresywnej, ciężkiej muzyki, by z czasem rozszerzyć swój katalog o inne brzmienia. W 2007 Deathwish połączył się z wytwórnią muzyki hardcore/punk – Malfunction Records, prowadzoną przez przyjaciół Bannona.
Muzyka.
"Converge (1991 – teraz)"
Pod koniec 1990, Bannon wraz z Kurtem Ballou założyli Converge. Bannon miał wtedy 14 lat. Początkowo zespół grał covery swoich ulubionych grup nurtów hardcore, punk, metal. Po około roku napisane zostały pierwsze 4 utwory demo, a zespół powoli rozwijał się. Pierwsze występy na żywo Converge zanotowało w połowie 1991. Na poważnie muzyką postanowili zajmować się w 1993. Converge wydawało w takich labelach jak: Epitaph, Deathwish, Equal Vision, Hydra Head, Relapse, Ferre i innych.
U schyłku 2001 Converge wykrystalizowało swój definitywny skład. Należą do niego:
"Supermachiner (1994–2000)"
Projekt Supermachiner rozpoczął się, gdy w 1994 Bannon nagrał 4 utwory. Bardzo różniły się od twórczości Converge. Słychać w nich było wpływy takich artystów jak Swans czy Bauhaus. Projekt ten pozostawał nienazwany i wstrzymany aż do 1998, kiedy to Bannon wraz ze swoim przyjacielem, Ryanem Parkerem postanowili do niego wrócić. Po pewnym czasie gotowe były wszystkie utwory, które umieszczone zostały na albumie zatytułowanym "Rise of the Great Machine". Bannon zajął się pisaniem tekstów, mówiących głównie o postępującym wzroście technologicznym i upadku indywidualności. Nazwa Supermachiner pochodzi z japońskiej kolekcji figurek-robotów z lat 70., w której jeden z nich nosił nazwę „Supermachinder”. 
"Projekt solowy (2000–teraz)"
Po wydaniu albumu Supermachinera, Bannon nadal chciał tworzyć muzykę, która różniłaby się od dokonań Converge. W 2007 zdecydował się wypuścić swoje solowe nagrania sygnowane jego własnym nazwiskiem. W marcu 2008 wydał EP "The Blood of Thine Enemies" w labelu Deathwish. Zawierała ona jeden utwór, który Bannon napisał wiele lat wcześniej. Sam mówi o nim, że jest to żałobna pieśń, którą napisał w ciężkim dla niego okresie życia i nigdy nie miała być też częścią jakiegokolwiek albumu.
Długogrający solowy krążek Bannona ma ukazać się pod koniec 2008.
"Irons (2007–teraz)"
Długoletni przyjaciel Jacoba, Dwid Helion w 2006 zapytał go o wspólne tworzenie muzyki. Niedługo później inny muzyk, Stephen Kasner także wyraził chęć współpracy. Na początku 2007 razem rozpoczęli pisanie muzyki. Efekt będzie można najprawdopodobniej usłyszeć pod koniec 2008.
Grafika.
Pewnego dnia, gdy Jacob był młody, natknął się na obrazy namalowane przez swego ojca. Od tego momentu postanowił tworzyć w tym kierunku. W wieku 12 lat miał obsesję na punkcie prac graficznych znajdujących się na deskorolkach, bmxach czy tych związanych z muzyką metalową. Gdy miał 13 lat, zdecydował się na poważnie zająć się malowaniem i rysowaniem. W szkole średniej zaangażował się w program dla projektantów.

</doc>
<doc id="1424633" url="https://pl.wikipedia.org/wiki?curid=1424633" title="Ryszard Ksieniewicz">
Ryszard Ksieniewicz

Ryszard Ksieniewicz (ur. 6 sierpnia 1933 w Nieświeżu, zm. 14 kwietnia 2010 w Słupsku) – polski lekkoatleta, dziesięcioboista, rekordzista Polski, trener, Honorowy Obywatel Miasta Słupska.
Życiorys.
Do Słupska przybył w czerwcu 1946 r, a w 1951 r. zaczął uprawiać dziesięciobój. Startował w barwach Startu Koszalin, Startu Słupsk oraz Iskry Białogard. Największe sukcesy osiągał podczas mistrzostw Polski zdobywając dwa złote medale (1958 i 1959), dwa srebrne (1957 oraz 1960) oraz jeden brązowy (w 1962). Dodatkowo trzy razy plasował się na miejscach w pierwszej ósemce krajowego czempionatu: w 1956 był 8, w 1964 zajął 4. lokatę, a w 1965 ponownie był 8.. Podczas mistrzostw kraju w 1958 roku ustanowił nowy rekord Polski w dziesięcioboju: 6221 pkt.
Będąc jeszcze czynnym zawodnikiem w 1963 r. rozpoczął pracę z młodzieżą jako instruktor. W 1967 r. ukończył studium trenera lekkiej atletyki i zaczął pracę jako trener. Wielokrotnie pełnił obowiązki trenera kadry wojewódzkiej, a w latach 1987-1988 był trenerem kadry Polski w rzucie oszczepem. Zawodnicy Ryszarda Ksieniewicza, reprezentujący słupskie kluby sportowe, zdobyli około 80 medali podczas lekkoatletycznych mistrzostw Polski. Rekordy życiowe: dziesięciobój – 6381 pkt (2 – 3 października 1965, Bydgoszcz); skok w dal – 7,10 (6 czerwca 1959, Bydgoszcz); skok o tyczce – 3,85 (24 czerwca 1962, Zielona Góra).
Za swoją działalność w czerwcu 2006 r. Rada Miejska nadała mu tytuł Honorowego Obywatela Miasta Słupska. Jego imieniem została nazwana hala lekkoatletyczna, która powstała w sąsiedztwie stadionu w Słupsku i została oddana do użytku w 2012.
Linki zewnętrzne.
Sylwetka Ryszarda Ksieniewicza

</doc>
<doc id="1424636" url="https://pl.wikipedia.org/wiki?curid=1424636" title="David Hallyday">
David Hallyday

David Hallyday, właściwie David Michael Benjamin Smet (ur. 14 sierpnia 1966 w Boulogne-Billancourt) – francuski piosenkarz, kompozytor i autor tekstów piosenek, a także kierowca samochodów wyścigowych.
Życiorys.
Urodził się w Boulogne-Billancourt w regionie Île-de-France jako syn francuskiej piosenkarki Sylvie Vartan i francuskiej legendy rocka Johnny'ego Hallydaya, jest kuzynem aktora Michaela Vartana.
W wieku jedenastu lat wystąpił w Pavillon de Paris. Mając siedemnaście lat wraz ze swoim zespołem Weekenders wykonywał przeboje z repertuaru zespołu Duran Duran. W 1988 roku ukazał się jego singiel z utworem „He's My Girl”, pochodzącym z debiutanckiego albumu "True Cool".
10 lipca 1999 roku jego przebój "Tu ne m'as pas laissé le temps" znalazł się na szczycie francuskiej listy przebojów.
Zagrał rolę Bryana Petersa w komedii młodzieżowej "On jest moją dziewczyną" ("He's My Girl", 1987) z Jennifer Tilly. Wystąpił też w komedii "Śmiertelne zmęczenie" ("Grosse Fatigue", 1995) z Carole Bouquet. W filmie "" (2015) pojawił się jako jeden ze strażników stacjonujących poza Rose Garden.
W listopadzie 2016 roku ukazał się dwunasty z kolei album "Le Temps d'une vie" (wyd. Polydor).
Jako kierowca wyścigowy był uczestnikiem Mistrzostw FIA GT w 2002 roku i 24h Le Mans (2003, 2007-2008, 2011, 2014).
Od 15 września 1989 do 2000 był żonaty z Estelle Lefébure, z którą ma dwie córki – Ilonę (ur. 17 maja 1994) i Emmę (ur. 13 września 1997). 3 czerwca 2004 roku poślubił projektantkę mody Alexandrę Pastor (ur. 1978), mają syna Camerona (ur. 8 października 2004).

</doc>
<doc id="1424640" url="https://pl.wikipedia.org/wiki?curid=1424640" title="Kaplica św. Onufrego w Stroniu Śląskim">
Kaplica św. Onufrego w Stroniu Śląskim

Kaplica św. Onufrego w Stroniu Śląskim – zabytkowa, barokowa kaplica należąca do dawnego kompleksu dworskiego w Stroniu Śląskim, w powiecie kłodzkim (województwo dolnośląskie). Stanowi wyróżniającą się stylem i wielkością historyczną budowlę sakralną na terenie gminy i wschodniej części ziemi kłodzkiej.
Położenie.
Usytuowana jest w centrum miejscowości, w pobliżu rzeki Morawki, ok. 15 m od jej lewego, wysokiego brzegu, u stóp góry Krzyżnik w Masywie Śnieżnika. Prowadzi do niej gruntowa droga od ulicy Kościuszki w pobliżu dawnego pałacu i parku dworskiego (ul. Sportowa). Współcześnie kaplica przylega bezpośrednio do terenu boiska sportowego miejscowego klubu.
Historia.
Kaplica została wzniesiona w latach 1734-1735. Jest przykładem fundacji nowo przybyłej szlachty katolickiej: jej fundatorem był hrabia Johann Olivier von Wallis właściciel okolicznych dóbr, posiadający w ówczesnej wsi "Seitenberg" niewielki dwór. Opowieści na temat wezwania kaplicy istnieje kilka wersji. Pierwsza mówi o tym, że fundator miał wybrać świętego po przypadkowym otwarciu żywotów świętych. Według innego przekazu hrabina von Wallis podczas podróży po Włoszech miała tam widzieć kaplicę św. Onufrego i zapragnęła podobną wybudować u siebie, przy czym nie wiadomo, czy chodziło tu o formę architektoniczną czy patrona. Istnieje też niepotwierdzona informacja, mówiąca o tym, że kaplicę zbudowano by przeciwstawić się pogańskim zwyczajom i orgiastycznemu kultowi Żywii, który miał mieć miejsce jeszcze w XVIII w. na szczycie pobliskiej góry. Stąd kaplica została poświęcona Onufremu, będącemu m.in. patronem małżeństwa. W lokalnej tradycji zachowała się natomiast informacja, że kaplica była przez jakiś czas ośrodkiem pielgrzymkowym kultu tego świętego. W okresie, gdy przybywały tu pielgrzymki, przy kaplicy pojawiały się drewniane budy handlarzy. W XIX w. nie było już tu pielgrzymek, a kult został zapomniany.
Wiadomo, że około 1740 r. msze w kaplicy odbywały się codziennie. W połowie XVIII w. przy kaplicy rezydował nawet pustelnik-altarysta (od 1765 r.). W latach 1789-1830 świątynia ta pełniła funkcję kaplicy dworskiej oraz kościoła filialnego. W 1845 była już tylko kaplicą mszalną. W 2. poł. XIX w. służbę kapłańską pełnili w niej odrębni kapłani, a nabożeństwa odbywały się tu jeszcze w 1. poł. XX w. Przez ten cały czas kaplica wchodziła w skład parafii w Strachocinie (wieś ta była wówczas kilkukrotnie większa od Stronia Śląskiego). Wiadomo, że przed rokiem 1838 kaplicę odnowił proboszcz Strachocina Piotr Lux na koszt dominium. Kolejny remont wykonano w latach 1841-1852.
Do kaplicy prowadziła dawniej aleja z lip drobnolistnych, której pozostałości w formie kilku pomnikowych egzemplarzy, pozostały do dziś. W okresie międzywojennym budynek został obsadzony drzewami mającymi tworzyć niewielki park, z którego częściowo zachowały się kasztanowce.
Po 1945 r. kaplica nie była użytkowana do celów religijnych. Na początku lat 70. XX w. tuż obok kaplicy wybudowano boisko piłkarskie dla klubu sportowego Huty Szkła Kryształowego "Violetta". W 1971 r. bryła budynku była jeszcze dobrze zachowana – zburzony został tylko niski, północny aneks. Pięć lat później stan techniczny znacznie się pogorszył, a niezabezpieczona kaplica służyła kibicom i zawodnikom KS "Kryształ" za toaletę. Już wówczas uszkodzeniu uległy mury obwodowe, zawalił się strop prezbiterium i zniszczona została kamieniarka, co skłoniło miejscowe władze do jego prowizorycznego zabezpieczenia – zamurowano wejście, aby ograniczyć dostęp do wnętrza.
Od 2008 roku władze gminy podejmowały starania o pozyskanie środków na odbudowę zabytku. Po uzyskaniu dofinansowania kaplicę odbudowano i oddano do użytku 4 września 2015 roku. Obecnie kaplica nie pełni funkcji sakralnych, są w niej organizowane koncerty, wystawy i wernisaże. W kaplicy udzielane są również śluby cywilne.
Architektura.
Styl kaplicy prezentuje cechy wczesnego i dojrzałego baroku. Budowla jest nieorientowana, wzniesiona na planie centralno-podłużnym. Składa się ośmiobocznego korpusu z kolistą nawą wewnątrz, nakrytego ośmiopołaciowym dachem z latarnią i hełmem. Szerokość zewnętrzna każdej ze ścian wynosi 523 cm. Cokół budynku wewnątrz i z zewnątrz oblicowano ciosami z piaskowca.
Do korpusu budowli przylegały dwa prostokątne aneksy. Aneks północny (obecnie całkowicie zburzony) był niższy, jednokondygnacyjny, nakryty dwuspadowym dachem i służył najprawdopodobniej za główne wejście. Wyższy, dwukondygnacyjny aneks, o wymiarach obrysu 520×550 cm, znajduje się po południowej stronie. W jego dolnej części znajdowało się dostępne z zewnątrz pomieszczenie o sklepieniu krzyżowym, prawdopodobnie zakrystia. Górna, główna kondygnacja aneksu osłonięta była stropem związanym z wiązarami dachu. Współcześnie trudno ocenić funkcję tego pomieszczenia. Być może było to prezbiterium, jednak tak wysokie położenie może sugerować, że była to jednak empora przeznaczona dla właścicieli dóbr. Aneks ten nakryty był łamanym dachem z sygnaturką zwieńczoną cebulastym hełmem. W wieżyczce zawieszony był dzwon z dwiema inskrypcjami, które odnosiły się do ludwisarza oraz fundatorów:
JOHANN GEORG SCHWEIGER GOSS MICH IN GLATZ Ao 1735. H. ONOPHIUS PIT FIR UNSG. OLIVIER GR. WALLIS M ANTONIA GR WALLIS GB GR GÖTZEN
Dzwon zdobił herb rodziny Wallisów i wizerunek św. Onufrego. Pokrycie dachów budowli stanowił łupek kładziony na goncie.
Główne wnętrze podzielone jest toskańskimi pilastrami wspierającymi odcinki belkowania i profilowany gzyms koronujący u podstawy kopuły. Elewację budynku rozczłonkowano przez podział ramowy. W poszczególnych partiach tak podzielonych ścian umieszczono półkoliście zamknięte blendy z oknami termalnymi o szerokości 229 cm ujętymi w tynkowe opaski. Termalne okna prezbiterium (empory) zostały ujęte w ościeżnice z piaskowca.
Ołtarz główny z obrazem św. Onufrego znajdował się w kolistej nawie przed archiwoltą, która otwierała się ku wnętrzu w aneksie. Ślady ołtarza były widoczne jeszcze w 1976 r. O wnętrzach wiadomo, że na sklepieniu ponad ołtarzem znajdowało się iluzjonistyczne malowidło ścienne przedstawiające św. Onufrego klęczącego na skale. Ciało świętego skrywały tylko białe włosy i broda, przed nim leżała Biblia, a na niej krucyfiks. Nieco w głębi po prawej stronie namalowane było berło i korona, a postać świętego flankowały dwie wiązki kolumn z bogato zdobionymi kapitelami. Przybywający z nieba anioł podawał świętemu hostię. Pozostałą część sklepienia wypełniały postacie aniołków i anielskie główki. Całość utrzymana była w żywych kolorach. Styl tego malowidła był typowym przejawem sztuki dojrzałego baroku. Ponadto nad wejściem do kaplicy znajdował się rodziny herb Wallisów.
Zastosowane rozwiązania architektoniczne, takie jak oktagonalny i okrągły rzut budowli, prosty układ przestrzenny oraz elementy wystroju wnętrza i elewacji wiążą się z wczesnym barokiem w ujęciu północnowłoskich budowniczych działających na terenie hrabstwa kłodzkiego w końcu XVII i na początku XVIII wieku. Jak na czas swojego powstania, kaplica jest więc stylistycznym zapóźnieniem.
Legendy.
Z kaplicą związane są dwie legendy pochodzące sprzed 1945 r. Pierwsza mówi o jej wezwaniu, druga o wróżbach dotyczących zamążpójścia.
Turystyka.
W pobliżu kaplicy przechodzi szlak turystyczny prowadzący ze Stronia Śląskiego do Jaskini Niedźwiedziej w Kletnie, oraz uczęszczana droga nad zalew w Starej Morawie. 

</doc>
<doc id="1424643" url="https://pl.wikipedia.org/wiki?curid=1424643" title="Simon LeBon">
Simon LeBon



</doc>
<doc id="1424646" url="https://pl.wikipedia.org/wiki?curid=1424646" title="Dancing in Orbit">
Dancing in Orbit

Dancing in Orbit – 5. album szwedzkiej wokalistki September. Został wydany jako album debiutancki w Belgii i Holandii.
Lista utworów.
Wszystkie utwory (oprócz „Looking for Love” i „Midnight Heartache”) zostały napisane przez Jonasa von den Burga, Anoo Bhavagana i Niklasa von den Burga.

</doc>
<doc id="1424647" url="https://pl.wikipedia.org/wiki?curid=1424647" title="Linkup">
Linkup

Linkup – francuski boysband stworzony przez trzeci sezon popularnego francuskiego reality show – "Popstars" („Popstars – le duel”) nadawanym na kanale telewizyjnym Métropole 6 (lepiej znanym jako M6) należącym do RTL Group, w jesień 2003. W skład zespołu wchodzili: Matthieu, Lionel i Otis. Później zespół wydał swój pierwszy album "Notre étoile" („Nasza gwiazda”), z którego pierwszy singel "Mon étoile" („Moja gwiazda”) odniósł sukces, docierając do pierwszego miejsca na francuskich listach przebojów. Późniejszy singel "Une seconde d'éternité" („Sekunda wieczności”) i album przyniósł klęskę i parę miesięcy później zespół rozpadł się.
Matthieu – lider zespołu – rozpoczął karierę solową pod pseudonimem Matt Pokora (później M.Pokora).

</doc>
<doc id="1424649" url="https://pl.wikipedia.org/wiki?curid=1424649" title="Sekretarz ringowy">
Sekretarz ringowy

Sekretarz ringowy – osoba, która na Wystawach Psów Rasowych wypełnia dokumenty na ringu. Sekretarz wypełnia kartę oceny psa, wpisując w niej ocenę, lokatę, uzasadnienie oceny oraz ewentualnie uzyskane przez psa tytuły podyktowane przez sędziego.

</doc>
<doc id="1424650" url="https://pl.wikipedia.org/wiki?curid=1424650" title="Trasa rowerowa">
Trasa rowerowa

Trasa rowerowa – oznaczony, numerowany ciąg komunikacyjny przeznaczony dla ruchu rowerowego. Trasa rowerowa obejmować może dowolną kombinację dróg dla rowerów, dróg dla pieszych i rowerów, ulice o ruchu uspokojonym (strefa 30 km/h), pasów i kontrapasów ruchu dla rowerów w jezdniach, przy czym trasa rowerowa może, ale nie musi korzystać z infrastruktury dla rowerów i gdy takowej brak w ciągu wytyczonej trasy używane są także łączniki rowerowe, drogi wewnętrzne, drogi publiczne o małym natężeniu ruchu samochodowego. W skład jednej trasy rowerowej mogą wchodzić dwie (lub więcej) drogi rowerowe, biegnące równolegle (np. po dwóch stronach jezdni czy rzeki). Trasa rowerowa to czytelny i spójny ciąg różnych rozwiązań technicznych, funkcjonalnie łączący poszczególne części miasta, regionu lub kraju.
Numeracja i oznakowanie.
Numeracja i oznakowanie krajowych i regionalnych tras rowerowych powinny być prowadzone zgodnie ze Stanowiskiem nr 7/2019 Konwentu Marszałków Województw RP z dnia 7 czerwca 2019 roku w sprawie systemu numeracji i zasad oznakowania krajowych i regionalnych tras rowerowych zgodnie z jego celem, którym jest stworzenie jednolitego, ogólnopolskiego systemu numeracji krajowych i regionalnych tras rowerowych oznaczonych znakami drogowskazowymi R-4 22 . Powinny być również uwzględnione propozycje zmian przedstawione w Stanowisku Nr 11/2022 Konwentu Marszałków Województw RP z dnia 9 czerwca 2022 r. w sprawie znaków z grupy R-4. Są one niezbędne dla budowy spójnego i czytelnego systemu oznakowania tras rowerowych w Polsce.

</doc>
<doc id="1424651" url="https://pl.wikipedia.org/wiki?curid=1424651" title="Wystawa psów">
Wystawa psów



</doc>
<doc id="1424656" url="https://pl.wikipedia.org/wiki?curid=1424656" title="SC Faetano">
SC Faetano

SC Faetano to sanmaryński klub piłkarski z miasta Faetano. Zespół trzykrotnie zwyciężał w Campionato Sammarinese (1986, 1991, 1999). Klub zwyciężył również w Coppa Titano (1993, 1994, 1998) i w Trofeo Federale (1994).

</doc>
<doc id="1424661" url="https://pl.wikipedia.org/wiki?curid=1424661" title="Leśniczy">
Leśniczy

Leśniczy – osoba, która zarządza, organizuje i nadzoruje prace z zakresu gospodarki leśnej: nasiennictwa, szkółkarstwa, hodowli, ochrony i użytkowania lasu. Zajmuje się, także zwalczaniem przestępstw i wykroczeń w zakresie szkodnictwa leśnego, odpowiada za sprzedaż drewna. Swoje działania opiera na instrukcjach ochrony, użytkowania, hodowli i ochrony przeciwpożarowej lasu.
Historia.
Już w okresie Unii Polsko-Litewskiej możemy spotkać urząd leśniczego. Królestwo Polskie i Wielkie Księstwo Litewskie posiadało urząd ziemski o nazwie urząd leśniczego. W roku 1633 w państwie żywieckim leśniczym zamkowym był Maciej Kantorowski mieszkający na zamku w Żywcu, a w roku 1643 „drzewiczy” (leśniczy) królewicza Karola Ferdynanda Wazy (1613–1655) pana na Żywcu. Wówczas zadaniem leśniczego zamkowego była opieka nad lasami państwa żywieckiego jaśnie wielmożnego pana Karola Ferdynanda herbu Waza na terenie będącym jego własnością należącą korony polskiej.
Czasy współczesne.
Leśniczy to osoba zatrudniona w charakterze pracownika leśniczego przez podmiot gospodarczy najczęściej jest pracownikiem Państwowe Gospodarstwo Leśne – „Lasy Państwowe”, które sprawują nadzór nad wszystkimi lasami należącymi do Skarbu Państwa na terenie Polski (z pominięciem Parków Narodowych), zatrudniony w ochronnej Służbie Leśnej w nadleśnictwie. Lasy Państwowe podzielone są na nadleśnictwa (ok. 15–20 tys. ha), które z kolei dzielą się na leśnictwa – którymi, kieruje leśniczy. Szacuje się, że obecnie Lasy Państwowe zatrudniają około 28 000 ludzi.
Przyjęta leśnicza hierarchia w zawodzie.
Leśniczy jest podwładnym nadleśniczego i przełożonym podleśniczego dawniej gajowy – inaczej: leśnik, obecnie pracownik Służby Leśnej, sprawując opiekę nad powierzonym mu geodezyjnie obszarem leśnictwa na terenie którego wykonuje czynności ochronne i administracyjno-obrachunkowe oraz techniczno-gospodarcze.
Miejsce działalności leśniczego.
Miejscem pracy leśniczego jest teren powierzonego mu leśnictwa, a w leśniczówce, lub kancelarii leśnictwa znajduje się pomieszczenie biurowe, w którymmoże on w wyznaczonych godzinach przyjmować interesantów. Większość pracy leśniczy wykonuje jednak w lesie, przemierzając każdego dnia – pieszo lub samochodem – bardzo wiele kilometrów. 
W skład leśnictwa wchodzą lasy w Polsce należące do Skarbu Państwa, jak również mogą to być lasy prywatne powierzone do prowadzenia przez starostę.

</doc>
<doc id="1424662" url="https://pl.wikipedia.org/wiki?curid=1424662" title="CAC">
CAC



</doc>
<doc id="1424663" url="https://pl.wikipedia.org/wiki?curid=1424663" title="Christian Otto Mohr">
Christian Otto Mohr

Christian Otto Mohr (ur. 8 października 1835 w Wesselburen, zm. 2 października 1918 w Dreźnie) – niemiecki inżynier, wynalazca metody graficznego obliczania wytrzymałości konstrukcji.
Stworzył on jedną z podstawowych hipotez wytrzymałościowych, pierwszy podał równanie odkształconej osi belki zginanej. Zajmował się zagadnieniem belek ciągłych, ustalając dla ich obliczania równanie trzech momentów i podając jego wykreślne rozwiązanie. Opracował graficzne przedstawienie naprężeń w danym punkcie – wykres ten nosi nazwę koła Mohra.

</doc>
<doc id="1424669" url="https://pl.wikipedia.org/wiki?curid=1424669" title="Autoportrety Albrechta Dürera">
Autoportrety Albrechta Dürera

Niemiecki artysta doby renesansu – Albrecht Dürer – znany jest m.in. z tworzenia licznych autoportretów.
"Autoportret" (Albertina).
Rysunek srebrnym sztyftem na zagruntowanym papierze stworzony przez Albrechta Dürera w wieku 13 lat w roku 1484, przechowywany w galerii Albertina w Wiedniu. Najwcześniejszy autoportret tego artysty. Chłopiec wskazuje palcem w prawą stronę, druga dłoń ukryta jest w rękawie.
"Autoportret" (Luwr).
Obraz olejny z 1493 roku, przechowywany w Luwrze, zwany również "Portretem artysty trzymającego oset". Dürer namalował go na welinie mając 22 lata. Jest to pierwszy malowany portret artysty i zarazem pierwszy autoportret w sztuce europejskiej stworzony jako niezależne dzieło. Oset może oznaczać ślubowanie wierności narzeczonej, Agnes Frey, przez co przypuszcza się, że obraz miał być prezentem dla ukochanej, którą Dürer poślubił w 1494. Roślina może też nawiązywać do Pasji Chrystusa poprzez podobieństwo do kolców korony cierniowej. Nad głową artysty widnieje data i napis po niemiecku:
"Autoportret" (Prado).
Olejny obraz namalowany w 1498 roku, przechowywany w Muzeum Prado w Madrycie. Przedstawia elegancko ubranego Albrechta Dürera w wieku 26 lat, w delikatnym skręcie tułowia na tle okna otwierającego się na górzysty krajobraz.
Obraz został zakupiony przez Karola I Stuarta, później nabyty przez Filipa I Habsburga.
"Autoportret w futrze" (Monachium).
Olejny obraz namalowany w 1500 roku, przechowywany Starej Pinakotece w Monachium. Artysta stworzył to dzieło w wieku 28 lat. Przedstawia ono frontalnie ujęte, idealizowane oblicze malarza na płaskim ciemnym tle.

</doc>
<doc id="1424670" url="https://pl.wikipedia.org/wiki?curid=1424670" title="Helios Gómez">
Helios Gómez

Helios Gómez-Rodríguez (ur. 1905 w Sewilli, zm. 1956 w Barcelonie) – malarz, poeta, przedstawiciel iberyjskiego środowiska grafików pierwszej połowy XX wieku, pierwszy prezydent założonego w 1936 roku w Barcelonie Związku Zawodowego Grafików Katalonii.
Życiorys.
Urodził się w Sevilli, w starej romskiej rodzinie, pochodzącej z wiejskiego proletariatu i do samej śmierci obnosił się ze swą romską i andaluzyjską tożsamością. Okres młodości w latach 20. i 30. XX w. spędził najpierw w dwóch wielkich centrach iberyjskiego anarchizmu: Sevilli i Barcelonie, gdzie dojrzewała jego polityczna świadomość, a potem pośród awangardy europejskiej wygnańców w Paryżu, Brukseli, Amsterdamie, Berlinie, Wiedniu, Moskwie i Leningradzie. Już jako nastolatek, pracując w charakterze robotnika dekoratora ceramiki w jednej z licznych fabryk sewilskich, włączył się w świat polityki będący w jego czasach wielka nadzieją proletariatu. Będąc wówczas studentem Zawodowej Szkoły Artystycznej, działał jednocześnie w CNT – Narodowym Związku Robotników (Confederación Nacional del Trabajo - organizacji zawodowej założonej w październiku 1910 przez przedstawicieli grup wolnościowych, zebranych na kongresie w Sewilli). Od tej pory osią jego walki staje się grafika, w którą angażuje się publikując swe prace w prasie i organach lewicowych. Działalność na rzecz sprawiedliwości społecznej skierowana była przeciwko dyktaturze Prima de Rivery (1923-1929) a później przeciw frankistom. 
Jego awangardowe czarno-białe rysunki o treściach politycznych przyniosły mu niebawem rozgłos. Jego prace trafiły na prestiżowe wystawy najpierw do Madrytu a potem do Barcelony, gdzie zamieszkał w 1926 r. dopóki liczne aresztowania i kolejne nakazy opuszczenia kraju nie zmusiły go do wyjazdu za granicę. Krajami kolejnych pobytów na wygnaniu były Francja, Belgia, Holandia, Niemcy i Związek Radziecki, gdzie spotkał się z Romami.
W czasie wojny domowej walczył na froncie na Majorce, w Madrycie, Andújarze i w końcu w 26. Dywizjonie na froncie aragońskim, gdzie zorganizował batalion konnicy złożony z Romów. W 1939 r. musiał szukać schronienia we Francji wraz z połową miliona uchodźców podczas tak zwanej “Retyrady”. Został internowany i przebywał w obozach koncentracyjnych we Francji i we francuskim Algierze, dokąd go deportowano. Ucieczka z obozu w Dżelfie pozwoliła mu uniknąć tortur i poniżeń. Udało mu się uzyskać przepustkę, która pozwoliła mu wrócić do Hiszpanii w maju 1942. Tam kontynuował walkę podziemną, za co został aresztowany. Bez sądu przesiedział przez osiem lat w więzieniu Model w Barcelonie. Zmarł wkrótce po jego opuszczeniu.
W 1950 na ścianie celi znajdującej się w pobliżu celi skazanych na śmierć namalował fresk na cześć więźniów i ich świętej patronki zwanej "Dziewicą Litości", która jest również patronką miasta. Cela ta służyła jako oratorium-kaplica i znana jest jako Romska Kaplica ze względu na romski wyraz wszystkich przedstawionych na fresku postaci. Dzieło to zachowało się, ale na polecenie administracji więziennej zostało w latach 80. zamalowane pod pozorem zabiegów higienicznych. 
Można by co prawda jeszcze obecnie odkryć malowidło, ale budynek więzienny – symbol frankistowskich represji – stoi przed groźbą zburzenia. I mimo że jest wpisany do rejestru zabytków architektury Barcelony może zniknąć z dnia na dzień.
W czasach frankistowskiej dyktatury i jej ostrej cenzury, Helios Gómez, sprzeciwiając się kłamstwu, stworzył w więziennej samotności dzieło literackie, które było nieznane aż do odkrycia wiosną 2004 i wydane niedawno przez Kulturalne Stowarzyszenie Helios Gómez, którego prezesem jest syn artysty. Stowarzyszenie to działa od lat, a jego celem jest dążenie do uznania we współczesnym świecie bogatej twórczości jednego z najbardziej wybitnych artystów narodu romskiego. 
Strona internetowa tego stowarzyszenie prezentuje małą wystawę wirtualną jego najznaczniejszych dzieł.

</doc>
<doc id="1424671" url="https://pl.wikipedia.org/wiki?curid=1424671" title="Heinrich Lichner">
Heinrich Lichner

Heinrich Lichner (ur. 6 marca 1829 w Harpersdorf, dzisiaj Twardocice, zm. 7 stycznia 1898 we Wrocławiu) – niemiecki kompozytor, znany obecnie z prostych fortepianowych utworów edukacyjnych. Urodził się w Harpersdorf na Śląsku. Jego sonatiny, między innymi op. 4, 49 i 66, utrzymane są w lekkim klasycznym stylu, chociaż harmonia wskazuje niekiedy na wpływ romantyzmu. Był także dyrygentem i organistą – pracował jako organista w kościele św. Urszuli i Jedenastu Tysięcy Dziewic na Ołbinie, i spędził resztę życia jako kierownik saengerbundu (festiwalu chóralnego) we Wrocławiu, gdzie zmarł.

</doc>
<doc id="1424676" url="https://pl.wikipedia.org/wiki?curid=1424676" title="Katedra Niepokalanego Poczęcia Najświętszej Marii Panny w Moskwie">
Katedra Niepokalanego Poczęcia Najświętszej Marii Panny w Moskwie

Katedra Niepokalanego Poczęcia Najświętszej Marii Panny () – największy, jeden z dwóch, działających współcześnie kościołówkatolickich w Moskwie.
Historia.
Kościół powstał przede wszystkim dzięki składkom polskiej społeczności Moskwy, która na początku XX wieku liczyła około 30 000 osób, a także dzięki darom od katolików z całej Rosji. Na czele komitetu do spraw budowy kościoła stał proboszcz parafii pod wezwaniem św. Piotra i Pawła w Moskwie, ks. prał. Antoni Wasilewski. Jako prawnik budową opiekował się Aleksander Lednicki. Projektantem świątyni i nadzorcą jej budowy był polski architekt mieszkający i wykładający w Moskwie Tomasz Bohdanowicz-Dworzecki. Budowa zakończona została wyświęceniem kościoła, które miało miejsce 24 grudnia 1911 roku, ale prace nad wykańczaniem wnętrz trwały do 1917 roku.
W latach 1924–1931 jednym z księży był poeta Siergiej Sołowiow.
Kościół zamknięto w 1937 roku, a w roku następnym przejęło go państwo. Początkowo urządzono w nim akademik. W czasie II wojny światowej kościół ucierpiał od bombardowań. W 1956 roku w budynku znalazło siedzibę przedsiębiorstwo projektowe „Mosspecpromprojekt”, które dokonało znaczącej jego przebudowy, m.in. dzieląc wnętrze na 4 kondygnacje.
Od 1990 roku przed budynkiem odprawiano nabożeństwa (zapoczątkowane mszą sprawowaną przez księdza Tadeusza Pikusa 8 grudnia tegoż roku), ale został on zwrócony wiernym po wielu naciskach dopiero w 1996 roku. Od tego momentu trwała renowacja kościoła prowadzona głównie przez polskie przedsiębiorstwa, w szczególności Pracownie Konserwacji Zabytków, Budimex i Energopol, które wspierały ją także finansowo, podobnie jak wielu darczyńców z Polski. Wielu polskich robotników zatrudnionych w Moskwie pracowało przy odbudowie świątyni w czynie społecznym. Nowy projekt wnętrza kościoła wykonał Jan Tajchman. 19 grudnia 1999 kościół został uroczyście poświęcony przez kardynała Angelo Sodano i otrzymał status katedry. W 2005 zamontowano nowe organy.
W katedrze odprawiane są msze w językach: rosyjskim, polskim, koreańskim, angielskim, francuskim, hiszpańskim, ormiańskim oraz po łacinie.

</doc>
<doc id="1424677" url="https://pl.wikipedia.org/wiki?curid=1424677" title="Kościół Niepokalanego Poczęcia Najświętszej Marii Panny w Moskwie">
Kościół Niepokalanego Poczęcia Najświętszej Marii Panny w Moskwie



</doc>
<doc id="1424681" url="https://pl.wikipedia.org/wiki?curid=1424681" title="Jerzy Hewelt">
Jerzy Hewelt

Jerzy Hewelt (ur. 23 sierpnia 1948 w Trzebieży) – polski lekkoatleta, specjalizujący się w biegu na 400 m przez płotki.
Osiągnięcia.
Zawodnik klubu Bałtyk Gdynia. Olimpijczyk z Montrealu (1976). Finalista mistrzostw Europy (Rzym 1974: 7. miejsce). Mistrz w sztafecie 4 x 400 m i wicemistrz w biegu na 400 m ppł uniwersjady (Rzym 1975), trzeci zawodnik Pucharu Europy w 1975. Wielokrotny reprezentant Polski w meczach międzypaństwowych. 5-krotny mistrz Polski w biegu na 400 m przez płotki, trzykrotny rekordzista kraju.

</doc>
<doc id="1424682" url="https://pl.wikipedia.org/wiki?curid=1424682" title="Eduardo Ortiz de Landázuri">
Eduardo Ortiz de Landázuri

Eduardo Ortiz de Landázuri (ur. 31 października 1910 r. w Segowii, zm. 20 maja 1985 r. w Pampelunie) – hiszpański lekarz, profesor medycyny, członek Opus Dei i Sługa Boży Kościoła Katolickiego.
Życiorys.
Eduardo Maria Enrique Ortiz de Landázuri Fernandez de Heredia, w języku polskim znany również jako Edward Ortiz de Landazuri. Studia medyczne ukończył w 1933 r., w 1944 r. uzyskał stopień doktora nauk medycznych. Podczas wojny domowej w 1938 r. jego ojciec - jako katolik - został rozstrzelany przez republikanów, co spowodowało u Edwarda kryzys wewnętrzny, po przezwyciężeniu którego postanowił poświęcić życie służbie chorym. Prowadził prywatną praktykę lekarską oraz kierował katedrami patologii na Wydziale Medycyny w Kadyksie i Uniwersytecie w Grenadzie. W 1952 r. wstąpił do Opus Dei. Na prośbę założyciela Opus Dei, św. Josemarii Escrivy de Balaguer, przeniósł się do Pampeluny, by zaangażować się w organizowanie Uniwersytetu Nawarry, gdzie pełnił obowiązki prorektora. Jako profesor kierował Kliniką Uniwersytetu Nawarry, która uzyskała doskonałą renomę. 
Był starszym bratem Guadalupe Ortiz de Landázuri. Od 1941 r. był żonaty z Laurą Busca Otaegui, z którą mieli siedmioro dzieci. 15 czerwca 2013 został otwarty również jej proces kanonizacyjny.
11 grudnia 1998 r. w Pampelunie rozpoczął się archidiecezjalny proces beatyfikacyjny, zakończony w 2002 r., po czym dokumenty przekazano do Kurii Rzymskiej.

</doc>
<doc id="1424683" url="https://pl.wikipedia.org/wiki?curid=1424683" title="Königstuhl (Odenwald)">
Königstuhl (Odenwald)

Königstuhl – góra w południowo-zachodnich Niemczech, w paśmie Odenwald. Szczyt jest najwyżej położonym w Małym Odenwaldzie i dziesiątym w całym paśmie górskim. Leży częściowo w granicach administracyjnych Heidelbergu (Badenia-Wirtembergia), dominując nad rzeką Neckar i Niziną Górnoreńską. Ma wysokość 567,8 metrów n.p.m. i wznosi się 450 m nad okolicznymi dolinami. Ze szczytu rozciąga się widok na Nizinę Górnoreńską, a przy sprzyjających okolicznościach widać wzniesienia Lasu Palatynackiego. Wzgórze znajduje się na terenie parku krajobrazowego Doliny Neckaru-Odenwald.
Dolna część góry jest mocno zabudowana. Na północnym stoku stoją ruiny gotycko-renesansowego zamku. Na szczyt można wyjechać kolejką górską () od strony zamku, lub autobusem komunikacji miejskiej. Znajduje się tam punkt widokowy, trzy wieże (radiowa, telewizyjna, wojskowa), kilka instytutów naukowych związanych z fizyką, astronomią i biologią oraz park postaci z bajek.

</doc>
<doc id="1424691" url="https://pl.wikipedia.org/wiki?curid=1424691" title="Henri Victor Vallois">
Henri Victor Vallois

Henri Victor Vallois (ur. 1889, zm. 1981) – francuski antropolog i paleontolog.
Życiorys.
Był jednym z głównych edytorów Revue d'Anthropologie z 1932 do 1970 r. i dyrektorem Musée de l’Homme w 1960 r.

</doc>
<doc id="1424693" url="https://pl.wikipedia.org/wiki?curid=1424693" title="Frank Ruddy">
Frank Ruddy

Frank Ruddy - amerykański dyplomata. W połowie lat dziewięćdziesiątych wiceszef misji ONZ nadzorującej mur oddzielający okupowaną przez Maroko część Sahary Zachodniej. W 1995 podał się do dymisji, by zaprotestować przeciwko stronniczości ONZ na rzecz Maroka i ignorowaniu łamania praw rdzennej ludności.

</doc>
<doc id="1424696" url="https://pl.wikipedia.org/wiki?curid=1424696" title="Tadeusz Jaczewski">
Tadeusz Jaczewski

Tadeusz Franciszek Antoni Jaczewski (ur. 1 lutego 1899 w Petersburgu, zm. 25 lutego 1974 w Warszawie) – polski profesor zoologii, hemipterolog.
Życiorys.
Studiował na Uniwersytecie Warszawskim, w 1921 obronił pracę magisterską. W 1925 przedstawił na Uniwersytecie Poznańskim doktorat, habilitował się w 1936 na Uniwersytecie Warszawskim, w 1948 został profesorem uczelni, a w 1954 uzyskał tytuł profesora.
Profesor zoologii na Uniwersytecie Warszawskim od 1948. W latach 1953–1958 dyrektor Instytutu Zoologii PAN. Członek Międzynarodowej Komisji Nomenklatury Zoologicznej, członek korespondent Polskiej Akademii Nauk oraz członek honorowy Polskiego Towarzystwa Entomologicznego.
Podczas okupacji hitlerowskiej organizator tajnego nauczania. Organizator licznych wypraw badawczych do Ameryki Północnej oraz Ameryki Południowej, także do Europy Zachodniej.
Autor prac naukowych, popularnonaukowych oraz artykułów. Wraz z Tadeuszem Wolskim zainicjował opracowanie serii monografii "Fauna słodkowodna Polski", omawiającej zagadnienia taksonomii, ekologii i rozmieszczenia zwierząt słodkowodnych występujących na terenie Polski.
Został pochowany na cmentarzu Powązkowskim w Warszawie (kwatera 177-2-26/27).

</doc>
<doc id="1424697" url="https://pl.wikipedia.org/wiki?curid=1424697" title="Stara Pinakoteka">
Stara Pinakoteka

Stara Pinakoteka (niem. "Alte Pinakothek") – muzeum sztuki w Monachium. 
Mieści się w neorenesansowym budynku zaprojektowanym przez Leo von Klenzego. Kolekcja, której historia zaczyna się już w XVI wieku, zawiera dzieła malarstwa niemieckiego, holenderskiego, flamandzkiego, francuskiego, włoskiego i hiszpańskiego od wieków średnich po rokoko. 
Stała ekspozycja przedstawia obrazy m.in. takich twórców jak Hieronim Bosch, Sandro Botticelli, Pieter Bruegel, Canaletto, Albrecht Dürer, El Greco, Leonardo da Vinci, Rafael Santi, Rembrandt, Peter Paul Rubens, Tycjan, Diego Velázquez.

</doc>
<doc id="1424699" url="https://pl.wikipedia.org/wiki?curid=1424699" title="Guadalupe Ortiz de Landazuri">
Guadalupe Ortiz de Landazuri



</doc>
<doc id="1424701" url="https://pl.wikipedia.org/wiki?curid=1424701" title="Dina Koricka">
Dina Koricka

Dina Koricka, ros. Дина Корицкая (ur. 22 lutego 1975 w Krasnodarze) – rosyjska siedmioboistka.
Podczas letnich igrzysk olimpijskich w 2000 r. w Sydney zajęła 15. miejsce. Wcześniej była brązową medalistką młodzieżowych mistrzostw Europy z 1997 w Turku. Halowa mistrzyni Rosji w pięcioboju z 2000. 
Jej najlepszy wynik wynosi 6401 pkt., osiągnęła go w lipcu 2000 r. w Tule (Rosja).

</doc>
<doc id="1424704" url="https://pl.wikipedia.org/wiki?curid=1424704" title="Wachlarz">
Wachlarz



</doc>
<doc id="1424706" url="https://pl.wikipedia.org/wiki?curid=1424706" title="British Rail Engineering Limited">
British Rail Engineering Limited

British Rail Engineering Limited (BREL) – brytyjskie przedsiębiorstwo wyspecjalizowane w produkcji taboru kolejowego, będące zdecydowanym liderem tego rynku w Wielkiej Brytanii od lat 60. do 80. XX wieku. 
Początki firmy sięgają roku 1962, kiedy to ówczesny monopolista na brytyjskim rynku przewozów kolejowych, państwowy gigant British Rail (BR), połączył wszystkie swoje zakłady produkujące i naprawiające pociągi w jedną strukturę pod nazwą "British Railways Workshops Division". W 1968 firma uzyskała możliwość przyjmowania zamówień od podmiotów spoza grupy BR, a w 1969 jej nazwa została zmieniona na "British Rail Engineering Limited" (BREL).
BREL posiadało pięć głównych zakładów produkcyjnych: w Derby (gdzie mieściła się również centrala firmy), Yorku, Crewe, Milton Keynes i Doncaster. Przez blisko 30 lat były one głównymi, choć nie jedynymi, dostawcami taboru dla brytyjskich kolei. Realizowały również zamówienia od przedsiębiorstw kolejowych z innych państw. 
W 1988 z firmy wydzielono część zajmującą się biężącym utrzymaniem pociągów. Część produkcyjna została wystawiona na sprzedaż, zaś nabywcą zostało konsorcjum pod wodzą koncernu ABB, który później przejął całkowitą kontrolą nad dawnymi fabrykami BREL i stworzył z nich firmę ABB Transportation. W wyniku kolejnych transakcji została ona następnie przyłączona do koncernu Adtranz, a potem przejęta przez Bombardier Transportation. Równocześnie likwidowano kolejne zakłady. Miało to związek ze znacznym obniżeniem popytu na nowe pociągi, jaki nastąpił po prywatyzacji brytyjskiego sektora kolejowego. 
Obecnie jedynym wciąż działającym zakładem dawnego BREL jest fabryka w Derby, która stanowi dziś główny ośrodek produkcyjny Bombardier Transportation na Wyspach Brytyjskich.

</doc>
<doc id="1424711" url="https://pl.wikipedia.org/wiki?curid=1424711" title="Drwinka (dopływ Drwiny Długiej)">
Drwinka (dopływ Drwiny Długiej)

Drwinka (nazwa od XX wieku, wcześniej Czerna) – struga wypływająca z osiedla Piaski Nowe, przepływająca przez Kozłówek, Prokocim oraz Park Jerzmanowskich w Krakowie. W swym górnym biegu stanowi naturalną granicę między Piaskami a Kozłówkiem. W okolicy około 1200 metrów od źródeł wpada do Drwinki niewielki prawy dopływ wypływający również z Piasków. W rejonie ulicy Seweryna Udzieli zostaje zasilona dwoma prawymi dopływami: pierwszy mający źródła około 1,5 km wcześniej obok ulicy Wielickiej pomiędzy osiedlami Nowy Prokocim i Nowy Bieżanów i następny około 150 metrów dalej mający swój początek w okolicach ulicy Jana Korepty przy wiadukcie na odnodze kolejowej do Wieliczki. Następnie przepływa pod torami kolejowym, by skończyć swój bieg wpływając po drugiej stronie torów do Drwiny. W przeszłości Drwinka pełniła ważną rolę, płynąc koło znanego szlaku na wschód, wzdłuż którego pędzono bydło. Jej wody wykorzystywano też w gospodarstwach domowych. Drwinka należy do dorzecza Wisły.
W dolinie Drwinki żyje kilka gatunków ptaków m.in. dzięcioł zielony czy sowa uszata.
Obecnie uchwałą Rady Miasta Krakowa realizowany jest projekt „Park Rzeczny Drwinka”.

</doc>
<doc id="1424712" url="https://pl.wikipedia.org/wiki?curid=1424712" title="Hrabstwo Stanton (Kansas)">
Hrabstwo Stanton (Kansas)

Hrabstwo Stanton – hrabstwo położone w Stanach Zjednoczonych, w stanie Kansas, z siedzibą w mieście Johnson City. Założone w 1887 roku. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1424714" url="https://pl.wikipedia.org/wiki?curid=1424714" title="Glinik Gorlice">
Glinik Gorlice

Glinik Gorlice – polski klub piłkarski z siedzibą w Gorlicach, założony na terenie dawnego Glinika Mariampolskiego
Rozgrywki ligowe.
Źródło.
Inne sekcje.
W latach 50. działała sekcja hokeja na lodzie, której drużyna występowała w rozgrywkach ligi okręgowej rzeszowskiej. Sekcja została zawieszona w działalności w 1959, po czym przystąpiła do ligi ponownie w sezonie 1960/1961. Przed sezonem 1963/1963 sekcja uległa likwidacji. Lodowisko klubu zostało ustanowione na płycie boiska piłkarskiego. W sezonie 1965/1966 drużyna Górnika w ramach reaktywowanego ROZHL przystąpiła do rozgrywek o Puchar WKKFiT (Wojewódzki Komitet Kultury Fizycznej i Turystyki). Później Górnik grał w reaktywowanej lidze okręgowej rzeszowskiej edycji 1966/1967, 1967/1968, 1968/1969 (piąte miejsce). Do sezonu 1969/1970 drużyna nie została zgłoszona.

</doc>
<doc id="1424716" url="https://pl.wikipedia.org/wiki?curid=1424716" title="Eugène Isabey">
Eugène Isabey

Eugène-Louis-Gabriel Isabey (ur. 22 lipca 1803 w Paryżu, zm. 27 kwietnia 1886 w Lagny) – francuski malarz, akwalerysta i litograf, przedstawiciel romantyzmu.
Jego ojciec Jean-Baptiste Isabey (1767–1855) był zasłużonym portrecistą i miniaturzystą, nazywano go "malarzem królów". Eugène chciał być początkowo marynarzem, jednak zajął się malarstwem ze względu na ojca. Malował sceny historyczne, pejzaże, a najchętniej marynarzy i rozbitków morskich. Początkowo inspirowali go Delacroix i Bonington. W swojej pracowni artystycznej pracował z takimi uczniami jak Eugène Boudin i Johan Barthold Jongkind, jego przyjacielem był Horace Vernet. Od 1824 przebywał w Honfleur z malarzem pejzażystą Xavierem Leprince. W 1826 zamieszkał w Saint-Siméon. W 1827 wystawiał w paryskim Salonie, w 1830 wziął udział we francuskiej wyprawie do Algieru jako oficjalny artysta. Jednak jego obrazy z tego okresu nie znalazły nabywców, dlatego zainteresował się malarstwem historycznym i odniósł znaczny sukces. Był malarzem Ludwika Filipa I. Pod koniec życia malował drastyczne sceny masakr, pojedynków i katastrof. Zmarł w Lagny w 1886.

</doc>
<doc id="1424717" url="https://pl.wikipedia.org/wiki?curid=1424717" title="Dyskografia Evanescence">
Dyskografia Evanescence

Poniższa lista przedstawia dyskografię amerykańskiego zespołu rockowego Evanescence. Grupa powstała w 1995 roku w Little Rock w stanie Arkansas z inicjatywy wokalistki Amy Lee i gitarzysty Bena Moody’ego. Dyskografia zespołu obejmuje: trzy albumy studyjne, jeden album koncertowy, jedenaście singli, jeden wideogram i dziesięć teledysków.
Wydany 4 marca 2003 roku debiutancki album zatytułowany "Fallen" w Stanach Zjednoczonych uzyskał status siedmiokrotnej platynowej płyty. Z kolei drugi album pt. "The Open Door", który ukazał się w październiku 2006 roku, uzyskał status dwukrotnej platynowej płyty w Stanach Zjednoczonych oraz w Kanadzie. Znaczną popularnością w Stanach Zjednoczonych cieszyły się również single "Call Me When You're Sober" (2006) i "Bring Me to Life" (2003), gdzie uzyskały status platynowej płyty, oraz singel "My Immortal" (2003), który otrzymał status złotej płyty. W 2011 roku zespół wydał swój trzeci studyjny album pt. „Evanescence”. Single promujące album to „What You Want” i „My Heart Is Broken”.

</doc>
<doc id="1424718" url="https://pl.wikipedia.org/wiki?curid=1424718" title="Bitwa pod Gavinana">
Bitwa pod Gavinana

Bitwa pod Gavinana – starcie zbrojne, które miało miejsce dnia 3 sierpnia 1530 r. w trakcie wojen włoskich (1494–1559) pomiędzy wojskami Florencji a cesarzem Karolem V. 
Wojska cesarskie dowodzone przez Philiberta de Chalon starły się z mniej licznymi oddziałami florenckimi pod wodzą Francesco Ferrucciego. Gdy po krótkiej walce cesarscy zmuszeni zostali do defensywy, do akcji wkroczyły rezerwy dowodzone przez Fabrizia Maramaldo, Włocha w służbie cesarskiej. Atak tych wojsk odwrócił losy bitwy na korzyść wojsk cesarskich. Ciężko ranny Ferruci został po bitwie dobity przez Maramaldo. Dzięki temu zwycięstwu Medyceusze mogli ponownie objąć władzę we Florencji. Było to spełnieniem obietnicy, jaką cesarz Karol V złożył papieżowi Klemensowi VII, po tym, gdy został koronowany przez papieża w Bolonii na króla Włoch.

</doc>
<doc id="1424719" url="https://pl.wikipedia.org/wiki?curid=1424719" title="Zygmunt Łuczkiewicz">
Zygmunt Łuczkiewicz

Zygmunt Łuczkiewicz (ur. 1902, rozstrz. 24 lutego 1941 we Lwowie) – inżynier-geodeta, ppor. rez. WP, asystent Politechniki Lwowskiej, reprezentant Stronnictwa Narodowego w Wydziale Społeczno-Politycznym. W czasie studiów członek Młodzieży Wszechpolskiej i korporacji akademickiej "Scythia"; w drugiej połowie lat 30. kierownik referatu propagandy w zarządzie powiatowym Stronnictwa Narodowego w Rzeszowie, w maju 1939 wybrany do rady miasta Rzeszowa z listy Katolicko-Narodowego Komitetu Wyborczego. Podczas okupacji podjął współpracę z ZWZ we Lwowie.
2 kwietnia 1940 aresztowany przez UNKWD obwodu lwowskiego. Osadzony został w więzieniu przy ul. Zamarstynowskiej we Lwowie. W dniach 19-20 listopada 1940 wraz z dwunastoma innymi członkami komendy Obszaru Lwowskiego ZWZ-1 (m.in. z jego komendantem ppłk. Władysławem Kotarskim ps. "Druh") zasiedli na ławie oskarżonych przed Lwowskim Sądem Obwodowym. Proces za zamkniętymi drzwiami zakończył się 20 listopada o godz. 2 w nocy. Trzynastu oskarżonych, w tym Łuczkiewicz, skazanych zostało na karę śmierci. 17 lutego 1941 Sąd Najwyższy ZSRR zatwierdził ten wyrok. Tydzień później 24 lutego 1941 Zygmunt Łuczkiewicz został rozstrzelany w więzieniu przy ul. Łąckiego we Lwowie.

</doc>
<doc id="1424721" url="https://pl.wikipedia.org/wiki?curid=1424721" title="Wyższa Szkoła Komunikacji i Zarządzania w Poznaniu">
Wyższa Szkoła Komunikacji i Zarządzania w Poznaniu

Wyższa Szkoła Komunikacji i Zarządzania w Poznaniu – uczelnia niepubliczna założona w 1997 roku.
Władze.
Rektor:
Kierownik Zakładu Automatyki i Robotyki
Kierownik Zakładu Informatyki
Kierownik Zakładu Zarządzania i Inżynierii Produkcji
Kanclerz:
Kierunki studiów.
Uczelnia daje możliwość podjęcia kształcenia na studiach inżynierskich i licencjackich.
Siedziba Uczelni.
Do dyspozycji studentów są:

</doc>
<doc id="1424722" url="https://pl.wikipedia.org/wiki?curid=1424722" title="Hrabstwo Stevens (Kansas)">
Hrabstwo Stevens (Kansas)

Hrabstwo Stevens – hrabstwo położone w Stanach Zjednoczonych, w stanie Kansas, z siedzibą w mieście Hugoton. Założone 3 sierpnia 1886 roku. Hrabstwo należy do nielicznych hrabstw w Stanach Zjednoczonych należących do tzw. "dry county", czyli hrabstw gdzie decyzją lokalnych władz obowiązuje całkowita prohibicja.

</doc>
<doc id="1424724" url="https://pl.wikipedia.org/wiki?curid=1424724" title="Drogi wojewódzkie w województwie lubelskim">
Drogi wojewódzkie w województwie lubelskim

Sieć dróg wojewódzkich na obszarze województwa lubelskiego ma długość 2179,5 km (w tym 184,8 km dróg miejskich).
Podział sieci w zależności od klasy technicznej drogi przedstawia się następująco:
W ciągu dróg wojewódzkich znajdują się 234 szt. obiektów mostowych o łącznej długości 4272,79 m.

</doc>
<doc id="1424730" url="https://pl.wikipedia.org/wiki?curid=1424730" title="Mały (film 2006)">
Mały (film 2006)

Mały (ang. "Little Man") – amerykańsko-kanadyjski, komediowo-familijny film fabularny z 2006 r. w reżyserii Keenena Ivory’ego Wayansa.
Fabuła.
Film opowiada o młodym małżeństwie. Darryl (w tej roli Shawn Wayans) i Vanessa (Kerry Washington) bardzo pragną dziecka. W tym czasie wychodzi z więzienia Kalvin (Marlon Wayans), który jest ekstremalnie niski. Pewnego dnia, gdy włamuje się do ich domu, biorą go za dziecko i postanawiają zająć się jego wychowaniem.

</doc>
<doc id="1424737" url="https://pl.wikipedia.org/wiki?curid=1424737" title="Naser Orić">
Naser Orić

Naser Orić (ur. 3 marca 1967) – bośniacki komendant. Podczas wojny domowej w Bośni i Hercegowinie dowodził obroną Srebrenicy. Tuż przed Serbską ofensywą - operacja „Krivaja 95” - uciekł z Srebrenicy wraz z częścią żołnierzy. Po wojnie Międzynarodowy Trybunał Karny dla byłej Jugosławii wytoczył mu proces, oskarżając go o zbrodnie wojenne. W pierwszej instancji uwolniono go od zarzutu bezpośredniego udziału w mordowaniu serbskich cywili, obarczając jednak odpowiedzialnością za czyny podległych mu żołnierzy, za co w czerwcu 2006 został skazany na 2 lata pozbawienia wolności. Ponieważ był przetrzymywany w areszcie przez trzy lata, dwa miesiące i 21 dni, po wydaniu wyroku, został zwolniony. W dniu 3 lipca 2008 r. Międzynarodowy Trybunał Karny wydał ostateczną decyzję o uniewinnieniu go od wszystkich zarzutów.

</doc>
<doc id="1424747" url="https://pl.wikipedia.org/wiki?curid=1424747" title="Michele Ceccoli">
Michele Ceccoli

Michele Ceccoli (ur. 4 grudnia 1973 w Rzymie) – sanmaryński piłkarz występujący na pozycji bramkarza, trzykrotny reprezentant San Marino.

</doc>
<doc id="1424748" url="https://pl.wikipedia.org/wiki?curid=1424748" title="Tychy Miasto">
Tychy Miasto

Tychy Miasto – stacja kolejowa leżąca w Tychach pomiędzy ul. Henryka Dąbrowskiego i al. Jana Pawła II.
Historia.
W latach 1962–2001 stacja była najbardziej ruchliwym miejscem w Tychach. Codziennie mieszkańcy dojeżdżali do pracy w Katowicach.
W 2005 roku pojawiła się inicjatywa ponownego ożywienia stacji poprzez Szybką Kolej Regionalną (SKR).
W dniu 14 grudnia 2008, wraz z wejściem nowego rozkładu jazdy, przywrócono ruch pasażerski na odcinku Tychy Miasto – Tychy. Od 1 września 2012 roku przystanek Tychy Miasto został zastąpiony przez dwa nowe przystanki – Tychy Grota Roweckiego oraz Tychy Lodowisko.
Po wybudowaniu nowego przystanku pod wiaduktem ul. Stefana Grota Roweckiego obecna stacja Tychy Miasto miała zostać zlikwidowana. 1 września 2012 roku zawieszono zatrzymywanie pociągów Przewozów Regionalnych na stacji, ale po zmianie rocznego rozkładu w grudniu 2012 roku i przejęciu obsługi połączeń przez Kolej Śląskie, stacja zaczęła być ponownie użytkowana. Po kolejnej zmianie rocznego rozkładu, 15 grudnia 2013 roku, na stacji ponownie zaprzestano postojów pociągów pasażerskich.
Stacja obecnie składa się z dwóch nieużywanych peronów, z których każdy posiada dwie krawędzie. Okresowo pojawiają się plany przywrócenia jej do użytku. W lipcu 2020 roku PKP Polskie Linie Kolejowe podpisały umowę na sporządzenie dokumentacji połączenia kolejowego Tychów przez Bieruń z Oświęcimiem. W ramach tej inwestycji zaplanowano włączenie pierwszego, dłużej eksploatowanego peronu stacji Tychy Miasto do przystanku osobowego Tychy Lodowisko, nie ogłaszano natomiast jeszcze przeznaczenia drugiego, bardziej zniszczonego.

</doc>
<doc id="1424752" url="https://pl.wikipedia.org/wiki?curid=1424752" title="The Click Five">
The Click Five

The Click Five – amerykański zespół muzyczny wykonujący muzykę rockową. Zespół powstał w 2003 roku w Bostonie w stanie Massachusetts. Członkowie grupy poznali się na uczelni Berklee School of Music, gdzie wcześniej współpracowali z lokalnymi zespołami rockowymi.
W 2004 roku grupa dała swój pierwszy koncert. Rok później ukazał się debiutancki album The Click Five zatytułowany "Greetings from Imrie House". Album został nagrany w QDivision Studios w Somrville we współpracy z producentem Mikiem Denneenem. Zespół wkrótce potem odbył światową trasę koncertową występując m.in. w Singapurze, Malezji, Japonii oraz Wielkiej Brytanii.
W 2006 roku grupę opuścił jej wokalista Eric Dill, którego zastąpił Kyle Patrick, z którym w składzie grupa nagrała swój drugi album zatytułowany "Modern Minds and Pastimes", który ukazał się w 2007 roku. W sierpniu 2008 roku grupa otrzymała nagrodę Knockout Award podczas MTV Asia Awards 2008 w Genting Highlands w Malezji.
Zespół w 2007 zagrał w filmie Przebojowe Porwanie, gdzie zagrali popowy zespół 5 Leo Rise ("grał jeszcze Eric Dill")

</doc>
<doc id="1424757" url="https://pl.wikipedia.org/wiki?curid=1424757" title="Federico Valentini">
Federico Valentini

Federico Alessandro Valentini (ur. 22 stycznia 1982 w Borgo Maggiore) – sanmaryński piłkarz występujący na pozycji bramkarza, reprezentant San Marino w latach 2006–2013.
Kariera.
W reprezentacji San Marino rozegrał 9 meczów, w tym 4 w el. Mistrzostw Europy w piłce nożnej i 5 w el. Mistrzostw świata w piłce nożnej.

</doc>
<doc id="1424761" url="https://pl.wikipedia.org/wiki?curid=1424761" title="Carlos Villanueva">
Carlos Villanueva

Carlos Andrés Villanueva Roland (ur. 5 lutego 1986 w Viña del Mar) – piłkarz chilijski grający na pozycji ofensywnego pomocnika.
Kariera klubowa.
Villanueva jest wychowankiem klubu Deportes La Serena. W latach 2000–2002 występował w drużynie młodzieżowej tego klubu, ale międzyczasie w 2001 roku na krótko trafił do Universidad Católica. W 2003 roku stał się członkiem pierwszego zespołu Deportes i wtedy też zadebiutował w chilijskiej Primera División. 29 czerwca zdobył pierwszego gola w lidze w wygranym 3:1 wyjazdowym spotkaniu z Uniónem La Calera.
W 2004 roku Carlos znów trafił do stolicy Chile, Santiago. Został piłkarzem tamtejszego Audax Italiano, a w pierwszym składzie tej drużyny zaczął grać w sezonie 2005. Zdobył wówczas 3 gole w lidze. W sezonie 2006, gdy liczył sobie 20 lat, został najlepszym strzelcem zespołu zdobywając 17 bramek. Osiągnął także swój pierwszy sukces w karierze, którym zdobycie wicemistrzostwa fazy Clausura. W 2007 roku zajął z Audax Italiano 3. miejsce w grupie 2 Copa Libertadores. W rozgrywkach tych zaliczył dwa trafienia. Skuteczny był także w lidze. W całym sezonie zdobył 24 gole, w tym 20 w fazie Clausura, dzięki czemu został jej królem strzelców. Za swoją postawę w klubie oraz na szczeblu reprezentacyjnym został wybrany Piłkarzem Roku w Chile.
17 lipca 2008 roku kierownictwo angielskiego klubu Blackburn Rovers potwierdziło transfer Villanuevy, który został wypożyczony z opcją pierwokupu za 4 miliony funtów. 29 lipca Chilijczyk dołączył do drużyny Rovers po tym, jak otrzymał pozwolenie na pracę w Wielkiej Brytanii. W nowej drużynie zadebiutował 27 sierpnia w wygranym 4:1 spotkaniu Pucharu Ligi z Grimsby. W tym meczu zdobył także pierwszego gola dla Blackburn Rovers. W Premier League pierwszy występ zaliczył 20 września, kiedy to zagrał w meczu z Fulhamem. Od maja 2009 roku piłkarz Al-Shabab ze Zjednoczonych Emiratów Arabskich.
Kariera reprezentacyjna.
W 2005 roku Villanueva był członkiem młodzieżowej reprezentacji Chile U-20 na Mistrzostwa Świata U-20, których gospodarzem była Holandia. W 2007 roku został powołany przez selekcjonera Nelsona Acostę do pierwszej reprezentacji na Copa América 2007. 27 czerwca w pierwszym spotkaniu Chile w tym turnieju zadebiutował w dorosłej kadrze, a w 86. minucie strzałem z rzutu wolnego dał rodakom zwycięstwo 3:2 nad Ekwadorem. Z Chile dotarł do ćwierćfinału, a od czasu debiutu jest podstawowym zawodnikiem tej drużyny.

</doc>
<doc id="1424763" url="https://pl.wikipedia.org/wiki?curid=1424763" title="Edith Starrett Green">
Edith Starrett Green

Edith Starrett Green (ur. jako Edith Louise Starrett 17 stycznia 1910 roku, zm. 21 kwietnia 1987 roku) – amerykańska polityk związana z Partią Demokratyczną.
W latach 1955–1974 reprezentowała trzeci okręg wyborczy w stanie Oregon w Izbie Reprezentantów Stanów Zjednoczonych.
Była drugą kobietą po Nan Wood Honeyman wybraną w stanie Oregon do Izby Reprezentantów Stanów Zjednoczonych.

</doc>
<doc id="1424764" url="https://pl.wikipedia.org/wiki?curid=1424764" title="Ernesto Cofiño">
Ernesto Cofiño

Ernesto Cofiño (ur. 5 czerwca 1899 w mieście Gwatemala, zm. 17 października 1991 tamże) – gwatemalski lekarz, pionier krajowej pediatrii, Sługa Boży Kościoła katolickiego.
W 1919 rozpoczął studia medyczne na Sorbonie w Paryżu, w 1929 r. uzyskał specjalizację jako chirurg.
Został pierwszym profesorem pediatrii na Uniwersytecie San Carlos w m. Gwatemala, gdzie wykładał przez 24 lata. Był członkiem Amerykańskiej Akademii Pediatrycznej i Stowarzyszenia Pediatrów Języka Francuskiego. Jako inicjator lub dyrektor był zaangażowany w szereg przedsięwzięć natury medycznej i społecznej, był też jednym z założycieli tamtejszego ruchu "Pro-life". W 1956 poprosił o przyjęcie do Opus Dei i był supernumerariuszem. Mimo stwierdzenia w wieku 80 lat choroby nowotworowej, nadal kontynuował działalność. 
Od 1933 był żonaty z Clemencią Samayoa Rubio, z którą przeżył 25 lat i mieli 5 dzieci. Jako wdowiec pomagał w wychowaniu swoich 25 wnucząt.
Zmarł w opinii świętości, 31 lipca 2000 r. rozpoczął się proces beatyfikacyjny.

</doc>
<doc id="1424768" url="https://pl.wikipedia.org/wiki?curid=1424768" title="Stephan Lochner">
Stephan Lochner



</doc>
<doc id="1424775" url="https://pl.wikipedia.org/wiki?curid=1424775" title="Best of Group (wystawa psów)">
Best of Group (wystawa psów)

Best of Group "(BOG, Zwycięzca Grupy)" – tytuł przyznawany na Wystawie Psów Rasowych najlepszemu psu każdej z dziesięciu grup FCI. W konkurencji BOG biorą udział psy, które w na ringach otrzymały tytuł BOB. Zdobywca tytułu BOG bierze udział w konkurencji BIS. Jeżeli wystawa trwa dłużej niż jeden dzień, organizator ma obowiązek zapewnienia zakwaterowania wystawcy do dnia, w którym rozgrywany jest finał Best in Show.

</doc>
<doc id="1424779" url="https://pl.wikipedia.org/wiki?curid=1424779" title="Luxe TV">
Luxe TV

Luxe TV – francuska stacja telewizyjna, pierwsza na świecie sieć poświęcona różnorodności luksusu. 
Luxe TV jest nadawany z Luksemburga. Stacja jest dostępna na satelitach Hot Bird - 13E, Eutelsat W3A - 7E, Astra - 19,2E i Badr 4 - 26E.
Kanał jest również produkowany w HDTV pod nazwą Luxe TV HD. W Polsce Luxe TV HD dostępny jest w sieci Vectra, Toya i Multimedia Polska.

</doc>
<doc id="1424783" url="https://pl.wikipedia.org/wiki?curid=1424783" title="Gra pojedyncza mężczyzn w tenisie ziemnym na Letnich Igrzyskach Olimpijskich 2008">
Gra pojedyncza mężczyzn w tenisie ziemnym na Letnich Igrzyskach Olimpijskich 2008

Turniej gry pojedynczej mężczyzn w tenisie ziemnym na XXIX Letnich Igrzyskach Olimpijskich w Pekinie odbył się w dniach 10–17 sierpnia na Olympic Green Tennis Centre, na nawierzchni twardej (DecoTurf II).

</doc>
<doc id="1424784" url="https://pl.wikipedia.org/wiki?curid=1424784" title="La conspiration du bord de l'eau">
La conspiration du bord de l'eau



</doc>
<doc id="1424785" url="https://pl.wikipedia.org/wiki?curid=1424785" title="Piotr Kartawik">
Piotr Kartawik

Piotr Kartawik (ur. 25 czerwca 1918 w Sołach, zm. 16 lutego 1969) – pułkownik Wojska Polskiego, kynolog, hodowca psów. W 1959 roku zajął się rekonstrukcją rasy ogara polskiego sprowadzając z Litwy trzy suki (Burzanę, Zorkę oraz Czitę) i zakładając hodowlę „Z Kresów”.
Życiorys.
Syn Aleksandra i Marii, miał czwórkę rodzeństwa. Po wybuchu I wojny światowej jego rodzina została ewakuowana do miejscowości Soły. Szkołę powszechną ukończył w Smorgoniach. W 1935 roku rozpoczął pracę w Urzędzie Gminy w Smorgoniach jako referent podatkowy. Po agresji ZSRR na Polskę znalazł się na terenach wcielonych do ZSRR i w 1940 roku został powołany do służby w Armii Czerwonej. W Kazaniu odbył kurs podoficerów artylerii. 
Z chwilą ataku III Rzeszy na ZSRR walczył w rejonie Białegostoku, Grodna i pod Smoleńskiem. W grudniu 1941 roku został wzięty do niewoli ale udało mu się zbiec i ukryć w rodzinnych stronach. Związał się z grupą partyzantów radzieckich im. „Kutuzowa”, w 1944 roku wstąpił do Armii Krajowej. Brał udział w walkach o wyzwolenie Wilna. 
7 sierpnia 1944 roku wstąpił do ludowego Wojska Polskiego i został skierowany na kurs oficerski do Riazania. Po jego ukończeniu w marcu 1945 roku został skierowany na front jako dowódca plutonu zwiadu 4 pułku piechoty 2 Dywizji Piechoty. Wyróżnił się podczas walk o forsowanie Odry i Łaby, brał udział w walkach o zdobycie Berlina.
Po zakończeniu działań wojennych pozostał w Wojsku Polskim. Służył w Kielcach jako dowódca batalionu, następnie został przeniesiony do Krosna Odrzańskiego. Od 2 listopada 1949 roku do 7 czerwca 1950 był słuchaczem Wyższej Szkoły Piechoty. W 1959 roku został przeniesiony do Wrocławia, gdzie pracował w sztabie Śląskiego Okręgu Wojskowego. 
W latach 1957-1959 był słuchaczem Wojskowej Oficerskiej Szkoły Ogniowej w Olsztynie i Elblągu, w 1963 roku został skierowany do Opola, gdzie pracował w Wojskowej Komendzie Uzupełnień. Od 1966 roku, w sztabie ŚOW, nadzorował prac WKU w województwie wrocławskim. 
W 1959 roku rozpoczęła się również jego działalność związana z kynologią. Został przewodniczącym dolnośląskiej Komisji Hodowli i Tresury Psa Myśliwskiego, w Naczelnej Radzie Łowieckiej został członkiem takiej komisji. W 1959 roku sprowadził dwie suki (Czitę i Zorkę) oraz psa (Burzana), które stały się podstawą założonej przez niego hodowli psów myśliwskich. Poprzez wieloletnią selekcję doprowadził w 1966 roku do zatwierdzenia wzorca ogara polskiego przez Międzynarodową Federację Kynologiczną (FCI).
Zginął 16 lutego 1969 roku podczas polowania. Za przyczynę śmierci uznano niesprawność broni, która doprowadziła do jego samopostrzelenia.
Życie prywatne.
7 października 1947 roku w Kielcach poślubił Otylię z domu Rejmuza, z którą miał córki – Alicję, Marylę, Annę i Elżbietę.

</doc>
<doc id="1424786" url="https://pl.wikipedia.org/wiki?curid=1424786" title="Homer Daniel Angell">
Homer Daniel Angell

Homer Daniel Angell (ur. 12 stycznia 1875, zm. 31 marca 1968) – amerykański polityk związany z Partią Republikańską.
W latach 1939–1955 przez osiem dwuletnich kadencji Kongresu Stanów Zjednoczonych reprezentował trzeci okręg wyborczy w stanie Oregon w Izbie Reprezentantów Stanów Zjednoczonych.

</doc>
<doc id="1424788" url="https://pl.wikipedia.org/wiki?curid=1424788" title="Charlie Williams (angielski piłkarz)">
Charlie Williams (angielski piłkarz)

Charles Albert „Charlie” Williams (ur. 19 listopada 1873 w Kent, zm. 1952) – angielski piłkarz i trener. Grał na pozycji bramkarza. Jest pierwszym zawodnikiem grającym na tej pozycji, który zdobył gola.
Williams rozpoczynał swoją karierę w amatorskich klubach Phoenix F.C. oraz Erith F.C. W 1891 roku został zawodnikiem Arsenalu. Przez trzy lata zagrał tam 19 razy, po czym przeszedł do Manchesteru City. To właśnie w tym klubie zdobył pierwszą bramkę w historii zdobytą przez bramkarza. W klubie z miasta Manchester wystąpił w 232 spotkaniach. W 1902 roku został zawodnikiem Tottenahm Hotspur. Po trzech latach zmienił barwy klubowe na Norwich City, a zakończył karierę w klubie Brentford
W 1908 roku został pierwszym selekcjonerem reprezentacji Danii. Po dwóch latach został trenerem duńskiego klubu Boldklubben af 1893. Następnie wyjechał do Francji, gdzie został trenerem Lille OSC. W 1911 Williams wyjechał do Brazylii i został trenerem Fluminense FC. Fluminense prowadził dwukrotnie w latach 1911–1912 oraz 1924-1926. Z Fluminense dwukrotnie wywalczył mistrzostwo stanu Rio de Janeiro – Campeonato Carioca w 1911 i 1924 roku.

</doc>
<doc id="1424789" url="https://pl.wikipedia.org/wiki?curid=1424789" title="Maria Danilewicz-Zielińska">
Maria Danilewicz-Zielińska

Maria Danilewicz-Zielińska, z d. Markowska (ur. 29 maja 1907 w Aleksandrowie Kujawskim, zm. 22 maja 2003 w Quinta das Romazeiras) – polska pisarka, prozaiczka, krytyk literacki, bibliotekarka.
Życiorys.
Młodość.
Była córką Wilhelma Markowskiego, z zawodu aptekarza oraz nauczycielki Antoniny Korotyńskiej (córki literata Wincentego Korotyńskiego). Wczesne dzieciństwo spędziła w Aleksandrowie Kujawskim. Już od dzieciństwa bardzo kochała sztukę. Oto fragment jej wypowiedzi o dzieciństwie:
Ukończyła Gimnazjum im. Marii Konopnickiej we Włocławku, w 1924 zdała maturę. Jako kierunek studiów wybrała polonistykę i romanistykę na Uniwersytecie Warszawskim.
W czasie studiów jej protektorami w zakresie pisarstwa i archiwistyki byli Gabriel Korbut i Antoni Słomiński. W 1927 wyszła za mąż za inżyniera lotnictwa, Ludomira Danilewicza. W 1929 obroniła pracę magisterską i przez następne 10 lat pracowała w Bibliotece Narodowej pod kierownictwem Stefana Dembego. Zajmowała się badaniem zbiorów z Muzeum Polskiego w Rapperswilu oraz zbiorami rewindykowanymi z Sowieckiej Rosji. W tym okresie napisała pierwszą pracę naukową ("Szkic o życiu literackim Krzemieńca w latach 1813–1816"). W roku 1936 wydano zredagowane przez nią "Pisma Zebrane" Tymona Zaborowskiego. Była to jej pierwsza praca krytyczna, licząca przeszło 600 stron druku. W 1939, tuż przed wojną mianowano ją kierowniczką Działu Uzupełniania Zbiorów Biblioteki Narodowej.
Okres wojenny.
Ludomir został ewakuowany służbowo i w ten sposób Danilewiczowie wyruszyli przez Rumunię, Jugosławię i Włochy do Paryża. Maria rozpoczęła pracę w Czerwonym Krzyżu, gdzie ratowała cenne rękopisy z Biblioteki Polskiej na Wyspie Św. Ludwika przed wojskami niemieckimi. Opuściła Paryż w 1940 i w lipcu dotarła do Nicei, gdzie poznała Józefa Wittlina i Kazimierza Wierzyńskiego. Oto wypowiedź Wierzyńskiego o Marii:
Wraz z kolejnymi miesiącami wojny Danilewiczowie dalej podróżowali, m.in. przez Lizbonę, gdzie Maria podjęła pracę w Towarzystwie Opieki nad Polakami. W 1943 małżeństwo znalazło się w Londynie. Ludomir zaciągnął się do Polskich Sił Powietrznych, otrzymując przydział do Dywizjonu 304. natomiast Maria podjęła pracę w Biurze Funduszu Kultury Narodowej, pod kierownictwem prof. Jana Hulewicza. Pomagała także przy pracach nad dwutomowym dziełem "Straty Kultury Polskiej". Ostatecznie jednak Maria została dyrektorką bibliotek w Glasgow i Edynburgu, gdzie do wypożyczenia były książki w języku polskim. Oto jak Maria Danilewicz wypowiadała się o tym okresie jej życia:
Pisała także w "Wiadomościach Polskich, Politycznych i Literackich" Mieczysława Grydzewskiego.
Po wojnie.
W 1947 zdała egzamin bibliotekarski w Library Association i uzyskała tytuł Associate of the British Library Association – Chartered Librarian (ALA). Biblioteka wiele razy zmieniała adresy i przetrwała wiele kryzysów, jednak mimo to Maria Danilewicz nie zmieniała stanowiska jako dyrektorka. Za poświęcenie w ratowaniu polskiej biblioteki na emigracji w 1972 uhonorowano ją Krzyżem Oficerskim Orderu Polonia Restituta, a w 1993 Krzyżem Komandorskim Orderu Odrodzenia Polski.
Działała w Związku Pisarzy Polskich na Obczyźnie, w Towarzystwie Historycznym i Polskim Towarzystwie Naukowym na Obczyźnie (jako długoletni administrator wydawnictwa, następnie członek zarządu Towarzystwa). Należała także do jury Nagrody Fundacji im. Kościelskich i nagrody tygodnika „Wiadomości”. Laureatka Nagrody Związku Pisarzy Polskich na Obczyźnie w 1958 roku. W 1961 na podstawie pracy "Życie naukowe dawnego Liceum Krzemienieckiego" uzyskała stopień doktora filozofii w zakresie filologii polskiej na Polskim Uniwersytecie na Obczyźnie. W 1970 za swoją działalność bibliograficzną i bibliotekarską otrzymała Nagrodę Fundacji Alfreda Jurzykowskiego w Nowym Jorku. Dwukrotnie też dostała nagrodę paryskiej „Kultury”. Od 1942 do 1985 Maria Danilewicz pracowała w komitecie redakcyjnym wielkiego dzieła Karoliny Lanckorońskiej pod nazwą "Antemurale". Były to roczniki poświęcone dziejom Polski widzianej z Zachodu, które także przygotowywała do druku. Publikowała w „Wiadomościach” pod pseudonimem Szperacz w latach 1952–1963, w rubryce "Szkiełko i oko". W 1953 pisywała dla Radia Wolnej Europy i Głosu Ameryki. Jej publikacje ukazywały się także w "Kulturze", "Dzienniku Polskim i Dzienniku Żołnierza" i "Tygodniku Polskim", lecz w ojczystym kraju jej twórczość była zakazana, pojawiała się wyłącznie w tzw. „drugim obiegu” (m.in. poprzez Krakowskie Towarzystwo Wydawnicze). Dopiero w 1989 mogła zostać członkiem Stowarzyszenia Pisarzy Polskich, a rok później ukazały się w Polsce jej książki.
Ostatnie lata.
W 1973, po śmierci Ludomira, wyszła powtórnie za mąż za przedwojennego dyplomatę i publicystę, Adama Kazimierza Zielińskiego. Po 31 latach pracy na stanowisku kierowniczki biblioteki, przekazała posadę Zdzisławowi Jagodzińskiemu i wraz z małżonkiem osiadła w "Domku pod granatowcem", wybudowanym przez Adama w miasteczku Feijó, na wzgórzu Gato Bravo, nieopodal Lizbony. Podpisała list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). Maria kolekcjonowała książki, a jej mąż stare mapy. Małżeństwo często zapraszało do swojego domu gości. Kiedy Adam zmarł pod koniec 1991, Maria zaczęła nazywać ich siedzibę "jednoosobowym damskim domem trapistów". Fakt, iż nie powróciła do ojczyzny skomentowała w książce "Fado o moim życiu" słowami: "W języku żyje moja Polska na wyciągnięcie ręki. Tę Polskę noszę również z sobą. Ale konkretne moje adresy w Polsce przepadły. Istnieje takie kapitalne określenie: człowiek bez adresu. Już lepiej niech Polska przyjeżdża do mnie".
Została laureatką Nagrody Edytorskiej Polskiego PEN Clubu w 1995. Jej przeogromne archiwum w latach 90. stało się przedmiotem zainteresowania Archiwum Emigracji Uniwersytetu Mikołaja Kopernika w Toruniu, dokąd miało trafić po śmierci właścicielki. Niestety, w styczniu 2001 roku jej niezwykły dom spłonął w pożarze, uratowała się tylko część kolekcji.
Zmarła w Portugalii 22 maja 2003, na 5 dni przed 96 urodzinami. Została pochowana na cmentarzu parafialnym w Aleksandrowie Kujawskim.

</doc>
<doc id="1424792" url="https://pl.wikipedia.org/wiki?curid=1424792" title="Michael Vartan">
Michael Vartan

Michael S. Vartan (ur. 27 listopada 1968 w Boulogne-Billancourt) – francuski aktor filmowy i telewizyjny armeńskiego, bułgarskiego, węgierskiego i polskiego pochodzenia.
Życiorys.
Wczesne lata.
Przyszedł na świat w rodzinie amerykańskiej Żydówki polskiego pochodzenia artystki malarki Doris (z domu Pucher) i Francuza bułgarskiego pochodzenia muzyka Eddiego Vartana (ur. 10 sierpnia 1937 w Sofii, zm. 19 stycznia 2001 w Paryżu). Jego ciotka ze strony ojca to francuska piosenkarka Sylvie Vartan. Kiedy miał pięć lat, jego rodzice rozwiedli się i wraz z matką przeprowadził się do Stanów Zjednoczonych. Jako nastolatek powrócił wraz z ojcem do Francji i dorastał w Fleury, małym miasteczku w Dolnej Normandii. W 1984 roku matka wyszła ponownie za mąż za Iana La Frenaisa, brytyjskiego scenarzystę odznaczonego Orderem Imperium Brytyjskiego.
Ponieważ Vartan nie chciał odbywać obowiązkowej służby wojskowej wymaganej we Francji, mając osiemnaście lat przeniósł się z powrotem z matką do Los Angeles, gdzie uczęszczał do szkoły aktorskiej.
Kariera.
Zadebiutował na dużym ekranie w filmie "Mężczyzna i dwie kobiety" ("Un homme et deux femmes", 1991) u boku Lamberta Wilsona. Pojawił się w komediodramacie "Żałobnik" ("The Pallbearer", 1996) z Davidem Schwimmerem i Gwyneth Paltrow oraz jednym z odcinków sitcomu NBC "Przyjaciele" ("Friends", 1997) jako dr Tim Burke, syn doktora Richarda Burke’a (Tom Selleck). Otrzymał nominację do nagrody MTV za najlepszy pocałunek z Drew Barrymore w komedii romantycznej "Ten pierwszy raz" ("Never Been Kissed", 1999). 
Rola Michaela C. Vaughna w serialu sci-fi ABC "Agentka o stu twarzach" ("Alias", 2001-2006) przyniosła mu nominację do nagrody Saturna oraz trzykrotnie był nominowany do Teen Choice Awards. W serialu TNT "Hawthorne" (2009) wystąpił jako dr Tom Wakefield.
Związany był z Shannon Gleason (1988-98) i Jennifer Garner (2003-2004). 2 kwietnia 2011 roku poślubił Lauren Skaar, lecz w roku 2014 doszło do rozwodu.

</doc>
<doc id="1424794" url="https://pl.wikipedia.org/wiki?curid=1424794" title="Keiko Takemiya">
Keiko Takemiya

 – japońska autorka komiksów (mangaka).
Artystka uważana jest za jedną z prekursorek gatunku shōnen-ai. Zaliczana jest do tzw. "Grupy Roku 24-tego", która w latach 70. XX wieku zrewolucjonizowała mangę shōjo, i do której należą m.in.: Riyoko Ikeda i Moto Hagio. 
Keiko Takemiya zadebiutowała w 1968 r. mangą "Ringo no Tsumi", ale największą sławę przyniosły jej takie tytuły jak: Kaze to ki no uta, "Terra e" i "Tenma no ketsuzoku". Prace Keiko były często prezentowane na łamach czasopisma "June"; doczekały się także adaptacji anime. 
Obecnie artystka jest wykładowczynią mangi na prywatnym uniwersytecie w Kioto. 

</doc>
<doc id="1424798" url="https://pl.wikipedia.org/wiki?curid=1424798" title="Dyskografia Slayera">
Dyskografia Slayera

Dyskografia Slayera obejmuje albumy studyjne, single, kompilacje, wideografię oraz teledyski opublikowane przez zespół od 1983 do 2009 roku.

</doc>
<doc id="1424799" url="https://pl.wikipedia.org/wiki?curid=1424799" title="Opętani">
Opętani

Opętani – powieść sensacyjna Witolda Gombrowicza, drukowana pod pseudonimem Z. Niewieski w 1939 roku w odcinkach na łamach dzienników: „Dobry Wieczór – Kurier Codzienny” (Warszawa) i „Express Poranny” (Kielce, Radom). Ostatni odcinek powieści ukazał się 3 września 1939 roku w 243 numerze dziennika „Kurier Czerwony”.
Książka łączy w sobie cechy powieści gotyckiej, kryminalnej i romansu. Głównym wątkiem jest niespodziewana i gwałtowna miłość pomiędzy Mają Ochołowską – panną z dobrego domu a Marianem Walczakiem vel Leszczukiem – dwudziestoletnim trenerem tenisa. Tłem zaś są tajemnicze wydarzenia rozgrywające się w fikcyjnym zamku w Mysłoczy.
Witold Gombrowicz przyznał się do autorstwa dopiero w 1969 r. pisząc notę biograficzną na swój temat dla specjalnego zeszytu "L'Herne".

</doc>
<doc id="1424803" url="https://pl.wikipedia.org/wiki?curid=1424803" title="Little Man">
Little Man



</doc>
<doc id="1424804" url="https://pl.wikipedia.org/wiki?curid=1424804" title="Ferrari Mythos">
Ferrari Mythos

Ferrari Mythos – supersamochód klasy kompaktowej wyprodukowany pod włoską marką Ferrari w 1989 roku.
Historia i opis modelu.
Pod koniec lat 80. XX wieku włoskie studio projektowe Pininfarina nawiązało współpracę z Ferrari w celu opracowania projektu sportowego, dwumiejscowego roadstera mającego na celu zademonstrować możliwości włoskiego wzornictwa motoryzacyjnego. Efektem prac było Ferrari Mythos, przedstawione podczas listopadowych targów Tokyo Motor Show w 1989 roku. Samochód otrzymał futurystyczną, jak na ówczesną epokę, stylistykę odznaczającą się smukłą sylwetką z niewielką szybą czołową, szpiczastym i długim przodem. Tylny spojler można regulować się w zakresie 30 centymetrów na wysokość i odchylać o 20 stopni, optymalizując właściwości aerodynamiczne sportowego modelu.
Samochód wykorzystał płytę podłogową modelu Testarossa, dzieląc z nim nie tylko podzespoły techniczne, ale i jednostką napędową. Do napędu Ferrary Mythos wykorzystany został nietypowy silnik typu bokser, który charakteryzował się dwunastoma przeciwlegle, płasko rozmieszczonymi cylindrami. Je o pojemności 4943 cm³ i mocy 385 KM, zdolny rozwinąć prędkość maksymalną 290 km/h. Posiadał napęd na tylne koła. 
Sprzedaż.
Ferrari Mythos nie zostało przeznaczone do produkcji seryjnej - samochd powstał pierwotnie w jednym egzemplarzu do celów demonstracyjnych, który przez kolejne lata trafiał na różne ekspozycje włoskiej firmy. Jednakże, specjalne zamówienie na dodatkowe dwa egzemplarze złożył sułtan Brunei Hassanal Bolkiah, które zasiliły jego kilkutysięczną kolekcję samochodów. Jeden z tych egzemplarzy Mythosa przez kolejne 30 lat pozostał w użyciu - w lipcu 2019 roku przetransportowano go do Monako, gdzie sfotografowano i nagrano go w ruchu ulicznym.
Unikatowy samochód było także jednym z dostępnych samochodów w grze komputerowej , występując tam pod nazwą Pininfarina Mythos.

</doc>
<doc id="1424805" url="https://pl.wikipedia.org/wiki?curid=1424805" title="Pininfarina Mythos">
Pininfarina Mythos



</doc>
<doc id="1424807" url="https://pl.wikipedia.org/wiki?curid=1424807" title="Synagoga w Erywaniu">
Synagoga w Erywaniu

Synagoga w Erywaniu – synagoga znajdująca się w Erywaniu, stolicy Armenii przy ulicy Nar-Dosa 23.
Synagoga została założona na początku lat 90. XX wieku w siedzibie gminy żydowskiej w Erywaniu. Jest to niewielkie pomieszczenie mogące pomieścić około 50 osób, którego ściany pomalowane są na biało. Na ścianie wschodniej znajduje się skromna wnęka zamykana drewnianymi drzwiczkami, która służy jako Aron ha-kodesz. Przed szafą stoi skromna bima, a po prawej stronie amud i zawieszony nad nim sziwiti. Nabożeństwa odbywają się we wszystkie szabaty oraz święta. Rabinem synagogi jest Gersh-Meir Burshtein z Chabad-Lubawicz.

</doc>
<doc id="1424809" url="https://pl.wikipedia.org/wiki?curid=1424809" title="Igor Mišina">
Igor Mišina

Igor Mišina (ur. 29 kwietnia 1951 w Liptowskim Mikułaszu) – słowacki duchowny luterański.
Od roku 2000 do roku 2006 piastował urząd biskupa Wschodniego systryktu Ewangelickiego Kościoła Wyznania Augsburskiego na Słowacji.

</doc>
<doc id="1424816" url="https://pl.wikipedia.org/wiki?curid=1424816" title="Henryk Rewakowicz">
Henryk Rewakowicz

Henryk Karol Rewakowicz (ur. 18 stycznia 1837 w Sokolnikach, zm. 30 września 1907 we Lwowie) – galicyjski działacz ruchu ludowego, polityk, dziennikarz, uczestnik powstania styczniowego.
Życiorys.
Po ukończeniu szkoły średniej we Lwowie przez rok pracował jako praktykant podatkowy w Janowie pod Lwowem.
W 1860 został dziennikarzem „Przeglądu Współczesnego”, a w 1861 „Dziennika Polskiego”. W latach 1862–1868 współpracował z „Gazetą Narodową”, w 1869 był współzałożycielem nowego „Dziennika Polskiego”, a od 1884 redagował „Kurier Lwowski”. Kazimierz Chłędowski w swych pamiętnikach pozostawił taką jego charakterystykę: "wyglądał jak bandyta; chodził albo w żupanie na modłę roku 1863, albo w zimie w wielkim płaszczu i nosił w ręku ogromną pałkę. Zresztą pozory te nie łudziły bynajmniej, bo w piśmie swym nieraz na różne osobistości sprawiedliwie i niesprawiedliwie uderzał nie przebierając w wyrazach i stał się postrachem ludzi, którzy jakiekolwiek, osobliwie finansowe zajmowali stanowisko. Pomiędzy swymi bliższymi znajomymi Rewakowicz uchodził za dobrego i uczynnego człowieka, majątku nie miał, bo na lwowskim dziennikarstwie choćby na pół „rewolwerowym” fortuny zrobić nie było można. Rewakowicz bardzo był popularnym pomiędzy mieszczanami, niższymi urzędnikami, którzy widzieli w nim swego nieustraszonego przedstawiciela przeciw możnym".
W 1894 współtworzył Polskie Towarzystwo Demokratyczne i został członkiem korespondentem Towarzystwa Muzeum Narodowego Polskiego w Rapperswilu. 28 lipca 1895 w Rzeszowie wspólnie z Jakubem Bojką został wiceprezesem nowo powstałego Stronnictwa Ludowego, a po rezygnacji prezesa Karola Lewakowskiego w 1897 został prezesem rady naczelnej partii (od 1903 działającej pod nazwą „Polskie Stronnictwo Ludowe”). Funkcję tę pełnił do śmierci w 1907. W ciągu kariery politycznej bezskutecznie ubiegał się o mandat w Sejmie Krajowym.
Pełnił funkcję sekretarza rady zawiadowczej Krajowego Związku Ochotniczych Straży Pożarnych w Galicyi i Lodomeryi z Wielkim Księstwem Krakowskiem. Był wolnomularzem we Lwowie. 
W 1895 przeciwstawił się nadaniu obywatelstwa honorowego miasta Lwowa Kazimierzowi Badeniemu. 
W marcu 1897 przedstawiciele powszechnego komitetu mieszczańskiego (m.in. dr Jewhen Petruszewycz) poparli kandydatury dra Karola Lewakowskiego i Henryka Rewakowicza podczas wyborów ściślejszych.
Zamieszkiwał w domu przy ulicy Łyczakowskiej. Został wdowcem, utracił także syna Jana (komisarza lwowskiego magistratu), a w ostatnich latach życia był prawie zupełnie ociemniały wskutek katarakt. Został pochowany w grobowcu rodzinnym na Cmentarzu Łyczakowskim we Lwowie.

</doc>
<doc id="1424818" url="https://pl.wikipedia.org/wiki?curid=1424818" title="Tydzień mody">
Tydzień mody

Tydzień mody (ang. "Fashion week") – najważniejsze wydarzenie w tej branży, które pozwala projektantom i domom mody zaprezentować swoje najnowsze kolekcje. Najważniejsze pokazy odbywają się w Mediolanie, Paryżu, Londynie, Nowym Jorku i Berlinie.
Tygodnie mody.
W czterech stolicach świata mody Fashion week jest jednym z największych corocznych wydarzeń branżowych. Od stycznia do marca projektanci prezentują swoje kolekcje na sezon Jesień/Zima, natomiast od września do listopada projekty na sezon Wiosna/Lato. Pokazy muszą być organizowane na kilka miesięcy przed sezonem, aby dać szansę prasie i klientom na obejrzenie kreacji.
Pierwsze pokazy rozpoczynają się w Nowym Jorku, następnie w Londynie i Mediolanie. Ostatnie pokazy odbywają się w Paryżu. Miasta te nazywane są "Wielką Czwórką" tygodni mody.
Imprezy te przyciągają uwagę potencjalnych klientów, redaktorów naczelnych magazynów mody, media, gwiazdy oraz członków przemysłu rozrywkowego.
W przeszłości Tygodnie mody miały charakter wyłącznie handlowy. Obecnie są widowiskiem i wydarzeniem medialnym. Pojawiają się na nich muzycy oraz sławne gwiazdy. Zwykli ludzie muszą nabyć specjalne przepustki, aby obejrzeć pokaz lub wziąć udział w wystawie na której prezentowane są torebki, biżuteria, obuwie, kapelusze i kosmetyki. W imprezie bierze udział wiele szkół dla projektantów.
Niektóre Tygodnie mody mogą mieć określony motyw przewodni, np. Tydzień mody w Miami (Stroje kąpielowe), Tydzień mody Couture (dzieła jednego projektanta) lub Tydzień mody ślubnej.

</doc>
<doc id="1424821" url="https://pl.wikipedia.org/wiki?curid=1424821" title="Niezależny Zakon Templariuszy Dobrych">
Niezależny Zakon Templariuszy Dobrych



</doc>
<doc id="1424826" url="https://pl.wikipedia.org/wiki?curid=1424826" title="José María Hernández Garnica">
José María Hernández Garnica

José María Hernández Garnica (ur. 17 listopada 1913 w Madrycie, zm. 7 grudnia 1972 w Barcelonie), hiszpański duchowny katolicki, jeden z pierwszych kapłanów Opus Dei, Sługa Boży.
Posiadał stopień naukowy doktora w dziedzinie inżynierii górnictwa, nauk przyrodniczych i teologii. 28 lipca 1935 przystąpił do Opus Dei. Jako bliski współpracownik św. Josemaríi Escrivy de Balaguera, wraz z Álvarem del Portillo i José Luisem Múzquizem należał do pierwszych księży wyświęconych specjalnie do pracy w Opus Dei. Wyświęcony 25 czerwca 1944 przez biskupa Leopoldo Eijo y Garay. Św. Josemaria w szczególny sposób powierzył mu rozwój Dzieła wśród kobiet na terenie Hiszpanii. Od 1957 r. prowadził działalność w skali międzynarodowej, w Anglii, Irlandii, Francji, Austrii, Niemczech, Szwajcarii, Belgii i w Holandii.
Zmarł w opinii świętości. Diecezjalny proces beatyfikacyjny rozpoczął się 28 lutego 2005 w Madrycie.

</doc>
<doc id="1424827" url="https://pl.wikipedia.org/wiki?curid=1424827" title="Callsign">
Callsign



</doc>
<doc id="1424830" url="https://pl.wikipedia.org/wiki?curid=1424830" title="Jessica Stroup">
Jessica Stroup

Jessica Leigh Stroup (ur. 23 października 1986 w Anderson) − amerykańska aktorka i modelka. Grała między innymi w filmach "Ted", "", oraz serialach "The Following", "Iron Fist".
Życiorys.
Stroup urodziła się w Anderson (Karolina Południowa), ale dzieciństwo spędziła w Charlotte (Karolina Północna). Koleżanką jej matki była Miss North Carolina i zachęciła Jessicę do bycia modelką. Jessica ukończyła Providence High School w 2004 roku. Jako 17-latce zaoferowano jej stypendium w University of Georgia, ale odmówiła, aby zacząć karierę aktorską. Potem przeprowadziła się do Los Angeles, gdzie obecnie mieszka. Prywatnie związana z Dustinem Milliganem.
Kariera.
Stroup zaczęła karierę modelki w wieku 15 lat, a aktorki w wieku 18 lat. Pierwszą rolę dostała na stacji Nickelodeon w serialu młodzieżowym Nieidealna. Następnie Stroup dostała małą rolę w CBS TV movie Vampire Bats. Również dostała główną rolę w filmie "Southern Comfort". Jessica miała zagrać Zoe w "Koszmarze kolejnego lata", ale musiała odmówić ze względu na inne plany. Zgodnie z IMDb, Stroup poszła na audycje do horroru "Prima aprilis" (2008). W 2008 dołączyła do "90210" jako Erin Silver, młodsza siostra Davida Silvera i Kelly Taylor.
W 2007 zagrała w dalszym ciągu filmu "Wzgórza mają oczy". W 2008 roku zagrała w przeróbce filmu "Bal maturalny" jako Claire. Pojawiła się również w filmie "Poza kontrolą" i "Te święta".

</doc>
<doc id="1424832" url="https://pl.wikipedia.org/wiki?curid=1424832" title="Severe Torture">
Severe Torture

Severe Torture – holenderska grupa muzyczna wykonująca brutal death metal. Zespół powstał 1997 roku w Boxtel.

</doc>
<doc id="1424844" url="https://pl.wikipedia.org/wiki?curid=1424844" title="Zofia Zwolińska">
Zofia Zwolińska

Zofia Zwolińska, z d. Czwarno (ur. 9 maja 1949 w Warszawie) – polska lekkoatletka - sprinterka i płotkarka. Brązowa medalistka halowych mistrzostw Europy (1975) w biegu sztafetowym 4 x 2 okrążenia.
Kariera sportowa.
Była zawodniczką Gwardii Warszawa.
Jej największym sukcesem w karierze był brązowy medal halowych mistrzostw Europy (1975) w sztafecie 4 x 2 okrążenia (z Genowefą Nowaczyk, Krystyną Kacperczyk i Danutą Piecyk). Reprezentowała Polskę na zawodach Pucharu Europy w 1975 (w półfinale i finale - w obu startach w sztafecie 4 x 400 m, odpowiednio miejsca pierwsze i siódme) oraz 1977 (tylko w półfinale, w sztafecie 4 x 100 m - 1 m.).
Na mistrzostwach Polski seniorek na otwartym stadionie zdobyła 7. medali, w tym cztery srebrne i trzy brązowe: w biegu na 400 m - srebrny (1975) i brązowy (1976); w biegu na 400 m ppł - srebrny w 1974 i 1975 oraz brązowy w 1977; w sztafecie 4 x 400 m - srebrny w 1979 i brązowy w 1970. Na halowych mistrzostwach Polski seniorek wywalczyła sześć medali, w tym trzy srebrne i trzy brązowe: w biegu na 400 m - srebro w 1975 1976 oraz brąz w 1973 i 1974; w biegu na 800 m - srebro w 1978 i brąz w 1980.
Rekordy życiowe: 200 m - 24.40 (22.05.1976), 400 m - 53.20 (3.08.1975), 400 m ppł - 58.49 (23.08.1975). W tej ostatniej konkurencji posiadała także dziewiąty wynik na świecie w 1973 (60,2 - 11.08.1973).

</doc>
<doc id="1424845" url="https://pl.wikipedia.org/wiki?curid=1424845" title="Dafnis i Chloe">
Dafnis i Chloe

Dafnis i Chloe (gr. Δάφνιν καὶ Χλόην, "Daphnin kai Chloēn") – najbardziej znany antyczny romans grecki autorstwa Longosa. Nie zachowały się żadne informacje życiu autora, nie wiadomo też nic o jego innych dziełach.
Nieustalony czas życia autora uniemożliwia też datowanie utworu. Akcja utworu rozgrywa się pod koniec II wieku, musiał więc on powstać po tym czasie.
Fabuła.
Utwór składa się 4 ksiąg. Akcja toczy się w całości na wyspie Lesbos.
Utwór opowiada o rozkwicie miłości pomiędzy dwójką młodych pastuszków, Dafnisem i Chloe, oraz o przeszkodach, które czekają ich na drodze do jej spełnienia.

</doc>
<doc id="1424848" url="https://pl.wikipedia.org/wiki?curid=1424848" title="Nan Wood Honeyman">
Nan Wood Honeyman

Nan Wood Honeyman (ur. 15 lipca 1881 roku – zm. 10 grudnia 1970 roku) – amerykańska polityk związana z Partią Demokratyczną.
W latach 1937–1939 przez jedną dwuletnią kadencję Kongresu Stanów Zjednoczonych reprezentowała trzeci okręg wyborczy w stanie Oregon w Izbie Reprezentantów Stanów Zjednoczonych. Była pierwszą kobietą w stanie Oregon wybraną do Izby Reprezentantów.

</doc>
<doc id="1424851" url="https://pl.wikipedia.org/wiki?curid=1424851" title="Wydział Nauk Technicznych Uniwersytetu Warmińsko-Mazurskiego">
Wydział Nauk Technicznych Uniwersytetu Warmińsko-Mazurskiego

Wydział Nauk Technicznych Uniwersytetu Warmińsko-Mazurskiego (WNT) – wydział Uniwersytetu Warmińsko-Mazurskiego w Olsztynie kształcący w trybie stacjonarnym i niestacjonarnym na kierunkach:
Historia Wydziału.
Wydział Nauk Technicznych powstał 1 września 1999 roku na nowo utworzonym Uniwersytecie Warmińsko-Mazurskim w Olsztynie. W skład nowo utworzonego Wydziału weszły dwa byłe Wydziały będące wcześniej w strukturze Akademii Rolniczo-Technicznej w Olsztynie, tj. Wydział Budownictwa Lądowego oraz Wydział Mechaniczny, a także wchodzący wcześniej w skład Wyższej Szkoły Pedagogicznej Instytut Wychowania Technicznego.
Wydział posiada pełne prawa akademickie do nadawania stopnia naukowego doktora i doktora habilitowanego w dziedzinie nauk rolniczych w dyscyplinie inżynieria rolnicza oraz do nadawania stopnia naukowego doktora w dziedzinie nauk technicznych w dyscyplinie budowa i eksploatacja maszyn.
Władze Wydziału.
"Źródło": 
Opis kierunków.
Energetyka to kierunek techniczny, kształcący w zakresie m.in.: budownictwa, siłowni wiatrowych, materiałów naturalnych, źródeł energii. Absolwent będzie znał sposoby wykorzystania nośników energii. Studia stacjonarne:
Inżynieria bezpieczeństwa kształci z zakresu wiedzy o zagrożeniach bezpieczeństwa naturalnego, cywilizacyjnego i terrorystycznego, umiejętność rozpoznawania zagrożenia, metody komputerowego wspomagania zarządzania bezpieczeństwem oraz unormowania prawne dotyczące bezpieczeństwa cywilnego. Prowadzone są studia stacjonarne:
Mechanika i budowa maszyn przygotowuje absolwenta do samodzielnego formułowania, analizowania oraz rozwiązywania problemów inżynierskich z zakresu projektowania, wytwarzania i eksploatacji maszyn i urządzeń. Program studiów przygotowuje wykwalifikowanych specjalistów łącząc znajomość technologii, organizacji produkcji, nowoczesne metody i techniki wytwarzania z wykorzystaniem wspomagania komputerowego, niezbędnego do sterowania procesami w celu poprawy ich efektywności. Prowadzone są studia stacjonarne:
oraz studia niestacjonarne:
Mechatronika kształci w zakresie sterowania, informatyki, elektroniki, sensoryki i analizy sygnałów, automatyki oraz inżynierii mechanicznej. Rozwija też umiejętności matematyczno-fizyczno-chemiczne. Program nastawiony jest na wykorzystywanie teoretycznej wiedzy w praktyce, w dobrze wyposażonych laboratoriach mechatronicznych. Prowadzone są studia stacjonarne:
Technika rolnicza i leśna jest kierunkiem o charakterze techniczno - rolniczym. Absolwenci tego kierunku posiadają szeroki zakres wiedzy technicznej, uzupełnionej wiadomościami z dziedziny rolnictwa, leśnictwa i ekologii. Prowadzone są studia stacjonarne:
oraz studia niestacjonarne:
Na Wydziale prowadzone są także studia doktoranckie (III stopnia) w dyscyplinach: budowa i eksploatacja maszyn oraz inżynieria rolnicza.
Struktura organizacyjna.
Katedry:
Centra:
Studenckie Koła Naukowe.
Na Wydziale Nauk Technicznych funkcjonuje wiele kół naukowych pozwalających studentom rozwijać swoje zainteresowania:

</doc>
<doc id="1424854" url="https://pl.wikipedia.org/wiki?curid=1424854" title="Jango Gliwice">
Jango Gliwice



</doc>
<doc id="1424855" url="https://pl.wikipedia.org/wiki?curid=1424855" title="Najlepszy Dorosły Pies/Suka/Junior w Rasie">
Najlepszy Dorosły Pies/Suka/Junior w Rasie

Najlepszy Dorosły Pies w Rasie, Najlepsza Dorosła Suka w Rasie, Najlepszy Junior w Rasie to tytuły, jakie były w latach 2005-2008 nadawane podczas Wystawy Psów Rasowych najlepszym psom z rasy. Tytuł Najlepszy Dorosły Pies w Rasie sędzia nadawał jednemu psu, który otrzymał ocenę doskonałą z lokatą pierwszą wybranemu z klas pośredniej, otwartej, użytkowej lub championów, podobnie w przypadku suk. Tytuł Najlepszego Juniora w Rasie nadawany jest psu lub suce, które w swoich klasach otrzymały tytuł Zwycięzca Młodzieży. Najlepszy dorosły pies, suka, junior oraz psy z klasy weteranów, które uzyskały lokatę pierwszą i ocenę doskonałą mogły brać udział w porównaniu o tytuł Best of Breed.

</doc>
<doc id="1424857" url="https://pl.wikipedia.org/wiki?curid=1424857" title="Najlepszy Junior w Rasie">
Najlepszy Junior w Rasie



</doc>
<doc id="1424858" url="https://pl.wikipedia.org/wiki?curid=1424858" title="Zwycięzca Młodzieży (wystawa psów)">
Zwycięzca Młodzieży (wystawa psów)

Zwycięzca Młodzieży to tytuł który sędzia może nadać podczas Wystawy Psów Rasowych jednemu psu i jednej suce wystawianym w klasie młodzieży w danej rasie, pod warunkiem, że otrzymają ocenę doskonałą z lokatą pierwszą. Zwycięzcy Młodzieży mogą brać udział w porównaniu o tytuł Najlepszy Junior w Rasie.

</doc>
<doc id="1424859" url="https://pl.wikipedia.org/wiki?curid=1424859" title="Marta Skrzypińska">
Marta Skrzypińska

Marta Skrzypińska (ur. 29 czerwca 1949) – polska lekkoatletka - sprinterka oraz płotkarka, medalistka mistrzostw Polski i halowych mistrzostw Europy.
Kariera sportowa.
Była zawodniczką Polonia Warszawa.
W 1973 została brązową medalistką halowych mistrzostw Europy w sztafecie 4 × 2 okrążenia (z Danutą Manowiecką, Krystyną Kacperczyk i Danutą Piecyk) - Polki były jednak ostatnim z trzech startujących zespołów.
Na mistrzostwach Polski na otwartym stadionie zdobyła dwa medale: srebrny w sztafecie 4 × 400 metrów w 1970 i brązowy w sztafecie 4 × 100 metrów w 1969. W 1973 została halową wicemistrzynią Polski w biegu na 400 metrów.
Rekordy życiowe: 

</doc>
<doc id="1424860" url="https://pl.wikipedia.org/wiki?curid=1424860" title="Patrick Dupond">
Patrick Dupond

Patrick Dupond (ur. 14 marca 1959 w Paryżu, zm. 5 marca 2021) – francuski tancerz i aktor.
Życiorys.
Wczesne lata.
Jego ojciec opuścił dom rodzinny w jego wczesnym dzieciństwie. Miał zwykłe i skromne dzieciństwo, wychowywany przez matkę i jej towarzysza. Spędzał większość czasu ze swoimi przyjaciółmi na ulicach Paryża. Jego matka zapisała go do klubu piłkarskiego, a następnie na kursy judo. Jednak Patrick Dupond bardziej zainteresowany był kursem tańca klasycznego. Jego możliwości taneczne zostały szybko zauważone i pod koniec 1967 został przyjęty do szkoły baletowej. W latach 1970-75 uczył się tańca w Paryskiej Szkole Baletowej Opery, biorąc również prywatne lekcje pod kierunkiem Maxa Bozzoniego.
Kariera.
W wieku szesnastu lat, w dniu 14 marca 1975 dołączył do zespołu Opery Narodowej w Paryżu jako stażysta. Rok później zdobył złoty medal w Międzynarodowym Konkursie Baletu '76 w Warnie w Bułgarii. A wśród jego najlepszych ról jest m.in. Albert – książę śląski, ukochany Giselle w drugim akcie "Giselle", książę Zygfryd w trzecim akcie "Jezioro łabędzie", Basilio w Jules’a Masseneta "Don Kichot", Romeo i Mercutio w "Romeo i Julia", Lander w "Etiudy". W 1978 stał się pierwszym tancerzem.
Tańczył w spektaklach: "Nana" (1976), "Cztery pory roku" (1977), "Sen nocy letniej" (1982), "Na krawędzi przepaści" Alvina Aileya (1983), "Salomé" Maurice’a Béjarta (1986), "Taniec na Gathering" Jerome'a Robbinsa (1992), "Till Eulenspiegel" (1993/1994), "Kurozuka" Maurice’a Béjarta (1995), "Cztery pory roku" Jerome'a Robbinsa (1996), "Suita tańców" Jerome’a Robbinsa (1996), i "IX Symfonia" Maurice'a Béjarta (1996).
Wystąpił w jednym z odcinków serialu muzycznego Antenne-2 "Przewidzenie muzyka" ("Il était un musicien", 1979) jako Nijinski oraz dramacie "Ona tańczy samotnie" ("She Dances Alone", 1981) u boku Maxa von Sydow. Zagrał tytułową postać w telewizyjnej adaptacji bajki Charles'a Perraulta "Kot w butach" ("Le Chat botté", 1986). Debiutował na dużym ekranie rolą Chico w thrillerze "Tańcząca machina" ("Dancing Machine", 1990) z Alainem Delonem jako starzejącym się tancerzem podejrzanym o spowodowanie śmierci trzech tancerek. Zasiadał w jury konkursu głównego na 50. MFF w Cannes (1997).
W 2007 i 2008 był jurorem w programie "La France a un incroyable talent".
Życie prywatne.
Od 2004 związał się z Leïlą Da Rochą, byłą zawodową koszykarką, potem tancerką orientalną.

</doc>
<doc id="1424866" url="https://pl.wikipedia.org/wiki?curid=1424866" title="Doskonała (wystawa psów)">
Doskonała (wystawa psów)

Doskonała "(dosk.)" – najwyższa ocena przyznawana podczas Wystaw Psów Rasowych. Ocenę doskonałą może otrzymać pies, który jest bliski ideałowi wzorca rasy. Aby otrzymać ocenę doskonałą pies musi być w doskonałej kondycji, wykazywać harmonię oraz klasę w ruchu i postawie, a także psychice. Pies otrzyma ocenę doskonałą, jeżeli jego zalety będą znacznie ważniejsze niż drobne wady, ważne są również cechy charakterystyczne dla płci psa.
Psy, które otrzymają ocenę doskonałą i zajmą lokaty od pierwszej do trzeciej otrzymają medale lub rozety (w odpowiednich kolorach złoty, srebrny i brązowy).

</doc>
<doc id="1424868" url="https://pl.wikipedia.org/wiki?curid=1424868" title="Phyllobates aurotaenia">
Phyllobates aurotaenia

Phyllobates aurotaenia – gatunek płaza z rodziny drzewołazów (Dendrobatidae).
Morfologia.
Jest to czarna żaba z dwoma pasami koloru pomarańczowego, zielonego lub żółtego idącymi od talii przez oczy aż do pyszczka, gdzie się łączą.
Rozmnażanie.
Liczba jaj: 12–28.
Występowanie.
Występuje jedynie w Kolumbii.
Status.
Jest liczny, ale jego liczebność zmniejsza się.

</doc>
<doc id="1424872" url="https://pl.wikipedia.org/wiki?curid=1424872" title="Vanguard (pancernik 1946)">
Vanguard (pancernik 1946)



</doc>
<doc id="1424876" url="https://pl.wikipedia.org/wiki?curid=1424876" title="Zenon Suszycki">
Zenon Suszycki

Zenon Turczynowicz Suszycki (ur. 8 grudnia 1840 w Juliampol, zm. 11 maja 1912 w Boguchwale) – inżynier górnictwa, uczestnik walk niepodległościowych, powstaniec styczniowy, fundator Zakładu Naukowego w Boguchwale.
Życiorys.
Urodzony 8 grudnia 1840 w Juliampolu na Litwie. Absolwent Wydziału Matematyczno-Fizycznego w Moskwie, był zatrudniony w Skarbowo-Techniczym Urzędzie w powiecie borysowskim w guberni mińskiej. Mając 23 lata z Borysońska poszedł do powstania styczniowego. Ranny w bitwie pod Władykami (gub. wilejska), przedostał się za granicę. W Paryżu wstąpił do Wyższej Szkoły Górniczej "Ecole des Mines", w której w 1870 uzyskał tytuł inżyniera górnictwa. Jego żoną była Wanda Suszycka. W 1885 zorganizował na terenie kopalni ropy w Ropiance koło Dukli pierwszą w Polsce zawodową szkołę wiertniczą – o nazwie "Praktyczna Szkoła Wiercenia Kanadyjskiego". Był jej nie tylko organizatorem, ale i kierownikiem. W 1887 objął zarząd i kierownictwo kopalni Bóbrka. Pełnił funkcję dyrektora i nauczyciela w "Praktycznej Szkole Wiercenia Kanadyjskiego", którą w 1888 r. przeniósł z Ropianki do Wietrzna, gdzie nadzorował kopalnię. 
W 1893, po wykupieniu kopalni Bóbrka, ustąpił ze stanowiska, rozwijając nadal w przemyśle naftowym działalność organizacyjną i handlową. Doszedł do wielkiej fortuny dzięki pracy w przemyśle naftowym, a zdobyte pieniądze zainwestował w majątek ziemski w Boguchwale – który postanowił przeznaczyć na fundację naukowo-rolniczą. W 1901 majątek boguchwalski przeszedł w ręce inż. Zenona Suszyckiego. Został fundatorem Naukowego Zakładu Gospodarczego im. Zenona i Wandy Suszyckich w Boguchwale dzięki żonie Wandzie z Zawadzkich (1844-1921), która po jego śmierci 11 maja 1912 w Boguchwale zrealizowała jego prośbę. Oboje zostali pochowani w kaplicy grobowej na cmentarzu w Boguchwale. Mieli córkę Marię Angerman.

</doc>
<doc id="1424877" url="https://pl.wikipedia.org/wiki?curid=1424877" title="Danuta Manowiecka">
Danuta Manowiecka

Danuta Krystyna Manowiecka (ur. 31 października 1953) – polska lekkoatletka, sprinterka, mistrzyni, rekordzistka i reprezentantka Polski, medalistka halowych mistrzostw Europy.
Kariera sportowa.
Była zawodniczka Skry Warszawa.
W 1973 została brązową medalistką halowych mistrzostw Europy w sztafecie 4 x 2 okrążenia (z Martą Skrzypińską, Krystyną Kacperczyk i Danutą Piecyk) - Polki były jednak ostatnim z trzech startujących zespołów. Reprezentowała także Polskę w półfinale Pucharu Europy w lekkoatletyce w 1973, zajmując 3. miejsce w sztafecie 4 x 400 metrów, z rekordem Polski, 3:28,8.
Na mistrzostwach Polski na otwartym stadionie zdobyła sześć medali w sztafecie 4 x 400 metrów: złote w 1974 i 1975, srebrne w 1969, 1971 i 1973 oraz brązowy w 1976. Najlepsze miejsce indywidualnie zajęła w biegu na 400 metrów w 1973 i 1976 (czwarte).
4 sierpnia 1973 poprawiła rekord Polski w sztafecie 4 x 400 metrów (3:28,8 - w półfinale zawodów Pucharu Europy.
Rekordy życiowe: 400 m - 54,29 (28.07.1973), 800 m - 2:07,0 (15.08.1973).

</doc>
<doc id="1424879" url="https://pl.wikipedia.org/wiki?curid=1424879" title="Muzeum Bodego">
Muzeum Bodego

Muzeum im. Bodego (niem. "Bode-Museum") – muzeum w Berlinie, położone na tzw. Wyspie Muzeów. Neobarokowy budynek został wzniesiony w latach 1897–1904 na podstawie projektu królewskiego architekta Ernsta von Ihne. Pierwsza nazwa muzeum została nadana na cześć cesarza Fryderyka III – Muzeum Cesarza Fryderyka. W latach 50. XX wieku muzeum nadano imię pierwszego dyrektora generalnego berlińskich muzeów królewskich Wilhelma von Bode (1845-1929).
Najważniejsze zbiory.
&lt;br&gt;

</doc>
<doc id="1424880" url="https://pl.wikipedia.org/wiki?curid=1424880" title="GLAAD">
GLAAD

GLAAD (dawniej Gay &amp; Lesbian Alliance Against Defamation) – amerykańska organizacja LGBT, której celem jest eliminowanie homofobii oraz dyskryminacji przez wzgląd na orientację seksualną i tożsamość płciową w mediach, a także promowanie zrozumienia, akceptacji i równości.
Organizacja powstała w 1985 w Nowym Jorku w odpowiedzi na – zdaniem jej założycieli – szkalujące i skupiające się na wywołaniu sensacji przedstawienie epidemii AIDS przez „New York Post”. Od momentu powstania stawia sobie za cel doprowadzenie do przedstawiania osób LGBT w mediach w rzetelny i pełen szacunku sposób, który podkreślałby różnorodność społeczności LGBT. Dąży do zapewnienia sprawiedliwego i dokładnego relacjonowania i przedstawiania osób LGBT we wszystkich aspektach mediów, w tym gazet, magazynów, filmów, telewizji i radia. W ramach tych wysiłków grupa odpowiada na nieodpowiednie i dyskryminujące wizerunki osób LGBT i prowadzi działalność edukacyjną wobec pracowników środków masowego przekazu za pomocą przewodników po stosownym języku i terminologii.
Od 1990 organizacja przyznaje indywidualnym osobom i projektom medialnym nagrody GLAAD Media Awards za „sprawiedliwe przedstawienie osób LGBT w mediach”. W październiku 2016 wydała 10. edycję swojego przewodnika dla mediów na temat osób LGBT ().
Do marca 2013 nazwa „GLAAD” była skrótem od „Gay &amp; Lesbian Alliance Against Defamation”, ale stała się nazwą nadrzędną ze względu na jej inkluzywność problemów biseksualnych i transgenderycznych.

</doc>
<doc id="1424881" url="https://pl.wikipedia.org/wiki?curid=1424881" title="Wydział Nauki o Żywności Uniwersytetu Warmińsko-Mazurskiego">
Wydział Nauki o Żywności Uniwersytetu Warmińsko-Mazurskiego

Wydział Nauki o Żywności Uniwersytetu Warmińsko-Mazurskiego (WNŻ, noże) – wydział Uniwersytetu Warmińsko-Mazurskiego w Olsztynie kształcący na kierunkach:
oraz makrokierunku:
Opis kierunków.
Na makrokierunku Gastronomia - sztuka kulinarna prowadzone są studia stacjonarne:
Studenci Inżynierii chemicznej i procesowej zdobywają wiedzę z zakresu inżynierii procesów jednostkowych w przemyśle spożywczym, projektowania maszyn i urządzeń przemysłu spożywczego oraz przemian biologiczno-chemicznych w przetwórstwie żywności. Na Wydziale prowadzone są studia stacjonarne:
Kierunek Technologia żywności i żywienie człowieka pozwala studentom zdobywanie wiedzy techniczno-technologicznej z elementami inżynierii, kształtowania bezpieczeństwa i oceny jakości żywności, ekonomiki oraz nauk żywieniowych. Absolwenci są specjalistami w zakresie przetwarzania, utrwalania, przechowywania i kontroli jakości żywności oraz zasad prawidłowego żywienia. Oferowane są studia stacjonarne: 
oraz studia niestacjonarne:
Studenci Towaroznawstwa zdobywają wiedzę z zakresu analizy ekonomicznej niezbędnej w sterowaniu jakością w przemyśle, poznają kryteria oceny surowców i produktów oraz kontroli procesów technologicznych. Absolwenci są przygotowani do pracy w różnych segmentach gospodarki, a zwłaszcza w przemyśle spożywczym, handlu, transporcie, oddziałach kontroli towarowo-celnej. Kierunek kształci również specjalistów z zakresu organizacji usług turystycznych, hotelarskich oraz gastronomicznych. Prowadzone są studia I i II stopnia (inżynierskie i magisterskie). Prowadzone są studia stacjonarne: 
oraz studia niestacjonarne:
Struktura organizacyjna.
Katedry:
Władze Wydziału.
Dziekan i prodziekani na kadencję 2008-2012:
Historia Wydziału.
Wydział Nauki o Żywności swój początek wziął od utworzonego w 1945 r. Wydziału Mleczarsko-Serowarskiego w Państwowej Wyższej Szkole Gospodarstwa Wiejskiego w Cieszynie. W 1950 r. jako Wydział Mleczarski współtworzył powołaną Wyższą Szkołę Rolniczą w Olsztynie. Wraz z rozwojem olsztyńskiej Uczelni Wydział przechodził kolejne etapy rozwoju. W 1965 r. Wydział uzyskał uprawnienia do nadawania stopnia doktora nauk technicznych, a w roku 1966 zmienił nazwę na Wydział Technologii Mleczarskiej i Żywności. Następnie w 1978 Wydział uzyskał prawo do nadawania stopnia doktora habilitowanego nauk technicznych z zakresu technologii żywności. W roku 1988 zmieniono prawo do nadawania stopnia doktora habilitowanego nauk technicznych z zakresu technologii żywności, na prawo nadawania stopnia doktora habilitowanego nauk rolniczych z zakresu technologii żywności. W roku 1992 zmieniono prawo nadawania stopnia doktora nauk rolniczych z zakresu technologii żywności na prawo do nadawania stopnia doktora nauk rolniczych z zakresu technologii żywności i żywienia. W roku akademickim 1998/1999 uruchomiono na Wydziale kształcenie na nowym kierunku Towaroznawstwo. W 1998 roku Wydział, jako pierwszy w kraju, zmienił nazwę na Wydział Nauki o Żywności, a w roku 1999 wszedł w struktury nowo utworzonego Uniwersytetu Warmińsko-Mazurskiego. W tym samym roku dokonało się kolejne poszerzenie oferty kształcenia Wydziału o trzeci kierunek: Inżynieria chemiczna i procesowa. Z kolei w 2011 r. wspólnie z Wydziałami Bioinżynierii Zwierząt oraz Kształtowania Środowiska i Rolnictwa uruchomiono makrokierunek Gastronomia - sztuka kulinarna.
W latach 1978-1981 dziekanem Wydziału Technologii Żywności ART w Olsztynie był prof. Jan Kisza.

</doc>
<doc id="1424883" url="https://pl.wikipedia.org/wiki?curid=1424883" title="Samppa Hirvonen">
Samppa Hirvonen



</doc>
<doc id="1424889" url="https://pl.wikipedia.org/wiki?curid=1424889" title="Drumstein">
Drumstein

Drumstein – założony w 2006 roku w Poznaniu polski zespół muzyczny wykonujący muzykę z pogranicza rocka, folku, reggae, ska i rocka psychodelicznego. Charakterystyczną cechą zespołu jest bogate instrumentarium oparte na dużej ilości instrumentów perkusyjnych.
Począwszy od dnia założenia zespół intensywnie koncertuje w całej Polsce. Kapela wystąpiła na wielu festiwalach, m.in. na Folkovej Fieście w Ząbkowicach Śląskich czy na Digde-Village w niemieckim Krumke. W 2007, na zaproszenie grupy Carrantuohill, zespół wystąpił na małej scenie folkowej podczas XIII Przystanku Woodstock. Występ spotkał się z niezwykle ciepłym przyjęciem zgromadzonych na imprezie fanów: w głosowaniu na Złotego Bączka, nagrodę za najlepszy występ podczas festiwalu, zespół zajął nieoczekiwanie drugie miejsce, przegrywając tylko z zespołem Acid Drinkers. Organizatorzy festiwalu w ostatniej chwili, na kilka tygodni przed rozpoczęciem XIV Przystanku Woodstock, postanowili uhonorować ten wynik, przyznając zespołowi specjalnego Złotego Bączka (tzw. "Złotego Bączka sceny folkowej").
W 2006 nagrany przez Drumstein utwór "Czekolada" został umieszczony na składance "The best of Polish Etno &amp; Smooth Jazz".

</doc>
<doc id="1424890" url="https://pl.wikipedia.org/wiki?curid=1424890" title="Full Metal Panic! The Second Raid">
Full Metal Panic! The Second Raid



</doc>
<doc id="1424898" url="https://pl.wikipedia.org/wiki?curid=1424898" title="Spiral">
Spiral

Spiral – pięcioosobowa grupa muzyczna grająca muzykę z pogranicza post-rocka, dream popu oraz cięższych odmian muzyki. Zespół powstał w 2004 roku w Rzeszowie. W ich muzyce słychać fascynację takimi nurtami jak: post-rock, metal progresywny, trip hop, czy muzyka elektroniczna. Zespół znany jest z tego, że w poszukiwaniu nowych sposobów przekazu chętnie eksperymentuje. 
We wrześniu 2009 nakładem wytwórni „Ars Mundi” ukazała się debiutancka płyta LP zespołu zatytułowana „Urban Fable”.
W 2014 roku premierę ma drugi album LP zespołu zatytułowany "Cloud Kingdoms".
W 2015 roku zespół nagrywa utwór "Dive" na potrzeby składanki "The Landscape After The Flood Post-Rock.Pl Compilation".

</doc>
<doc id="1424903" url="https://pl.wikipedia.org/wiki?curid=1424903" title="Zofia Kołakowska">
Zofia Kołakowska

Zofia Kołakowska, po mężu Siennicka (ur. 20 września 1948 w Warszawie) – polska lekkoatletka, specjalizująca się w biegach na średnich dystansach, wicemistrzyni świata w biegu przełajowym (1970), srebrna medalistka Europejskich Igrzysk Halowych (1969) w sztafecie 1+2+3+4 okrążenia, brązowa medalistka halowych mistrzostw Europy (1970) w biegu na 800 metrów. Wielokrotna mistrzyni i reprezentantka Polski.
Kariera sportowa.
Była zawodniczką Spójni Warszawa.
Jej największymi sukcesami na arenie międzynarodowej były wicemistrzostwo świata w biegu przełajowym w 1970 (zawody organizowane przez International Cross Country Union), brązowy medal drużynowo na mistrzostwach świata w przełajach w 1975 (w zespole razem z Bronisławą Ludwichowską, Renatą Petlinowską, Celiną Magalą, Danutą Siemieniuk i Urszulą Prasek, indywidualnie zajęła 24. miejsce), srebrny medal Europejskich Igrzysk Halowych w 1969 w sztafecie 1+2+3+4 okrążenia, z czasem 4:52,3 (z Ireną Szewińską, Zdzisławą Robaszewską i Elżbietą Katolik) oraz brązowy medal halowych mistrzostw Europy w 1970 w biegu na 800 m, z czasem 2:07,6. Na Europejskich Igrzyskach Halowych w 1969 zajęła także 5 m. w biegu na 800 m, z wynikiem 2:10,8.
Ponadto reprezentowała Polskę na mistrzostwach Europy w 1969, odpadając jednak w biegach eliminacyjnych na 800 m i 1500 m, w półfinale i finale Pucharu Europy w 1970 w biegu na 1500 m (w półfinale 3 miejsce z wynikiem 4:29,6, w finale ostatnie 6. miejsce z czasem 4:22,0) oraz na mistrzostwach świata w biegach przełajowych w 1976 (37 miejsce, 5 miejsce drużynowo).
Na mistrzostwach Polski seniorów zdobyła 17 medali, w tym 9 złotych: w biegu na 800 m - złote medale w 1968 i 1969, srebrne medale w 1970 i 1972; w biegu na 1500 m - złote medale w 1968, 1969 i 1972, brązowe medale w 1970, 1971 i 1973; w sztafecie 4 x 100 m - złote medale w 1969 i 1970, brązowy medal w 1975; w biegach przełajowych - złote medale w 1969 i 1970, srebrne medale w 1968 i 1974. w 1973 zdobyła brązowy medal halowych mistrzostw Polski w biegu na 1500 m.
Była ośmiokrotną rekordzistą Polski w biegu na 1500 m. Pierwszy raz rekord ten poprawiła 12 września 1968, uzyskując wynik 4:34,4, następnie poprawiała go jeszcze sześć razy z rzędu, doprowadzając go do wyniku 4:21,3 (1 lipca 1970), a następnie 28 sierpnia 1971 jako pierwsza Polska zeszła poniżej 4 minut i 20 sekund, uzyskując rezultat 4:18,6. Ten ostatni rezultat jest także jej rekordem życiowym. Jej rekord życiowy na 800 m wynosi natomiast 2:05,8 i został ustanowiony 18 sierpnia 1972.
Była także rekordzistką Polski w sztafecie 3 x 800 metrów w barwach Spójni Warszawa, z wynikiem 6:52,5 (24.09.1967) i następnie 6:40,8 (17.10.1968). Ze Spójnią trzykrotnie poprawiała klubowy rekord Polski w sztafecie 4 x 400 metrów: 3:49,0 (16.08.1969), 3:48,8 (3.06.1970) i 3:45,0 (8.08.1970).
Jej mężem był lekkoatleta i trener Andrzej Siennicki

</doc>
<doc id="1424904" url="https://pl.wikipedia.org/wiki?curid=1424904" title="Nasr Ibn Ali">
Nasr Ibn Ali

Nasr Ibn Ali (razem z tytułami: Arslan Ilek Nasr Ibn Ali) (? - zm. 1012/1013) - władca Karachanidów, panujący od roku 998 do swojej śmierci, początkowo w Ferganie i Samarkandzie, a potem także w zdobytej na Samanidach Bucharze.
Był jednym z czterech synów Wielkiego Kagana Alego Ibn Musy. Już w roku 996 Nasr przedsięwziął wyprawę na terytorium Samanidów, zajmując Czacz. Emir Nuh wezwał na pomoc swojego nominalnego wasala, Sebüktigina, ten jednak ostatecznie porozumiał się z Nasrem, któremu w następnym roku udało się zająć cały basen Syr-darii wraz z Samarkandą. Po śmierci Alego Ibn Musy w roku 998 tytuł Wielkiego Kagana wraz z Siedmiorzeczem i Czaczem otrzymał jego najstarszy syn, Ahmad, Nasr dostał zaś Ferganę oraz swoje wcześniejsze zdobycze w Mawarannahrze. Występował on pod tytułem Ileka, a jego stolicą było miasto Uzgend. W roku 999 Nasr wyprawił się na stolicę Samanidów Bucharę i zdobył ją 23 października tego roku, nie napotykając oporu jej mieszkańców. Emir Abd al-Malik został przez niego pojmany i wywieziony do Uzgendu.
Jednak brat Abd al-Malika, Isma'il, uciekł z karachanidzkiej niewoli i zbierając resztki samanidzkich wojsk pokonał zarządzającego Samarkandą brata Nasra Dżafartigina i odbił Bucharę. W obliczu głównych sił Ileka Isma'il w roku 1001 wycofał się jednak do Chorasanu, skąd początkowo wyparł brata Mahmuda z Ghazny, następcy Sebüktigina, jednak w obliczu ghaznawidzkiej armii pod koniec 1001 roku wycofał się z Chorasanu. W tej sytuacji do tej pory spierający się o podział dziedzictwa Samanidów Mahmud i Nasr doszli w roku 1001 do porozumienia, zgadzając się na ustanowienie granicy pomiędzy Ghaznawidami i Karachanidami na Amu-darii, co zostało przypieczętowane małżeństwem Mahmuda z córką Nasra. W roku 1003 Isma'il powrócił do Mawarannahru z oddziałem tysiąca ludzi i uzyskując wsparcie Oguzów pobił Ileka Nasra, biorąc do niewoli osiemnastu karachanidzkich wodzów. Wkrótce jednak w jego obozie doszło do waśni na tle podziału zdobyczy i zwątpiwszy w lojalność swoich oddziałów Isma'il wycofał się za Amu-Darię, a następnie, po tym jak nie udało mu się osiągnąć porozumienia z dawnym wasalem Samanidów Mahmudem, aż do doliny Zarafszanu, gdzie zaczął ponownie jednoczyć swoich zwolenników, włącznie z Oguzami. W maju 1004 roku, dysponując znacznymi siłami, do których dołączył się jeszcze trzytysięczny kontyngent Samarkandy pod dowództwem Ibn Alamdara, Isma'il w bitwie pod Burnamadem, na granicy Sogdiany i Ustruszany, rozbił główne siły Ileka Nasra. Następnie próbował on usunąć z Ustruszany resztę karachanidzkich wojsk, jednak Ilekowi udało się je zebrać i wzmocnić posiłkami z Isfidżabu. Na równinie między Dizakiem a Chawasem w Ustruszanie Nasr zaatakował siły Isma'ila. Oguzowie, którzy w bitwie pod Burnamadem zagarnęli bogatą zdobycz, odmówili walki i powrócili do swoich koczowisk, zaś jeden z tureckich dowódców Samanidy wraz z czterotysięcznym oddziałem przeszedł na stronę Ileka, przesądzając tym samym ostatecznie o jego zwycięstwie. Isma'il ledwo uszedł z życiem i schronił się w Chorasanie. Wkrótce jednak po raz kolejny zmobilizował nowe siły i udał się do Mawarannahru, gdzie znowu poniósł klęskę na skutek zdrady swoich dowódców. Ostatecznie zginął on na początku 1005 roku zabity przez szajcha arabskiego plemienia u którego szukał schronienia.
W roku 1006, kiedy Mahmud przebywał w Multanie w Indiach, dwie armie Ileka Nasra zajęły Balch i Niszapur (w tym drugim mieście rozczarowani zachłannością poborców podatkowych Mahmuda miejscowi właściciele ziemscy powitali Karachanidów z radością). Mahmud zawrócił jednak z Multanu przez Afganistan i odrzucił armie Nasra z powrotem za Amu-Darię. W roku następnym Ilek Nasr powrócił, tym razem sprzymierzony ze swoim kuzynem, Jusufem Kadyr-chanem. Ostatecznie Mahmud w 1008 roku odniósł nad ich wojskami wielkie zwycięstwo w pobliżu Balchu. O wiktorii zdecydował atak opancerzonych słoni, które wzbudziły popłoch wśród nieznających tej broni karachanidzkich wojowników. Zawarty po bitwie traktat pokojowy stanowił powtórzenie układu z 1001 roku i także tym razem został on wzmocniony mariażem. Córka Mansura Ibn Alego, brata Ileka Nasra, poślubiła syna Mahmuda, Masuda. 
Mimo skromnego tytułu Ileka Nasr był najbardziej wpływowym spośród synów Alego Ibn Musy. Chociaż formalnie uznawał on swojego brata Ahmada za głowę dynastii, faktycznie był władcą niezależnym. Na swoich monetach pojawia się wraz z bratem, jako wasal swojego suwerena, dzielili oni także pomiędzy siebie dochód z niektórych apanaży, np. Chodżentu. W roku 1011/1012 Nasr zaatakował Ahmada, jednak już w następnym roku zmarł, a jego domena została podzielona pomiędzy członków dynastii, przy czym nie obyło się bez wojny pomiędzy Ahmadem i Mansurem.

</doc>
<doc id="1424906" url="https://pl.wikipedia.org/wiki?curid=1424906" title="Wydział Medycyny Weterynaryjnej Uniwersytetu Warmińsko-Mazurskiego">
Wydział Medycyny Weterynaryjnej Uniwersytetu Warmińsko-Mazurskiego

Wydział Medycyny Weterynaryjnej Uniwersytetu Warmińsko-Mazurskiego (WMW) – wydział Uniwersytetu Warmińsko-Mazurskiego w Olsztynie oferujący studia na kierunku:
Wydział znajduje się na terenie Kortowa II, obok Centrum Konferencyjnego, Biblioteki i Wydziału Humanistycznego.
Opis kierunku.
Studenci kierunku Weterynaria zdobywają wiedzę z zakresu chorób zwierząt, ich leczenia oraz profilaktyki, higieny produktów pochodzenia zwierzęcego oraz zajmowania się ochroną ludzi przed chorobami pochodzenia odzwierzęcego.
Na kierunku Weterynaria prowadzone są studia stacjonarne:
Władze Wydziału.
Dziekan i prodziekani na kadencję 2008-2012:
Historia Wydziału.
Początki Wydziału Medycyny Weterynaryjnej sięgają 1966 roku, kiedy to powołano przy ówczesnej Wyższej Szkole Rolniczej Oddział Weterynaryjny przy Wydziale Zootechnicznym (pierwszym dziekanem był prof. zw. dr. hab Stefan Tarczyński). 1 października 1966 r. studia na kierunku Weterynaria rozpoczęło 30 studentów, realizując 5,5-letni program kształcenia. Pozyskanie odpowiedniej kadry oraz bazy naukowo-dydaktycznej sprawiło, iż 1 września 1967 r. Oddział został przekształcony w samodzielny Wydział Weterynaryjny. Od początku istnienia Wydział rozwĳał się bardzo dynamicznie. W 1968 r. uzyskano uprawnienia do nadawania stopnia doktora, a w 1971 r. stopnia doktora habilitowanego nauk weterynaryjnych. Pozostając od 1972 r. w strukturach Akademii Rolniczo-Technicznej, Wydział Weterynaryjny we wrześniu 1994 r. zmienił nazwę na Wydział Medycyny Weterynaryjnej. Od 1 września 1999 r. Wydział, jako jedyny w Polsce, został włączony w struktury uniwersyteckie, współtworząc Uniwersytet Warmińsko-Mazurski w Olsztynie.
Wydział Medycyny Weterynaryjnej posiada uprawnienia do nadawania stopni naukowych: doktora habilitowanego i doktora w dziedzinie nauk weterynaryjnych w dyscyplinie: weterynaria. Prowadzi studia doktoranckie w zakresie nauk weterynaryjnych.
Zobacz też.
Zdzisław Larski

</doc>
<doc id="1424907" url="https://pl.wikipedia.org/wiki?curid=1424907" title="Zwycięzca Młodzieży">
Zwycięzca Młodzieży



</doc>
<doc id="1424908" url="https://pl.wikipedia.org/wiki?curid=1424908" title="Sandia National Laboratories">
Sandia National Laboratories

Sandia National Laboratories – amerykański instytut naukowo-badawczy w Albuquerque, zajmujący się badaniami naukowymi oraz opracowywaniem technologii w dziedzinie energii i broni nuklearnych. Sandia jest instytutem federalnym Rządu Stanów Zjednoczonych, na zlecenie jednak Departamentu Energii USA, zarządzany jest przez Sandia Corporation, będącą częścią koncernu Lockheed Martin.

</doc>
<doc id="1424910" url="https://pl.wikipedia.org/wiki?curid=1424910" title="Bardzo dobra (wystawa psów)">
Bardzo dobra (wystawa psów)

Bardzo dobra "(bdb)" – druga po doskonałej ocena, jaka może zostać przyznana psu/suce podczas Wystaw Psów Rasowych. Ocenę bardzo dobrą może otrzymać pies wysokiej klasy mający typowe cechy charakterystyczne dla danej rasy, mający odpowiednie proporcje i będący utrzymany w odpowiedniej kondycji. Przy ocenie bdb mogą być tolerowane nieliczne błędy niedotyczące budowy psa.
Psom z oceną bardzo dobrą przyznaje się lokaty, jednak nie przyznaje się medali, nawet gdy zajmą miejsce od 1 do 3.

</doc>
<doc id="1424911" url="https://pl.wikipedia.org/wiki?curid=1424911" title="Best of Group">
Best of Group



</doc>
<doc id="1424914" url="https://pl.wikipedia.org/wiki?curid=1424914" title="Pomnik Jana Pawła II w Szczecinie">
Pomnik Jana Pawła II w Szczecinie

Pomnik Jana Pawła II w Szczecinie – spiżowy posąg na postumencie z kostki granitowej, ustawiony na szczecińskich Jasnych Błoniach naprzeciw Pomnika Czynu Polaków, upamiętniający papieża Jana Pawła II i mszę odprawioną w tym miejscu 11 czerwca 1987 roku (III wizyta w Polsce).
Historia.
Gdy 11 czerwca 1987 roku papież Jan Paweł II odwiedził Szczecin w czasie III wizyty apostolskiej w Polsce (8–14 czerwca), odprawił mszę dla rodzin (homilia "Praca nad pracą w odniesieniu do praw i wymagań życia rodzinnego"), w której uczestniczyły setki tysięcy ludzi zgromadzonych na Jasnych Błoniach. Ołtarz polowy zbudowano obok Pomnika Czynu Polaków (istniejącego od roku 1979). Rozpoczynając homilię Jan Paweł II powiedział:
W 1995 roku wydarzenie upamiętniono nadaniem placowi imienia Jana Pawła II i ustawieniem pomnika. Powstanie pomnika zainicjował Urząd Miasta Szczecin. Autorem projektu spiżowego monumentu jest Czesław Dźwigaj, profesor Akademii Sztuk Pięknych w Krakowie, twórca podobnych pomników w Goleniowie, Nowym Wiśniczu i Policach. Współautorem pomnika Jana Pawła II na Jasnych Błoniach jest szczeciński architekt Stanisław Latour.
Ze względów architektonicznych pomnik nie został ustawiony na miejscu ołtarza polowego z roku 1987, lecz po przeciwnej stronie placu, w pobliżu budynku Urzędu Miasta. Postać papieża jest zwrócona w kierunku północnym, w stronę placu, na którym w roku 1987 zgromadzili się uczestnicy mszy, i w stronę pomnika Czynu Polaków. W niedużej odległości za tym pomnikiem i ołtarzem polowym trwała wówczas budowa Seminarium Duchownego. Kamień węgielny, pochodzący z bazyliki św. Piotra w Watykanie, Jan Paweł II poświęcił w czasie drugiej podróży do Polski (Jasna Góra, czerwiec 1983), a wmurował w fundamenty nowego seminarium wkrótce po zakończeniu mszy na Jasnych Błoniach (w 1992 roku podniósł Diecezję Szczecińsko-Kamieńską do rangi Archidiecezji).
Pomnik odsłonięto 18 czerwca 1995 roku. Jego poświęcenia dokonał nuncjusz apostolski arcybiskup Józef Kowalczyk, a w uroczystości uczestniczył prezydent Lech Wałęsa oraz członkowie Konferencji Episkopatu Polski z prymasem Józefem Glempem.
Po śmierci Jana Pawła II w 2005 roku wokół pomnika na Jasnych Błoniach gromadziły się tłumy szczecinian, by oddać hołd zmarłemu. W kolejne rocznice śmierci Jana Pawła II pod pomnikiem odbywają się uroczystości o charakterze religijnym i artystycznym.
Opis pomnika.
Spiżowy posąg ma ok. 4 metrów wysokości i waży ok. 6 ton.
Papież, ubrany w szaty pontyfikalne z paliuszem i infułą, został przedstawiony jako kroczący po falach Święty Piotr, z pastorałem pątniczym w ręku, błogosławiący, idący pod wiatr („wiatr od morza” – nawiązanie do pamiętnej homilii). Podstawa pomnika, wykonana z kostki granitowej, została zwieńczona pokrywą z blachy spiżowej, uformowanej na kształt fal.
Kształt poziomego przekroju zwieńczenia cokołu pomnika odpowiada kształtowi granic diecezji szczecińsko-kamieńskiej.
Z przodu cokołu znajduje się herb papieski, herb Szczecina (gryf) oraz cytat z homilii wygłoszonej w dniu pobytu w Szczecinie: 
Ze strony zachodniej umieszczono tablicę dedykacyjną z napisem: 

</doc>
<doc id="1424915" url="https://pl.wikipedia.org/wiki?curid=1424915" title="Wybitnie obiecująca (wystawa psów)">
Wybitnie obiecująca (wystawa psów)

Wybitnie obiecująca "(WO)" – najwyższa ocena przyznawana szczeniętom podczas Wystaw Psów Rasowych. W przypadku szczeniąt, które jeszcze są w fazie rozwoju trudno przyznawać ocenę szczegółową, sędzia może jedynie wydać ocenę dotyczącą psa na danym etapie rozwoju i w karcie oceny psa zaznaczyć elementy, które powinny jeszcze zostać wykształcone. Ocenę Wybitnie Obiecującą mogą dostać psy, które według sędziego będą osiągały sukcesy wystawowe.

</doc>
<doc id="1424916" url="https://pl.wikipedia.org/wiki?curid=1424916" title="Wybitnie obiecująca">
Wybitnie obiecująca



</doc>
<doc id="1424917" url="https://pl.wikipedia.org/wiki?curid=1424917" title="Niles Eldredge">
Niles Eldredge

Niles Eldredge (ur. 25 sierpnia 1943) – amerykański paleontolog i ewolucjonista.
Działalność i poglądy.
Wraz ze Stephenem J. Gouldem jest jednym z autorów koncepcji punktualizmu.
Specjalizuje się w badaniu ewolucji trylobitów, badał także schematy powtarzające się w historii życia, w celu zbadania, w jaki sposób wpływają one na przebieg ewolucji współcześnie. W 1972 z Gouldem opracował teorię punktualizmu, która była ku temu pierwszym kamieniem milowym. W swojej książce z 1999 "The Pattern of Evolution" stworzył kompleksową teorię (ang. "sloshing bucket"), szczegółowo określającą wpływ środowiska zewnętrznego na ewolucję.
Od 1969 pracuje jako kustosz w Amerykańskim Muzeum Historii Naturalnej. W maju 1998 został także głównym kustoszem Hall of Biodiversity AMNH. Jest autorem kilku książek dotyczących postępującego niszczenia środowiska naturalnego w świecie (m.in. "Life in the Balance"). Publikował również liczne książki i artykuły krytykujące koncepcję kreacjonizmu (m.in. "The Triumph of Evolution... And The Failure of Creationism"). W 2011 roku otrzymał nagrodę „Przyjaciela Darwina” ("Friend of Darwin") przyznawaną przez National Center for Science Education. Jest redaktorem naczelnym czasopisma „”.

</doc>
<doc id="1424918" url="https://pl.wikipedia.org/wiki?curid=1424918" title="Kietlice (województwo warmińsko-mazurskie)">
Kietlice (województwo warmińsko-mazurskie)

Kietlice (niem. "Kittlitz") – osada w Polsce, w województwie warmińsko-mazurskim, w powiecie węgorzewskim, w gminie Węgorzewo. Miejscowość należy do sołectwa Radzieje.
W latach 1975–1998 miejscowość należała administracyjnie do województwa suwalskiego.
Kietlice położone są na zachodnim brzegu Mamr, posiadają własny port jachtowy. Dojazd lądem od drogi Pniewo – Kamionek Wielki.
Nazwa.
28 marca 1949 r. ustalono urzędową polską nazwę miejscowości – Kietlice, określając drugi przypadek jako Kietlic, a przymiotnik – kietlicki.
Historia.
Przed II wojną światową Kietlice jako folwark należały do klucza majątków Lehndorffów w Sztynorcie. Po 1945 r. w miejscowości powstał PGR, który przed likwidacją PGR jako obiekt produkcyjny należał do Zakładu Rolnego w Pniewie. Osada po likwidacji PGR stanowi własność prywatną.

</doc>
<doc id="1424919" url="https://pl.wikipedia.org/wiki?curid=1424919" title="Special Needs">
Special Needs

Special Needs – singel zespołu Placebo. Trzeci z kolei promujący płytę "Sleeping with Ghosts", osiągnął 27 miejsce na zestawieniu najlepiej sprzedawanych singli w Wielkiej Brytanii (UK Singles Chart).
Teledysk do utworu przedstawia pusty basen oraz chłopaka i dziewczynę w oddzielnych przebieralniach uprawiających miłość z wyobrażeniami wzajemnych postaci.

</doc>
<doc id="1424929" url="https://pl.wikipedia.org/wiki?curid=1424929" title="Bruise Pristine">
Bruise Pristine

Bruise Pristine to pierwszy w historii singel zespołu rocka alternatywnego Placebo. Podczas pierwszej edycji w 1995 singel nie wszedł na listę przebojów. Ponownie wydany w 1997 roku osiągnął 14 miejsce w Wielkiej Brytanii. 
Spis utworów.
CD1 
CD2 

</doc>
<doc id="1424930" url="https://pl.wikipedia.org/wiki?curid=1424930" title="Lawrence Livermore National Laboratory">
Lawrence Livermore National Laboratory

Lawrence Livermore National Laboratory – jeden z czołowych amerykańskich instytutów naukowo badawczych w zakresie nauk stosowanych. Znajduje się w Livermore w stanie Kalifornia. Jest częścią National Nuclear Security Administration (NNSA), istniejącej w ramach Departamentu Energii Stanów Zjednoczonych. Od swojego założenia w 1952 roku do września 2007 roku instytut zarządzany był przez Uniwersytet Kalifornijski, aktualnie zaś na zlecenie Departamentu Energii zarządza nim Lawrence Livermore National Security, organizacja partnerska utworzona przez Uniwersytet Kalifornijski, firmy Bechtel, Babcock &amp; Wilcox, URS, oraz Battelle Memorial Institute wraz z Texas A&amp;M University System.
Lawrence Livermore Laboratory zajmuje się kwestiami konstrukcji broni jądrowej, w szczególności bezpieczeństwem jej przechowywania oraz innymi problemami związanymi z bezpieczeństwem Stanów Zjednoczonych, w tym zapobieganiem proliferacji broni jądrowej oraz możliwością użycia tego rodzaju broni przez organizacje terrorystyczne. Zatrudnia około 7000 pracowników, a jego roczny budżet to około 1,5 mld dolarów. Znajduje się w nim między innymi:

</doc>
<doc id="1424934" url="https://pl.wikipedia.org/wiki?curid=1424934" title="Adaptacjonizm">
Adaptacjonizm

Adaptacjonizm – pogląd w ramach ewolucjonizmu, przyjmujący, że wszelkie cechy fenotypowe organizmów mają charakter adaptacji i powstały w drodze doboru naturalnego.

</doc>
