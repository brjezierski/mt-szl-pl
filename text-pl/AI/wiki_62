<doc id="1424937" url="https://pl.wikipedia.org/wiki?curid=1424937" title="Sky 1">
Sky 1

Sky 1 (dawniej: "Sky One") – brytyjska stacja telewizyjna, której właścicielem jest British Sky Broadcasting. Została uruchomiona 26 kwietnia 1982 roku. Kanał ten dostępny jest w Wielkiej Brytanii i w Irlandii.
Jest dostępna na platformie cyfrowej Sky Digital na pozycji 106 oraz u operatorów telewizji kablowej Virgin Media na pozycji 121 i UPC Ireland na kanale 114.
Stacja ta posiada obecnie 1,0% udziałów (stan na marzec 2010).
Sky 1 HD.
Sky 1 HD (dawniej: "Sky One HD") – brytyjski kanał telewizyjny wysokiej rozdzielczości HDTV – High Definition, którego właścicielem jest British Sky Broadcasting. Został uruchomiony 22 maja 2006 roku.
Stacja ta dostępna jest za pośrednictwem platformy cyfrowej Sky Digital na pozycji 170.
Programy.
Sky1 emituje przeważnie programy ze stajni FOX-a. Jako jedyny kanał w Wielkiej Brytanii może pokazywać ostatnią serię animowanego serialu The Simpsons. Dawniej na Sky1 były emitowane audycje WWE (World Wrestling Entertainment), ale później zostały przeniesione do Sky3. Kanał emituje czasami starsze filmy wytwórni FOX.

</doc>
<doc id="1424939" url="https://pl.wikipedia.org/wiki?curid=1424939" title="Aleja Gwiazd Sportu we Władysławowie">
Aleja Gwiazd Sportu we Władysławowie

Aleja Gwiazd Sportu – pierwsza w Polsce aleja poświęcona sportowcom polskim i zagranicznym. Powstała z inicjatywy Jerzego Szczepankowskiego, Macieja Baranowskiego oraz burmistrza Władysławowa Adama Drzeżdżona.
Została utworzona w 2000 roku.
Zwyczaje.
Tradycyjnie, po zakończeniu uroczystości odsłonięcia nowych gwiazd odlanych z brązu, sportowcy otrzymują pamiątkową „gwiazdkę” w postaci albumu.
Następnie przechodzą do znajdującego się nieopodal Centralnego Ośrodka Sportu „Cetniewo” i zasadzają tam pamiątkowe drzewka.

</doc>
<doc id="1424943" url="https://pl.wikipedia.org/wiki?curid=1424943" title="Aranwë">
Aranwë



</doc>
<doc id="1424950" url="https://pl.wikipedia.org/wiki?curid=1424950" title="Fujiwarakyo">
Fujiwarakyo



</doc>
<doc id="1424956" url="https://pl.wikipedia.org/wiki?curid=1424956" title="Robert Finn (biskup)">
Robert Finn (biskup)

Robert William Finn (ur. 2 kwietnia 1953 r. w Saint Louis) – biskup katolicki, ordynariusz diecezji Kansas City-Saint Joseph w stanie Missouri w Stanach Zjednoczonych w latach 2005-2015.
Życiorys.
Ukończył archidiecezjalne seminarium duchowne i Angelicum w Rzymie.
Święcenia otrzymał 7 lipca 1979 i został prezbiterem archidiecezji Saint Louis. Zajmował się pracą duszpasterską, wykładał w średnich szkołach katolickich, był redaktorem gazety kościelnej "The St. Louis Reviev". .
9 marca 2004 prekonizowany koadiutorem z prawem następstwa dla diecezji Kansas City-St. Joseph, sakrę biskupią otrzymał 3 maja 2004 . 24 maja 2005 został ordynariuszem, zastępując bpa Raymonda Jamesa Bolanda.
W październiku 2011 został postawiony w akt oskarżenia w związku z zaniechaniem powiadomienia władz o pornografii dziecięcej na komputerze podległego mu księdza, co uczyniło go pierwszym biskupem w USA formalnie oskarżonym o zaniechania związane z przestępstwami seksualnymi wobec dzieci.
21 kwietnia 2015 papież Franciszek przyjął jego rezygnację z pełnionego urzędu, złożoną zgodnie z kanonem 401 § 2.

</doc>
<doc id="1424969" url="https://pl.wikipedia.org/wiki?curid=1424969" title="Parafia Wszystkich Świętych w Bełdowie">
Parafia Wszystkich Świętych w Bełdowie

Parafia Wszystkich Świętych w Bełdowie – parafia rzymskokatolicka w dekanacie aleksandrowskim archidiecezji łódzkiej.
Erygowana w 1526 przez abpa gnieźnieńskiego Jana Łaskiego.
Przy parafii swoją działalność prowadzi Katolickie Stowarzyszenie Młodzieży.

</doc>
<doc id="1424976" url="https://pl.wikipedia.org/wiki?curid=1424976" title="Robert Finn">
Robert Finn



</doc>
<doc id="1424977" url="https://pl.wikipedia.org/wiki?curid=1424977" title="Jan Mironowicz">
Jan Mironowicz

Jan Mikołaj Mironowicz (ur. w 1953 roku w Warszawie) – montażysta filmowy, członek Polskiego Stowarzyszenia Montażystów (PSM). 
Jest absolwentem Studium Montażu na Wydziale Radia i Telewizji Uniwersytetu Śląskiego w Katowicach. W latach 1974–1994 pracownik Telewizji Polskiej. W początkowym okresie zajmował się montażem programów telewizyjnych, reportaży oraz spektakli teatralnych. Lata 1990–1994 to montaż reklam i filmów promocyjnych. Po nawiązaniu współpracy z reżyserem Andrzejem Fidykiem wyspecjalizował się w montażu filmów dokumentalnych. W swojej filmografii ma ich ponad 50. Do najbardziej znanych należą: "Rosyjski Striptease (The Russian Striptease)", "Carnaval. The Biggest Party In The World", "Kiniarze z Kalkuty (Battus Bioscope)", "Taniec Trzcin".

</doc>
<doc id="1424978" url="https://pl.wikipedia.org/wiki?curid=1424978" title="Wyspa Reila">
Wyspa Reila



</doc>
<doc id="1424981" url="https://pl.wikipedia.org/wiki?curid=1424981" title="Dysplazja Mondiniego">
Dysplazja Mondiniego

Dysplazja Mondiniego – wada wrodzona ucha wewnętrznego polegająca na malformacji błędnika kostnego i błoniastego.
Anatomia patologiczna.
Cechami charakterystycznymi dysplazji Mondiniego są:
Powyższy obraz jest skutkiem zatrzymania rozwoju błędnika pomiędzy 45 a 70 dniem od zapłodnienia. 
Oprócz typowego obrazu dysplazji Modiniego wyróżnia się także postać pseudo-Mondini (ang. "Mondini-like dysplasia"), którą charakteryzują:
Postać ta wynika zatrzymania rozwoju błędnika pomiędzy 27 a 47 dniem od zapłodnienia
Objawy.
Objawy kliniczne wynikają z zaburzeń funkcji błędnika. Należą do nich:
Z powodu nieprawidłowej budowy błędnika kostnego w malformacjach Mondiniego może występować płynotok uszny, który skutkuje nawracającym bakteryjnym zapaleniem opon mózgowo-rdzeniowych. Dodatkowo dysplazja może powodować powstanie przetoki perylimfatycznej.
Może ona towarzyszyć zespołowi Pendreda, zespołowi CHARGE oraz mutacjami związanymi z malformacjami dłoni i stóp typu ektrodaktylii.
Malformacje po raz pierwszy opisał włoskiego anatom i lekarz Carlo Mondini w 1791 roku.

</doc>
<doc id="1425000" url="https://pl.wikipedia.org/wiki?curid=1425000" title="Lech Szaraniec">
Lech Szaraniec

Lech Szaraniec (ur. 2 marca 1940 w Iwanowicach Dużych) − polski historyk, muzealnik, nauczyciel akademicki, doktor nauk humanistycznych, organizator restytuowanego w 1984 Muzeum Śląskiego w Katowicach i jego dyrektor w latach 1984−2008, autor publikacji poświęconych historii, sztuce i kulturze Katowic i Górnego Śląska.
Życiorys.
Jest absolwentem liceum pedagogicznego (1957) oraz studiów historycznych na Wydziale Filologiczno-Historycznym Wyższej Szkoły Pedagogicznej w Katowicach (1966). Początkowo był nauczycielem w Szkole Podstawowej nr 35 w Katowicach-Ligocie. Po uzyskaniu w 1974 stopnia doktora nauk humanistycznych w zakresie historii na Wydziale Nauk Społecznych Uniwersytetu Śląskiego w Katowicach (rozprawa: "Załoga koncernu Hohenlohe i jej walka klasowa w latach 1905−1939"), pracował tam w latach 1975−1981 jako nauczyciel akademicki na stanowisku adiunkta, a następnie (w latach 1981−1984) był Kierownikiem Wydziału Kultury i Sztuki Urzędu Miejskiego w Katowicach. W 1984 został organizatorem i Dyrektorem Muzeum Śląskiego w Katowicach, zajmując to stanowisko do przejścia na emeryturę w 2008. W tym okresie dodatkowo prowadził w weekendy zajęcia dla studentów zaocznych na Uniwersytecie Śląskim. W 1988 ukończył Podyplomowe Studium Muzeologiczne na Uniwersytecie Jagiellońskim w Krakowie. 
Dyrektor Muzeum Śląskiego w Katowicach.
Będąc organizatorem i dyrektorem Muzeum Śląskiego (1 grudnia 1984 − 10 lutego 2008) opracował program działalności, pozyskał fachowe kadry (organizując ich muzeologiczne kształcenie na Uniwersytecie Jagiellońskim), nadzorował adaptację (w latach 1984−1992) tymczasowej siedziby w gmachu po Zakładach Drzewnych Przemysłu Węglowego przy al. Wojciecha Korfantego 3 na cele muzealne. Był również inicjatorem powołania w 1999 Komitetu Budowy Nowego Gmachu Muzeum Śląskiego. Z jego inicjatywy Muzeum Śląskie jako pierwsze w Polsce rozpoczęło stałą współpracę z Lwowską Galerią Sztuki (w 1994 podpisano umowę o współpracy kulturalnej i wymianie naukowej pomiędzy obiema instytucjami). W Katowicach zaprezentowano szereg wystaw z lwowskiej kolekcji (m.in. "Twórczość Jacka Malczewskiego" w 1996, "Kazimierz Sichulski. Malarstwo, rysunek, grafika" w 2000). Dzięki jego staraniom obrazy wypożyczane ze Lwowa poddane zostały konserwacji w muzealnej pracowni, co stanowi duży wkład w ratowanie polskiego dziedzictwa kulturowego za granicą. W okresie jego zarządzania Muzeum Śląskie było wielokrotnie nagradzane i wyróżniane w organizowanym przez Ministerstwo Kultury Konkursie na Wydarzenie Muzealne Roku − Sybilla. Lech Szaraniec był autorem m.in. cyklu wystaw z dziejów Śląska zrealizowanych w Muzeum Śląskim oraz wydawnictw poświęconych historii, sztuce i architekturze Katowic i Górnego Śląska. Przygotowywał i koordynował zakup w 2005 przez Muzeum Śląskie terenu byłej kopalni „Katowice”, ogłoszenie i przebieg międzynarodowego konkursu architektonicznego nowej siedziby placówki (rozstrzygniętego w 2007) oraz porozumienie z władzami województwa śląskiego i miasta Katowice w sprawie finansowania budowy nowego głównego gmachu (podpisane 2 listopada 2006). Doprowadził też do wpisania 7 lipca 2006 Muzeum Śląskiego do Państwowego Rejestru Muzeów i uzyskania przez nie statusu „muzeum rejestrowanego” (drugiego w województwie śląskim, po Muzeum Zamkowym w Pszczynie). 
Publikacje.
Lech Szaraniec jest autorem licznych publikacji propagujących wiedzę o Śląsku:
Działalność społeczna.
Jest członkiem Oddziału Górnośląskiego Stowarzyszenia Historyków Sztuki oraz Stowarzyszenia Muzealników Polskich, w którym pełnił funkcję Prezesa Oddziału Śląskiego. Był współzałożycielem (1970) i Zastępcą Przewodniczącego Katowickiego Towarzystwa Społeczno-Kulturalnego, członkiem i Sekretarzem Generalnym (od 1994) Górnośląskiego Towarzystwa Przyjaciół Nauk im. Walentego Roździeńskiego oraz Prezesem Zarządu Głównego Towarzystwa Przyjaźni Polsko-Rumuńskiej. Zasiadał w Radzie Ekspertów Śląskiego Towarzystwa Zachęty Sztuk Pięknych. W 2007 został członkiem Honorowego Komitetu Muzeum PRL-u w Rudzie Śląskiej.
Zaangażowanie polityczne.
W czasie wyborów prezydenckich 2005 był członkiem Śląskiego Honorowego Komitetu Poparcia Donalda Tuska.
Życie prywatne.
Jest synem Stefana Szarańca i Stefanii z domu Kowalik. Jego małżonką jest historyczka Krystyna Szaraniec (emerytowana Dyrektor Teatru Śląskiego w Katowicach), z którą ma syna Marka. Interesuje się i zajmuje m.in. fotografiką, kolekcjonowaniem kart pocztowych z okresu międzywojennego, uprawia malarstwo i pisze wiersze. Mieszka w Katowicach.

</doc>
<doc id="1425003" url="https://pl.wikipedia.org/wiki?curid=1425003" title="Parafia św. Michała Archanioła w Gdyni">
Parafia św. Michała Archanioła w Gdyni

Parafia św. Michała Archanioła w Gdyni – rzymskokatolicka parafia usytuowana w gdyńskiej dzielnicy Oksywie przy ulicy płk. Stanisława Dąbka. Wchodzi w skład dekanatu Gdynia Oksywie, który należy do archidiecezji gdańskiej.
Historia.
Pierwszy Kościół powstał w 1124, a jego fundatorem był Świętopełek II.
W 1253 biskup Wolimir – biskup kujawsko-pomorski, określił granice parafii. Obejmowała wówczas: Oksywie, Obłuże, Pogórze, Dębogórze, Kosakowo, Pierwoszyno, Mosty, Gdynię, Witomino i Redłowo oraz kilka wsi, które później zniknęły z krajobrazu Kępy Oksywskiej; takie jak Żbicewo, Niemicewo, Cerdowo, Sronino, Nasucino, Gogolino, Bachucino. Z najstarszej świątyni do czasów obecnych zachowała się ściana w części zachodniej. W XIV wieku kościół rozbudowano, dodając zakończoną wielobocznie wschodnią część prezbiterium oraz od północy nawę boczną.
W 1583 kościół został konsekrowany. W czasie wojny szwedzkiej w latach 1600–1611 świątynię zniszczono. Po odbudowie, w 1687 dobudowano drewnianą wieżę, zakończoną barokowym hełmem – data budowy widoczna jest na chorągiewce wieńczącej hełm. W latach 1925–1927, kościół poddano gruntownej restauracji – przede wszystkim północną ścianę nawy głównej.
W czasie działań wojennych padczas II wojny światowej kościół został w dużej części zniszczony. Po wojnie nastąpiła jego odbudowa. Układ przestrzenny kościoła nawiązuje do rozpowszechnionego w XIII i XIV wieku na terenie wsi pomorskich – typu wiejskiego kościoła parafialnego – orientowanego, o podłużnym układzie z wielobocznie zamkniętym prezbiterium i czworoboczną wieżą od zachodu. Różnorodny wątek murów kamienno-ceglanych ukazuje etapy rozwoju kościoła.
Cmentarze.
Cmentarz Parafialny.
Oksywski cmentarz parafialny to najstarsze miejsce wiecznego spoczynku w Gdyni. Położony jest tuż przy Zatoce Puckiej, na zboczu niewielkiego wzniesienia, którego szczyt określa XIII-wieczny kościółek pod wezwaniem św. Michała Archanioła, a podnóże to – port Marynarki Wojennej. Tu znajdują się groby tych, którzy tworzyli polską historię tego regionu m.in. Antoni Abraham. Dzisiaj najstarszą „"wojskową"” mogiłą jest miejsce spoczynku ks. Antoniego Muchowskiego, zmarłego w 1915 – uczestnika powstania 1863; zesłańca na Sybir, z którego udało mu się zbiec.
Cmentarz Wojskowy.
Oksywski cmentarz Marynarki Wojennej został założony w 1936 i podlega bezpośrednio parafii Wojskowej Marynarki Wojennej RP pw. Matki Bożej Częstochowskiej w Oksywiu.
Mały Panteon.
„Mały Panteon Marynarki Wojennej” – ciąg spiżowych tablic polskich okrętów zatopionych podczas: obrony Wybrzeża w kampanii wrześniowej oraz na obcych morzach w II wojnie światowej.
Zobacz też.
Kościół garnizonowy pw. Matki Bożej Częstochowskiej na Oksywiu

</doc>
<doc id="1425006" url="https://pl.wikipedia.org/wiki?curid=1425006" title="Paul Strand">
Paul Strand

Paul Strand (ur. 16 października 1890 w Nowym Jorku, zm. 31 marca 1976 w Orgeval) – amerykański fotograf i reżyser, który wraz z innymi XX-wiecznymi modernistami, takimi jak Alfred Stieglitz i Edward Weston, pomógł ustanowić fotografię jako formę sztuki. Pracował w Ameryce, Europie i Afryce.
Wczesne prace modernistyczne.
Urodził się w rodzinie czeskich emigrantów. Jako nastolatek został uczniem fotografa dokumentalisty Lewisa Hine’a w Ethical Culture Fieldstone School. Podczas wycieczki szkolnej Strand po raz pierwszy odwiedził galerię „291”, prowadzoną przez Stieglitza i Edwarda Steichena, w której wystawiane były nowatorskie prace modernistycznych fotografów i malarzy. One sprawiły, że Strand po raz pierwszy zaczął poważnie rozważać karierę fotografa. Później Stieglitz zaczął promować prace Stranda w galerii „291” oraz w wydawanym przez siebie kwartalniku – „Camera Work”. Niektóre z jego wczesnych prac, jak "Wall Street", znamionowały eksperymenty z formalną abstrakcją, wywarły duży wpływ na Edwarda Hoppera i jego idiosynkratyczną, urbanistyczną wizję prezentowaną w stylu malarskim.
Film.
Przez kilka następnych dekad Strand fotografował zarówno ruchome przedmioty, jak i martwe natury. Jego pierwszym filmem był "Manhatta" (1921), znany również jako "New York the Magnificent". Był to niemy film przedstawiający codzienne życie Nowego Jorku, powstały przy współpracy z malarzem i fotografem Charlesem Sheelerem. Film zawiera również ujęcie podobne do słynnej fotografii "Wall Street" (1915). Inne filmy, w produkcję których był zaangażowany, to "Redes" (pokazywany w Stanach jako "The Wale"), film dokumentalny nakręcony na zlecenie Meksykańskiego rządu – "The Plow that Broke the Plains" (1936) oraz antyfaszystowski "Native Land" (1942).
Francja.
W czerwcu 1949 Strand opuścił Stany Zjednoczone, aby zaprezentować "Native Land" na Festiwalu Filmowym w Karlowych Warach w Czechosłowacji. Był to wyjazd, który zapoczątkował wieloletnie wygnanie ze zdominowanej przez makkartyzm Ameryki. Pozostałe 27 lat życia Strand spędził ze swoją trzecią żoną Hazel Kingsbury Strand w Orgeval we Francji.
Choć Strand jest znany przede wszystkim ze swoich wczesnych prac, także w późniejszym okresie nie zaprzestał tworzyć. Owocem tej pracy było sześć albumów "Time in New England" (1950), "La France de Profil" (1952), "Un Paese" (1955), "Tir a’Mhurain/Other Hibrides" (1962), "Living Egipt" (1969) oraz "Ghana: an African portrait" (1976).
Rodzina.
W 1921 roku Strand poślubił Rebekę Sailsbury, którą bardzo często fotografował, czasami w niecodziennych zbliżeniach. W 1951 roku ożenił się z Hazel Kingsbury.
Strand a polityka.
Wyjazd Stranda do Francji zbiegł się w czasie z pierwszym procesem sądowym jego przyjaciela Algera Hossa, z którym utrzymywał korespondencję aż do śmierci. Pomimo że sam Strand nigdy oficjalnie nie został członkiem partii komunistycznej, wielu jego współpracowników było członkami partii (James Aldridge, Cesare Zavattini) bądź też prominentnymi pisarzami socjalistycznymi i aktywistami (Basil Davidson). Wielu jego przyjaciół było również komunistami, bądź też było o to podejrzewanych (reżyser Joseph Losey, szkocki poeta Hugh MacDiarmid, aktor Alex McCrindle). Strand był również związany z Frontier Films, jedną z ponad dwudziestu organizacji, sklasyfikowanych przez prokuratora generalnego Stanów Zjednoczonych jako wywrotowe i nie amerykańskie. Strand nalegał również, aby jego książka była wydrukowana w Leipzig w Niemczech wschodnich, nawet gdyby miało to oznaczać zakaz jej druku i sprzedaży w Ameryce jako komunistycznej.
Ujawnione akta wywiadowcze uzyskane dzięki Freedom of Information act i przechowywane obecnie na Uniwersytecie stanu Arizona, świadczą, iż Strand był w Europie pod szczegółową obserwacją.

</doc>
<doc id="1425008" url="https://pl.wikipedia.org/wiki?curid=1425008" title="Władymir Roth">
Władymir Roth



</doc>
<doc id="1425009" url="https://pl.wikipedia.org/wiki?curid=1425009" title="Port lotniczy Kerry">
Port lotniczy Kerry

Port lotniczy Kerry (kod IATA: KIR, kod ICAO: EIKY) – niewielki port lotniczy znajdujący się w połowie drogi między miastami Killarney i Tralee, nieopodal wsi Farranfore. W 2006 roku port obsłużył 185 tysięcy pasażerów.

</doc>
<doc id="1425011" url="https://pl.wikipedia.org/wiki?curid=1425011" title="Zamek Alnwick">
Zamek Alnwick

Zamek Alnwick (ang. "Alnwick Castle") – zamek położony w Anglii, w mieście Alnwick (hrabstwo Northumberland). Jest zimową rezydencją książąt Northumberland, wywodzących się z rodziny Percych. Od wiosny do późnej jesieni stanowi on jedną z głównych atrakcji turystycznych regionu. W zamku znajduje się bogato wyposażona biblioteka oraz zbiór obrazów przedstawiających postacie z wielu różnych rodów. Na przylegających do zamku terenach leżą ogrody z licznymi fontannami.
W ogrodzie dom na drzewie, w którym mieści się restauracja. Na terenie zamku organizowane są pokazy ptaków łownych, walki rycerskie i koncerty i inne atrakcje.
Zamek Alnwick był planem filmowym kilkunastu filmów, m.in. wszystkich części Harry’ego Pottera.

</doc>
<doc id="1425015" url="https://pl.wikipedia.org/wiki?curid=1425015" title="Wodociąg przedsionka">
Wodociąg przedsionka

Wodociąg przedsionka (łac. "aqueductus vestibuli") – wąski kanalik kostny łączący błędnik z tylnym dołem czaszki. Niekiedy nazywany kanalikiem przedsionka. Długość wodociągu wynosi 6 milimetrów a średnica 0,25 mm. Zawiera on przewód śródchłonki, szczelinowatą przestrzeń przychłonkową (przewód przychłonki) oraz żyłę kanalika przedsionka (łac. "vena canaliculi vestibuli"). Wodociąg rozpoczyna się na zachyłku eliptycznym przedsionka. Kończy się na tylnej powierzchni piramidy kości skroniowej otworem zewnętrznym wodociągu przedsionka (łac. "apertura externa aqueductus vestibuli"). Otwór ten znajduje się w przestrzeni zewnątrzoponowej. W tym miejscu przewód śródchłonkowy opuszcza wodociąg i przechodzi w worek śródchłonki. Wodociąg przedsionka łączy płyn mózgowo-rdzeniowy z płynami ucha wewnętrznego.
Poszerzony wodociąg przedsionka jest jedną z wad wrodzonych. Jest to najczęstsza malformacja ucha wewnętrznego, która jest związana z głuchotą. Może być wadą izolowaną lub towarzyszyć dysplazji Mondiniego. W tym wypadku wodociąg może dochodzić do znaczych rozmiarów, co widoczne jest w badaniu TK. Dzieci z powiększonym wodociągiem przedsionka wymagają implantacji wszczepu ślimakowego.

</doc>
<doc id="1425016" url="https://pl.wikipedia.org/wiki?curid=1425016" title="Prologue">
Prologue

Prologue – album brytyjskiego muzyka Eltona Johna, zawierający nagrania z lat sześćdziesiątych. Płyta zawiera cztery piosenki nagrane z Lindą Peters jako wokalistką (która później poślubiła muzyka Richarda Thompsona). Elton śpiewa pozostałe utwory. Wersja CD jest kopią oryginalnego winylowego demo nagranego na "białej płycie" (ang. "white label") zrealizowanego w 1970. Prawdopodobnie zostało wyprodukowane tylko 100 egzemplarzy oryginalnego winylu. O sześciu wiadomo, że nadal istnieją. Elton jest właścicielem jednego z nich, a pozostałe pięć jest w prywatnych rękach. CD zostało przegrane z oryginalnego porysowanego winyla, więc jego jakość dźwiękowa jest fatalna. Stylistycznie album jest bardzo podobny do Tumbleweed Connection. Piosenki są autorstwa artystów takich jak Nick Drake czy John Martyn.

</doc>
<doc id="1425017" url="https://pl.wikipedia.org/wiki?curid=1425017" title="Morpeth">
Morpeth

Morpeth – miasto i civil parish w Anglii, w hrabstwie Northumberland, położone ok. 20 km na północ od Newcastle upon Tyne. W 2011 roku civil parish liczyła 14017 mieszkańców. Przez centrum Morpeth przepływa rzeka Wansbeck, na jej prawym brzegu leży park Carlisle. Obok niego znajduje się wzgórze zamkowe, które jest popularnym punktem widokowym.
Historia.
Morpeth rozwinęło się w XII wieku głównie dzięki handlowi. Leżąc na szlaku handlowym z Londynu do Edynburga było przystankiem dla wędrujących kupców. Pochodzenie nazwy miasta tłumaczone jest na dwa sposoby. Według pierwszej teorii nazwa ta pochodzi od słów "moor path", czyli ścieżki biegnącej przez wrzosowiska. Druga teoria opiera się na słowach "murder path" („ścieżka morderców”).
W dzielnicy Bullers Green urodził się w 1782 roku Robert Morrison, pierwszy protestancki misjonarz w Chinach.
Architektura.
Dziś z historycznych budynków można oglądać tu m.in. wolnostojącą wieżę zegarową z XVII wieku, która kiedyś służyła za więzienie. W centralnej części rynku otoczonego kamienicami stoi XIX-wieczny ratusz miejski. W XIII-wiecznej kaplicy "The Chantry" mieści się obecnie biuro informacji turystycznej. Ponadto w miejscowości znajduje się średniowieczny zamek. Pierwszy, zbudowany został w XI wieku i jak prawie każdy zamek w okolicy był raz po raz palony, bombardowany i stawiany na nowo. Dziś ciężko jest określić autentyczny wygląd budowli, ponieważ została po niej jedynie brama wjazdowa i szczątki murów.

</doc>
<doc id="1425021" url="https://pl.wikipedia.org/wiki?curid=1425021" title="Friends (ścieżka dźwiękowa)">
Friends (ścieżka dźwiękowa)

Friends – projekt Eltona Johna i Berniego Taupina wydany w marcu 1971 w USA, a w Wielkiej Brytanii w kwietniu 1971 roku. Płyta stanowi ścieżkę dźwiękową do filmu Friends. Utwór tytułowy zdobył popularność w USA (#34 na Billboard Hot 100).
Prawa do soundtracku należą obecnie do Universal Music Group oraz do Eltona Johna.
Ścieżka dźwiękowa filmu jest dostępna na płycie CD Rare Masters z roku 1992 (ścieżki 10-19), jednak utwory są ułożone w innej kolejności niż na oryginalnej płycie LP.

</doc>
<doc id="1425022" url="https://pl.wikipedia.org/wiki?curid=1425022" title="Przedsionek ucha wewnętrznego">
Przedsionek ucha wewnętrznego

Przedsionek ucha wewnętrznego (łac. "vestibulum") – środkowa część błędnika kostnego położona między ślimakiem a kanałami półkolistymi.
Od przyśrodka graniczy z dnem przewodu słuchowego wewnętrznego a od boku z przyśrodkową ścianą jamy bębenkowej. Zawiera on dwa elementy błędnika błoniastego: łagiewkę i woreczek. Z jamą bębenkową połączony jest dwoma otworami: okienkiem przedsionka (dawnej okienko owalne) (łac. "fenestra vestibuli; ovalis"), które od strony jamy bębenkowej zamknięte jest przez podstawę strzemiączka oraz okienkiem ślimaka (dawnej okienko okrągłe) (łac. "fenestra cochleae"). Zamknięte jest ono błoną bębenkową wtórną. Do przodu przedsionek łączy się ze ślimakiem, a do tyłu przechodzi w kanały półkoliste. Na ścianie przyśrodkowej przedsionka znajduje się wąska listewka kostna - grzebień przedsionka (łac. "crista vestibuli"), która dzieli go na dwa zagłębienia: położone ku tyłowi zachyłek eliptyczny (łac. "recessus ellipticus"), w którym spoczywa łagiewka oraz leżące do przodu zachyłek kulisty (łac. "recessus sphericus"), w którym znajduje się woreczek. Wymiar pionowy i strzałkowy przedsionka wynosi 6 milimetrów a poprzeczny 3–4 mm. Ku dołowi grzebień przedsionka rozdwaja się i obejmuje zachyłek ślimakowy (łac. "recessus cochlearis"). Znajduje się w nim kątnica przedsionkowa przewodu ślimaka.
Przyśrodkowo przedsionek połączony jest z przewodem słuchowym wewnętrznym za pośrednictwem plamek sitkowatych (łac."maculae cribrosae"). Plamki sitkowate są obszarami, w których znajdują się liczne małe otworki, przez które do przedsionka przechodzą włókna gałęzi nerwu przedsionkowo-ślimakowego. Plamka sitkowata górna (łac. "macula cribrosa superior") zawiera włókna nerwu łagiewkowego i nerwów bańkowych przedniego i bocznego. Znajduje się ona w części górnej zachyłka eliptycznego, a od strony przewodu słuchowego wewnętrznego odpowiada jej pole przedsionkowe górne. W dolnej części zachyłka eliptycznego mieści się plamka sitkowata dolna (łac. "macula cribrosa inferior"), przez którą przechodzą włókna nerwu bańkowego tylnego, który zmierza kanałem pojedynczym od strony przewodu słuchowego wewnętrznego. Plamka sitkowata środkowa (łac. "macula cribrosa media") znajduje się w zachyłku kulistym przedsionka. Przechodzą przez nią włókna nerwu woreczkowego. Po stronie przewodu słuchowego wewnętrznego odpowiada jej pole przedsionkowe dolne. W centralnej części zachyłka eliptycznego pomiędzy plamkami sitkowatymi górną i dolną znajduje się otwór wewnętrzny kanalika przedsionka (łac. "apertura interna canaliculi vestibuli"), który zawiera przewód śródchłonki. Otwór wewnętrzny kanalika przedsionka dalej przechodzi w wodociąg przedsionka.

</doc>
<doc id="1425023" url="https://pl.wikipedia.org/wiki?curid=1425023" title="Lista premierów Quebecu">
Lista premierów Quebecu

Lista premierów Quebecu zawiera w kolejności chronologicznej nazwiska premierów kanadyjskiej prowincji Quebec, ich przynależność partyjną oraz rok objęcia i złożenia urzędu.

</doc>
<doc id="1425024" url="https://pl.wikipedia.org/wiki?curid=1425024" title="The Lion King (ścieżka dźwiękowa)">
The Lion King (ścieżka dźwiękowa)

The Lion King: Original Motion Picture Soundtrack – ścieżka dźwiękowa do produkcji wytwórni Walt Disney, "Król Lew". wszystkie piosenki zostały napisane przez Eltona Johna (muzyka) i Tima Rice (słowa). Ostateczna wersja wydawnictwa została stworzona przez Hansa Zimmera. Ścieżka dźwiękowa była nagrywana w trzech różnych krajach: w USA, w Wielkiej Brytanii i w Południowej Afryce.
Album w Polsce uzyskał status złotej płyty.
Lista utworów.
Edycje międzynarodowe.
W większości międzynarodowych edycji, wersje Eltona Johna były zamienione, z wyjątkiem „Can You Feel the Love Tonight (End Title)”, a dodatkowy utwór: „Hyenas” (Instrumental) był zazwyczaj obecny.

</doc>
<doc id="1425026" url="https://pl.wikipedia.org/wiki?curid=1425026" title="Philadelphia Soul">
Philadelphia Soul

Philadelphia Soul – drużyna halowego futbolu amerykańskiego z siedzibą w mieście Filadelfia w stanie Pensylwania. Drużyna została założona w 2004 roku i występuje w zawodowej lidze Arena Football League. Największym osiągnięciem zespołu jest zdobycie mistrzostwa ligi AFL w 2008 roku. Większościowym właścicielem zespołu jest piosenkarz Jon Bon Jovi.

</doc>
<doc id="1425031" url="https://pl.wikipedia.org/wiki?curid=1425031" title="Plama Anny">
Plama Anny

Plama Anny – owalny twór odkryty przez Anne Bunker na Saturnie. Ta plama jest podobna od Wielkiej Czerwonej Plamy na Jowiszu, ale dużo od niej mniejsza. W 1980 roku plamę tę zauważył Voyager 1, a dane o tej plamie opracowała Anna Bunker.

</doc>
<doc id="1425033" url="https://pl.wikipedia.org/wiki?curid=1425033" title="Przygrywka (miniserial)">
Przygrywka (miniserial)

Przygrywka – polski młodzieżowy serial telewizyjny w reżyserii Janusza Łęskiego wyprodukowany w 1982 roku dla Telewizji Polskiej. Scenariusz powstał na podstawie książki "Przygrywka" autorstwa Ewy Lach, będącej trzecią częścią cyklu "Kosmohikanie".
Plenery: wsie Tresta i Twarda nad Zalewem Sulejowskim.
Fabuła.
Historia dzieci wiejskiego weterynarza, który wyjeżdża do pracy za granicę, a mama dzieci trafia do szpitala. Zdane tylko na siebie dzieci muszą przez miesiąc samodzielnie prowadzić gospodarstwo rodziców.

</doc>
<doc id="1425035" url="https://pl.wikipedia.org/wiki?curid=1425035" title="Jedediah Smith">
Jedediah Smith

Jedediah Smith, Jedediah Strong lub Jed Smith (ur. 6 stycznia 1799 w pobliżu dzisiejszego Bainbridge w stanie Nowy Jork, zm. 27 maja 1831 na Santa Fe Trail) – amerykański człowiek gór, traper, handlarz futer i podróżnik.
Młodość.
Jako nastolatek wraz z rodziną wyemigrował ze stanu Nowy Jork do Pensylwanii, gdzie pracował na statku handlowym na jeziorze Erie, zanim nie przeniósł się do Saint Louis, by zająć się niezwykle dochodowym handlem futrami nad górnym biegiem rzeki Missouri. W latach 1822 i 1823 brał udział w wyprawach po futra na terenach dzisiejszej Dakoty Południowej. Gdy grupa traperów została zaatakowana przez Indian z plemienia Arikara, Smith został wysłany po pomoc. Latem 1823 roku uczestniczył w ekspedycji odwetowej płk. Henry’ego Leavenwortha.
Pierwsze wyprawy.
Gdy droga przez górny odcinek Missouri została zamknięta przez wrogo nastawionych Indian, Smith zorganizował wyprawę traperów i myśliwych z Fortu Kiowa (dzisiaj Dakota Południowa) wzdłuż White River do Badlands i Black Hills. W grupie tej znaleźli się m.in. James Clyman, Thomas Fitzpatrick i William Lewis Sublette. Podczas eksploracji Black Hills Smith został zaatakowany przez rannego niedźwiedzia grizli, który omal go nie zabił. Od tego czasu Smith był łatwo rozpoznawalny po bliznach na twarzy – pozostałościach niedźwiedzich pazurów.
Po dojściu do zdrowia przekroczył – na czele swej ekspedycji – rzekę Belle Fourche i dotarł do wschodnich obszarów dzisiejszego stanu Wyoming. Tam członkowie wyprawy kupili konie od Szejenów i Dakotów i ruszyli dalej na zachód. Wkrótce dotarli do doliny rzeki Powder, przekroczyli Bighorn Mountains i znaleźli się w dolinie rzeki Bighorn, gdzie zaskoczyły ich potężne opady śnieżne. Nie mogąc posuwać się dalej naprzód, zimowali w okolicach dzisiejszego Dubois.
Dowiedziawszy się od Indian o łatwiejszej drodze przekroczenia łańcucha Gór Skalistych, Smith poprowadził swych ludzi dalej na południe, dotarł do rzeki Sweetwater, a wędrując ku jej źródłom przeszedł Przełęcz Południową na drugą stronę gór, w okolice obfitujące w żeremia bobrowe na granicy Wyomingu i Utah. Wędrując dalej na zachód, dotarli do rzeki Snake, gdzie spotkali Irokezów (Haudenosaunee) polujących na zlecenia Kompanii Zatoki Hudsona i pomogli im odeprzeć atak Pajutów. Smith eskortował Irokezów do najbliższej faktorii Kompanii Hudsona nad Flathead Lake w dzisiejszej zachodniej Montanie. Dzięki gościnności szefa faktorii spędzili tam zimę 1824/25. Wiosną ruszyli na północ wzdłuż biegu Snake w dzisiejszym Idaho. Stamtąd wrócili do Wyoming, by uczestniczyć w pierwszym dorocznym zjeździe traperów, handlarzy futer i Indian nad Green River.
Samodzielna działalność.
Powróciwszy do St. Louis Smith odkupił – wraz z Davidem Jacksonem – udziały w Rocky Mountain Fur Company i w sierpniu 1826 roku ruszył w góry, badając tereny Utah na północ i południe od Wielkiego Jeziora Słonego. Od Indian z plemienia Ute dowiedział się o tajemniczej rzece Buenaventura, która miała jakoby wypływać z Wielkiego Jeziora Słonego i wpadać do Pacyfiku w Kalifornii. David Jackson na czele grupki ludzi udał się na poszukiwania, ale nie odkrył tej rzeki. W tym samym czasie Smith dotarł do jeziora Utah, a stamtąd rzekami Sevier i Virgin do wielkiej rzeki Kolorado. Następnie, prowadzony przez indiańskich przewodników, pokonał pustynię Mojave, góry San Bernardino i 27 listopada dotarł do meksykańskiego osiedla San Gabriel niedaleko Los Angeles.
Tam Smith popadł w tarapaty. Władze meksykańskie z niechęcią obserwowały wszelkie próby amerykańskiego wtargnięcia na ich terytorium. W San Diego gubernator Kalifornii powiadomił Smitha, że ma natychmiast opuścić jego prowincję tą samą drogą, którą przybył. Zamiast postąpić według zaleceń gubernatora, Amerykanin udał się na północ do Doliny San Joaquin w pobliżu Sacramento. Tam zostawił część swej grupy myśliwych i ruszył na wschód, by znaleźć przejście przez pasmo Sierra Nevada. Po znalezieniu Przełęczy Ebbetta dostał się, jako pierwszy biały podróżnik, na tereny dzisiejszego stanu Nevada, pokonał je i – niemal konając z pragnienia na pustyniach w Utah – dotarł 3 lipca 1827 roku do Jeziora Niedźwiedziego, gdzie napotkał amerykańskich traperów.
Już po dwóch tygodniach ruszył z powrotem do Kalifornii. Podczas spływu tratwami rzeką Kolorado stracił 10 ludzi w wyniku ataku wojowników z plemienia Mohave. Gdy reszta dotarła do San Gabriel, miejscowe władze osadziły ich w więzieniu na niemal dwa miesiące, nim przekazały zatrzymanych dowódcy amerykańskiego statku, który przewiózł Smitha i pozostałych do Monterey. Stamtąd Smith i jego ludzie skierowali się przez góry Tehachapi do doliny Sacramento, gdzie nastąpiło spotkanie z grupą myśliwych zostawionych tam rok wcześniej.
Smith pozostawał w rejonie Wyoming-Montana przez okres od 1828 do 1829 roku, po czym powrócił do St. Louis z zamiarem zajęcia się uprawą roli i handlem.
Ostatnie działania i śmierć.
W roku 1830 Smith spotkał się z prezydentem Andrew Jacksonem i sekretarzem obrony Johnem Eatonem, namawiając ich do rozszerzenia stanu posiadania o obszar Krainy Oregon. W rok później – wraz z Davidem Jacksonem, Williamem Sublettem i Thomasem Fitzpatrickiem – próbował otworzyć trakt handlowy wzdłuż tzw. Santa Fe Trail do dzisiejszego Nowego Meksyku. 27 maja 1831 roku, gdy badał drogę na odcinku pomiędzy rzekami Arkansas i Cimarron w dzisiejszym stanie Kansas, został zabity przez Indian z plemienia Komanczów. Ciała nigdy nie odnaleziono.
Jego dziennik, zatytułowany "„The Travels of Jedediah Smith: A Documentary Outline”", został wydany dopiero w roku 1934.

</doc>
<doc id="1425036" url="https://pl.wikipedia.org/wiki?curid=1425036" title="Karoline Dyhre Breivang">
Karoline Dyhre Breivang

Karoline Dyhre Breivang (ur. 10 maja 1980 roku w Oslo) - norweska piłkarka ręczna, reprezentantka kraju. Gra na pozycji lewej środkowej rozgrywającej. Rekordzistka pod względem liczby występów w reprezentacji Norwegii. Obecnie występuje w norweskim Larvik HK. Czterokrotna mistrzyni Europy 2004, 2006, 2008 i 2010. Mistrzyni świata 2011.
Podczas Igrzysk Olimpijskich 2008 w Pekinie zdobyła mistrzostwo olimpijskie.

</doc>
<doc id="1425037" url="https://pl.wikipedia.org/wiki?curid=1425037" title="Kometa Kopff">
Kometa Kopff



</doc>
<doc id="1425038" url="https://pl.wikipedia.org/wiki?curid=1425038" title="Mgławica Vela">
Mgławica Vela



</doc>
<doc id="1425039" url="https://pl.wikipedia.org/wiki?curid=1425039" title="Tonje Larsen">
Tonje Larsen

Tonje Larsen (ur. 26 lutego 1975 w Tønsberg) – norweska piłkarka ręczna, reprezentantka kraju. Gra na pozycji rozgrywającej. Obecnie występuje w norweskim Larvik HK. Jest brązową medalistką olimpijską z 2000 roku z Sydney.
Podczas Igrzysk Olimpijskich 2008 w Pekinie zdobyła mistrzostwo olimpijskie.

</doc>
<doc id="1425040" url="https://pl.wikipedia.org/wiki?curid=1425040" title="Kari Mette Johansen">
Kari Mette Johansen

Kari Mette Johansen (ur. 11 stycznia 1979 roku w Fredrikstad) – norweska piłkarka ręczna, reprezentantka kraju. Gra na pozycji lewoskrzydłowej. Obecnie występuje w norweskim Larvik HK. 
Podczas Igrzysk Olimpijskich 2008 w Pekinie zdobyła mistrzostwo olimpijskie.

</doc>
<doc id="1425043" url="https://pl.wikipedia.org/wiki?curid=1425043" title="Larvik HK">
Larvik HK

Larvik HK, pełna nazwa: Larvik Håndballklubb, żeński klub piłki ręcznej z Norwegii, powstały w 1990 roku w Larviku. Klub występuje w rozgrywkach Eliteserien nieprzerwanie od sezonu 1992/93. Najbardziej utytułowany klub w Norwegii i jeden z najbardziej utytułowanych klubów w Europie do którego należy wiele rekordów min. liczba meczów ligowych u siebie bez porażki wynosząca 187 (116 w Berg Lihallen + 71 w Arena Larvik) ostatnia porażka 14.03.1999 ze Stabæk 26-27.

</doc>
<doc id="1425044" url="https://pl.wikipedia.org/wiki?curid=1425044" title="Dmitrij Gołban">
Dmitrij Gołban

Dmitrij Korniejewicz (Korniliewicz) Gołban, ros. Дмитрий Корнеевич (Корнильевич) Голбан (ur. ?, zm. 22 sierpnia 1971 w Madrycie) – rosyjski wojskowy (sztabskapitan), emigracyjny działacz wojskowy.
Brał udział w I wojnie światowej. Za odwagę awansował na młodszego oficera. Był odznaczony Orderem Św. Jerzego. Wstąpił do wojsk białych. Służył w markowskiej brygadzie artylerii, dochodząc do stopnia sztabskapitana. W listopadzie 1920 r. ewakuował się wraz z resztkami wojsk białych z Krymu do Gallipoli. Zamieszkał w Bułgarii, gdzie należał do emigracyjnych organizacji rosyjskich grupujących byłych żołnierzy. W 1936 r. przyjechał do ogarniętej wojną domową Hiszpanii, gdzie wstąpił ochotniczo do wojsk gen. Francisco Franco. Służył w rosyjskim oddziale wojskowym w składzie batalionu Donna Maria de Molina. Doszedł do stopnia porucznika. Był odznaczony m.in. hiszpańskim krzyżem wojennym. Po zakończeniu wojny służył w armii hiszpańskiej w wyższej szkole wojennej.
Linki zewnętrzne.
Biografia Dmitrija K. Gołbana (jęz. rosyjski)

</doc>
<doc id="1425045" url="https://pl.wikipedia.org/wiki?curid=1425045" title="Else-Marthe Sørlie Lybekk">
Else-Marthe Sørlie Lybekk

Else-Marthe Sørlie-Lybekk (ur. 11 września 1978 roku w Gjøviku) - norweska piłkarka ręczna, reprezentantka kraju. Gra na pozycji obrotowej. Obecnie występuje w norweskiej Eliteserrie, w drużynie Nordstrand IF Håndballgruppa. Jest brązową medalistką olimpijską z 2000 roku z Sydney.
Podczas Igrzysk Olimpijskich 2008 w Pekinie zdobyła mistrzostwo olimpijskie.

</doc>
<doc id="1425048" url="https://pl.wikipedia.org/wiki?curid=1425048" title="Haramiidy">
Haramiidy

Haramiidy (Haramiyida) – wymarły rząd ssakokształtnych o niepewnej pozycji filogenetycznej.
Ich skamieniałości są znajdowane na terenach Europy, Grenlandii, Afryki i Azji Środkowej, w Chinach. Znaleziska chińskie pochodzą z formacji Tiaojishan datowanej na jurę środkową.
Haramiidy znane są głównie ze skamieniałości zębów i szczęk. Ich zęby trzonowe są relatywnie duże i pokryte licznymi guzkami. Występował dodatkowy rząd guzków. Miały płaskie korony i długie, zlane korzenie, cechowały się ciągłym bądź przedłużonym wzrostem. Przypominały w tym względzie wieloguzkowce. Szkieletem, zarówno czaszki, jak i pozaczaszkowym, również przypominały multituberkulaty.
Żywiły się pokarmem roślinnym. Wiodły zróżnicowany tryb życia. Środkowojurajski "Megaconus" był zwierzęciem naziemnym, podczas gdy żyjąca w podobnym czasie i miejscu "Arboroharamiya" wiodła nadrzewny tryb życia.
Ze względu na budowę zębów haramiidy były wcześniej zaliczane do rzędu wieloguzkowców. Niektóre nowsze analizy kladystyczne popierają pogląd o ich bliskim pokrewieństwie z wieloguzkowcami i przynależności do alloterów (ssaków bliżej spokrewnionych z łożyskowcami i torbaczami niż ze stekowcami). Haramiidy prawdopodobnie są grupą parafiletyczną, obejmującą allotery niebędące wieloguzkowcami. Inne analizy sugerują jednak, że nie są one blisko spokrewnione z wieloguzkowcami, lecz są grupą ssakokształtnych niebędących ssakami, choć blisko z nimi spokrewnioną.
Z analizy filogenetycznej przeprowadzonej przez Bi i współpracowników (2014) wynika, że zaliczane do haramiidów rodzaje "Thomasia" i "Haramiyavia" oraz rodzina Eleutherodontidae nie tworzą kladu, do którego nie należałyby również wieloguzkowce; na tej podstawie autorzy zdecydowali się nie wyróżniać grupy Haramiyida, jednocześnie tworząc dla rodziny Eleutherodontidae oraz rodzajów "Arboroharamiya" i "Shenshou" nową grupę Euharamiyida, zaliczaną do aloterów jako grupa siostrzana multituberkulatów, i do ssaków. Nie zaliczając alloterów do ssaków, badacze nie byli w stanie wyjaśnić obecności dodatkowego rzędu guzków na ich zębach. Do Euharamiyida zaliczają rodzaje "Shenshou" oraz wchodzące w skład wspomnianej rodziny Eleutherodontidae "Xianshou". W takim wypadku podobieństwa pomiędzy różnymi członkami "Haramiida" byłyby więc efektem konwergencji.
Badacze przedstawili pozycję proponowanej przez siebie grupy na następującym uproszczonym kladogramie, powstałym dzięki uwzględnieniu 495 cech 115 taksonów:

</doc>
<doc id="1425049" url="https://pl.wikipedia.org/wiki?curid=1425049" title="Haramiyida">
Haramiyida



</doc>
<doc id="1425053" url="https://pl.wikipedia.org/wiki?curid=1425053" title="VKoeL">
VKoeL



</doc>
<doc id="1425055" url="https://pl.wikipedia.org/wiki?curid=1425055" title="Po mojemu">
Po mojemu

Po mojemu – Wojciech Cejrowski – magazyn telewizyjny, ukazujący się na antenie TVN Style od 2008 do 2013 roku, prowadzony przez Wojciecha Cejrowskiego.
Wśród stałych punktów każdego odcinka znajdował się m.in. cykl "To mnie wkurza", w którym gospodarz przedstawiał zrażające go aspekty otaczającej rzeczywistości, np. sposób podawania kawy czy korzystania z windy. Do każdego odcinka zapraszał gościa. W pierwszym sezonie – jak sam powiedział – zapraszane były "ryje", czyli osoby rozpoznawalne. W drugim pojawiali się specjaliści z danej dziedziny. Dodatkowo pojawiły dwa nowe punkty programu: "Nikt wam tego nie powie" i "Podróżnik WC". Odcinki kończyły się kącikiem muzycznym, w którym prezentowane były teledyski z Ameryki Południowej.

</doc>
<doc id="1425056" url="https://pl.wikipedia.org/wiki?curid=1425056" title="Mało obiecująca (wystawa psów)">
Mało obiecująca (wystawa psów)

Mało obiecująca "(MO)" – najniższa ocena przyznawana szczeniętom podczas Wystaw Psów Rasowych. Sędzia w stosunku do szczenięcia, które otrzymało ocenę MO nie przewiduje w przyszłości sukcesów wystawowych ze względu na wady występujące już w okresie szczenięcym.

</doc>
<doc id="1425061" url="https://pl.wikipedia.org/wiki?curid=1425061" title="Broken Bracelet">
Broken Bracelet

Broken Bracelet – jest to pierwszy i niezależny album artystki Michelle Branch wydany w wytwórni Twin Dragon Records w 2000 roku.
Album został nagrany w dwa tygodnie. Historia powstania tego albumu jest dosyć dziwna. Kiedy Michelle miała 16 lat pojechała na koncert Lisy Loeb, po koncercie spotkała się z muzykiem Steve'em Poltzem. Dał on Branch bransoletkę i powiedział, że kiedy ona pęknie Michelle stanie się sławna. Stąd wzięła się również nazwa Albumu "Broken Bracelet" – "Pęknięta bransoleta". Rok później Michelle podpisała kontrakt z wytwórnią Maverick Records i w 2001 roku wydana została płyta "The Spirit Room".
Lista piosenek.
Cztery z jedenastu piosenek zostały powtórnie nagrane do Albumu The Spirit Room.

</doc>
<doc id="1425062" url="https://pl.wikipedia.org/wiki?curid=1425062" title="Nie do oceny (wystawa psów)">
Nie do oceny (wystawa psów)

Nie do oceny "(NDO)" – określenie wpisywane w kartę oceny psa zamiast oceny, gdy pies swoim zachowaniem uniemożliwia jego ocenę np. notorycznie skacze na wystawcę, nie porusza się prawidłowo, chce uciec z ringu lub nie pozwala się dotknąć sędziemu podczas badania zgryzu, szaty, ogona i budowy ciała. Psy mogą otrzymać NDO, gdy nie chcą dać sobie zbadać jąder. Sędzia powinien nadać to określenie również psom, które zostały poddane operacji w celach korekcji budowy psa. Uzasadnienie określenia NDO powinno być wpisane w karcie oceny psa.

</doc>
<doc id="1425063" url="https://pl.wikipedia.org/wiki?curid=1425063" title="Dwory (stacja kolejowa)">
Dwory (stacja kolejowa)

Dwory – węzłowa stacja kolejowa w Oświęcimiu, znajdująca się na osiedlu Dwory, w województwie małopolskim, w powiecie oświęcimskim. Obsługuje Zakłady Chemiczne Dwory w Monowicach, do których prowadzi zelektryfikowana, jednotorowa łącznica kolejowa nr 886.
Od lipca 2018 r. na stacji zatrzymują się pociągi LEO Express w relacji Kraków Główny – Praha hlavní nádraží.

</doc>
<doc id="1425065" url="https://pl.wikipedia.org/wiki?curid=1425065" title="Jack Merridew">
Jack Merridew



</doc>
<doc id="1425069" url="https://pl.wikipedia.org/wiki?curid=1425069" title="Dyskwalifikująca (wystawa psów)">
Dyskwalifikująca (wystawa psów)

Dyskwalifikująca "(dyskw.)" – najniższa ocena przyznawana podczas Wystaw Psów Rasowych. Ocenę dyskwalifikującą otrzymują psy, które nie odpowiadają wzorcowi rasy, ich zachowanie odbiega od wzorca (także gdy pies jest agresywny), wykazują poważne wady (np. brak jądra u psa, braki w uzębieniu, zły zgryz czy wady w szacie i umaszczeniu). Ocena dyskwalifikująca powinna być przyznawana również za wady zagrażające zdrowiu. Zdyskwalifikowane zostaną również psy mające tzw. dyskwalifikującą wadę zapisaną we wzorcu. 

</doc>
<doc id="1425071" url="https://pl.wikipedia.org/wiki?curid=1425071" title="Gospodarz ringowy">
Gospodarz ringowy

Gospodarz ringowy – członek personelu ringowego odpowiadający za porządek i płynne przeprowadzanie oceny w ringach. Do zadań gospodarza ringowego należy sprawdzenie czy na ringu znajdują się wszystkie wymagane akcesoria do przeprowadzenia wystawy (np. tabliczki z numerami lokat itd.), zapraszanie na ring wystawców zgodnie z harmonogramem, sprawdzanie czy wystawca ma przyczepiony numer zgodny z wprowadzonym psem. Gospodarz ringu może podejmować różne decyzje wyłącznie po uzgodnieniu z sędzią.

</doc>
<doc id="1425072" url="https://pl.wikipedia.org/wiki?curid=1425072" title="Turzyca biała">
Turzyca biała

Turzyca biała ("Carex alba" Scop.) – gatunek byliny z rodziny ciborowatych. Obszar występowania obejmuje środkową i wschodnią Europę oraz Azję. W Polsce występuje wyłącznie na wapiennych obszarach Tatr i w Pieninach.
Biologia i ekologia.
Bylina, hemikryptofit. Kwitnie od maja do czerwca. Roślina wapieniolubna, występuje w świetlistych lasach i zaroślach oraz na trawiastych zboczach. Gatunek charakterystyczny dla klasy (Cl.) "Erico-Pinetea", Ass. "Carici albae-Fagetum" i gatunek wyróżniający dla zbiorowiska "Pinus sylvestris-Carex alba".

</doc>
<doc id="1425073" url="https://pl.wikipedia.org/wiki?curid=1425073" title="Bougainville (prowincja)">
Bougainville (prowincja)

Bougainville () – autonomiczna prowincja Papui-Nowej Gwinei. Obejmuje wyspy Bougainville, Buka oraz wiele mniejszych wysepek. Stolicą jest Buka, planowane jest jednak przeniesienie jej do Arawy.
Historia.
Wyspa została nazwana na cześć francuskiego żeglarza Louisa Antoine’a de Bougainville’a. W okresie kolonialnym wyspa znajdowała się pod administracją niemiecką jako część Nowej Gwinei Niemieckiej. W latach 1918–1975 administrację z ramienia Ligi Narodów sprawowała Australia.
W 1975 bezskutecznie próbowano proklamować niepodległość pod nazwą "Północne Wyspy Salomona". W 1976 wyspa weszła w skład Papui-Nowej Gwinei.
Na wyspie znajdują się bogate złoża miedzi i złota. Podział zysków z ich eksploatacji doprowadził do konfliktu między rządem w Port Moresby a mieszkańcami wyspy. Pod koniec lat 80. XX w. powstała Rewolucyjna Armia Bougainville (ang. Bougainville Revolutionary Army, w skrócie BRA), która w 1989 zażądała niepodległości wyspy. Walki między separatystami a wojskami rządowymi trwały do 1997 i kosztowały życie ok. 20 tys. osób. Oficjalny rozejm podpisano dopiero w 2001 po interwencji rządu Australii. Na podstawie zawartego wówczas porozumienia Bougainville zyskało status autonomicznej prowincji Papui-Nowej Gwinei i prawo do własnych rządów w sprawach wewnętrznych. Jedno z uzgodnień porozumienia przewiduje przeprowadzenie referendum dotyczącego przyszłego statusu prowincji (w tym niepodległości). Referendum powinno odbyć się nie wcześniej niż 10 lat i nie później niż 15 lat po utworzeniu rządu autonomicznego.
Na przełomie maja i czerwca 2005 na wyspie odbyły się pierwsze wybory do autonomicznego parlamentu Bougainville, które wygrał proniepodległościowy Ludowy Kongres Bougainville. Pierwszym szefem autonomicznego rządu został przywódca Kongresu Joseph Kabui.
17 października 2019 roku odbyło się referendum, w którym 97,7% głosujących opowiedziało się za niepodległością Wyspy Bougainville. W efekcie do 2023 władze Bougainville przejmą większość kompetencji od rządu Papui-Nowej Gwinei i przygotują projekt ustawy zasadniczej nowego państwa, które ma zostać proklamowane w 2027. Wymaga to jednak akceptacji parlamentu Papui-Nowej Gwinei.

</doc>
<doc id="1425077" url="https://pl.wikipedia.org/wiki?curid=1425077" title="Nowy Bieruń">
Nowy Bieruń

Nowy Bieruń – stacja kolejowa w Bieruniu, w dzielnicy Bieruń Nowy, w województwie śląskim, w Polsce.
W roku 2021 stacja obsługiwała 0–9 pasażerów na dobę.

</doc>
<doc id="1425080" url="https://pl.wikipedia.org/wiki?curid=1425080" title="Turzyca blada">
Turzyca blada

Turzyca blada ("Carex pallescens" L.) – gatunek byliny z rodziny ciborowatych. Obszar występowania obejmuje półkulę północną. Gatunek występujący dość często.
Ekologia.
Siedliskiem są ubogie murawy, poręby, lasy iglaste. Głównie na glebach piaszczysto-gliniastych.

</doc>
<doc id="1425081" url="https://pl.wikipedia.org/wiki?curid=1425081" title="Gra pojedyncza kobiet w tenisie ziemnym na Letnich Igrzyskach Olimpijskich 2008">
Gra pojedyncza kobiet w tenisie ziemnym na Letnich Igrzyskach Olimpijskich 2008

Turniej gry pojedynczej kobiet w tenisie ziemnym na XXIX Letnich Igrzyskach Olimpijskich w Pekinie odbył się w dniach 10-17 sierpnia na Olympic Green Tennis Centre, na nawierzchni twardej (DecoTurf II).

</doc>
<doc id="1425082" url="https://pl.wikipedia.org/wiki?curid=1425082" title="Przełęcz Ździarska">
Przełęcz Ździarska



</doc>
<doc id="1425087" url="https://pl.wikipedia.org/wiki?curid=1425087" title="Lipcówka">
Lipcówka

Lipcówka (inaczej: "lipcówka, mucha, letni wyprysk, letnia egzema") – to sezonowe alergiczne zapalenie skóry u koni występujące w okresie letnim, wywoływane kilkoma różnymi czynnikami. Choroba występuje z różnym nasileniem na całym świecie i nazywana jest różnie, w zależności od kraju. W Polsce najczęściej używa się nazw: "lipcówka, mucha, letni wyprysk" albo "letnia egzema". Nazwa "lipcówka" wynika z faktu, że dolegliwości te nasilają się u koni w lipcu. 
Objawy.
Zmiany skórne pojawiają się w postaci pęcherzyków, grudek, sączących się krost i wyłysień, przy czym każdy odcinek skóry ma inny obraz chorobowy. Objawom tym towarzyszy silny świąd. Konie, ocierając się o różne przedmioty, doprowadzają do powstania przeczosów, zranień i wtórnych zakażeń skóry. U koni szczególnie wrażliwych oprócz zmian skórnych, mogą pojawić się objawy ogólne, ze wstrząsem włącznie. 
Muchówki Culicoides.
Jednym z czynników wywołujących lipcówkę są ukłucia owadów, m.in. z rodziny Culicoides. Lekarze weterynarii oceniają, że około 4,6% populacji koniowatych jest nadwrażliwe na ich ukłucia. Okres występowania tego przypadku choroby uzależniony jest od okresu aktywności wspomnianych owadów. W polskich warunkach konie narażone są na ich ukłucia od kwietnia do września. W Australii, Stanach Zjednoczonych (Floryda) czy Izraelu konie chorują z tego powodu od lutego do listopada. 
Muchówki Culicoides mają swoje siedliska na obszarach wilgotnych, a okres ich żerowania przypada na godziny wieczorne i nocne. Atakują głównie konie wypasane w pobliżu rozlewisk wodnych i przebywające na pastwiskach do późnego wieczora lub całą noc. 
Miejscami predylekcyjnymi ukłuć owadów są: grzywa i kłąb, ogon, grzbiet, szyja, strefa Henriego, małżowiny uszne, guzy biodrowe, rzadziej żuchwa i grzbiet nosa. Zaobserwowano, że częściej są atakowane konie ciemno umaszczone, a wrażliwość na ukąszenie wzrasta wraz z wiekiem.
Nadwrażliwość na ukąszenia muchówek jest dziedziczna. Ta rodzinna skłonność do reakcji alergicznych przekazywana jest na źrebięta przeważnie przez matkę. Mogą ją również przekazywać ojcowie, u których nie występowały objawy chorobowe, ale chorowali ich dziadkowie i pradziadkowie. Konie cierpiące na tę chorobę mają skłonność do chorób alergicznych. 
Inne czynniki.
Inne czynniki wywołujące lipcówkę to intensywne światło słoneczne i specyficzne rośliny w diecie koni. Spożycie przez zwierzęta niektórych roślin powoduje podniesienie odpowiedzi ich organizmów na światło słoneczne. Wśród tych uczulających roślin literatura angielska wymienia: "Hypericum" - dziurawiec, "Fagopyrum esculentum" - gryka zwyczajna, "Umballiferae" i "Rutacae", "Ammi majus" - aminek większy, "Cymopterus watsonii", "Trifolium" - koniczyna, "Medicago" - lucerna, "Erodium", "Brassica". Jest też wiele innych roślin podejrzewanych o "fotosensybilizację", ale do tej pory nie wyodrębniono z nich fototoksyn.
W tym przypadku lipcówki, dolegliwości w postaci wysypki zmieniającej się w strupy, a dalej w otwarte rany, występują tylko na biało umaszczonych częściach ciała, gdzie delikatnie pigmentowana skóra staje się nadwrażliwa na światło. 

</doc>
<doc id="1425089" url="https://pl.wikipedia.org/wiki?curid=1425089" title="Carla Suárez-Navarro">
Carla Suárez-Navarro



</doc>
<doc id="1425090" url="https://pl.wikipedia.org/wiki?curid=1425090" title="Turzyca błotna">
Turzyca błotna

Turzyca błotna ("Carex acutiformis" L.) – gatunek byliny z rodziny ciborowatych. Obszar występowania obejmuje półkulę północną. Gatunek występujący dość często.
Ekologia.
Występuje na średnio mokrych siedliskach, głównie łąkach i młakach turzycowych. W klasyfikacji zbiorowisk roślinnych gatunek charakterystyczny dla związku "Magnocaricion" oraz zespołu "Caricetum acutiformis".

</doc>
<doc id="1425093" url="https://pl.wikipedia.org/wiki?curid=1425093" title="Commandos II">
Commandos II



</doc>
<doc id="1425095" url="https://pl.wikipedia.org/wiki?curid=1425095" title="Commandos III">
Commandos III



</doc>
<doc id="1425097" url="https://pl.wikipedia.org/wiki?curid=1425097" title="Marit Breivik">
Marit Breivik

Marit Breivik (ur. 10 kwietnia 1955 w Levanger), była norweska piłkarka ręczna. W latach 1975-1983 występowała w kadrze narodowej Norwegii. W latach 1994-2009 była trenerką kobiecej reprezentacji Norwegii. Pracę z kadrą zakończyła w 2009 roku.
Kariera.
Zawodniczka:
W kadrze narodowej Norwegii wystąpiła 140 razy. Razem z norweskim klubem Skogn IL trzykrotnie zdobyła mistrzostwo Norwegii.
Trenerka:
Zanim została trenerką reprezentacji Norwegii, pracowała z drużynami norweskiej Eliteserrie, m.in. z Byåsen IL i Larvik HK.

</doc>
<doc id="1425101" url="https://pl.wikipedia.org/wiki?curid=1425101" title="Maurycy Karstens">
Maurycy Karstens

Maurycy Karstens (ur. 1857, zm. 15 marca 1938 w Warszawie) – właściciel przedsiębiorstwa budowlanego oraz zakładu ciesielskiego i stolarskiego. 
Po ukończeniu szkoły średniej podjął pracę w warsztacie stolarskim swego ojca. W 1885 założył przedsiębiorstwo budowlane w Warszawie przy ulicy Koszykowej 7. Dyplom majstra murarskiego uzyskał w 1888. Miał dwie agentury: w Krakowie i Poznaniu. W 1913 zatrudniał w swojej firmie 100-150 robotników. Oprócz tradycyjnych robót ciesielskich, wykonywał piece hoffmanowskie, stropy betonowe i kominy. 
Był założycielem Stowarzyszenia Przemysłowców Budowlanych, współzałożycielem Warszawskiego Towarzystwa Wioślarskiego, członkiem Warszawskiego Towarzystwa Łyżwiarskiego, Towarzystwa Ogrodniczego Warszawskiego, Resursy Obywatelskiej. Zmarł w Warszawie i został pochowany na Cmentarzu Ewangelicko-Augsburskim (aleja 19, grób 12).

</doc>
<doc id="1425102" url="https://pl.wikipedia.org/wiki?curid=1425102" title="Ragnhild Aamodt">
Ragnhild Aamodt

Ragnhild Aamodt (ur. 9 września 1980 w Sarpsborgu) – norweska piłkarka ręczna, była reprezentantka kraju. Gra na pozycji prawoskrzydłowej. Obecnie występuje w norweskim Sarpsnorg Idrettslag.
Podczas Igrzysk Olimpijskich w 2008 w Pekinie zdobyła mistrzostwo olimpijskie. Karierę reprezentacyjną zakończyła w 2009 roku.

</doc>
<doc id="1425103" url="https://pl.wikipedia.org/wiki?curid=1425103" title="Louis Dutens">
Louis Dutens

Louis Dutens (ur. 15 stycznia 1730 w Tours - zm. 23 maja 1812 w Londynie) – francuski pisarz.
W młodości wyjechał do Londynu, gdzie jego stryj był jubilerem. Tam nauczył się greki, matematyki, włoskiego, hiszpańskiego oraz języków orientalnych. W czasie pobytu w Turynie zebrał i opublikował kompletne wydanie dzieł Leibnitza (Genewa, 6 vols., 1768) i napisał "Recherches sur l'origine des découvertes attribuées aux modernes" (1766)
Napisał również "Histoire de ce quic'est passe pour le retablissement d'une gegence en Angleterre" (Londyn 1789) i inne.

</doc>
<doc id="1425108" url="https://pl.wikipedia.org/wiki?curid=1425108" title="Inna Suslina">
Inna Suslina

Inna Jewgienjewna Suslina; ros. "Инна Евгеньевна Суслина" (ur. 5 stycznia 1979 w Taszkencie) – urodzona w Uzbekistanie piłkarka ręczna reprezentacji Rosji. Gra na pozycji bramkarki. Obecnie występuje w rosyjskim NP GK Rostów nad Donem. Podczas Igrzysk Olimpijskich 2008 w Pekinie zdobyła srebrny medal. Czterokrotnie zdobywała mistrzostwo świata w: 2001 we Włoszech, 2005 w Rosji, 2007 we Francji i 2009 w Chinach.
Suslina została odznaczona tytułem Zasłużonego Mistrza Sportu. Dwukrotnie została odznaczona Orderem Zasług dla Ojczyzny II klasy 22 lutego 2004 r. oraz 2 sierpnia 2009 r.

</doc>
<doc id="1425112" url="https://pl.wikipedia.org/wiki?curid=1425112" title="Water of Leith">
Water of Leith

Water of Leith (gael. "Uisge Lìte") – rzeka w Szkocji uchodząca do zatoki Firth of Forth. Water of Leith jest największą rzeką przepływającą przez Edynburg, jej ujście znajduje się koło portu w dzielnicy Leith.
The Water of Leith Conservation Trust.
W 1988 roku powstała The Water of Leith Conservation Trust (Fundacja ochrony Water of Leith), której celem była ochrona rzeki. W 1997 roku dzięki pozyskaniu funduszy udało jej się doprowadzić do ukończenia ścieżki wzdłuż rzeki i powstania w budynku dawnej szkoły Slateford centrum informacji o rzece. Co roku wiosną wolontariusze sprzątają brzegi rzeki od Balerno do Leith.

</doc>
<doc id="1425115" url="https://pl.wikipedia.org/wiki?curid=1425115" title="Nikołaj Ragozin">
Nikołaj Ragozin

Nikołaj Aleksandrowicz Ragozin, (ur. 30 czerwca 1891, zm. 21 września 1957 na Majorce) – rosyjski wojskowy (porucznik), a następnie hiszpański wojskowy (podpułkownik), lotnik morski, emigracyjny publicysta i pisarz.
Ukończył II korpus kadetów, zaś w 1911 r. morski korpus. Początkowo służył we bałtyckiej flocie wojennej w stopniu miczmana. W 1913 r. ukończył szkołę lotników morskich w Sewastopolu, a następnie przeszedł kursy teorii wojskowej w Sankt Petersburgu. Służył w lotnictwie morskim floty czarnomorskiej. Brał udział w I wojnie światowej jako lotnik, a następnie dowódca 3 lotniczego oddziału okrętowego. 22 marca 1915 r. awansował do stopnia porucznika. W grudniu 1916 r. został dowódcą 5 oddziału lotniczego dywizji lotniczej floty czarnomorskiej, zaś w czerwcu 1917 r. 1 dywizjonu lotniczego 1 brygady lotniczej. Jako jedyny lotnik floty czarnomorskiej zestrzelił nieprzyjacielskiego myśliwca. Następnie służył w zakładach lotniczych w Taganrogu, gdzie uczestniczył w konstruowaniu nowych typów hydroplanów. Był odznaczony wieloma orderami m.in. Św. Stanisława 2 i 3 klasy, Św. Anny 2, 3 i 4 klasy z mieczami, Św. Włodzimierza 4 klasy z mieczami. 8 czerwca 1919 r. został zmobilizowany do armii bolszewickiej do oddziału lotnictwa morskiego sowieckiej floty wojennej w ukraińskim okręgu wojennym. Jesienią tego roku służył jako pilot dnieprowskiej flotylli wojennej. Został wezwany do Piotrogradu, gdzie otrzymał przydział do brygady lotniczej specjalnego przeznaczenia. W niewyjaśnionych okolicznościach przeszedł w grudniu na stronę białych do wojsk gen. Nikołaja N. Judenicza. Pod koniec grudnia zorganizował oddział rozpoznania lotniczego w rejonie Gatczyny. Po porażce armii gen. N. N. Judenicza przybył na Krym, gdzie objął dowództwo morskiego oddziału lotniczego. W listopadzie 1920 r. ewakuował się na rosyjskich okrętach wojennych do Bizerty, gdzie następnie pracował jako szofer na plantacjach tytoniu. W 1922 r. przyjechał do Hiszpanii, wstępując do hiszpańskiego lotnictwa wojskowego pod nazwiskiem Ragozin-Dejman. Służył w stopniu kapitana w Hiszpańskiej Legii Cudzoziemskiej. Do 1927 r. brał udział w walkach w Maroku Hiszpańskim z miejscowymi arabskimi powstańcami. Następnie wykładał w szkole lotniczej, a następnie w szkołach wojskowych w Tabladzie i Maladze. Jednocześnie pisał artykuły do rosyjskich pism emigracyjnych „Часовой” i „Морские записки”. Po wybuchu wojny domowej w lipcu 1936 r., przystąpił do frankistów. Awansował do stopnia kapitana. 18 lipca tego roku przewiózł samolotem gen. Francisco Franco z marokańskiego Tetuanu do Sewilli. Przez pewien czas był jego osobistym pilotem. Następnie uczestniczył w walkach z republikanami, odznaczając się wielokrotnie odwagą. Wylatał 2400 godzin, w tym 1465 bojowych. Po zakończeniu wojny w latach 1940–1941 był w stopniu podpułkownika komendantem jednej ze szkół lotniczych. W 1954 r. opublikował swoje wspomnienia pt. „Рука провидения”.

</doc>
<doc id="1425120" url="https://pl.wikipedia.org/wiki?curid=1425120" title="Reproduktor (hodowla psów)">
Reproduktor (hodowla psów)

Reproduktor – pies rasowy, który jest zdolny do rozpłodu i uzyskał stosowne uprawnienia. 
W Związku Kynologicznym w Polsce stosowne uprawnienia wydaje kierownik sekcji lub przewodniczący oddziałowej komisji hodowlanej ZKwP. Aby pies otrzymał uprawnienia reproduktora musi spełnić kilka wymogów:
W Polskiej Federacji Kynologicznej uprawnienia psa reproduktora nadaje Komisja Hodowlana powołana przy Zarządzie Głównym. Do nadania takich uprawnień pies musi:
Ponadto – w obu organizacjach – wybrane rasy muszą spełnić dodatkowe wymagania, tj. badania w kierunku dysplazji stawów biodrowych, zaliczenie testów psychicznych, posiadać wyszkolenie na odpowiednim poziomie, dyplom prób pracy.
Tak uzyskane uprawnienia reproduktora są bezterminowe; nie ustala się górnego limitu kryć. 
Aby potomstwo reproduktora miało rodowody, należy skojarzyć go z suką posiadającą uprawnienia suki hodowlanej.

</doc>
<doc id="1425121" url="https://pl.wikipedia.org/wiki?curid=1425121" title="MTV EMA">
MTV EMA



</doc>
<doc id="1425122" url="https://pl.wikipedia.org/wiki?curid=1425122" title="Carlos Correia">
Carlos Correia

Carlos Correia (ur. 6 listopada 1933 w Bissau, zm. 14 sierpnia 2021) – gwinejski polityk, czterokrotny premier Gwinei Bissau w latach 1991–1994, 1997–1998, w 2008 oraz 2015–2016.
Życiorys.
Był wieloletnim członkiem PAIGC ("Partido Africano da Independência da Guiné e Cabo Verde"), Afrykańskiej Partii Niepodległości Gwinei i Wysp Zielonego Przylądka, rządzącej krajem od uzyskania niepodległości do 1999. W latach 70. XX w. pełnił funkcję ministra finansów w rządzie pierwszego premiera, Francisca Mendèsa. Po zniesieniu urzędu premiera w latach 80. XX w., Correia wchodził w skład biura politycznego PAIGC, a w Radzie Państwie był odpowiedzialny za rolnictwo i rybołówstwo.
Premier 1991–1994.
Po przywróceniu funkcji szefa rządu, Carlos Correia zajął ten urząd 27 grudnia 1991 i zajmował go 26 października 1994, kiedy po wyborach parlamentarnych z lipca 1944 zastąpił go Manuel Saturnino da Costa (również z partii PAIGC).
Premier 1997–1998.
Po raz drugi objął fotel szefa rządu 6 czerwca 1997, po dymisji premiera Costy. W październiku 1997 Sąd Najwyższy orzekł, iż jego nominacja odbyła się w sposób niekonstytucyjny z powodu braku konsultacji z parlamentem. Tydzień później parlament zatwierdził go na stanowisku.
Jego druga kadencja została przesłonięta przez zamach stanu z czerwca 1998, dokonany przez generała Ansumane Mané. Mané 7 czerwca 1998 przejął kontrolę nad Bissau, domagając się usunięcia prezydenta João Bernardo Vieiry, który dzień wcześniej odsunął go ze stanowiska szefa sztabu. Walki rozlały się na cały kraj, powodując duże zniszczenia i wojnę domową. 1 listopada 1998 obie strony podpisały porozumienie w Abudży w Nigerii, zgadzając się na powołanie rządu jedności narodowej i przeprowadzenie wyborów parlamentarnych do marca 1999. 3 grudnia 1998 nowym premierem rządu jedności narodowej został Francisco Fadul.
Działalność 1999–2008.
W maju 1999 prezydent Vieira został obalony przez rebeliantów, gdyż zamierzał przesunąć wybory parlamentarne z marca na koniec grudnia 1999. W listopadzie 1999 zorganizowano wolne wybory generalne, które wygrał Kumba Ialá. Carlos Correia 27 lipca 1999 został oskarżony o podburzanie do działań zbrojnych i finansowe wspieranie prezydenta Vieiry i zatrzymany na krótki czas. We wrześniu 1999 został wydalony z partii PAIGC.
W lutym 2000, razem z czterema byłymi ministrami, został aresztowany i oskarżony o wydanie obligacji państwowych bez zgody parlamentu trzy lata wcześniej. Został zwolniony za kaucją, a w czerwcu 2003 sąd oczyścił go z wszystkich zarzutów. W lutym 2003 został aresztowany pod zarzutem egzekucji 4 osób w czasie nieudanego zamachu w 1986, jednak po czterech dniach został uwolniony.
Działalność od 2008.
5 sierpnia 2008 prezydent João Bernardo Vieira rozwiązał parlament, z powodu upadku koalicji rządowej. Z koalicji trzech partii rządzących, miesiąc wcześniej wycofała się partia PAIGC, mająca najwięcej miejsc w parlamencie. Rozwiązanie parlamentu spowodowało natychmiastową dymisję dotychczasowego rządu premiera Ndafy Kabiego. Tego samego dnia prezydent Vieira nowym szefem rządu mianował Carlosa Correię, który miał zajmować to stanowisko do czasu wyborów parlamentarnych w listopadzie 2008. Po wyborach parlamentarnych, 25 grudnia 2008 na stanowisku szefa rządu zastąpił go Carlos Gomes Júnior, lider Afrykańskiej Partii na rzecz Niepodległości Gwinei i Zielonego Przylądka (PAIGC), która wygrała wybory.
17 września 2015 prezydent José Mário Vaz powołał go na stanowisko premiera rządu po uprzedniej dymisji premiera Baciro Djá.

</doc>
<doc id="1425123" url="https://pl.wikipedia.org/wiki?curid=1425123" title="Turzyca cienista">
Turzyca cienista

Turzyca cienista ("Carex umbrosa" Host) – gatunek byliny z rodziny ciborowatych. 
Rozmieszczenie geograficzne.
Występuje od Hiszpanii na zachodzie po Japonię na wschodzie. W Polsce rośnie w głównie w południowej części nizin i w pasie wyżyn.
Biologia i ekologia.
Bylina, hemikryptofit. Siedliskiem są lasy liściaste i murawy górskie. Kwitnie w kwietniu i maju. Gatunek charakterystyczny związku "Carpinion betuli" i grądu środkowoeuropejskiego "Galio sylvatici-Carpinetum betuli".
Zmienność.
Gatunek zróżnicowany na cztery podgatunki:
Zagrożenia i ochrona.
Gatunek umieszczony na Czerwonej liście roślin i grzybów Polski (2006) w kategorii zagrożenia R (rzadki - potencjalnie zagrożony). W wydaniu z 2016 roku otrzymał kategorię NT (bliski zagrożenia).

</doc>
<doc id="1425124" url="https://pl.wikipedia.org/wiki?curid=1425124" title="MTV VMA">
MTV VMA



</doc>
<doc id="1425127" url="https://pl.wikipedia.org/wiki?curid=1425127" title="ENF">
ENF



</doc>
<doc id="1425129" url="https://pl.wikipedia.org/wiki?curid=1425129" title="Gra podwójna mężczyzn w tenisie ziemnym na Letnich Igrzyskach Olimpijskich 2008">
Gra podwójna mężczyzn w tenisie ziemnym na Letnich Igrzyskach Olimpijskich 2008

Turniej gry podwójnej mężczyzn w tenisie ziemnym na XXIX Letnich Igrzyskach Olimpijskich w Pekinie odbył się w dniach 11–16 sierpnia na Olympic Green Tennis Centre, na nawierzchni twardej (DecoTurf II).

</doc>
<doc id="1425130" url="https://pl.wikipedia.org/wiki?curid=1425130" title="Suka hodowlana (hodowla psów)">
Suka hodowlana (hodowla psów)

Suka hodowlana – samica psa rasowego zdolna do rozrodu i posiadająca stosowne uprawnienia. 
W Związku Kynologicznym stosowne uprawnienia wydaje kierownik sekcji lub przewodniczący oddziałowej komisji hodowlanej ZKWP. Aby suka otrzymała uprawnienia suki hodowlanej musi spełnić kilka wymogów:
Aby potomstwo suki hodowlanej miało rodowody należy skojarzyć ją z psem posiadającym uprawnienia reproduktora po wcześniejszym zgłoszeniu chęci krycia w swoim oddziale ZKWP i wykupieniu karty krycia.
Zgodnie z regulaminem hodowli psów rasowych Polskiej Federacji Kynologicznej, suka może otrzymać uprawnienia hodowlane jeśli:
Ponadto wybrane rasy muszą spełnić dodatkowe wymagania, tj: badania w kierunku dysplazji stawów biodrowych oraz zaliczenie testów psychotechnicznych.
Suka traci uprawnienia hodowlane z ostatnim dniem roku, w którym ukończyła 8 lat.
Wszystkie szczenięta z miotu zgłoszonego w Federacji po suce hodowlanej otrzymują rodowody.

</doc>
<doc id="1425133" url="https://pl.wikipedia.org/wiki?curid=1425133" title="Gra podwójna kobiet w tenisie ziemnym na Letnich Igrzyskach Olimpijskich 2008">
Gra podwójna kobiet w tenisie ziemnym na Letnich Igrzyskach Olimpijskich 2008

Turniej gry podwójnej kobiet w tenisie ziemnym na XXIX Letnich Igrzyskach Olimpijskich w Pekinie odbył się w dniach 12–17 sierpnia na Olympic Green Tennis Centre, na nawierzchni twardej (DecoTurf II).

</doc>
<doc id="1425134" url="https://pl.wikipedia.org/wiki?curid=1425134" title="Leith">
Leith

Leith (gael. "Lìte") - wcześniej oddzielne miasto, dziś jedna z dzielnic Edynburga. Dzielnica położona jest nad zatoką Firth of Forth w Szkocji.
Historia.
Leith był pierwotnie niezależnym miastem portowym poza Edynburgiem. Prowadził ożywione kontakty handlowe z miastami Francji i Skandynawii. Szczególnie dużo sprowadzano stosunkowo młodego, czerwonego wina, które dojrzewało następnie w tutejszych piwnicach.
Leith miał także szczególne znaczenie dla rozwoju golfa, założono tu w 1744 klub golfowy "Golfers of Leith", będący dziś jednym z najstarszych na świecie.
W czerwcu 1811 roku według spisu ludności, Leith posiadał 20.000 mieszkańców.
Jednak czasy świetności dla miasta zakończyły się wraz z nadejściem lat 20 XX wieku, kiedy to port podupadł a większa część ludności miasta żyła na granicy ubóstwa. Po II wojnie światowej wzrosła liczba narkomanów, ponadto notowano tu ponadprzeciętną liczbę zachorowań na AIDS.
Leith zaczął stopniowo podnosić się wraz z rozwojem turystyki w latach 90. XX wieku.
Obecnie dzielnica posiada znaczącą polską mniejszość.

</doc>
<doc id="1425135" url="https://pl.wikipedia.org/wiki?curid=1425135" title="Jan Mikołaj Mironowicz">
Jan Mikołaj Mironowicz



</doc>
<doc id="1425145" url="https://pl.wikipedia.org/wiki?curid=1425145" title="Oktagon">
Oktagon



</doc>
<doc id="1425146" url="https://pl.wikipedia.org/wiki?curid=1425146" title="Turzyca wiosenna">
Turzyca wiosenna

Turzyca wiosenna ("Carex caryophyllea" L.) – gatunek byliny z rodziny ciborowatych. Jest gatunkiem częstym, występującym na terenie prawie całej Europy.
Występowanie.
Preferuje półsuche i ubogie murawy.

</doc>
<doc id="1425150" url="https://pl.wikipedia.org/wiki?curid=1425150" title="Batrachuperus">
Batrachuperus

Batrachuperus – rodzaj płaza ogoniastego z podrodziny Hynobiinae w rodzinie kątozębnych (Hynobiidae).
Występowanie.
Rodzaj obejmuje gatunki występujące w zachodnich Chinach i sąsiadującej Mjanmie.
Systematyka.
Podział systematyczny.
Do rodzaju należą następujące gatunki:

</doc>
<doc id="1425154" url="https://pl.wikipedia.org/wiki?curid=1425154" title="Turzyca niska">
Turzyca niska

Turzyca niska ("Carex humilis" L.) – gatunek byliny z rodziny ciborowatych. Występuje często na terenie prawie całej Europy.
Występowanie.
Suche murawy, świetliste lasy.
Zagrożenia i ochrona.
Gatunek umieszczony na polskiej czerwonej liście w kategorii NT (bliski zagrożenia).

</doc>
<doc id="1425155" url="https://pl.wikipedia.org/wiki?curid=1425155" title="Christiana (Jamajka)">
Christiana (Jamajka)

Christiana (Jamajka) – miasto na Jamajce, w regionie Manchester. Według danych szacunkowych na rok 2008 liczy 8483 mieszkańców. Drugie co do wielkości miasto regionu.

</doc>
<doc id="1425169" url="https://pl.wikipedia.org/wiki?curid=1425169" title="Turzyca ptasie łapki">
Turzyca ptasie łapki

Turzyca ptasie łapki ("Carex ornithopoda" L.) – gatunek rośliny z rodziny ciborowatych. Występuje na terenie Europy w rozproszeniu. W Polsce występuje w południowo-zachodniej Małopolsce i na Ziemi Lubuskiej. Gatunek rzadki.
Biologia i ekologia.
Bylina, hemikryptofit. Kwitnie od kwietnia do maja. Siedlisko: suche lasy, półsuche murawy. Gatunek charakterystyczny dla klasy (Cl.) "Erico-Pinetea". 
Zmienność.
Gatunek zróżnicowany na dwa podgatunki:
Zagrożenia i ochrona.
Według Czerwonej listy roślin i grzybów Polski gatunek narażony na wymarcie na izolowanych stanowiskach poza głównym obszarem swojego występowania (kategoria zagrożenia [V]). Liczba chromosomów 2n = 54.

</doc>
<doc id="1425170" url="https://pl.wikipedia.org/wiki?curid=1425170" title="Jakub Perek">
Jakub Perek

Jakub Perek (ur. 4 września 1986) – polski tenisista stołowy. Członek kadry narodowej seniorów w Polsce w tenisie stołowym. Zawodnik klubu TTS Polonia Bytom. 
Styl gry: leworęczny, obustronny atak topspinowy z nastawieniem na forehand w półdystansie.

</doc>
<doc id="1425171" url="https://pl.wikipedia.org/wiki?curid=1425171" title="Dynamiczna sygnatura">
Dynamiczna sygnatura



</doc>
<doc id="1425172" url="https://pl.wikipedia.org/wiki?curid=1425172" title="Centrum Innowacji, Transferu Technologii i Rozwoju Uniwersytetu Jagiellońskiego">
Centrum Innowacji, Transferu Technologii i Rozwoju Uniwersytetu Jagiellońskiego

Centrum Transferu Technologii CITTRU powstało w 2003 roku. Jest jednostką Uniwersytetu Jagiellońskiego odpowiadającą za kompleksową współpracę nauki z otoczeniem gospodarczym. Do zadań CITTRU należy:
Działalność CITTRU to między innymi zacieśnienie współpracy pomiędzy nauką a biznesem, ochrona i zarządzanie własnością intelektualną, promocja osiągnięć naukowych UJ, edukacja wspierająca popularyzację wiedzy oraz przedsiębiorczość. Najważniejsze projekty CITTRU: tworzenie portfolio innowacji UJ - "ScienceMarket" i ich ochrona prawna (patenty).
CITTRU realizowało autorski program promocji nauki i popularyzacji wiedzy, realizowany pod hasłem „Odkryj Przestrzenie Nowej Nauki” (czasopismo NIMB, Szkoła Promocji Nauki).

</doc>
<doc id="1425174" url="https://pl.wikipedia.org/wiki?curid=1425174" title="CITTRU">
CITTRU



</doc>
<doc id="1425175" url="https://pl.wikipedia.org/wiki?curid=1425175" title="Kościół Najświętszego Imienia Maryi w Krakowie">
Kościół Najświętszego Imienia Maryi w Krakowie

Kościół Najświętszego Imienia Maryi – kościół rzymskokatolicki, księży pijarów, znajdujący się w Krakowie, na Rakowicach w Dzielnicy III, przy ul. Dzielskiego 1.
Teren na którym znajduje się kościół i klasztor oo. pijarów to dawny folwark Zagórskich. Pijarzy kupili w 1910 roku majątek od spadkobierczyni Zagórskich, Honoraty Jachimskiej. Na miejscu dawnej fabryki cykorii wybudowano, w 1911 roku, kaplicę według projektu architekta Jana Sas-Zubrzyckiego. Była to kaplica dla budującego się obok zakładu wychowawczego. W lipcu 1911 poświęcił ją ks. biskup Anatol Nowak, sufragan kardynała Jana Duklana Puzyny. 
W kaplicy odprawiano również nabożeństwa dla mieszkańców Rakowic. 
W czasie II wojny światowej żołnierze niemieccy 8.09.1939 zniszczyli kaplicę i paramenty kościelne.
W latach 1940-1945 odnowiono jej wnętrze według projektu malarza Kazimierza Puchały.
Parafię w Rakowicach erygował, w listopadzie 1948 roku, arcybiskup Adam Stefan Sapieha. Kaplica odgrywała rolę kościoła parafialnego.
Świątynia została przebudowana w 1971 roku, dobudowano nawy boczne, powstał kościół w tymże roku poświęcony przez kardynała Karola Wojtyłę.
W dniu 22 maja 1983 podzielono rakowicką parafię i erygowano Parafię Matki Bożej Ostrobramskiej przy ul. Meissnera. 
Świątynia to niewielki trójnawowy, pseudobazylikowy budynek, z prosto zamkniętym prezbiterium, nakryty dwuspadowym dachem. Prezbiterium jest wyższe od nawy głównej. Fasada jest zwieńczona trójkątnym oszklonym szczytem z wieżą-sygnaturką.
W kościele parafialnym Najświętszego Imienia Maryi znajduje się obraz Matki Bożej Łaskawej. Kościół wyposażono również w 13-głosowe organy o 2 manuałach i pedale. 

</doc>
<doc id="1425177" url="https://pl.wikipedia.org/wiki?curid=1425177" title="Michaił Krygin">
Michaił Krygin

Michaił Andriejewicz Krygin, ros. Михаил Андреевич Крыгин (ur. 1 listopada 1890, zm. w 1938 w Hiszpanii) – rosyjski wojskowy (kapitan), a następnie hiszpański wojskowy, lotnik morski.
W 1909 r. ukończył doński korpus kadetów, zaś w 1912 r. morski korpus. Początkowo służył w czarnomorskiej flocie wojennej w stopniu miczmana. Brał udział w I wojnie światowej. W listopadzie 1915 r. został lotnikiem morskim. 10 kwietnia 1916 r. awansował do stopnia porucznika. Od końca 1917 r. prawdopodobnie dowodził 1 dywizjonem lotniczym dywizji lotniczej floty czarnomorskiej. Był odznaczony Orderem Św. Włodzimierza 4 klasy z mieczami i Św. Stanisława 3 klasy z mieczami. W kwietniu 1918 r. został zmobilizowany do armii bolszewickiej. Objął funkcję komendanta szkoły walki lotniczej w Krasnym Siole. Następnie przeszedł na stronę białych. Pod koniec grudnia tego roku służył w dońskim dywizjonie lotniczym. Awansował na kapitana 2 rangi. Na pocz. 1919 r. objął dowództwo 1 ochotniczego morskiego oddziału lotniczego w Sewastopolu. W listopadzie 1920 r. ewakuował się na rosyjskich okrętach wojennych z Krymu do Bizerty. Od stycznia 1921 r. służył jako starszy oficer na okręcie minowym Дерзкий. W 1922 r. przybył do Hiszpanii, wstępując do hiszpańskiego lotnictwa wojennego. Służył na Majorce, a następnie w Los Alcazares w prowincji Murcia. Po wybuchu wojny domowej w lipcu 1936 r. został zmobilizowany do armii republikańskiej. Według części źródeł przyczyną jego służby po tej stronie konfliktu była groźba zabicia przez NKWD jego matki, która żyła w ZSRR. Nie dostał zgody na latanie z powodu podejrzeń o chęć ucieczki do frankistów. Pod koniec 1937 r. objął funkcję szefa sztabu i zastępcy dowódcy jednej z eskadr lotniczych, w skład której wchodziły samoloty transportowe, sanitarne i łącznikowe. Zginął w 1938 r. Według części źródeł nastąpiło to podczas lotu bojowego.
Linki zewnętrzne.
Biografia Michaiła A. Krygina (jęz. rosyjski)

</doc>
<doc id="1425179" url="https://pl.wikipedia.org/wiki?curid=1425179" title="Turzyca czarna">
Turzyca czarna

Turzyca czarna ("Carex parviflora" Host.) – gatunek rośliny z rodziny ciborowatych.
Rozmieszczenie geograficzne.
Występuje tylko w górach Europy Południowej i Środkowej: w Apeninach, Pirenejach, Alpach, Karpatach i górach Pirin. Wszędzie jest rzadki, a w Karpatach bardzo rzadki. W Polsce występuje wyłącznie w Tatrach i to tylko w Tatrach Zachodnich na kilku stanowiskach: Dolina Mułowa, Dolina Litworowa, Dolina Goryczkowa Świńska, Rzędy Tomanowe, poniżej Małołąckiej Przełęczy, nad Wyżnim Toporowym Stawem. 
Biologia i ekologia.
Bylina, hemikryptofit, oreofit. W Polsce kwitnie od lipca do sierpnia. Spotykana na wysokogórskich murawach i piargach. Liczba chromosomów 2n = 84. 
Zagrożenia i ochrona.
Gatunek umieszczony na Czerwonej Liście roślin i grzybów Polski (2006) w kategorii R (rzadki – potencjalnie zagrożony). W wydaniu z 2016 roku otrzymał kategorię EN (zagrożony).
Znajduje się także w Polskiej Czerwonej Księdze Roślin w kategorii CR (krytycznie zagrożony).
W Tatrach turzyca czarna nie wydaje się zagrożona. Wszystkie jej stanowiska znajdują się na obszarze Tatrzańskiego Parku Narodowego.

</doc>
<doc id="1425184" url="https://pl.wikipedia.org/wiki?curid=1425184" title="Kuno von Liechtenstein">
Kuno von Liechtenstein



</doc>
<doc id="1425186" url="https://pl.wikipedia.org/wiki?curid=1425186" title="Emil Apfelbaum">
Emil Apfelbaum

Emil Apfelbaum (ur. 1895, zm. 12 stycznia 1946 w Warszawie) – polski lekarz internista i kardiolog żydowskiego pochodzenia.
Życiorys.
Po ukończeniu studiów pracował jako asystent profesora Witolda Orłowskiego w szpitalu Dzieciątka Jezus w Warszawie. 
Od 1940 przebywał w getcie warszawskim, gdzie kontynuował zawód lekarza i prace naukowe. Był ordynatorem Oddziału Chorób Wewnętrznych przeniesionego do getta Szpitala na Czystem oraz członkiem Organizacyjnej Komisji Badawczej. Prowadził badania nad wpływem głodu na organizm ludzki. Jako jeden z nielicznych lekarzy z zespołu badającego wpływ głodu na organizm ludzki przeżył wojnę. Zachowane wyniki badań zebrał i opracował w wydanej w 1946 książce "Choroba głodowa. Badania kliniczne nad głodem wykonane w getcie warszawskim z roku 1942". Jest autorem rozdziału poświęconego badaniu nad patologią układu krążenia w wyniszczeniu głodowym.
Zmarł w Warszawie. Jest pochowany na cmentarzu żydowskim przy ulicy Okopowej (kwatera 10, rząd 5).

</doc>
<doc id="1425191" url="https://pl.wikipedia.org/wiki?curid=1425191" title="Przedsiębiorstwo Komunikacji Samochodowej w Nowym Sączu">
Przedsiębiorstwo Komunikacji Samochodowej w Nowym Sączu

Przedsiębiorstwo Komunikacji Samochodowej w Nowym Sączu (PKS Nowy Sącz) – przedsiębiorstwo utworzone 1 maja 1951 roku na mocy decyzji dyrektora naczelnego Zjednoczenia PKS w Warszawie jako Oddział Towarowo-Osobowy Państwowej Komunikacji Samochodowej (do tej pory Sądecczyznę obsługiwała jednostka z Tarnowa). Jednostką nadrzędną był Oddział PKS w Krakowie, nadzorujący także zakłady w Kielcach, Krośnie, Przemyślu, Rzeszowie, Tarnowie i Zakopanem. Z dniem 31 lipca 2012 r. przedsiębiorstwo zakończyło działalność przewozową.
Historia.
Pierwszy tabor stanowiły 2 autobusy z demobilu, 12 samochodów ciężarowych i 3 ciągniki "Ursus". Załoga liczyła 78 osób, a wszelkie czynności przeglądowe i naprawcze wykonywano pod gołym niebem. Pomimo tego podejmowano się przewozów specjalistycznych, np. 100-tonowego transformatora z Nowego Sącza do elektrowni w Rożnowie, który przetransportowano przy pomocy przyczepy podczołgowej i 6 ciężarówek Fiat, czy barki rzecznej-pogłębiarki z Bogumiłowic koło Tarnowa do Starego Sącza.
W 1953 przejęto prywatny warsztat "Wasia" przy ul. Fabrycznej, a w 1954 powstała zajezdnia z utwardzonym placem i 3 kanałami przy ulicy Sienkiewicza 42 oraz placówka terenowa w Limanowej (która usamodzielniła się w 1979); uruchomiono też wtedy linię z Nowego Sącza do Szczawnicy. W 1955 powstało Technikum Samochodowe wraz z przyzakładową Szkołą dla Kierowców, a przy ul. Sienkiewicza barak pełniący funkcję budynku administracyjnego. W latach 1952-1956 uruchomiono połączenia do Warszawy, Krakowa, Katowic, Krynicy i Zakopanego, a w 1956 uruchomiono linie do Korzennej, Łukowicy i Skrzydlnej przez Limanową. Również w 1956 powstała placówka terenowa w Grybowie, funkcjonująca do początku l. 90. XX wieku. W 1959 powstał dworzec autobusowy przy pl. Dąbrowskiego. Autobusy lokalne wykonywały wówczas codziennie 40 par kursów (najwięcej - 5 - do Wojnarowej), a najdłuższa linia lokalna liczyłą 48 km i prowadziła do Limanowej przez Ujanowice. W 1965 r. została zbudowana nowa zajezdnia przy ulicy Wyspiańskiego 2. W latach 90. firma przeszła restrukturyzację. W 1994 r. uruchomiono linię do Krynicy-Czarnego Potoku. W 2001 firma zatrudniała ok. 600 osób, w tym 260 kierowców, i posiadała 150 autobusów. W 2005 firma została skomercjalizowana – przekształcona w spółkę akcyjną, w tym samym roku uzyskała certyfikat ISO 9001:2000.
9 lutego 2012 akcjonariusze spółki podjęli decyzję o rozpoczęciu procesu likwidacji przedsiębiorstwa.
20 lipca 2012 PKSiS Oświęcim zakupił część przewozową nowosądeckiego przewoźnika.
Z dniem 31 lipca 2012 przedsiębiorstwo zakończyło działalność przewozową.
Komunikacja Uzdrowiskowa w Krynicy-Zdroju.
PKS Nowy Sącz od 1997 roku do dnia likwidacji obsługiwał w Krynicy-Zdroju i Muszynie Komunikację Uzdrowiskową na następujących liniach:
Tabor PKS Nowy Sącz.
Stan taboru na dzień 05.02.2011.

</doc>
<doc id="1425192" url="https://pl.wikipedia.org/wiki?curid=1425192" title="Haunebu">
Haunebu

Haunebu – (skrót od Hauneburg-Gerät) określenie hipotetycznych statków latających w kształcie dysku wyposażonych w napęd antygrawitacyjny skonstruowanych podczas II wojny światowej przez niemieckich inżynierów dla sił powietrznych III Rzeszy, mające być jednym z projektów Wunderwaffe. Statki rzekomo produkowano w fabrykach Skody w Pradze i w Górach Sowich. Projekty latających dysków zaczęto opracowywać w latach dwudziestych w Niemczech. Pierwszy statek latający Haunebu miał wznieść się w powietrze latem 1939 roku, pod koniec wojny opracowano Haunebu III, który rzekomo mógł wzbić się do stratosfery. Przed samym końcem wojny statki rzekomo przetransportowano U-Bootami na Antarktydę.
Spekulacje na temat latających dysków rozpoczęły się, kiedy opublikowano wywiady z rzekomymi twórcami pojazdów. W wywiadzie udzielonym 25 marca 1950 roku dla gazety „Il Giornale d’Italia” Giuseppe Belluzzo stwierdził, że raporty na temat UFO mogą dotyczyć wojskowych latających dysków opartych na jego projekcie z 1942 roku; 30 marca tego samego roku niemieckie czasopismo „Der Spiegel” opublikowało wywiad z Rudolfem Schrieverem przedstawionym jako niemiecki inżynier lotnictwa, który twierdził, że opracował wirnikopłat o kolistym kształcie. Francuski dziennik „France-Soir” 7 czerwca 1952 roku opublikował wywiad z Richardem Miethem, domniemanym budowniczym niemieckich dysków, który przypisywał sobie nadzorowanie związanych z nimi prac. Jednak żaden z nich nie twierdził, że prototypy dysków zostały w trakcie II wojny światowej oblatane. 6 września 1952 roku na łamach gazety „Tempo” zamieszczono artykuł autorstwa włoskiego dziennikarza Luigiego Romersy, który zawierał twierdzenia, że jakoby 17 kwietnia 1944 roku latający dysk odbył pierwszy lot testowy nad brzegami Bałtyku.
26 kwietnia 1953 roku w niemieckim czasopiśmie „Welt am Sonntag” opublikowano wywiad dr. Wernera Kellera z naczelnym inżynierem Georgiem Kleinem, który był rzekomym świadkiem pierwszego startu niemieckiego załogowego dysku, który miał miejsce 14 lutego 1945 roku w Pradze. W późniejszych latach publikowano coraz bardziej sensacyjne materiały dowodzące rzekomej prawdziwości pogłosek o niemieckich dyskach. Jedynym w rzeczywistości wyprodukowanym niemieckim samolotem w kształcie dysku był samolot AS-6 skonstruowany przez Arthura Sacka w 1944 roku, jednak nie był eksploatowany przez niemieckie lotnictwo.
W 1956 roku została opublikowana książka zatytułowana „Die deutschen Waffen und Geheimwaffen des 2. Weltkrieges und ihre Weiterentwicklung” autorstwa Rudolfa Lusara. Publikacja zawierała jedynie dwie strony poświęcone niemieckim dyskom. Jednak informacje dotyczące niemieckich pojazdów były zasadniczo oparte na twierdzeniach Georga Kleina. W publikacji dodatkowo podano, że niemieccy inżynierowie Schriever i Habermohl pilotowali prototyp podczas testów przeprowadzonych 14 lutego 1945 roku w Pradze. We fragmencie nie zawarto informacji o materiale źródłowym. W związku z tym książka bywała przytaczana w wielu późniejszych opracowaniach jako pierwsza publikacja na temat niemieckiego programu budowy dysków.
W 1957 roku na łamach wiedeńskiego tygodnika „Der Soldat” austriacki inżynier ujawnił się jako konstruktor niemieckich dysków latających. Jego informacje zostały ponownie przytoczone w gazecie „Kasseler Zeitung” na początku czerwca tego roku. Austriak podawał się za naczelnego inżyniera wiedeńskich zakładów Heinkela. Jednak informacje podawane w artykule nie zostały potwierdzone w literaturze historycznej.

</doc>
<doc id="1425193" url="https://pl.wikipedia.org/wiki?curid=1425193" title="Kuno Liechtenstein">
Kuno Liechtenstein



</doc>
<doc id="1425195" url="https://pl.wikipedia.org/wiki?curid=1425195" title="Turzyca czarniawa">
Turzyca czarniawa

Turzyca czarniawa ("Carex atrata" L.) – gatunek byliny z rodziny ciborowatych. Rzadko spotykana. Występuje w górach Eurazji.
Biologia i ekologia.
W Polsce kwitnie od czerwca do sierpnia. Występuje na wysokogórskich murawach naskalnych.

</doc>
<doc id="1425200" url="https://pl.wikipedia.org/wiki?curid=1425200" title="Oleška">
Oleška

Oleška – rzeka przepływająca przez Podgórze Karkonoskie (czes. "Krkonošské podhůří" i Czeski Raj (czes. "Český ráj"), lewy dopływ Izery.
Długość - 43,2 km, powierzchnia zlewni - 171,1 km². Średni przepływ przy ujściu - 1,74 m³/s.
Dopływy: lewe - "Rokytka" i "Popelka", prawe - "Tampelačka".
Źródła Oleški znajdują się we wsi Studenec niedaleko Jilemnic. W górnym biegu, we wsi Levínská Olešnice znajduje się sztuczny zbiornik wodny. Oleška płynie przez miejscowości Stará Paka i Semily, gdzie uchodzi do Izery. W dolnym biegu, od Libštátu lub ze Staré Paky wykorzystywana do turystyki wodnej.

</doc>
<doc id="1425201" url="https://pl.wikipedia.org/wiki?curid=1425201" title="Maczużnik nasięźrzałowy">
Maczużnik nasięźrzałowy

Maczużnik nasięźrzałowy ("Tolypocladium ophioglossoides" (J.F. Gmel.) C.A. Quandt, Kepler &amp; Spatafora) – gatunek grzybów z rodziny "Ophiocordycipitaceae".
Systematyka i nazewnictwo.
Pozycja w klasyfikacji według Index Fungorum: "Elaphocordyceps, Ophiocordycipitaceae, Hypocreales, Hypocreomycetidae, Sordariomycetes, Pezizomycotina, Ascomycota, Fungi".
Po raz pierwszy opisał go w 1792 r. Johann Friedrich Gmelin, nadając mu nazwę "Sphaeria ophioglossoides". Obecną, nazwę nadali mu C.A. Quandt, Kepler i Spatafora w 2014 r.
Nazwę polską podali Barbara Gumińska i Władysław Wojewoda, przyjmując systematykę zaliczającą ten takson do rodzaju "Cordiceps" (maczużnik) w obrębie rodziny maczużnikowatych ("Cordycipitaceae"). Obecnie jednak według Index Fungorum należy od do rodzaju "Tolypocladium" i rodziny "Ophiocordycipitaceae", tak więc nazwa polska jest już niespójna z nazwą naukową. Ponadto w 2003 r. Wiesław Fałtynowicz nazwał maczużnikiem inny rodzaj grzybów – "Sphinctrina".
Niektóre synonimy naukowe:
Morfologia.
Owocnik jest maczugowaty, o wysokości do 10 cm. Ma cylindryczno-jajowatą główkę i długi trzonek. Młode owocniki mają żółtą i gładką główkę, która z czasem czernieje.
Zarodniki nitkowate, długości do 200 μm, rozpadają się na eliptyczno-cylindryczne zarodniki wtórne, o wymiarach 2,5-5×2 μm.
Występowanie.
Jest pasożytem podziemnych owocników grzybów jeleniaków. Gatunek spotykany w Europie, w północnych stanach USA i Kanadzie.
W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych.
Zastosowanie.
Z owocników wyizolowano polisacharydy, które in vitro wykazywały działanie hamujące wzrost komórek nowotworowych linii Sarcoma 180. Jeden z wyizolowanych związków, pochodną kwasu tetramowego, nazwano ofiosetyną (ang. ophiosetin).

</doc>
<doc id="1425211" url="https://pl.wikipedia.org/wiki?curid=1425211" title="Wałerij Sokołenko">
Wałerij Sokołenko

Wałerij Wasylowycz Sokołenko, ukr. Валерій Васильович Соколенко (ur. 21 czerwca 1982 w Czernihowie) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek klubu Junist' Czernihów. Pierwszy trener - Mychajło Czabajda. W 2001 rozpoczął karierę piłkarską w drużynie Oswita Borodzianka, potem grał w klubach z niższych lig na Ukrainie, m.in. Systema-KChP Czerniachów. Od 2004 występował w Borysfen-2 Boryspol oraz w drugoligowym Enerhetyku Bursztyn. W sezonie 2006/2007 grał w Górniku Łęczna, po czym powrócił do Ukrainy, gdzie został piłkarzem Desny Czernihów. 27 grudnia 2007 opuścił czernihowski klub i w styczniu 2008 ponownie wyjechał do Polski, gdzie podpisał 1,5 roczny kontrakt z Polonią Bytom. Zaliczył 64 mecze w Ekstraklasie i strzelił 1 bramkę. 19 czerwca 2009 roku przeszedł do niemieckiego klubu Energie Cottbus. Od 2010 jest mężem ukraińskiej piłkarki, Olgi Sokolenko. W lutym 2011 za obopólną zgodą kontrakt z Energie został anulowany, po czym podpisał kontrakt z Czornomorcem Odessa.

</doc>
<doc id="1425215" url="https://pl.wikipedia.org/wiki?curid=1425215" title="Turzyca drżączkowata">
Turzyca drżączkowata

Turzyca drżączkowata ("Carex brizoides" L.) – gatunek byliny z rodziny ciborowatych. Występuje sporadycznie lub często na terenach środkowej i zachodniej Europy.
Występowanie.
Wilgotne lasy liściaste, olsy, brzegi lasów i polany. Na glebach z wodą stagnującą lub podsiąkającą.
Pozostałe informacje.
Występuje niekiedy płatami. Niegdyś używano jej w tapicerce jako „trawy morskiej”, zamiast zostery morskiej ("Zostera marina") do wypełniania materaców i wyściełania mebli.

</doc>
<doc id="1425222" url="https://pl.wikipedia.org/wiki?curid=1425222" title="Tombigbee">
Tombigbee

Tombigbee () – rzeka w południowych USA, w stanach Alabama i Missisipi, o długości 230 km oraz powierzchni dorzecza 54 600 km². Źródła rzeki znajdują się w stanie Missisipi. Na terenie stanu Alabama łączy się z rzeką Alabama, dając początek rzece Mobile. Nazwa rzeki pochodzi od słów w języku Czoktawów.
Główne dopływy rzeki to Black Warrior, Sucarnoochee, Buttahatchee i Noxubee.
Większe miasta nad rzeką to Aberdeen, Columbus i Demopolis.
Rzeka Tombigbee jest wykorzystywana do produkcji energii elektrycznej oraz w żegludze.

</doc>
<doc id="1425225" url="https://pl.wikipedia.org/wiki?curid=1425225" title="Granicka">
Granicka

Granicka (575 m n.p.m.) – szczyt w Górach Sanocko-Turczańskich.
Masyw Granickiej położony jest w zachodniej części Gór Słonnych i razem z usytuowaną na zachód od niego grupą Orlego Kamienia (518 m n.p.m.) oraz sąsiadującą od wschodu Paprocią tworzy tzw. Pasmo Olchowieckie. Od zachodu i północnego zachodu jest ograniczony doliną Olchowskiego Potoku; na północy z głównym grzbietem Gór Słonnych łączy go przełęcz, na północnym wschodzie oraz wschodzie granicą jest potok Wujski. Na południu masyw sąsiaduje z szeroką doliną Sanu.
Grzbiet Granickiej ma długość ok. 5 km (w linii prostej) i rozciąga się z północnego zachodu na południowy wschód. Odbiegają od niego na zachodnim skraju oraz z najwyższego wierzchołka w kierunku zachodnim dwa ramiona obejmujące dolinę niewielkiego potoku. Najwyższy punkt znajduje się w centralnej części, oprócz niego jest jeszcze kilka niewybitnych kulminacji, wznoszących się zaledwie o kilka metrów nad sąsiednie przełęcze. Masyw jest całkowicie zalesiony, na południowym stoku w 1996 r. powstał leśny rezerwat przyrody Polanki obejmujący buczynę karpacką.

</doc>
<doc id="1425227" url="https://pl.wikipedia.org/wiki?curid=1425227" title="Sky Replay">
Sky Replay

Sky Replay – brytyjska stacja telewizyjna, której właścicielem jest British Sky Broadcasting. Została uruchomiona 9 grudnia 2002 roku. Kanał ten dostępny jest w Wielkiej Brytanii i w Irlandii.
Jest dostępna na platformie cyfrowej Sky Digital na pozycji 107 oraz u operatorów telewizji kablowej Virgin Media na pozycji 122 i UPC Ireland na kanale 115.
Stacja ta posiada obecnie 0,4% udziałów (stan na marzec 2010).
Programy.
Sky2 emituje czasami programy, które nadają kanały Sky Travel i Sky Vegas. Wiele programów w tej stacji to programy Sci-Fi m.in. Futurama i Star Trek. 
Od 10 maja 2010 roku, od godziny 18:00 do 0:00, kanał ten służy też jako kanał z godzinnym opóźnieniem z ramówki Sky1. Rzecznik "Sky" jednak powiedział, że to tylko eksperyment.

</doc>
<doc id="1425228" url="https://pl.wikipedia.org/wiki?curid=1425228" title="Pick TV">
Pick TV

Pick TV (dawniej: "Sky3") - brytyjska stacja telewizyjna, której właścicielem jest British Sky Broadcasting. Została uruchomiona 31 października 2005 roku. Kanał ten dostępny jest w Wielkiej Brytanii i w Irlandii. 
Jest dostępna na platformie cyfrowej Sky Digital na pozycji 108 oraz u operatorów telewizji kablowej Virgin Media na pozycji 123 i UPC Ireland na kanale 133.
Stacja ta posiada obecnie 0,7% udziałów (stan na marzec 2010).

</doc>
<doc id="1425231" url="https://pl.wikipedia.org/wiki?curid=1425231" title="Serokonwersja">
Serokonwersja

Serokonwersja – rozwój specyficznych przeciwciał w surowicy krwi, powstających na skutek zakażenia lub po szczepieniu. W celu określenia obecności przeciwciał wykonuje się badanie serologiczne. Przed serokonwersją badania krwi na przeciwciała są seronegatywne, a po serokonwersji seropozytywne.
Słowo to jest często używane w odniesieniu do badania krwi na obecność przeciwciał anty-HIV.

</doc>
<doc id="1425235" url="https://pl.wikipedia.org/wiki?curid=1425235" title="Tomé">
Tomé

 
Tomé – miasto w środkowym Chile, w regionie Biobío, nad Oceanem Spokojnym. W 2005 r. miasto to na powierzchni 495 km² zamieszkiwało 49 260 osób.
W tym mieście rozwinął się przemysł włókienniczy oraz spożywczy.

</doc>
<doc id="1425238" url="https://pl.wikipedia.org/wiki?curid=1425238" title="Sky Arts">
Sky Arts

Sky Arts "(dawniej znany jako Artsworld)" – kanał telewizyjny pełniący w Wielkiej Brytanii, odpowiednika polskiej TVP Kultura.
Kanał rozpoczął nadawanie 1 stycznia 2000 roku.

</doc>
<doc id="1425244" url="https://pl.wikipedia.org/wiki?curid=1425244" title="Panama na Letnich Igrzyskach Olimpijskich 2008">
Panama na Letnich Igrzyskach Olimpijskich 2008

Panama na XXIX Letnich Igrzyskach Olimpijskich w Pekinie była reprezentowana przez trzech sportowców.
Jest to piętnasty start Panamy na letnich igrzyskach olimpijskich (poprzednie to 1928, 1948, 1952, 1960, 1964, 1968, 1972, 1976, 1984, 1988, 1992, 1996, 2000, 2004).

</doc>
<doc id="1425245" url="https://pl.wikipedia.org/wiki?curid=1425245" title="Ramon Maria Calderé">
Ramon Maria Calderé



</doc>
<doc id="1425246" url="https://pl.wikipedia.org/wiki?curid=1425246" title="Jizerka (rzeka)">
Jizerka (rzeka)

Jizerka - niewielka górska rzeka w Górach Izerskich, długości 6,5 km, prawy dopływ Izery.
Źródła Jizerki znajdują się w centralnej części Gór Izerskich, po stronie czeskiej, w siodle między Vlašským hřebenem a Středním Jizerským hřebenem. Dopływy: lewe - "Příčná voda" i "Pařezový potok", prawe - "Hlinitý", "Safírový" i "Sklářský potok". Jizerka wpada do Izery pod Bukowcem (czes. "Bukovec"), na wschód od wsi Jizerka.

</doc>
<doc id="1425250" url="https://pl.wikipedia.org/wiki?curid=1425250" title="Sky Cinema">
Sky Cinema

Sky Cinema – filmowy kanał telewizyjny w Wielkiej Brytanii.
Kanał rozpoczął nadawanie 5 lutego 1989 roku.

</doc>
<doc id="1425253" url="https://pl.wikipedia.org/wiki?curid=1425253" title="Kościół św. Bartłomieja w Koninie">
Kościół św. Bartłomieja w Koninie

Kościół św. Bartłomieja w Koninie (konińska fara) – kościół parafii pw. św. Bartłomieja w Koninie położony przy ulicy Kościelnej 1. 
Historia.
Kościół w formie bazyliki liczy trzy nawy i reprezentuje przede wszystkim styl gotycki. Najstarszą częścią kościoła są pochodzące z II połowy XIV wieku zakrystia, która zajęła dawną kaplicę św. Trójcy i prezbiterium. Zachowały się najstarsze partie murów z piaskowca. Ceglane nawy i kaplica zostały wybudowane w wieku XV. W późniejszych stuleciach dobudowano kolejne części: na pocz. XVII wieku od południowej strony renesansową kaplicę Najświętszej Maryi Panny fundacji Jana Zemełki, przykrytą ośmioboczną kopułą i latarnią, a w XIX wieku kruchtę od strony północnej. W latach 1866-1872 przeprowadzono kapitalny remont, późniejsze prace miały miejsce jeszcze w latach 1900-1910. Brał w nich udział Eligiusz Niewiadomski (późniejszy zamachowiec i zabójca prezydenta RP Gabriela Narutowicza) który wykonał polichromię, a okna świątyni ozdobił secesyjnymi witrażami. Od 1965 roku kościół figuruje w rejestrze zabytków nieruchomych.
Wnętrze i otoczenie.
Prezbiterium pokrywa sklepienie sieciowe, w nawach gwiaździste. Polichromia i witraże autorstwa Eligiusza Niewiadomskiego pochodzą z lat 1904-1910. Wewnątrz pomniki: najstarszym jest epitafium Mikołaja Grochowskiego z 1570, poza tym znajduje się tam okazały, wczesnobarokowy, marmurowy sarkofag Stanisława Przyjemskiego – marszałka wielkiego koronnego i starosty konińskiego. Naprzeciw nich pomnik Krzysztofa Przyjemskiego – stryja starosty. Ołtarze w nawach bocznych reprezentują styl barokowy.
W kaplicy renesansowej, ufundowanej przez Zemełkę, bogato intarsjowane stalle z ornamentami roślinnymi, ptakami i jednorożcami oraz gotycka figura Madonny z początku XVI wieku. Umieszczono tam także marumurowy nagrobek fundatora. W kruchcie bocznej gotycka kropielnica. W skarbcu znajduje się monstrancja z XV lub XVI wieku. Drzwi frontowe zdobią okucia brązowe z XV wieku w kształcie lwich głów. 
W zewnętrzną ścianę zakrystii wmurowany jest krzyż kamienny z piaskowca. Na cmentarzu kościoła znajduje się przeniesiony z okolic zamku XII-wieczny kamienny słup drogowy, oznaczający połowę drogi z Kalisza do Kruszwicy.

</doc>
<doc id="1425259" url="https://pl.wikipedia.org/wiki?curid=1425259" title="Kumba Ialá">
Kumba Ialá

Kumba Ialá (ur. 15 marca 1953 w Buli, zm. 4 kwietnia 2014 w Bissau) – polityk gwinejski, prezydent Gwinei Bissau od 17 lutego 2000 do 14 września 2003.
Młodość.
Kumba Ialá w latach młodości był wojskowym członkiem PAIGC ("Partido Africano da Independência da Guiné e Cabo Verde"), Afrykańskiej Partii Niepodległości Gwinei i Zielonego Przylądka, która walczyła o niepodległość Gwinei Bissau.
Studiował teologię i filozofię na Katolickim Uniwersytecie w Lizbonie, a następnie prawo na Uniwersytecie w Bissau. Po studiach pracował jako nauczyciel filozofii.
Kariera polityczna w latach 90..
Ialá w 1989 został wydalany z partii PAIGC z powodu domagania się znacznie większych reform demokratycznych. 14 stycznia 1992 założył własne ugrupowanie, Partię na rzecz Odnowy Społecznej (PRS, "Partido para a Renovaçao Social").
W pierwszych wyborach prezydenckich 3 lipca 1994 Ialá zajął drugie miejsce (22%), za João Bernardo Vieirą z PAIGC (46%). W drugiej turze głosowania 7 sierpnia 1994 poparła go cała opozycja jednakże przegrał z Vieirą o 4% głosów (48% do 52%).
Prezydent 2000-2003.
28 listopada 1999 w Gwinei Bissau odbyły się kolejne wybory prezydenckie po tym, jak w maju 1999 prezydent Vieira został usunięty ze stanowiska w wyniku zamachu wojskowego. W pierwszej turze głosowania Ialá zwyciężył z wynikiem 38,8% głosów, pokonując kandydata PAIGC, Malama Bacai Sanhę (23,4%). W drugiej turze głosowania, 16 stycznia 2000 łatwo pokonał rywala, zdobywając 72% głosów. Następnego dnia został zaprzysiężony na stanowisku prezydenta. W maju 2000 zrezygnował z funkcji przewodniczącego partii PRS, zachowując w niej swe wpływy.
Rządy prezydenta Iali charakteryzowały się ciągłą polityczną niestabilnością i licznymi zmianami w rządach. Między 2001 a 2003 zdymisjonowanych zostało 4 premierów. MFW z powodu złej kondycji finansowej kraju zawiesił swoją pomoc. W 2001 prezydent Ialá nie ratyfikował projektu nowej konstytucji, domagając się zwiększenia w niej uprawnień głowy państwa. W listopadzie 2002 rozwiązał parlament, zapowiadając przeprowadzenie nowych wyborów w lutym 2003. Później termin wyborów był kilkakrotnie przekładany w czasie, początkowo na kwiecień, potem na lipiec i październik 2003.
Zamach stanu 2003.
We wrześniu komisja wyborcza ogłosiła, iż niemożliwe będzie przeprowadzenie wyborów parlamentarnych, zaplanowanym w terminie 12 października 2003. Było to bezpośrednią przyczyną bezkrwawego zamachu stanu, przeprowadzonego 14 września 2003 pod przywództwem generała Veríssimo Correię Seabrę, przy znacznym poparciu społecznym. Prezydent Iala został zatrzymany i osadzony w areszcie domowym i 17 września 2003 ogłosił rezygnację z urzędu. Tymczasowym prezydentem został niezależny Henrique Rosa. 8 marca 2004 Kumba Iala został zwolniony z aresztu domowego.
25 marca 2004 w Gwinei Bissau odbyły się wybory parlamentarne, w których zwyciężyła partia PAIGC. Partia na rzecz Odnowy Społecznej zajęła drugie miejsce, zdobywając 35 miejsc w 100-osobowym parlamencie.
Działalność po 2005.
26 marca 2005 Kumba Ialá został kandydatem Partii na rzecz Odnowy Społecznej w nadchodzących wyborach prezydenckich. W pierwszej turze wyborów 19 czerwca 2005 zajął trzecie miejsce, zdobywając 25% głosów. Przed drugą turą wyborów poparł João Bernardo Vieirę, swojego dawnego rywala, startującego obecnie jako kandydat niezależny. 24 lipca 2005 w drugiej turze, Vieira pokonał Malama Bacai Sanhę z PAIGC stosunkiem głosów 52,35% do 47,65%.
Kumba Ialá po wyborach prezydenckich w 2005 wyjechał na rok do Maroka. Do kraju powrócił w październiku 2006. 12 listopada 2006 został wybrany przewodniczącym Partii na rzecz Odnowy Społecznej. W lipcu 2008 po krótkim pobycie w Maroku, ponownie wrócił do Gwinei Bissau, by zarejestrować się do wyborów parlamentarnych 16 listopada 2008. 18 lipca 2008 przeszedł na islam, przyjmując imię Mohamed Yalá Embaló. W wyborach parlamentarnych w listopadzie 2008 zwycięstwo odniosła PAIGC. Iala początkowo odrzucił wyniki wyborów i zarzucił władzom fałszerstwa wyborcze. Ostatecznie zaakceptował jednak wyniki wyborów.
Po zabójstwie prezydenta João Bernardo Vieiry w marcu 2009, wziął udział w wyborach prezydenckich. 14 kwietnia został wybrany oficjalnym kandydatem swojej partii. W pierwszej turze wyborów 28 czerwca 2009, Ialá zajął drugie miejsce, zdobywając 29,42% głosów. Pokonał Henrique’a Rosę (24,19%), lecz przegrał z Malamem Bacai Sanhą (39,59%). W drugiej turze wyborów 26 lipca 2009 Ialá przegrał z kandydatem rządzącej PAIGC, Malamem Bacaiem Sanhą, stosunkiem głosów 36,48% do 63,52%. Zaakceptował wyniki głosowania, a międzynarodowi obserwatorzy nie dopatrzyli się żadnych poważnych nieprawidłowości.

</doc>
<doc id="1425261" url="https://pl.wikipedia.org/wiki?curid=1425261" title="Sky Sports">
Sky Sports

Sky Sports – sportowa stacja telewizyjna w Wielkiej Brytanii.
Kanał rozpoczął nadawanie 25 marca 1990 roku.

</doc>
<doc id="1425267" url="https://pl.wikipedia.org/wiki?curid=1425267" title="Julian Mickiewicz">
Julian Mickiewicz

Julian Mickiewicz (ur. ok. 1838 roku - zm. w Kownie) – komisarz powstańczy województwa kowieńskiego w czasie powstania styczniowego. 
Pochodził z rodziny szlacheckiej rodem z powiatu wiłkomierskiego (choć jak zauważył Wacław Studnicki, szlachectwo nie było zatwierdzone przez heroldię), był synem Benedykta Mickiewicza. Ukończył akademię chirurgiczną w Petersburgu. Po ukończeniu studiów zamieszkał w folwarku Borciszki, należącym do jego brata Klemensa, gdzie wykonywał zawód wolnego lekarza. W powstaniu styczniowym mianowany komisarzem na województwo kowieńskie, zajmował się, jak zaświadczają materiały sądowe tłumaczone przez Studnickiego, "czynnym rozporządzeniem ku podtrzymaniu w gub. Kowieńskiej propagandy rewolucyjnej", za co został skazany na śmierć przez powieszenie. 

</doc>
<doc id="1425269" url="https://pl.wikipedia.org/wiki?curid=1425269" title="Bartolomeo Cristofori">
Bartolomeo Cristofori

Bartolomeo di Francesco Cristofori (ur. 4 maja 1655 w Padwie, zm. 27 stycznia 1731 we Florencji) – włoski muzyk i twórca instrumentów muzycznych, uważany za wynalazcę fortepianu.
Od około 1688 r. pracował jako budowniczy klawesynów na dworze Ferdynanda i Kosmy Medicich we Florencji. Chciał on zbudować instrument będący w opozycji do klawesynu, na którym będzie można grać ze zmienną dynamiką (natężeniem) dźwięku.
Skonstruował on ok. 1700 r. mechanizm młoteczkowy, w który wyposażył jeden ze swoich klawesynów. Na początku jego wynalazek nie został dobrze przyjęty. Pierwsze egzemplarze nie znalazły uznania Jana Sebastiana Bacha ze względu na twardość klawiatury i słabość wysokich tonów. W późniejszych latach Bach zmienił jednak zdanie.
Poeta i krytyk muzyczny, Scipione Maffei, w swoim entuzjastycznym opisie w 1711 r. nazwał instrument Cristoforiego "gravicembalo col piano, e forte". Do naszych czasów zachowały się trzy jego instrumenty zwane pianoforte. Znajdują się one obecnie w:

</doc>
<doc id="1425273" url="https://pl.wikipedia.org/wiki?curid=1425273" title="Kościół św. Marii Magdaleny i klasztor Reformatów w Koninie">
Kościół św. Marii Magdaleny i klasztor Reformatów w Koninie

Kościół świętej Marii Magdaleny i klasztor Reformatów w Koninie – rzymskokatolicki kościół parafialny i klasztor franciszkanów reformatów w Koninie, na dawnym Przedmieściu Kolskim, przy ulicy Reformackiej.
Kościół św. Marii Magdaleny pochodzi z roku 1727 barokowy, jednonawowy. Posiada trzy ołtarze późnobarokowe z połowy XVIII wieku. W kościele zachowała się rzeźba Pieta Chrystusa Frasobliwego, o charakterze ludowym, z roku 1430 oraz gotycka rzeźba Madonny z Dzieciątkiem z 1490 roku. Klasztor przytyka od wschodu dwoma skrzydłami do kościoła. Zabudowanie klasztorne wzniesione w 1733 przez brata Mateusza Osieckiego. Dwukondygnacyjny na planie podkowy z wirydarzem pośrodku. Kondygnacje oddzielone gzymsem kordonowym. U zbiegu skrzydeł północnego i wschodniego rotunda na cokole mieszcząca pierwotnie bibliotekę. Dawniej kościół klasztorny, od 1969 również parafialny.

</doc>
<doc id="1425277" url="https://pl.wikipedia.org/wiki?curid=1425277" title="CBS Drama">
CBS Drama

CBS Drama – kanał filmowy, należący do brytyjskiej spółki AMC Networks International i CBS.
Wersja brytyjska.
CBS Drama rozpoczął nadawanie w Wielkiej Brytanii, zastępując kanał Zone Romantica. Brytyjska wersja dostępna jest (FTA) z satelity Eurobird 1 (28.5 stopnia E, w języku angielskim). Prezentuje filmy i seriale dramatyczne, obyczajowe oraz psychologiczne.
Wersja polska.
CBS Drama rozpoczął nadawanie w Polsce 3 grudnia 2012. W Polsce zastąpił lifestylowy kanał Club TV. Emituje głównie starsze seriale obyczajowe z biblioteki CBS oraz programy rozrywkowe. W październiku 2016 r. zapowiedziano wyłączenie kanału z końcem roku.
W innych krajach.
Na większości rynków europejskich 3 grudnia 2012 zajął miejsce kanału Zone Romantica.

</doc>
<doc id="1425279" url="https://pl.wikipedia.org/wiki?curid=1425279" title="Shukuba">
Shukuba

 – pocztowa stacja odpoczynkowa (wioska, przysiółek) przy drogach w Japonii, w okresie Edo (1603–1868). W szczególności nazwa ta odnosi się do stacji na pięciu arteriach zwanych wspólnie Gokaidō i prowadzących do/z Edo. Miejscowości, w których znajdowały się stacje, nazywały się "shukuba-machi" (宿場町). Wiele z nich administracyjnie należało do: miast zamkowych, świątynnych i portowych.
Historia.
Pierwsze trakty wytyczono, według chińskiego modelu, już w okresie Asuka (538–710) w ramach systemu Gokishichidō („Pięć Prowincji Wewnętrznych Kinai i Siedem Regionów Zewnętrznych”). Punktem odniesienia były kolejno stolice: Asuka-kyō, Heijō-kyō i Heian-kyō. Celem przedsięwzięcia było umożliwienie efektywnej administracji i promowanie handlu. Nazwy tych dróg były tożsame z nazwami prowincji zewnętrznych. Jednostki te nie przetrwały jako struktury administracyjne w późniejszych stuleciach, ale pozostawały ważnymi jednostkami geograficznymi aż do XIX wieku.
Podobnie stało się z traktami, które straciły stopniowo znaczenie, ale nabrały nowego, istotnego znaczenia na początku XVII wieku, w okresie Edo. Nakazem sioguna Ieyasu Tokugawy utworzono system gościńców i wypoczynkowych stacji pocztowych. Pierwszym i jednym z najważniejszych stał się szlak Tōkaidō utworzony w 1601 roku. Łączył on, biegnąc wzdłuż wybrzeża Pacyfiku, dwa najważniejsza centra polityczne, gospodarcze i kulturalne: Edo i Kioto. 
Poczta japońska rozpoczęła swoją działalność, kiedy kraj znajdował się w izolacji (sakoku). Trzon sieci komunikacyjnej tworzyło pięć głównych gościńców zwanych łącznie Gokaidō i wiele pobocznych. Drogi te umożliwiały transport towarów i przesyłek do różnych prowincji, przy pomocy koni pociągowych ("daba") i koni pocztowych ("tenma"). Z czasem, rozwój handlu doprowadził także do wprowadzenia usług finansowych. Dla sprawności działania systemu władza centralna utworzyła na wszystkich trasach stacje pocztowe ("shukuba"), które zapewniały możliwość odpoczynku, wyżywienie, noclegi, powierzchnię magazynową, zakup towarów, transport do kolejnych stacji i usługi niezbędne dla podróżnych z różnych warstw społecznych.
Obiekty stacji pocztowej.
Podróżni mogli korzystać ze stacji, zatrzymując się na odpoczynek podczas przemieszczania się po kraju. Zwyczajowo w każdej ze stacji mieściły się:
Funkcjonowanie stacji.
Podróże wówczas odbywały się konno, palankinem/lektyką ("kago") lub w większości pieszo. Dostarczanie poczty odbywało się również głównie pieszo. Listy i paczki były nadawane i przekazywane na stacjach, a opłaty przyczepiano do nich przed ich przekazaniem. Z czasem – wraz z rozwojem handlu – usługi rozszerzono o przekazy pieniężne dla kupców.
Stacje pocztowe były zwolnione z podatków, a urzędnicy, którzy byli na nich zatrudnieni, otrzymywali różne świadczenia, jak dodatek pieniężny czy ryż. 
Ta sieć gospód, domów noclegowych i usług transportowych na stacjach pocztowych była m.in. częścią systemu "sankin-kōtai", polegającego na obowiązkowym stawiennictwie panów feudalnych w Edo i spędzaniu tam – wraz ze swoim dworem – całego roku. Został on wprowadzony przez władze centralne w celu utrzymania kontroli nad władcami lokalnymi. Trasy podróży poszczególnych daimyō były tak ustalane, aby nie mogli się oni kontaktować ze sobą np. w celu zorganizowania spisku przeciwko siogunowi. 
W okresie Meiji, na skutek rozwoju kolei żelaznej w Japonii, znaczenie stacji znacząco zmalało. Do czasów współczesnych zachowały się nieliczne stacje i fragmenty niektórych gościńców. Służą one jako atrakcje turystyczne i szlaki wędrówek pieszych.
Trakty w kulturze.
Twórcami, którzy uwiecznili swoją sztuką stacje pocztowe i gościńce okresu Edo, a więc ówczesne życie codzienne, byli: Hokusai Katsushika (1760–1849), Eisen Keisai (1790–1848), Kunisada Utagawa/Toyokuni III (1786–1865), Hiroshige Utagawa (1797–1858), Kuniyoshi Utagawa (1798–1861), Hasui Kawase (1883–1957). 
Dzięki nim powstały m.in. słynne serie drzeworytów: "53 stacje szlaku Tōkaidō", "69 stacji na gościńcu Kisokaidō" ("Kiso Kaidō", "Nakasendō"), "Aktorzy na 53 stacjach Tōkaidō".

</doc>
<doc id="1425283" url="https://pl.wikipedia.org/wiki?curid=1425283" title="Malam Bacai Sanhá">
Malam Bacai Sanhá

Malam Bacai Sanhá (ur. 5 maja 1947 w Darsalame, zm. 9 stycznia 2012 w Paryżu) – polityk, prezydent Gwinei Bissau od 14 maja 1999 do 17 lutego 2000. Wybrany ponownie na stanowisko szefa państwa w wyborach prezydenckich w lipcu 2009. Urząd objął 8 września 2009, zajmował go do śmierci 9 stycznia 2012.
Życiorys.
Malam Bacai Sanhá urodził się w 1947 w Dar Salam w regionie Quinara. Studiował nauki w Szkole Wyższej Karola Marksa w Lipsku, NRD. Następnie zajmował liczne stanowiska w strukturach PAIGC ("Partido Africano da Independência da Guiné e Cabo Verde"), Afrykańskiej Partii Niepodległości Gwinei i Zielonego Przylądka oraz w administracji państwowej. 
W latach 1975-1976 był członkiem Biura Politycznego PAIGC. Od 1986 do 1990 pełnił funkcję gubernatora regionu Gabú, a w latach 1991-1992 przewodniczącego Związku Pracowników (UNTG). Od 1989 do 1994 zajmował stanowisko ministra ds. regionu wschodniego, a następnie ministra informacji (1992-1994) oraz ministra reformy administracyjnej i pracy (1994-1998). W 1999 objął urząd przewodniczącego Narodowego Zgromadzenia Ludowego (parlamentu). 
Po usunięciu ze stanowiska prezydenta João Bernardo Vieirę w maju 1999 w wyniku zamachu stanu, jako przewodniczący parlamentu 14 maja 1999 objął stanowisko tymczasowego prezydenta kraju. Wziął udział w wyborach prezydenckich w listopadzie 1999 jako kandydat PAIGC. W pierwszej turze wyborów 28 listopada 1999 zajął drugie miejsce z wynikiem 23,4% głosów. W drugiej turze wyborów 16 stycznia 2000 przegrał z Kumbą Ialą, uzyskując tylko 28% głosów. 17 lutego 2000 Iala został nowym prezydentem Gwinei Bissau.
Po raz drugi wziął udział wyborach prezydenckich w czerwcu 2005, zorganizowanych po zamachu wojskowym z września 2003. W pierwszej turze głosowania 19 czerwca 2005 odniósł zwycięstwo, zdobywając 35,5% głosów i pokonał João Bernardo Vieirę (28,9%). W drugiej turze wyborów 24 lipca 2005 zajął jednakże drugie miejsce z wynikiem 47,65% głosów. Vieira, który zdobył 52,35% głosów, otrzymał wówczas poparcie od trzeciego z kandydatów, Kumby Iali.
W lipcu 2008 wziął udział w wyborach na przewodniczącego PAIGC. Na kongresie partii zdobył 355 głosów poparcia i przegrał z Carlosem Gomesem Júniorem, którego poparło 578 delegatów. 
Prezydent 2009-2012.
Po zabójstwie prezydenta João Bernardo Vieiry w marcu 2009, wziął udział w wyborach prezydenckich. 25 kwietnia 2009 został wybrany oficjalnym kandydatem PAIGC. W wewnętrznym głosowaniu pokonał przewodniczącego parlamentu Raimundo Pereirę. W pierwszej turze wyborów 28 czerwca 2009, Sanhá zajął pierwsze miejsce, zdobywając 39,59% głosów. Pokonał Kumba Ialę (29,42%) oraz Henrique'a Rosę (24,19%). W drugiej turze wyborów 26 lipca 2009 Sanhá odniósł zwycięstwo nad Ialą, zdobywając 63,52% głosów poparcia. Jego rywal zaakceptował wyniki głosowania, a międzynarodowi obserwatorzy nie dopatrzyli się żadnych poważnych nieprawidłowości.
8 września 2009 Sanhá został oficjalnie zaprzysiężony na stanowisku prezydenta. W ceremonii na Stadionie Narodowym 24 Września w Bissau wzięło udział kilku afrykańskich przywódców, w tym prezydenci: Senegalu - Abdoulaye Wade, Gambii - Yahya Jammeh, Burkina Faso - Blaise Compaoré, Nigerii - Umaru Yar’Adua oraz Republiki Zielonego Przylądka - Pedro Pires. Prezydent Sanhá, przemawiając do zgromadzonych, zobowiązał się do zbadania okoliczności zabójstwa prezydenta Vieiry oraz generała Batisty Tagme Na Waie. Zapowiedział przywrócenie pokoju i stabilności w kraju, reformę wojska, wzmocnienie gospodarki oraz zakończenie długoletnich konfliktów wewnątrzpaństwowych. Dzień swojej inauguracji określił mianem „punktu zwrotnego w historii Gwinei Bissau”.
Od początku kadencji u prezydenta Sanhy występowały kłopoty ze zdrowiem. Z tego powodu był wielokrotnie hospitalizowany w kraju i za granicą, a także zmieniał bądź odwoływał część ze swoich wizyt i spotkań. Zdaniem komentatorów prasowych prezydent cierpiał na cukrzycę, jednakże jego biuro udzielało w tym zakresie jedynie bardzo ogólnych wyjaśnień, w większości informując, że pobyt w szpitalu ma charakter rutynowych i okresowych badań medycznych. Już w sierpniu 2009 spędził trzy tygodnie w szpitalu w Dakarze. Na początku grudnia 2009 odwołał wizytę w Portugalii i został ponownie hospitalizowany w Dakarze, a następnie w Paryżu, by ostatecznie przejść rekonwalescencję na Wyspach Kanaryjskich. Do kraju powrócił pod koniec 2009. W styczniu 2010 przeszedł badania medyczne w Paryżu, pod koniec października został hospitalizowany w Dakarze, gdzie przebywał do początku listopada. Na początku grudnia 2010 udał ponownie się na badania do Paryża. Pod koniec sierpnia 2011 został po raz kolejny hospitalizowany w Dakarze. 
Pod koniec listopada 2011 prezydent Sanha raz jeszcze został przewieziony do szpitala w Dakarze. Natomiast na początku grudnia 2011 został umieszczony na oddziale intensywnej terapii w szpitalu Val-de-Grâce w Paryżu. W mediach pojawiły się wówczas informacje o jego „poważnej chorobie”, w tym wprowadzeniu go w stan śpiączki farmakologicznej. 
26 grudnia 2011, w czasie nieobecności prezydenta w kraju, w Bissau doszło do próby zamachu stanu, kiedy część wojsk pod dowództwem kontradmirała Jose Americo Bubo Na Tchuto wszczęła bunt i wyszła na ulice stolicy, zmuszając premiera Carlosa Gomesa Júniora do szukania schronienia w ambasadzie Angoli. W wyniku walk w mieście zginął jeden żołnierz, a ponad 30 zostało aresztowanych, w tym kontradmirał Na Tchuto. Nie była to jedyna próba zamachu stanu w Gwinei Bissau w czasie prezydentury Sanhy. 1 kwietnia 2010 generał Antonio Indjai przejął na kontrolę nad dowództwem armii i na krótko uwięził szefa sztabu generalnego oraz premiera Gomesa Júniora. Jednak na skutek protestów społecznych i braku poparcia w szeregach wojska, ostatecznie zaprzestał buntu. 
9 stycznia 2012 Malam Bacai Sanhá zmarł w szpitalu Val-de-Grâce w Paryżu. Obowiązki szefa państwa przejął na mocy konstytucji przewodniczący Narodowego Zgromadzenia Ludowego, Raimundo Pereira, zobowiązany zgodnie z prawem do organizacji nowych wyborów prezydenckich w ciągu 90 dni od opróżnienia urzędu prezydenta. 14 stycznia 2012 ciało prezydenta zostało sprowadzone do kraju, następnego dnia odbyła się jego ceremonia pogrzebowa.

</doc>
<doc id="1425289" url="https://pl.wikipedia.org/wiki?curid=1425289" title="Kōshū-kaidō">
Kōshū-kaidō

 – była jedną z pięciu arterii w Japonii w okresie Edo. Łączyła stolicę Edo (współczesne Tokio) z prowincją Kai (współczesna prefektura Yamanashi). Obecnie droga krajowa nr 20, przebiega blisko Kōshū Kaidō. 
Stacje na Kōshū-kaidō.
Na Kōshū-kaidō znajdują się 44 stacje. Stacje są podzielone na dzisiejsze prefektury oraz w nawiasach podano miasta, w których się znajdują.

</doc>
<doc id="1425290" url="https://pl.wikipedia.org/wiki?curid=1425290" title="Kamenice (rzeka)">
Kamenice (rzeka)

Kamenice - rzeka górska w czeskich Górach Izerskich, prawy dopływ Izery.
Długość - 36,7 km, powierzchnia zlewni - 218,6 km². Średni przepływ przy ujściu - 4,65 m³/s.
Źródła Kamenice znajdują się w centralnej części Gór Izerskich, pod "Sedlem Holubníku", na zachód od "Černé hory". Część doliny zatopiono w latach 1976-1982 zbiornikiem wodnym "Josefodolské přehrady". Jest to największa zapora w Górach Izerskich, zaopatruje w wodę Liberec. Uchodzi do Izery w Železnym Brodzie.
Dopływy: lewe - "Hluboký potok", "Jelení potok", "Jedlová", "Desná", "Ješkrabec", "Zlatník", "Vošmenda", prawe - "Blatný potok" i "Smržovský potok".

</doc>
<doc id="1425291" url="https://pl.wikipedia.org/wiki?curid=1425291" title="Robert Koszucki">
Robert Koszucki

Robert Koszucki, występujący również jako Robert Szykier-Koszucki (ur. 18 lipca 1977 w Krakowie) – polski aktor teatralny, telewizyjny i filmowy, Mister Poland 1997, reprezentant Polski w konkursie Mister World 1998.
Życiorys.
Urodził się i wychował w Krakowie. Jego o 10 minut starszy brat bliźniak, Konrad Koszucki, po maturze wyjechał do Portugalii, gdzie, po ukończeniu medycyny chińskiej i akupunktury, podjął pracę jako terapeuta.
W 1997 startował w konkursie Mister Poland. W finale wyborów organizowanych w warszawskim Klubie „Stodoła” otrzymał główny tytuł. Reprezentował Polskę w konkursie Mister World 1998, ale nie zakwalifikował się do finałowej „dwunastki”.
W 1998 podjął studia w Państwowej Wyższej Szkole Teatralnej w Krakowie, którą ukończył w 2001. Na drugim roku studiów wystąpił w roli lokatora w sztuce "Pułapka" (1999) Franza Kafki w reżyserii Pawła Miśkiewicza. Jeszcze podczas studiów trafił na scenę Teatru im. Juliusza Słowackiego w Krakowie jako Widmo w przedstawieniu "Serce moje gram" (2001) Stanisława Wyspiańskiego w reż. Krzysztofa Orzechowskiego. W 2001 za rolę Henryka w przedstawieniu dyplomowym "Rajski ogródek" Tadeusza Różewicza w reż. Pawła Miśkiewicza zdobył wyróżnienie na XIX Festiwalu Szkół Teatralnych w Łodzi.
W 2002 zadebiutował na ekranie rolą Roberta Szwarca w serialu telewizji Polsat "Samo życie". Kontynuował karierę teatralną, wystąpił gościnnie w Teatrze Polskim we Wrocławiu w podwójnej roli Diabła i Kuby w "Weselu" (2002) Wyspiańskiego w reż. Mikołaja Grabowskiego i "Uśmiechu grejpruta" (2003) Jana Klaty oraz Teatrze Jeleniogórskim im. Cypriana Kamila Norwida w "Czerwonych nosach" (2005) Petera Barnesa w reż. Małgorzaty Bogajewskiej jako Rochfort. Grał też w krakowskim teatrze Stowarzyszenia Teatralnego „Łaźnia” w Nowej Hucie w spektaklach: "Wścieklizna show" (2003) na podstawie dramatu Pawła Jurka w reż. Bartosza Szydłowskiego jako Robin oraz "From Poland with Love" (2006) Pawła Demirskiego w reż. Piotra Waligórskiego jako 1. W Krakowskim Teatrze Scenie STU został zaangażowany m.in. do "Wesela" (2006) Wyspiańskiego w reż. Michała Zadary jako Czepiec i Rycerz Czarny oraz "Biesów" (2007) Fiodora Dostojewskiego w reż. Krzysztofa Jasińskiego jako Iwan Pawłowicz Szatow.
W latach 2003–2005 grał w polsatowskim serialu "Fala zbrodni". W 2007 przyjął rolę doktora Rafała Konicy w telenoweli TVP2 "Na dobre i na złe". W Teatrze 6. piętro wystąpił jako Ben Silverman w "Słonecznych chłopcach" (2013) Neila Simona w reż. Olgi Lipińskiej. Z kolei Agata Duda-Gracz zaangażowała go do spektaklu "Improwizacje#9" (2015) we wrocławskim Teatrze Muzycznym „Capitol”. W Nowym Teatrze w Warszawie wziął udział w dwóch projektach Michała Zadary – "Biblia Rdz. 1-11" (2017) i "Biblia Rdz. 37-50" (2018). Od 3 do 10 marca 2017 był uczestnikiem siódmej edycji programu rozrywkowego, emitowanej w telewizji Polsat "Dancing with the Stars. Taniec z gwiazdami". Jego partnerką była Hanna Żudziewicz. Para odpadła w drugim odcinku, zajmując 10. miejsce. W 2019 wziął udział w 12. serii programu Polsatu "Twoja twarz brzmi znajomo".
Robert Koszucki jest Ambasadorem Wolnych Lektur, biblioteki cyfrowej, udostępniającej za darmo ebooki i audiobooki m.in. z lekturami szkolnymi, prowadzonej przez fundację Nowoczesna Polska.
Życie prywatne.
Jest żonaty z Karoliną Szykier-Koszucką, z którą ma córkę Leę (ur. 2005). Jest związany z Gminą Wyznaniową Żydowską w Warszawie.

</doc>
<doc id="1425294" url="https://pl.wikipedia.org/wiki?curid=1425294" title="Leon Plater">
Leon Plater

Leon Plater herbu własnego Plater (ur. ok. 1836, zm. 8 czerwca 1863 w Dyneburgu) – hrabia, uczestnik powstania styczniowego. Prawnuk hrabiego Konstantego Ludwika Broel-Platera.
Życiorys.
8 czerwca 1863 rozstrzelany przy twierdzy dyneburskiej za to, że, jak zaświadczają materiały sądowe tłumaczone przez Studnickiego, "pierwszy podniósł sztandar powstania w gub. Witebskiej (...)". Uzbroił 5 ludzi (częściowo szlachtę, częściowo służących) i wraz z nimi wziął udział w dniu 25 maja w udanym napadzie na transport broni, po którym jednak został ujęty przez uzbrojone chłopstwo. W przesłuchaniach przypisał sobie całą winę za organizację napadu i kierowanie nim, chroniąc rzeczywistego organizatora i dowódcę, Zygmunta Bujnickiego. Kiedy ten dowiedział się o tym (pozostając na wolności), przesłał przez swoją żonę list do komisji sądowej, w którym przyznawał się do swojej roli. Jego zeznanie nie zostało jednak wzięte pod uwagę, podobnie jak zeznania świadków, zaprzeczających temu, by to hrabia Plater dowodził oddziałem. 
 Zwłoki rozstrzelanego pochowano na miejscu kaźni i zgodnie ze zwyczajem, mogiłę stratowano. Pod osłoną nocy ciało jednak wykopano i przewieziono w inne miejsce. Pomimo listów matki zmarłego, kierowanych nawet i do cesarzowej, ciała syna jej nie wydano i spoczywa ono w miejscu nieznanym. 

</doc>
<doc id="1425299" url="https://pl.wikipedia.org/wiki?curid=1425299" title="Wsiewołod Marczenko">
Wsiewołod Marczenko

Wsiewołod Michajłowicz Marczenko, ros. Всеволод Михайлович Марченко (ur. w 1890 w guberni podolskiej, zm. 14 września 1937 w rejonie Saragossy lub Madrytu) – rosyjski wojskowy (porucznik), a następnie hiszpański wojskowy, lotnik.
W 1911 r. ukończył korpus morski. Służył w czarnomorskiej flocie wojennej w stopniu miczmana. Brał udział w I wojnie światowej. Pływał na okręcie minowym „Стремительный”. W 1915 r. ukończył szkołę wyższego pilotażu w Odessie, stając się morskim lotnikiem w stopniu porucznika. Uczestniczył w lotach bojowych. Od 1 października 1916 r. dowodził oddziałami lotniczymi hydroplanów na froncie rumuńskim. Od 1 stycznia 1918 r. był dowódcą 13 myśliwskiego oddziału lotniczego floty czarnomorskiej. Był odznaczony Orderem Św. Jerzego 4 klasy. W marcu tego roku przyjechał do Tokio, skąd chciał udać się do USA w celu wstąpienia do amerykańskiej armii. Jednakże do jesieni 1918 r. przebywał w Harbinie. Następnie przybył do Władywostoku, gdzie został starszym oficerem 1 syberyjskiego oddziału lotniczego. 22 grudnia objął funkcję naczelnika wydziału lotnictwa morskiego w technicznym zarządzie morskim władz adm. Aleksandra Kołczaka. Brak informacji o jego służbie. Od lipca 1921 r. mieszkał w Królestwie SHS. W 1923 r. przyjechał do Hiszpanii, wstępując do hiszpańskiego lotnictwa wojskowego. Około roku był instruktorem lotnictwa morskiego w jednej ze szkół lotniczych. Później wykładał w różnych uczelniach lotniczych. Następnie był cywilnym lotnikiem na trasach Madryt-Paryż i Madryt-Berlin. Po wybuchu wojny domowej w lipcu 1936 r., został aresztowany, ale udało mu się zbiec do Francji, skąd powrócił do Hiszpanii na tereny kontrolowane przez frankistów. Wstąpił ochotniczo do lotnictwa frankistowskiego. Latał na bombowcach. Od marca 1937 r. służył w 1 nocnej eskadrze bombowej mającej na wyposażeniu samoloty Junkers Ju 52. 14 września tego roku został zestrzelony w rejonie Saragossy lub Madrytu. Na prośbę sowieckich lotników pochowano go na miejscowym cmentarzu, ale republikanie wykopali jego ciało i pochowali w innym miejscu. Po zajęciu tych terenów przez frankistów syn W. M. Marczenki odnalazł ciało ojca i przeniósł je na cmentarz w Sewilli, gdzie zostało pochowane z wojskowymi honorami. Pośmiertnie został on odznaczony wysokim hiszpańskim medalem wojskowym.
Linki zewnętrzne.
Biografia Wsiewołoda M. Marczenki (jęz. rosyjski)

</doc>
<doc id="1425306" url="https://pl.wikipedia.org/wiki?curid=1425306" title="Krzyż św. Jerzego">
Krzyż św. Jerzego



</doc>
<doc id="1425309" url="https://pl.wikipedia.org/wiki?curid=1425309" title="Francisco Fadul">
Francisco Fadul

Francisco José Fadul (ur. 15 grudnia 1953), polityk, premier Gwinei Bissau od 3 grudnia 1998 do 19 lutego 2000. Przewodniczący Zjednoczonej Partii Socjaldemokratycznej (PUSD, "Partido Unido Social Democrático").
Życiorys.
Francisco Fadul objął urząd premiera w rządzie jedności narodowej 3 grudnia 1998. Rząd ten został powołany na mocu porozumienia, zawartego 1 listopada 1998 w Abudży, które kończyło zamach wojskowy z czerwca 1998 przeciw rządom prezydenta João Bernardo Vieiry. Wcześniej, Fadul był doradcą politycznym generała Mane, który przewodził zamachowi przeciw prezydentowi Vieirze. 19 lutego 1999 odbyło się oficjalne zaprzysiężenie rządu premiera Fadula, składającego się z 5 ministrów wyznaczonych przez Vieirę oraz 4 wyznaczonych przez gen. Mane. 
Po wyborach prezydenckich ze stycznia 2000, wygranych przez Kumbalę Ialę, nowy prezydent 19 lutego 2000 mianował szefem rządu Caetano N’Tchamę. 
18 grudnia 2002 Fadul został wybrany przewodniczącym Zjednoczonej Partii Socjaldemokratycznej. Francisco Fadul wziął udział w wyborach prezydenckich 19 czerwca 2005, w których zajął 4 miejsce z wynikiem 2,85% głosów poparcia.

</doc>
<doc id="1425311" url="https://pl.wikipedia.org/wiki?curid=1425311" title="Halina Jabłonowska">
Halina Jabłonowska

Halina Jabłonowska (ur. 12 marca 1931 w Wilnie) – polska aktorka filmowa i teatralna.
Życiorys.
Halina Jabłonowska debiutowała na deskach teatralnych 31 lipca 1948. W 1954 uzyskała wykształcenie aktorskie w Państwowej Wyższej Szkole Aktorskiej w Krakowie.
Aktorka Teatru Nowego w Poznaniu (1948–1949), Teatru Powszechnego w Warszawie (1950–1953), Teatru Ludowego w Warszawie (1953–1957), Teatru Sensacji w Warszawie (1957), Teatru Klasycznego w Warszawie (1958), Teatru PPIE w Poznaniu (1958–1963), Teatru im. Osterwy w Lublinie (1963), Teatru im. Bogusławskiego w Kaliszu (1964), Teatru Dramatycznego w Warszawie (1964–1968).
W 2009 wystąpiła w reklamie sieci meblowej Ikea, w której wcieliła się w rolę teściowej Kleopatry
Życie prywatne.
Była żoną pisarza i funkcjonariusza UB Juliusza Wilczur-Garzteckiego, z którym mieli córkę Izę Garztecką-Kwiatkowską (zm. 10 lutego 2015).

</doc>
<doc id="1425312" url="https://pl.wikipedia.org/wiki?curid=1425312" title="Seibu">
Seibu



</doc>
<doc id="1425315" url="https://pl.wikipedia.org/wiki?curid=1425315" title="Cordyceps ophioglossoides">
Cordyceps ophioglossoides



</doc>
<doc id="1425319" url="https://pl.wikipedia.org/wiki?curid=1425319" title="Marin Čilić">
Marin Čilić

Marin Čilić (ur. 28 września 1988 w Medziugoriu) – chorwacki tenisista, zwycięzca wielkoszlemowego US Open 2014, srebrny medalista igrzysk olimpijskich w Tokio (2020) w grze podwójnej, reprezentant w Pucharze Davisa, olimpijczyk.
Najwyżej sklasyfikowany w rankingu singlistów był na 3. miejscu w styczniu 2018 roku.
Kariera tenisowa.
W maju 2005 Čilić wygrał juniorski Roland Garros w singlu, zwyciężając w finale z Antalem van der Duimem. Tego samego roku rozpoczął karierę zawodową i do końca sezonu triumfował w rozgrywkach z serii ITF Men’s Circuit w Vinkovci. W 2006 roku awansował do półfinału rozgrywek ATP World Tour w Gstaad.
Sezon 2007.
Sezon zakończył z dwoma wygranymi zawodami kategorii ATP Challenger Tour, w Casablance, pokonując w finale Simone Bolelliego i w Rijece, wygrywając z Lukášem Lacko. Doszedł również do ćwierćfinału turnieju ATP World Tour w Londynie (Queen’s), gdzie uległ Andy’emu Roddickowi. Rok ukończył w czołowej „setce” rankingu, na 71. miejscu.
Sezon 2008.
W tym roku Chorwat wygrał swój pierwszy zawodowy turniej, na twardych kortach w New Haven, po zwycięstwie 6:4, 4:6, 6:2 w finale nad Mardym Fishem. Ponadto osiągnął ćwierćfinał rozgrywek ATP Masters Series w Toronto, eliminując po drodze m.in. Roddicka; przegrał z Gilles’em Simonem. Również podczas rozgrywek wielkoszlemowych Čilić uzyskiwał wysokie wyniki, dochodząc do 1/8 finału Australian Open (porażka z Jamesem Blakiem) oraz Wimbledonu (porażka z Arnaudem Clémentem). Na koniec roku zajmował 22. pozycję w rankingu ATP. Latem zagrał na igrzyskach olimpijskich w Pekinie, występując wyłącznie w konkurencji singlowej, z której odpadł w II rundzie.
Sezon 2009.
Rok Čilić zainaugurował od triumfu w Ćennaju, pokonując w finale grającego z „dziką kartą” Somdeva Devvarmana. Później, w lutym, zwyciężył w Zagrzebiu, po wygranej w finale nad Mario Ančiciem. We wrześniu doszedł po raz pierwszy w karierze do ćwierćfinału rozgrywek wielkoszlemowych, na nowojorskich kortach US Open, eliminując we wcześniejszych rundach m.in. finalistę z 2008 roku, Andy’ego Murraya; przegrał z późniejszym triumfatorem turnieju Juanem Martínem del Potro. W październiku Čilić uzyskał finał zawodów w Pekinie. Po drodze Chorwat wyeliminował Nikołaja Dawydienkę, Rafaela Nadala, jednak w finale nie sprostał Novakowi Đokoviciowi. Na początku listopada Čilić po raz kolejny w sezonie osiągnął finał zawodów szczebla ATP World Tour, w Wiedniu, ale w finałowym pojedynku został pokonany przez Jürgena Melzera. Sezon zakończył na 14. miejscu w klasyfikacji ATP.
Sezon 2010.
W kolejnym roku najpierw Chorwat zatriumfował w Ćennaju, po zwycięstwie w finale nad Sanislasem Wawrinką. Podczas Australian Open osiągnął półfinał po wygranych w IV rundzie nad Del Potro i ćwierćfinale nad Roddickiem. Pojedynek, którego stawką był finał imprezy przegrał z Murrayem. W lutym ponownie zdobył tytuł w Zagrzebiu, po wygranej w decydującym meczu nad Michaelem Berrerem. Na początku maja awansował do finału zawodów w Monachium, lecz spotkanie finałowe przegrał z Michaiłem Jużnym.
Sezon 2011.
Pierwszy finał w sezonie Čilić rozegrał w Marsylii. Po drodze wyeliminował m.in. Tomáša Berdycha oraz Michaiła Jużnego. Spotkanie finałowe zakończyło się porażką Čilicia z Robinem Söderlingiem. Pod koniec lipca Chorwat, podczas turnieju w Umagu, osiągnął finał zarówno w grze pojedynczej, jak i podwójnej. W singlu spotkanie finałowe zakończyło się porażką Čilicia z Ołeksandrem Dołhopołowem, natomiast w deblu razem z Lovro Zovkiem przegrali finałowy pojedynek z parą Simone Bolelli-Fabio Fognini. W październiku Chorwat dotarł do finału w Pekinie, jednak nie sprostał w nim Tomášowi Berdychowi. Kolejnym zwycięstwem jakie Čilić osiągnął, był triumf w Petersburgu. Turniej odbywał się w ostatni tydzień października. W finale pokonał Janko Tipsarevicia.
Sezon 2012.
W maju Čilić doszedł do finału turnieju w Monachium, w którym nie sprostał reprezentantowi gospodarzy, Philippowi Kohlschreiberowi, przegrywając 6:7(8), 3:6. W czerwcu zwyciężył w turnieju w Londynie. W finale pokonał Davida Nalbandiana po dyskwalifikacji rywala, która nastąpiła przy stanie 6:7(3), 4:3. Drugi w sezonie triumf Čilić wywalczył w lipcu w Umagu, na kortach ziemnych. Był to zarazem pierwszy tytuł Chorwata na tej nawierzchni. Finałowe spotkanie wygrał z Marcelem Granollersem 6:4, 6:2. Wystąpił również w sezonie na igrzyskach olimpijskich w Londynie, osiągając II rundę singla i ćwierćfinał w deblu. W turnieju gry podwójnej startował wspólnie z Ivanem Dodigiem.
Sezon 2013.
Pierwszy tytuł w roku Čilić wywalczył w Zagrzebiu, w lutym. W finale pokonał 6:3, 6:1 Jürgena Melzera. W połowie czerwca tenisista chorwacki awansował do finału w Londynie, ponosząc porażkę w spotkaniu o tytuł z Andym Murrayem. We wrześniu został zawieszony w związku z wykryciem w jego organizmie zakazanej substancji psychoaktywnej o działaniu stymulującym – niketamidu. Kara dziewięciomiesięcznej dyskwalifikacji obejmować miała okres od momentu wykrycia niedozwolonego związku chemicznego do 31 stycznia 2014 roku. Po rozpatrzeniu apelacji przez Sportowy Sąd Arbitrażowy sankcja została zmniejszona do czterech miesięcy od momentu dobrowolnego przyznania się do winy, a zatem trwała do 26 października 2013 roku.
Sezon 2014.
W lutym Čilić po raz czwarty wygrał zawody w Zagrzebiu, a w finale pokonał Tommy’ego Haasa. Po turnieju w stolicy Chorwacji Čilić zagrał w Rotterdamie, gdzie doszedł do finału po wcześniejszym wyeliminowaniu m.in. Andy’ego Murraya. O tytuł zmierzył się z Tomášem Berdychem, z którym poniósł porażkę w dwóch setach. Drugim tytuł w sezonie Čilić wywalczył w Delray Beach, gdzie w finale stoczył trzysetowy pojedynek z Kevinem Andersonem. 8 września 2014 roku Čilić został mistrzem US Open. Tytuł ten Chorwat wywalczył po pokonaniu m.in. w półfinale Rogera Federera, a w finale 6:3, 6:3, 6:3 Keiego Nishikoriego. Čilić został również pierwszym Chorwatem, który wygrał wielkoszlemowe zawody od 2001 roku, gdy Goran Ivanišević triumfował na Wimbledonie. W październiku 2014 roku chorwacki tenisista wygrał zawody w Moskwie, po pokonaniu w finale Roberto Bautisty-Aguta.
Sezon 2015.
W październiku Čilić ponownie zagrał w finale zawodów w Moskwie. Tak jak przed rokiem, zwyciężył w nim z Bautistą-Agutem, znowuż wynikiem 6:4, 6:4.
Sezon 2016.
W sezonie 2016 tenisista chorwacki swój najlepszy wynik osiągnął w sierpniu zwyciężając w imprezie ATP World Tour Masters 1000 w Cincinnati w finale pokonując Andy’ego Murraya. Čilić został także mistrzem halowego turnieju w Bazylei i finalistą w Marsylii i Genewie.
Sezon 2017.
W maju Chorwat zwyciężył w zawodach w Stambule, pokonując w finale Milosa Raonica wynikiem 7:6(3), 6:3. W turniejach rozgrywanych na londyńskiej trawie na kortach Queen’s Clubu i Wimbledonu awansował do finału, w pierwszym ulegając Lópezowi, a w drugim – Federerowi. Grę w kolejnych zawodach uniemożliwiła mu kontuzja przywodziciela.
Puchar Davisa.
Od roku 2006 Čilić reprezentuje Chorwację w Pucharze Davisa. W 2009 roku miał znaczący wkład w awans zespołu do półfinału imprezy, kiedy to Chorwaci wyeliminowali Chile i USA (w meczu z USA Čilić zdobył dwa punkty po wygranych nad Fishem i Blakiem). Do lutego 2016 roku bilans Chorwata w rozgrywkach wynosi w grze pojedynczej 17 wygranych i 7 przegranych, z kolei w deblu 5 zwycięstw i 6 porażek.
Osiągnięcia w turniejach Wielkiego Szlema i ATP Tour Masters 1000 (gra pojedyncza).
Legenda

</doc>
<doc id="1425325" url="https://pl.wikipedia.org/wiki?curid=1425325" title="Okręty podwodne typu Walrus">
Okręty podwodne typu Walrus

Okręty podwodne typu Walrus – holenderskie okręty podwodne z napędem diesel-elektrycznym stanowiące ulepszoną wersję jednostek typu "Zwaardvis". W celu zwiększenia manewrowości zastosowano w ich konstrukcji usterzenie ogonowe w konfiguracji „X” oraz stal o większej wytrzymałości w celu zwiększenia możliwej do uzyskania operacyjnej głębokości zanurzenia. Zestaw sensorów okrętu został powiększony o oboczne anteny sonaru pasywnego oraz holowaną antenę sonaru. Jednostki te uzyskały także możliwość odpalania amerykańskich pocisków przeciwokrętowych Sub Harpoon. Wybudowano cztery okręty tego typu, które zaczęły wchodzić do służby w 1990 roku.
Historia.
W 1975 w Holandii podjęto decyzję o budowie nowego typu okrętów podwodnych dla zastąpienia okrętów typu "Dolfijn". Prace prowadzono w oparciu o doświadczenia zdobyte przy projektowaniu i budowie okrętów podwodnych typu "Zwaardvis". Zamówienie na budowę pierwszego okrętu serii zostało złożone w stoczni Rotterdamsche Droogdok Maatschappij w Rotterdamie 16 czerwca 1979, a drugiego 17 grudnia. Prefabrykacja części pierwszego okrętu rozpoczęła się już w 1978. W 1981 z powodu wprowadzenia zmian w projekcie, konieczne stało się wstrzymanie budowy i przebudowa gotowych już części kadłuba, co wpłynęło na znaczne opóźnienie całej budowy. Zamówienie na budowę trzeciej i czwartej jednostki serii zostało złożone w 1986 i 1988. 14 sierpnia 1986 na budowanym okręcie „Walrus” wybuchł pożar, w wyniku którego zniszczeniu uległa znaczna część jego wyposażenia. Po remoncie okręt został ponownie wodowany w 1989. W związku z pożarem pierwszym okrętem który wszedł do służby był „Zeeleeuw”.
Na lata 2012-2019 przewidziano modernizację okrętów, mająca wydłużyć okres ich służby do 2025 roku. Modernizacja obejmuje m.in. sonary, wymianę systemu kierowania walką, maszt optroniczny w miejsce peryskopu wachtowego i zmodernizowanie torped do standardu Mk. 48 Mod. 7.
Opis.
Kadłub okrętu ma budowę kroplową. Zbudowano go w układzie często określanym jako półtorakadłubowiec, gdzie na śródokręciu znajduje się kadłub sztywny i kadłub lekki ze zbiornikami balastowymi, na rufie i dziobie zbiorniki balastowe znalazły się w kadłubie sztywnym. Kadłub podzielono na trzy zasadnicze części. Część dziobową gdzie mieszczą się wyrzutnie torpedowe i stacja hydrolokacyjna. Na śródokręciu znajdują się trzy pokłady które mieszczą m.in. pomieszczenia załogi i przedział dowodzenia. W części rufowej znajdują się mechanizmy napędowe.
Uzbrojenie wystrzeliwane jest z czterech dziobowych wyrzutni torpedowych Vickers Canada Mk 67NL (ich liczbę zmniejszono w stosunku do typu "Zwaardvis" z powodów finansowych, lecz zrekompensowano to przez szybsze urządzenia przeładowujące). Zapas środków walki wynosi 20; stanowią je przede wszystkim torpedy uniwersalne z naprowadzaniem przewodowym lub akustycznym: Mk 48 Mod.4 (modernizowane do Mod.7) kalibru 533 mm lub NT 37D/E kalibru 482 mm. Okręty mogą przenosić też pociski rakietowe UGM 84 Harpoon lub 40 min.

</doc>
<doc id="1425337" url="https://pl.wikipedia.org/wiki?curid=1425337" title="Mateus Carrieri">
Mateus Carrieri

Mateus Roberto Carrieri (ur. 19 lutego 1967 w São Paulo) – brazylijski aktor, występujący także w filmach pornograficznych.
Życiorys.
Wczesne lata.
Urodzony w São Paulo w dzielnicy Brás jako syn włoskich imigrantów, większość dzieciństwa zamieszkiwał i dorastał w dzielnicy Mooca. Jego dziadek urodził się w Polignano a Mare. Jako dziecko marzył, że zostanie w przyszłości paleontologiem. Po raz pierwszy pojawił się na małym ekranie w reklamie produktów dla niemowląt Johnson's Baby (Johnson &amp; Johnson). Po ukończeniu Colégio Paes de Barros przy Universidade Capital, pracował dziesięć lat jako nauczyciel wychowania fizycznego.
Kariera.
Swoją karierę artystyczną rozpoczął w wieku siedmiu lat od udziału w telewizyjnym programie niedzielnym Sílvio Santosa "Dobranoc, Kopciuszku" ("Boa Noite, Cinderela", 1974) jako książę. Występował potem gościnnie w telenowelach: "Co dzień, miłość" ("Um Dia, O Amor", 1975), "Serdeczny ojciec" ("Papai Coração", 1976) i "Sześć" ("Éramos Seis", 1977) jako Lúcio. 
Po występie w serialu "Miłość z miłością opłaconą" ("Amor com Amor Se Paga", 1984), znalazł się w obsadzie telenowel Globe: "Salome" ("Salomé", 1991) i "Vira Lata" (1996) oraz wystąpił w reklamie "Caderneta de Poupança" (1986) i czterech odcinkach programu Rede Globo de Televisão "Ty rozstrzygniesz" ("Você Decide", 1992, 1996, 1995, 1997). 
W czwartym sezonie telenoweli "Chiquititas" (1998) zagrał postać Miguela. Nagrał teledysk do piosenki „Nervos de aço” (2001).
Występował także na scenie w musicalu "Hair" oraz sztukach: Tennessee Williamsa "Tramwaj zwany pożądaniem" ("Um bonde chamado desejo"), George'a Bernarda Shawa "Pigmalion" ("Pigmaleão", 1993), "Um Bonde Chamado Desejo" (1997), "Camila Baker" (1999), "Replay" (2000), "Querelle" (2001), "Wizja albakora" ("O Vision Voador", 2001), "Boeing Boeing" (2002), "Bar nocny" ("O Bar da Noite", 2004), "Kochanek mojego męża" ("O Amante do Meu Marido", 2007) w Theater Ruth Escobar w São Paulo, "Dobre dla ciebie!" ("Coisa boa pra você!", 2008) w Teatro Ruth Escobar w São Paulo i komedii "Kwartet w Rir Maior" ("Quarteto em Rir Maior", 2008).
W 2001 znalazł się wśród uczestników pierwszej edycji reality show "Dom Artystów" ("Casa dos Artistas"). Czterokrotnie pojawił się na łamach kontrowersyjnego czasopisma dla gejów „G Magazine” (1997, 2000), raz ze swoim synem Kaíke (2004), innym razem z Alexandre Frotą (2006).
W 2006 wystąpił w filmie pornograficznym zrealizowanym przez Brasileirinhas "Salonik" ("Clube Privê"), pornograficznej wersji filmu Stanleya Kubricka "Oczy szeroko zamknięte" z Tomem Cruise i Nicole Kidman. Później pojawił się w kolejnych produkcjach Brasileirinhas: "Cesarz" ("O Imperador", 2007) jako rzymski cesarz, który kocha orgie i bankiety, "Ogniste i niebezpieczne" ("Fogosas e Perigosas", 2007) jako mechanik samochodowy oraz "69 tygodni seksu" ("69 Semanas De Sexo", 2008) ze scenami z filmu "9 1/2 tygodnia" z Kim Basinger i Mickeyem Rourke.
Dorabiał jako DJ. W 2014 r. powrócił na szklany ekran jako Luis w telenoweli "Chiquititas".
W 2017 na scenie Teatro Jaraguá w São Paulo zagrał delegata Renato w przedstawieniu "Lili Carabina". Pod koniec 2020 przyjął zaproszenie do udziału w reality show "A Fazenda".
Życie prywatne.
W latach 1983–1985 jego pierwszą żoną była koleżanka ze studiów. Mając szesnaście lat został po raz pierwszy ojcem syna Kaíke (ur. 7 czerwca 1984), nauczyciela wychowania fizycznego. Był żonaty z konsultantką finansową Andréą Agulhą (ur. 1973). 
W maju 2000 zdiagnozowano u niego raka gardła i usunął złośliwego guza na tarczycy; jego podporą byli aktorzy – Raul Gazolla i Cláudio Fontana. 
W styczniu 2004 ożenił się z Kelly Sontag. Jednak doszło do rozwodu. Mają córki Annę Chiarę (ur. 14 lutego 2006) i Annę Francescę (ur. 21 maja 2007), która zmieniła płeć na chłopca Domênico „Nico”. 
22 października 2021 poślubił Day Ribeiro.

</doc>
<doc id="1425338" url="https://pl.wikipedia.org/wiki?curid=1425338" title="Wyspy Książęce">
Wyspy Książęce

Wyspy Książęce ( dosł. „czerwone wyspy”) – wyspy po anatolijskiej stronie Stambułu na Morzu Marmara. Grupa dziesięciu wysp i dwóch małych skalnych raf. 
W starożytności zwano je "Demonnesoi" – Wyspy Ludu, w Bizancjum – "Papadanisia" – Wyspy Książąt. W czasach bizantyjskich służyły za miejsce zsyłki książąt, księży i księżniczek. W czasach Imperium Osmańskiego zsyłano tu członków rodziny sułtana.
Na wyspy można przepłynąć promem ze Stambułu z Sirkeci, Bostanci lub Kadikoy.
Wyspy: Kınılıada (greckie: "Proti"), Burgazada (greckie: "Antigoni"), Kaşık Adası (greckie: "Pida"), Heybeliada (greckie: "Chalki"), Büyükada (greckie: "Prinkipos"), Sedef Adası (greckie: "Antherovitos" lub "Terebintos"), Sivriada (greckie: "Oksia"), Yassıada (greckie: "Plati"), Tavşan Adası (greckie: "Niadri" lub "Neadros"). Wyspy Sivriada i Tavşanadası są niezamieszkane. Kaşıkadası jest własnością prywatną, na Yassıada znajdują się szkoły; pozostałe są zamieszkane. Turyści odwiedzają najchętniej wyspy Büyükada i Heybeliada. Na Büyükada warto zwiedzić cerkiew św. Jerzego ("Jorgi"), na Kınalıada – monaster Chrystusa Zbawiciela (Hristos Manastiri), na Heybeliada budynki seminarium duchownego (od 1971 nieczynnego) oraz cerkiew św. Jana Chrzciciela i Muzeum Sait Faik na wyspie Burgaz.
Na wyspach dozwolony jest wyłącznie ruch państwowych pojazdów, żadne inne pojazdy nie są wpuszczane, stąd popularnym środkiem transportu są bryczki i rowery.

</doc>
<doc id="1425340" url="https://pl.wikipedia.org/wiki?curid=1425340" title="Jürgen Melzer">
Jürgen Melzer

Jürgen Melzer (ur. 22 maja 1981 w Wiedniu) – austriacki tenisista, zwycięzca Wimbledonu 2010 i US Open 2011 w grze podwójnej, triumfator Wimbledonu 2011 w grze mieszanej, reprezentant w Pucharze Davisa, olimpijczyk.
14 września 2012 roku poślubił czeską tenisistkę Ivetę Benešovą. Para rozwiodła się w 2015 roku.
Kariera tenisowa.
Jako junior wygrał w 1999 Wimbledon w singlu, po zwycięstwie w finale nad Kristianem Plessem. Karierę profesjonalną rozpoczął w roku 1999.
W grze pojedynczej wygrał 5 turniejów rangi ATP Tour z 13 osiągniętych finałów.
W grze podwójnej Melzer wygrał łącznie 17 turniejów ATP Tour z 37 rozegranych finałów. Na przełomie czerwca i lipca 2010 roku wygrał wielkoszlemowy Wimbledon, grając w parze z Philippem Petzschnerem. W pojedynku finałowym pokonał 6:1, 7:5, 7:5 parę Robert Lindstedt–Horia Tecău. Na początku września 2011 roku Melzer wraz z Petzschnerem triumfowali podczas US Open. W meczu o tytuł pokonali 6:2, 6:2 Mariusza Fyrstenberga i Marcina Matkowskiego.
W lipcu 2011 roku Melzer wygrał wraz z Ivetą Benešovą rywalizację par mieszanych podczas Wimbledonu. W finale pokonali 6:3, 6:2 parę Mahesh Bhupathi–Jelena Wiesnina.
Od września 1999 roku Melzer reprezentował Austrię w Pucharze Davisa. Rozegrał dla zespołu 78 pojedynków; w singlu odniósł 22 wygrane, a 15 w deblu.
Melzer 3 razy uczestniczył w zawodach igrzysk olimpijskich, w 2004 roku w Atenach, w 2008 roku w Pekinie i w 2012 roku w Londynie. Najlepszy rezultat singlowy odniósł w Pekinie, gdzie awansował do ćwierćfinału, natomiast w deblu najdalej doszedł do 2. rundy w Pekinie oraz w Londynie. W stolicy Chin startował wspólnie z Julianem Knowlem, z kolei w Londynie razem z Alexandrem Peyą.
W rankingu gry pojedynczej Melzer najwyżej był na 8. miejscu (18 kwietnia 2011), a w klasyfikacji gry podwójnej na 6. pozycji (13 września 2010).
W 2021 roku zakończył karierę zawodową.

</doc>
<doc id="1425343" url="https://pl.wikipedia.org/wiki?curid=1425343" title="Bílé Labe">
Bílé Labe



</doc>
<doc id="1425346" url="https://pl.wikipedia.org/wiki?curid=1425346" title="Keysi Fighting Method">
Keysi Fighting Method

Keysi Fighting Method (KFM) - sztuka samoobrony. Jej pomysłodawcami są Justo Dieguez oraz Andy Norman. Sztuka polega głównie na uderzaniu kolanami, łokciami oraz czołem.
Keysi w kulturze.
W tej sztuce walki walczył Batman w filmie Mroczny rycerz oraz Jack Reacher w filmie .

</doc>
<doc id="1425349" url="https://pl.wikipedia.org/wiki?curid=1425349" title="Kfm">
Kfm



</doc>
<doc id="1425350" url="https://pl.wikipedia.org/wiki?curid=1425350" title="Oblężenie Sewastopola (1854–1855)">
Oblężenie Sewastopola (1854–1855)

Oblężenie Sewastopola – oblężenie głównej rosyjskiej bazy morskiej nad Morzem Czarnym podczas wojny krymskiej przez wojska koalicji brytyjsko-francusko-tureckiej. Trwało 349 dni, od 17 października 1854 do 11 września 1855 roku i zakończyło się zdobyciem miasta przez siły koalicji. Jedno z najważniejszych starć wojny krymskiej, które w dużej mierze przesądziło o jej wyniku.
Tło sytuacyjne.
Po wylądowaniu na Krymie wojska koalicji poruszały się wzdłuż wybrzeża w kierunku Sewastopola. Rosjanie pod dowództwem księcia Aleksandra Mienszykowa podjęli nieudaną próbę ich powstrzymania nad Almą. Wkrótce potem Mienszykow wyprowadził z Sewastopola swoją armię, pozostawiając w mieście garnizon pod dowództwem admirałów Władimira Korniłowa i Pawła Nachimowa. Pomimo zdecydowanej liczebnej przewagi, Francuzi i Brytyjczycy nie zdecydowali się na szturm, czekając na przybycie ciężkich dział oblężniczych. Dzięki temu Rosjanie uzyskali cenny czas na wzmocnienie fortyfikacji twierdzy i ściągnięcie na Krym posiłków.
Oblężenie miasta.
Po zakończeniu walk pod Inkermanem w listopadzie 1854 roku dowódcy koalicji zebrali się na naradę. Wspólnie doszli do wniosku, że nie uda się zdobyć twierdzy przed nadejściem zimy. Różnili się jednak co do koncepcji dalszych działań. Lord Raglan rozważał przerwanie działań wojennych do wiosny, ale ostatecznie został przekonany przez francuskiego marszałka François Certain de Canroberta, że odstąpienie od oblężenia dałoby Rosjanom szansę na wzmocnienie swoich sił. Duży wpływ na decyzję Raglana miały także zapewnienia wiceadmirałów Dundasa i Amelina, że rosyjska flota jest zdolna do zaopatrywania garnizonu Sewastopola zimą. Zapewnienia wiceadmirałów sprawdziły się i dostawy zaopatrzenia na Krym nie zostały poważniej zakłócone.
W zimie walki ograniczyły się do drobnych starć patroli i sporadycznej wymiany ognia artyleryjskiego. Brak odpowiedniej odzieży i słabe wyżywienie spowodowały duży wzrost zachorowań. Przepełnione szpitale wojskowe nie miały odpowiedniego wyposażenia do walki z epidemiami, które dziesiątkowały szeregi wojsk koalicji. W styczniu 1855 roku około 50% brytyjskich żołnierzy było chorych. Sytuacja zaczęła się poprawiać, gdy 4 listopada 1854 roku na Krymie wylądował korpus pielęgniarek składający się z 38 ochotniczek. Siły koalicji zostały wzmocnione, gdy 5 stycznia 1855 roku w Eupatorii wylądował ponad 25-tysięczny korpus turecki pod dowództwem Omera Paszy.
Plany sprzymierzonych.
Generał Canrobert i Lord Raglan uznali, że posiadane przez nich siły są niewystarczające do szturmu na miasto i zażądali od swoich rządów wzmocnienia ich kontyngentów. Dowódcy państw kolacji nie byliteż jednogłośni co do kwestii sposobu opanowania miasta. Canrobert rozważał plan zakładający atak Brytyjczyków na południe Sewastopola, podczas gdy oddziały francuskie miałyby zaatakować od północy. Na taki plan nie zgadzał się Lord Raglan, który uważał, że dysponuje zbyt słabymi siłami, aby opanować wyznaczony mu sektor. Ostatecznie ustalono, że atak nastąpi jedynie od południa.
Bombardowanie.
Canrobert ponaglany przez cesarza Napoleon III na początku kwietnia 1855 roku uznał, że dysponuje wystarczającą liczbą armat, by móc przeprowadzić dokładne bombardowanie Sewastopola. Ostrzał rozpoczął się 9 kwietnia i trwał przez osiem dni. Jednak niesprzyjająca pogoda uniemożliwiała koordynację ognia i ocenienie jego efektów. Po wystrzelaniu większości amunicji, gen. Canrobert nakazał przerwać bombardowanie i odwołał planowany szturm.
Kolejne bombardowanie i szturm 18 czerwca.
Dowódcy koalicji podjęli decyzję o generalnym szturmie na Sewastopol w czerwcu. Atak miał być poprzedzony kolejnym bombardowaniem. Początek ostrzału zaplanowano na 17 czerwca, a szturm miał nastąpić następnego dnia. Bombardowanie rozpoczęło się o świcie 17 czerwca. Trwający przez cały dzień ostrzał nasilił się wieczorem, a zakończono go w późnych godzinach wieczornych.
Szturm rozpoczął się nieoczekiwanie prawie godzinę przed wyznaczonym czasem. Kolumnę nacierającą na miasto ostrzelano od czoła kartaczami, a z prawej strony ogniem okrętów. Obrońcy walczyli nieustępliwie i odparli pierwszy atak. Rozbita kolumna szturmowa wycofała się na pozycję wyjściową. Kolejne ataki także się nie powiodły i Rosjanie odparli generalny szturm.
Bombardowanie, szturm i upadek twierdzy.
Pomimo niepowodzenia poprzedniego ataku, generał Aimable Pélissier uznał, iż siły przeciwnika osłabły na tyle, że jest możliwe zajęcie twierdzy po kolejnym szturmie.
Artyleryjskie przygotowanie ataku przed ostatecznym uderzeniem na Sewastopol rozpoczęło się 5 września. Uczestniczyło w nim 775 dział. Ogień został skoncentrowany na wytypowanych do szturmu obiektach. Po trzech dniach bombardowania straty Rosjan jeszcze bardziej się zwiększyły. Do ostatecznego ataku 8 września o godz. 12:00 ruszyło 13 dywizji i jedna brygada kawalerii (ok. 60 000 żołnierzy). Do godz. 17:00 po ciężkich walkach zostały zdobyte kluczowe obiekty na terenie miasta, a Rosjanie opuścili południową część Sewastopola. Sporadyczne starcia trwały do 11 września.

</doc>
<doc id="1425354" url="https://pl.wikipedia.org/wiki?curid=1425354" title="Malé Labe">
Malé Labe

Malé Labe (pol. "Mała Łaba", niem. "Kleine Elbe") – rzeka w Czechach, w Karkonoszach i na Podgórzu Karkonoskim (czes. "Krkonošské podhůří"), lewy dopływ Łaby (czes. "Labe").
Wypływa 10 km na południowy wschód od źródeł Łaby, na zboczach "Liščí hory", na wysokości 1363 m n.p.m. Płynie na południe równolegle do doliny Łaby. Przepływa przez Dolní dvůr, Horní, Prostřední i Dolní Lánov i we wsi Prosečné wpada do Łaby.
Długość – 34 km, powierzchnia dorzecza – 73,1 km², średni roczny przepływ u ujścia – 1,14 m³/s.
Dopływy:

</doc>
<doc id="1425355" url="https://pl.wikipedia.org/wiki?curid=1425355" title="14 Pułk Moździerzy">
14 Pułk Moździerzy

14 Samodzielny Pułk Moździerzy (14 spm) – oddział artylerii ludowego Wojska Polskiego.
Formowanie i zmiany organizacyjne.
Na podstawie rozkazu Nr 0045/Org. Ministra Obrony Narodowej z dnia 17 maja 1951 został sformowany 14 Samodzielny Pułk Moździerzy. Termin zakończenia formowania został wyznaczony na dzień 1 grudnia 1952.
Pułk został zorganizowany w Ostrowie Wielkopolskim, w koszarach przy ul. Kościuszki, według etatu Nr 4/70 o stanie 605 żołnierzy i 21 pracowników cywilnych.
Jednostka była podporządkowana bezpośrednio dowódcy Okręgu Wojskowego Nr IV. Organizatorem i pierwszym dowódcą pułku był major Jan Rybarski.
Na podstawie rozkazu Nr 0039/Org. Ministra Obrony Narodowej z dnia 17 czerwca 1953 dowódca Okręgu Wojskowego Nr IV przekazał 14 spm w podporządkowanie dowódcy Okręgu Wojskowego Nr I. Dyslokacja jednostki do garnizonu Orzysz miała być przeprowadzona w terminie do dnia 1 października 1953.
Na mocy wspomnianego rozkazu dowódca OW-I, w terminie do dnia 1 grudnia 1953, przeformował 14 spm w 24 Brygadę Moździerzy (JW 2526) i podporządkował dowódcy 8 Dywizji Artylerii Przełamania.
Struktura organizacyjna.
Struktura organizacyjna według etatu Nr 4/70 samodzielnego pułku moździerzy z dnia 22 marca 1951:
Każda z sześciu baterii moździerzy składała się z plutonu dowodzenia i trzech plutonów ogniowych. Na uzbrojeniu pułku znajdowały się czterdzieści dwa 160 mm moździerze wzór 1943.

</doc>
<doc id="1425357" url="https://pl.wikipedia.org/wiki?curid=1425357" title="21 Pułk Moździerzy">
21 Pułk Moździerzy

21 Samodzielny Pułk Moździerzy – pułk artylerii ludowego Wojska Polskiego.
Sformowany w 1951 w Braniewie jako samodzielny pułk moździerzy. W 1952 roku stacjonował w Brodnicy. W czerwcu 1953 przeformowany na 27 Brygadę Moździerzy.
Skład organizacyjny.
Stan osobowy pułku wynosił 605 żołnierzy. Uzbrojenie stanowiły 42 moździerze 160 mm

</doc>
<doc id="1425361" url="https://pl.wikipedia.org/wiki?curid=1425361" title="Haliaeetus pelagicus">
Haliaeetus pelagicus



</doc>
<doc id="1425362" url="https://pl.wikipedia.org/wiki?curid=1425362" title="Haliaeetus leucoryphus">
Haliaeetus leucoryphus



</doc>
<doc id="1425363" url="https://pl.wikipedia.org/wiki?curid=1425363" title="Haliaeetus vocifer">
Haliaeetus vocifer



</doc>
<doc id="1425364" url="https://pl.wikipedia.org/wiki?curid=1425364" title="Gustav Krupp">
Gustav Krupp



</doc>
<doc id="1425368" url="https://pl.wikipedia.org/wiki?curid=1425368" title="Eugène-Louis-Gabriel Isabey">
Eugène-Louis-Gabriel Isabey



</doc>
<doc id="1425374" url="https://pl.wikipedia.org/wiki?curid=1425374" title="Kino Palast w Katowicach">
Kino Palast w Katowicach

Kino Palast w Katowicach − kino istniejące w pierwszej połowie XX wieku w Katowicach przy ul. Andrzeja Mielęckiego 10.
Było własnością spółki Tichauer &amp; Kochmann, podobnie jak kino Rialto. Premierowe filmy grane były najpierw w większym kinie Rialto (wówczas Kammerlichtspiele lub w krótszej formie, używanej w prasie, Kammer), a następnie trafiały do mniejszego Palast.

</doc>
<doc id="1425375" url="https://pl.wikipedia.org/wiki?curid=1425375" title="Katalin Kovács">
Katalin Kovács

Katalin Kovács (ur. 29 lutego 1976 w Budapeszcie) – węgierska kajakarka. Wielokrotna medalistka olimpijska.
Na igrzyskach zdobyła cztery medale, po dwa w Sydney i Atenach. W Australii wywalczyła dwa srebrne medale, cztery lata później po jednym złotym oraz srebrnym. Startuje we wszystkich osadach, obecnie najczęściej pływa w parze z Natasą Janics. Wielokrotnie stawała na podium mistrzostw świata, a w 2006 zdominowała imprezę sięgając po sześć złotych krążków (wspólnie z Janics). Jest aktualną mistrzynią świata w jedynce.

</doc>
<doc id="1425376" url="https://pl.wikipedia.org/wiki?curid=1425376" title="Katalin Kovacs">
Katalin Kovacs



</doc>
<doc id="1425377" url="https://pl.wikipedia.org/wiki?curid=1425377" title="KAMAZ Nabierieżnyje Czełny">
KAMAZ Nabierieżnyje Czełny

OOO Futbolnyj Kłub „KAMAZ” () – rosyjski klub piłkarski z siedzibą w mieście Nabierieżnyje Czełny, leżącym w Tatarstanie, grający obecnie w Pierwyj diwizion.
Historia.
Chronologia nazw:
Klub został założony 11 listopada 1981 roku pod nazwą Trud-PRZ jako zakładowy klub spółki KAMAZ. Do 1988 roku zespół występował w ligach regionalnych i wtedy też awansował do drugiej ligi radzieckiej. Grał w niej do 1992 roku, czyli do czasu upadku Związku Radzieckiego. Po utworzeniu ligi rosyjskiej zespół KAMAZ-u wygrał turniej Rosji Środkowej i awansował do Premier Ligi.
Najlepszym wynikiem w historii występów KAMAZ-u w Premier Lidze było zajęcie 6. pozycji w 1994 roku. Dzięki temu zespół wystąpił w rozgrywkach Pucharu Intertoto w 1995 roku. Dotarł wówczas do półfinału, po drodze eliminując m.in. niemiecki TSV 1860 Monachium.
W najwyższej klasie rozgrywkowej Rosji KAMAZ grał od 1993 do 1997 roku. Wtedy też główny sponsor klubu przeżywał kłopoty finansowe i zespół spadł do Pierwszej Dywizji, a w 1998 roku do Drugiej Dywizji. W latach 1999-2003 występował w Zonie Uralu i w 2003 roku awansował na zaplecze Premier Ligi. W latach 2004-2007 zespół był bliski awansu do ekstraklasy Rosji, jednak zajmował na przemian trzecie bądź czwarte miejsca w tabeli.
Klub kilkukrotnie zmieniał nazwy. Został założony jako "Trud-PRZ", następnie nazywał się "Torpedo", "KAMAZ" i "KAMAZ-Czałły".

</doc>
<doc id="1425378" url="https://pl.wikipedia.org/wiki?curid=1425378" title="Dziedziczenie (programowanie obiektowe)">
Dziedziczenie (programowanie obiektowe)



</doc>
<doc id="1425381" url="https://pl.wikipedia.org/wiki?curid=1425381" title="Wielkie Rody (TES 3 Morrowind)">
Wielkie Rody (TES 3 Morrowind)



</doc>
<doc id="1425386" url="https://pl.wikipedia.org/wiki?curid=1425386" title="Fryderyk Mądry">
Fryderyk Mądry



</doc>
<doc id="1425387" url="https://pl.wikipedia.org/wiki?curid=1425387" title="Natasa Janics">
Natasa Janics

Natasa Janics także Nataša Janić (ur. 24 czerwca 1982 w Bačkiej Palance), węgierska kajakarka. Dwukrotna złota medalistka olimpijska.
Jest z pochodzenia Serbką i w barwach Jugosławii brała udział w igrzyskach w Sydney, ale od 2001 roku reprezentuje Węgry. Jej ojciec Milan Janić jest medalistą olimpijskim z Los Angeles. W Atenach triumfowała na dystansie 500 metrów, w jedynce i dwójce. Startuje we wszystkich osadach, obecnie najczęściej pływa w parze z Katalin Kovács. Wielokrotnie stawała na podium mistrzostw świata, a w 2006 zdominowała imprezę sięgając po sześć złotych krążków (wspólnie z Kovács).

</doc>
<doc id="1425389" url="https://pl.wikipedia.org/wiki?curid=1425389" title="Nataša Janić">
Nataša Janić



</doc>
<doc id="1425390" url="https://pl.wikipedia.org/wiki?curid=1425390" title="Brudny">
Brudny



</doc>
<doc id="1425392" url="https://pl.wikipedia.org/wiki?curid=1425392" title="Flaga Marsa">
Flaga Marsa

Flaga Marsa – trójbarwna flaga mająca reprezentować planetę Mars. Została stworzona oraz jest używana przez Mars Society oraz The Planetary Society. Nie posiada oficjalnego statusu.
Wygląd i symbolika.
Wzór w proporcjach przypomina francuską Tricolore. Jej barwy symbolizują „przyszłość” Marsa: barwa czerwona znajdująca się najbliżej masztu symbolizuje Marsa dziś, zaś zielona oraz niebieska to symboliczne etapy przyszłego terraformowania planety. Symbolika została zaczerpnięta z tytułów trylogii amerykańskiego pisarza science fiction Kima Stanleya Robinsona: "Czerwony Mars", "Zielony Mars", "Błękitny Mars".
Historia oraz użycie.
Wzór został zaproponowany przez inżyniera NASA Pascala Lee podczas letniej wyprawy na kanadyjską wyspę Devon w 1999 roku (misja była jednym z celów Mars Society, związanym z symulacją warunków obecnych na Marsie). Flaga znajduje się obecnie nad stacją badawczą Flasline Mars Arctic Research Station oraz w stacji Mars Desert Research Station, która znajduje się w amerykańskim stanie Utah. Została również zabrana na orbitę na pokładzie wahadłowca "Discovery" przez amerykańskiego astronautę Johna Mace'a Grunsfelda podczas misji STS-103 w 1999 roku.
Aktualny status.
Planeta Mars nie posiada własnej flagi, ponieważ nie ma instytucji ani istot, które byłyby jej przedstawicielami. Użycie flagi przez jakąkolwiek instytucję bądź państwo, w myśl Traktatu o przestrzeni kosmicznej byłoby równoznaczne z próbą przywłaszczenia sobie planety.

</doc>
<doc id="1425394" url="https://pl.wikipedia.org/wiki?curid=1425394" title="Schwerin (ród)">
Schwerin (ród)

Schwerin (von Schwerin) – niemiecki ród rycerski, baronowski i hrabiowski, posiadający do 1945 majątki w Brandenburgii, na Pomorzu, w Meklemburgii i na Dolnym Śląsku, do chwili obecnej w Szwecji, zasłużony dla wojskowości i administracji pruskiej.
Zarys historii rodu.
Schwerinowie byli być może pochodzenia obodryckiego lub słowiańsko-pomorskiego. Pierwszym znanym członkiem rodu był Hennig de "Cztwerin" z Pomorza, który zmarł w roku 1150. We wczesnym średniowieczu pisano nazwisko Cztweryn, Czweryn, Sverine, Swerin, Tzweryn, Zwerin itd. Zwolennicy słowiańskiego pochodzenia rodu (do których sami Schwerinowie się nie zaliczają) wywodzą nazwisko od herbu rodowego – rombu- czyli "ćwiartki".
Z Pomorza ród przeniósł się do Meklemburgii (według innych hipotez było odwrotnie) i rozrodził się tak dalece, że w XVII wieku istniały 24 linie, które posiadały majątki w Brandenburgii, Meklemburgii, Kurlandii, Polsce, Prusach Królewskich i Książęcych i nawet Szwecji. Z biegiem czasu dawni panowie von Schwerin uzyskali tytuły baronowskie i hrabiowskie. Otto von Schwerin (1616 – 1679), dziedziczny podkomorzy brandenburski, uzyskał w roku 1658 indygenat polski.
W XVIII-XIX wieku występują cztery główne linie, wszystkie z tytułem hrabiowskim:
Do Szwecji Schwerinowie przybyli w roku 1717, uzyskali w tym roku szwedzki indygenat z tytułem baronowskim i otrzymali w 1776 tytuł hrabiów. Linia istnieje do dziś dnia. Większość jej męskich potomków była do lat 60. XX wieku zawodowymi oficerami.
Wszyscy Schwerinowie żenili się z damami z arystokracji pruskiej, z jednym wyjątkiem: hr. Heinrich Carl Anton Ernst (ur. 1804), poślubił w 1834 Hildegardę Marię, córkę sławnego filozofa Schleiermachera. Wśród męskich potomków rodu, zarówno w Niemczech jak Szwecji, powtarza się imię "Boguslav/Bogislav/Bogislaus", nadawane im na pamiątkę wielowiekowych związków z Gryfitami ze Szczecina.
Po 1945 niemieccy Schwerinowie utracili wszystkie majątki, gdyż znalazły się za Żelazną kurtyną. Linia szwedzka posiada do dziś zasobny majorat (majątek) "Odensgöl" w prowincji Östergötland. Istnieje nadal linia polska ("Szweryn"), nieutytułowana i zubożała już w XIX wieku. Większość jej potomków mieszka w Gdańsku i Koszalinie. Do dziś istnieje także niemiecka gałąź nieutytułowana.
Herb.
Herb Schwerinów istnieje w wielu odmianach. Pierwotny, znany od XII wieku herb rodowy to czerwony romb w srebrnym polu, ukazujący w klejnocie ukoronowany hełm szlachecki, uwieńczony dwoma czerwonymi rombami i trzema strusimi piórami, bocznymi białymi i środkowym czerwonym, z biało-czerwonymi labrami. Później, w miarę uzyskiwania przez członków rodu wyższych godności szlacheckich – baronowskich czy hrabiowskich – każda z wyż. wym linii rodu uzyskała własny herb złożony, przy posiadaniu tytułu barona z dwoma hełmami w klejnocie, zaś hrabiego z trzema. Najokazalszy był herb linii Walsleben-Wildenhof, czteropolowy, ze złotym kluczem w czerwonym polu środkowym, symbolizującym godność dziedzicznych podkomorzych Brandenburgii, z czarnym koniem pędzącym na prawo w dolnym srebrnym polu (herbem hrabiów von Schwerin-Grote z Dolnej Saksonii, jakoby przodków meklembursko-pomorskich Schwerinów), z pierwotnym herbem rodowym (rombem w czerwonym polu) w prawym górnym polu i ze złotą gałązką pomarańczy w niebieskim lewym górnym polu, z trzema hełmami w klejnocie – środkowym uwieńczonym tak jak pierwotny herb rodowy, prawym uwieńczonym dwugłowym orłem Świętego Cesarstwa Rzymskiego, lewym z czerwonym orłem brandenburskim z gałązką pomarańczy w dziobie, z dwoma złotymi lwami jako trzymaczami tarczy herbowej, z labrami pierwotnego herbu z prawej strony oraz błękitno-złotymi z lewej. Szwedzka linia hrabiowska wróciła w 1776 do pierwotnego herbu rodowego bez żadnych dodatków.

</doc>
<doc id="1425396" url="https://pl.wikipedia.org/wiki?curid=1425396" title="Powaga rzeczy osądzonej">
Powaga rzeczy osądzonej



</doc>
<doc id="1425400" url="https://pl.wikipedia.org/wiki?curid=1425400" title="Andrej Lapczew">
Andrej Lapczew

Andrej Tasew Lapczew, bułg. Андрей Тасев Ляпчев (ur. 12 grudnia 1866 w Resenie, zm. 6 listopada 1933 w Sofii) – bułgarski publicysta i polityk, działacz Partii Demokratycznej (ok. 1903–1923) oraz Porozumienia Demokratycznego (1923–1933), przewodniczący Porozumienia Demokratycznego (1926–1933), deputowany do Zwyczajnego Zgromadzenia Narodowego 14. (1908–1911), 16. (1913), 17. (1914–1919), 18. (1919–1920), 19. (1920–1923), 21. (1923–1927), 22. (1927–1931) i 23. kadencji (1931–1933), minister handlu i rolnictwa (1908–1910), finansów (1910–1911 i 1918), wojny (1918–1919) oraz spraw wewnętrznych i zdrowia publicznego (1926–1931), premier Carstwa Bułgarii (1926–1931).
Życiorys.
Wczesne lata życia.
Andrej Lapczew urodził się w mieście Resen położonym w Macedonii, w rodzinie o arumuńskich korzeniach. Jego przodkowie pochodzili z megleńskiej wsi Notia, którą opuścili w XVIII wieku, w okresie przymusowej islamizacji prowadzonej przez władze osmańskie. Ojciec Andreja, Tase Tyrpow (Lapczeto), z zawodu garncarz, był poważanym mieszczaninem, znanym ze swych sympatii dla niepodległościowych dążeń Bułgarów. Andrej był jego szóstym synem.
Naukę rozpoczął w rodzinnym mieście, jednak po wybuchu powstania kwietniowego w 1876 szkoła, w której się uczył, została zamknięta, podobnie zresztą, jak i inne bułgarskie placówki oświatowe w Macedonii. W ciągu trzech następnych lat pracował w sklepie w Bitoli, pomagając swemu bratu Georgiemu, na którego spadł ciężar opieki nad rodziną po śmierci ojca. W 1879 został przyjęty do gimnazjum w Bitoli, zaś dwa lata później przeniósł się do Bułgarskiego Gimnazjum Męskiego w Salonikach. W tej ostatniej szkole był uczniem Trajki Kitanczewa, znanego działacza społeczno-niepodległościowego, pochodzącego również z Resenu. Charyzmatyczny nauczyciel wywarł na młodym Andreju silne wrażenie. Kiedy w 1884 Kitanczew został zwolniony z pracy i przeniósł się do Płowdiwu w Rumelii Wschodniej, Lapczew podążył za nim i zapisał się do Gimnazjum Płowdiwskiego.
W Płowdiwie utrzymywał bliskie kontakty z innymi uczniami pochodzącymi z Macedonii, m.in. z Perem Toszewem, późniejszym rewolucjonistą, oraz Nikołem Genadijewem, przyszłym ministrem Bułgarii. Wkrótce zawarł również znajomość z Zacharijem Stojanowem, uczestnikiem powstania kwietniowego i członkiem Bułgarskiego Tajnego Centralnego Komitetu Rewolucyjnego, zajmującego się przygotowaniem do zjednoczenia Rumelii Wschodniej z Księstwem Bułgarii. 14 września 1885 Lapczew podjął się tajnej misji przydzielonej mu przez komitet, jednak w drodze do Panagjuriszte został aresztowany i wtrącony do więzienia. Wolność odzyskał 18 września, po zamachu stanu zorganizowanym przez zwolenników zjednoczenia. Wkrótce po wybuchu wojny serbsko-bułgarskiej, 14 listopada tego samego roku, wraz z grupą przyjaciół z gimnazjum wstąpił do Pierwszego Pułku Ochotniczego. Stosownie do rozkazu wydanego przez księcia Aleksandra I, jego pułk zabezpieczał tyły armii i nie wziął bezpośredniego udziału w bitwach. Po dotarciu do Pirotu w grudniu został zdemobilizowany i powrócił do Płowdiwu.
Latem 1886 prorosyjsko nastawi oficerowie Księstwa Bułgarii dokonali przewrotu i odsunęli od sprawowania władzy księcia Aleksandra I. Tym samym Rosja uzyskała znaczny wpływ na wewnętrzną i zewnętrzną politykę kraju. Pod wpływem tego wydarzenia Lapczew związał się z grupą skrajnych nacjonalistów, na czele których stali Zacharij Stojanow, Dimityr Petkow i Dimityr Rizow; ten ostatni był szczególnie popularny wśród macedońskich emigrantów. Jednym z przedsięwzięć podjętych przez Lapczewa było zorganizowanie bandy, która pobiła konserwatywnego polityka, Todora Burmowa. W późniejszym okresie Lapczew zaprzeczał jednak swemu uczestnictwu w tym incydencie.
Po kolejnych zawirowaniach politycznych i przejęciu władzy przez Stefana Stambołowa z Partii Narodowo-Liberalnej, do której należał również Zacharij Stojanow, stosunek Lapczewa do tego ostatniego zaczął się stopniowo pogarszać. Przyczyną tego były działania rządu wymierzone w środowisko macedońskich emigrantów, takie jak zabójstwo Macedończyka majora Kosty Panicy, oskarżonego o przygotowywanie zamachu stanu, oraz skazanie latem 1888 Dimityra Ryzowa na dwa lata więzienia za publikację materiałów krytycznych wobec reżimu Stambołowa. Władze wydały również nakaz aresztowania Lapczewa, który był już wówczas członkiem grupy Ryzowa, ale zdołał on zbiec za granicę Księstwa Bułgarii.
W ciągu kilku następnych lat przebywał w Europie Zachodniej, uczęszczając na wykłady z dziedziny ekonomii i historii w Zurychu, Berlinie i Paryżu, jakkolwiek nie zdobywając wyższego wykształcenia. Po śmierci swojego brata, Georgiego, na krótko odwiedził rodzinny Resen.
Początek kariery politycznej.
Po upadku reżimu Stambołowa w maju 1894, przybył do Sofii i wstąpił do krótko istniejącego (1892-1894) macedońskiego towarzystwa kulturalno-oświatowego zwanego Młodą Macedońską Drużyną Literacką (bułg. "Млада македонска книжовна дружина"). Na początku 1895 zaangażował się w publikowanie w opozycyjnej gazecie "Млада България" (w tłum. "Młoda Bułgaria"), którą wydawał Dimityr Ryzow. Wkrótce został jednym z jego najważniejszych współpracowników. W swoich publikacjach skupił się m.in. na konieczności normalizacji stosunków dyplomatycznych między Księstwem Bułgarii a Rosją, zawieszonych od czasu wyboru księcia Ferdynanda I w 1887. Zaproponował kilka oryginalnych idei mogących dopomóc w osiągnięciu tego celu, jak np. abdykacja Ferdynanda I na rzecz swego syna, unia personalna między Serbią a Bułgarią, czy też przekształcenie kraju w republikę.
W marcu 1895 włączył się w skład zarządu nowo powstałego Naczelnego Komitetu Macedońskiego (bułg. "Върховен македонски комитет"), obejmując stanowisko jego sekretarza, a następnie wiceprzewodniczącego. Podstawowym celem komitetu było wprowadzenie szerokiej autonomii na terenach zamieszkanych przez Bułgarów a pozostających w obrębie Imperium Osmańskiego, tj. Macedonii oraz Wschodniej Tracji. Lapczew kilkukrotnie usiłował także doprowadzić do zbliżenia między komitetem a Wewnętrzną Macedońską Organizacją Rewolucyjną, ale jego wysiłki nie zostały uwieńczone sukcesem i wrogość między obiema organizacjami narastała.
Po 1897 stopniowo wycofał się z zarządu komitetu, ale współpracował z nim aż do czasu jego rozwiązania w lutym 1903. Uczestniczył m.in. w stworzeniu organu prasowego komitetu, gazety "Реформи" (w tłum. "Reformy"), przez krótki czas pełniąc funkcję jej redaktora naczelnego. Po wyodrębnieniu się w organizacji dwóch frakcji, usiłował pośredniczyć pomiędzy nimi, lecz bez większego sukcesu. Wkrótce po wybuchu powstania ilindeńskiego zaangażował się w społeczną kampanię w obronie bułgarskiej ludności zamieszkującej Macedonię, a także w zbiórkę środków na pomoc uchodźcom.
Podobnie jak i wielu innych członków Naczelnego Komitetu Macedońskiego (np. Trajko Kitanczew, Aleko Konstantinow, Michaił Takew, Nikoła Muszanow i Danaił Nikołaew), Lapczew był sympatykiem Partii Demokratycznej, założonej w 1896 przez Petka Karawełowa. Samego Karawełowa znał zresztą zapewne już od czasów nauki w Gimnazjum Płowdiwskim, ale bliższą znajomość z nim zawarł dopiero dzięki Alekowi Konstantinowowi. Z biegiem czasu został zaufanym przyjacielem rodziny Karawełowów.
W następnych latach był jednym z najaktywniejszych publicystów organu prasowego Partii Demokratycznej, gazety "Пряпорец" (w tłum. "Proporzec"). W okresie sprawowania władzy przez liberałów w 1900 zaangażował się w agresywną kampanię przeciwko rządowemu projektowi wprowadzenia dziesięcioprocentowego podatku (nazywanego w Bułgarii dziesięciną). Wkrótce po przejęciu rządów przez demokratów (1901–1902) podjął pracę w ministerstwie finansów i jako odpowiedzialny za podatki bezpośrednie doprowadził do zlikwidowania niepopularnej dziesięciny.
Po śmierci Petka Karawełowa na początku 1903 na czele Partii Demokratycznej stanął Aleksandyr Malinow, zaś funkcje wiceprzewodniczących przypadły Lapczewowi i Michaiłowi Takewowi. Stopniowo Lapczew zyskał sobie pozycję eksperta demokratów w dziedzinie polityki ekonomicznej.
Pierwszy rząd Aleksandyra Malinowa.
Na początku 1908 książę Ferdynand I powierzył Aleksandyrowi Malinowowi misję utworzenia samodzielnego rządu Partii Demokratycznej. Lapczewowi przypadło w nim stanowisko ministra handlu i rolnictwa. Po przeprowadzonych w czerwcu tego samego roku wyborach do Zwyczajnego Zgromadzenia Narodowego 14. kadencji, uzyskał także, po raz pierwszy w swej karierze, mandat posła.
Jako minister i poseł Lapczew odegrał aktywną rolę w przygotowaniu ogłoszenia przez Księstwo Bułgarii, formalnie wciąż podległego Turcji, niepodległości. 6 września 1908 rząd skonfiskował linie kolejowe w Rumelii Wschodniej, które oficjalnie należały do Imperium Osmańskiego i były eksploatowane przez Kompanię Kolei Wschodnich (bułg. "Компанията на източните железници"). Decyzja gabinetu spowodowała zaostrzenie się stosunków między oboma krajami i częściową mobilizację. 28 września w Wiedniu doszło do spotkania między księciem Ferdynandem I, Malinowem i Lapczewem, podczas którego zapadła decyzja o ogłoszeniu niepodległości. Uroczysty akt dokonał się 5 października 1908 (lub 22 września według kalendarza juliańskiego, używanego w Bułgarii do 1916) w Wielkim Tyrnowie.
Wkrótce potem nastąpił okres nerwowych negocjacji z Imperium Osmańskim. 31 października Lapczew przybył do Stambułu jako szef bułgarskiej delegacji usiłującej rozwiązać spór, jednak rozmowy zostały zablokowane na skutek żądania przez Turcję ogromnej rekompensaty finansowej. Po pięciu miesiącach bezowocnego szukania kompromisu, 19 kwietnia 1909 Lapczew i Rifat Pasza, minister spraw zagranicznych Imperium Osmańskiego, podpisali wreszcie protokół stwierdzający przyznanie Bułgarii niepodległości.
Wysokość żądanej przez rząd turecki rekompensaty, wynoszącej 125 mln lewów, została odjęta Turcji od kontrybucji za przegraną wojnę z Rosją z 1877–1878. W zamian za to Bułgaria zobowiązała się zapłacić Rosji 88 mln lewów, którą to kwotę pożyczyła od centralnego banku rosyjskiego. Negocjacje Lapczewa z Kompanią Kolei Wschodnich trwały jeszcze kilka miesięcy i zakończyły się 26 czerwca. W rezultacie kompania otrzymała ok. 2 mln lewów w ramach kompensaty za znacjonalizowanie linii kolejowych.
Działalność Lapczewa na stanowisku ministra rolnictwa i handlu była niespójna. Z jednej strony bowiem zlikwidował on obowiązkowe związki rzemieślnicze i monopol solny, przyjął Ustawę o Miarach i Wagach oraz nową Ustawę o Górnictwie, która zaowocowała rozwojem wydobycia węgla w ciągu następnych dziesięcioleci, a także zapoczątkował nową ewidencję majątku rolnego. Z drugiej jednak strony prowadził także politykę interwencjonizmu. Jej przejawem było wprowadzenie akcyzy na rakiję oraz uchwalenie Ustawy o Ochronie, Wymierzaniu i Wykorzystaniu Pastwisk, w myśl której ziemie należące do gmin miały być przeznaczane przede wszystkim na uprawę paszy. Rząd kontynuował prowadzoną przez poprzednie gabinety od lat 90. politykę protekcjonizmu, zwłaszcza w obszarach preferencji, wobec miejscowych producentów w kwestii dostaw państwowych. W celu zminimalizowania korupcji władza usiłowała skupić w jeden organ należący do Ministerstwa Rolnictwa i Handlu wszystkie systemy preferencyjne, ale działania te nie zakończyły się sukcesem.
Drugi rząd Aleksandyra Malinowa.
18 września 1910 premier Malinow zdecydował się na rekonstrukcję rządu. W nowym gabinecie Lapczew objął stanowisko ministra finansów. Chociaż urząd piastował zaledwie nieco ponad pół roku, zdołał przeprowadzić kilka istotnych reform oraz utworzyć Bułgarski Centralny Bank Spółdzielczy, którego przeznaczeniem było udzielanie preferencyjnych kredytów krajowym spółdzielniom. Ponadto obniżył niektóre cła importowe, zwłaszcza na surowce przemysłowe, oraz zabezpieczył ograniczoną niezależność finansową gmin, w gestii których pozostawił dochody ze specjalnego podatku od kóz i owiec, z czesnego oraz z podatku drogowego.
Na początku 1911 przeprowadzono wybory do samorządów terytorialnych, które zakończyły się porażką Partii Demokratycznej. W tej sytuacji car Ferdynand I wymusił dymisję gabinetu Malinowa i powołał na stanowisko premiera Iwana Geszowa z Partii Narodowej. Porażka wyborcza demokratów nie była jedyną przyczyną decyzji monarchy. W świetle narastającego napięcia na Bałkanach konieczne stało się zawiązanie przez Bułgarię sojuszu m.in. z Serbią, nazwanego później Ligą Bałkańską. Ponieważ w Partii Demokratycznej znaczącą rolę wciąż odgrywała tzw. grupa macedońska, na czele z Lapczewem i Michaiłem Takewem, rząd demokratów mógłby poważnie utrudnić porozumienie z Serbią, zakładające m.in. podział Macedonii między oba kraje, czego car chciał uniknąć.
Wojny bałkańskie i I wojna światowa.
W 1912 Lapczew poślubił Konstancę Petrowicz, która w okresie wojen bałkańskich (1912-1913) pracowała jako pielęgniarka, zaś później zaangażowała się w działalność w Związku Ochrony Dzieci, którego od 1940 do momentu śmierci w 1942 była przewodniczącą. Lapczewowie nie doczekali się potomstwa.
Po wybuchu I wojny bałkańskiej w październiku 1912 wstąpił do Ochotniczego Korpusu Macedońsko-Adrianopolitańskiego i działał w jego Sztabie Głównym. W styczniu 1913 zwolnił się ze służby w armii w stopniu młodszego podoficera. W ciągu kilku następnych miesięcy odbył wiele podróży, wizytując macedońskie i tracyjskie tereny przyłączone do Carstwa Bułgarii po wojnie.
Pod koniec roku po raz pierwszy od czasu dymisji rządu Malinowa został wybrany na posła do Zwyczajnego Zgromadzenia Narodowego. Po przedterminowym rozwiązaniu parlamentu i przyspieszonych wyborach, na początku 1914 ponownie uzyskał mandat deputowanego. W przededniu wybuchu I wojny światowej Partia Demokratyczna opowiedziała się za neutralnością kraju, a po przystąpieniu Carstwa Bułgarii do konfliktu po stronie państw centralnych była w opozycji wobec rządu Wasiła Radosławowa.
Przez cały okres wojny Lapczew aktywnie udzielał się w debatach parlamentarnych oraz na łamach organu prasowego demokratów, gazety "Prjaporec" (w tłum. "Proporzec"). Wypowiadał się m.in. przeciwko zastąpieniu kalendarza juliańskiego gregoriańskim, dopatrując się w tej zmianie próby osłabienia związków kraju ze światem prawosławnym. Wspólnie z Atanasem Burowem przeforsował projekt Ustawy o Troskach Gospodarczych i Społecznej Zapobiegliwości, której celem było zapewnienie i usprawnienie dostaw artykułów żywnościowych, gospodarczych i in. w okresie kryzysu wywołanego trwającą wojną. Przez krótki okres stał na czele komitetu odpowiedzialnego za realizację tej ustawy.
Koniec I wojny światowej.
Na początku 1918 sytuacja Bułgarii na frontach pogorszyła się, co spowodowało falę krytyki pod adresem rządu Radosławowa, a w rezultacie i jego dymisję. 21 czerwca Aleksandyr Malinow sformował nowy gabinet, w skład którego weszli politycy Partii Demokratycznej oraz Partii Radykalno-Demokratycznej. Funkcję ministra finansów premier powierzył wypróbowanemu już na tym stanowisku Andrejowi Lapczewowi. Sytuacja rządu była bardzo trudna z powodu trwającej wojny, a także z uwagi na fakt, iż partie go tworzące miały tylko 36 deputowanych w 243-osobowym parlamencie.
W ciągu kilku pierwszych miesięcy po objęciu władzy rząd Malinowa podjął tylko mało energiczne próby wycofania kraju z konfliktu. Sytuacja zmieniła się po 15 września, kiedy to rozpoczęła się wielka ofensywa sił Ententy w Macedonii. Lapczew, w towarzystwie ministra wojny Sawy Sawowa, udał się do głównej kwatery bułgarskiej w Kiustendile, gdzie osobiście zapoznał się z trudnym położeniem i postępującą dezorganizacją wojska. Po powrocie do Sofii wziął udział w posiedzeniu gabinetu, podczas którego zapadła decyzja o rozpoczęciu rozmów pokojowych. W obradach nie wziął udziału car Ferdynand I, który w tym czasie przebywał w Skopju.
Szefem delegacji powołanej w celu rozpoczęcia negocjacji został Lapczew, oprócz niego znaleźli się w niej gen. Iwan Łukow i dyplomata Simeon Radew. 25 września, w towarzystwie konsula amerykańskiego w Sofii Dominica Murphy’ego, delegacja wyruszyła do Salonik. Cztery dni później, 29 września, Lapczew oraz gen. Louis Franchet d’Espérey ze strony Ententy podpisali rozejm salonicki, który zakończył uczestnictwo Bułgarii w I wojnie światowej. Na jego mocy ok. 100 tys. żołnierzy bułgarskich dostało się do niewoli, zaś kwestia powojennych granic kraju pozostała otwarta. Uniknięto natomiast okupacji carstwa przez wojska serbskie i greckie.
Po powrocie z Salonik, 2 października Lapczew wygłosił przed parlamentem przemówienie, w którym poruszył kwestię abdykacji cara Ferdynanda I i wezwał wszystkie partie polityczne do poparcia tej idei. Następnego dnia Ferdynand I zrzekł się korony na rzecz swego syna, Borysa III.
Próbując walczyć z wysoką inflacją Lapczew podniósł wartość niektórych akcyz, wprowadził specjalny podatek dochodowy, a także silnie ograniczył handel walutą oraz import artykułów.
W celu zwiększenia siły negocjacyjnej rządu w nadchodzących rozmowach pokojowych, 17 października w jego skład weszli przedstawiciele Partii Narodowej, Partii Postępowo-Liberalnej, Bułgarskiej Robotniczej Partii Socjaldemokratycznej i Bułgarskiego Ludowego Związku Chłopskiego (BLZCh). Utworzona w ten sposób koalicja była największą w dotychczasowej historii Bułgarii. W przebudowanym gabinecie Lapczewowi ponownie przypadło stanowisko ministra finansów, a oprócz tego stanął na czele Resortu Handlu i Rolnictwa.
Wkrótce po rozpoczęciu negocjacji Ententa zażądała od Bułgarii wycofania wszystkich sił z Dobrudży, czego nie przewidywał rozejm zawarty w Salonikach. Nie mogąc pogodzić się z tym Malinow podał się do dymisji i 28 listopada na czele rządu stanął narodowiec Teodor Teodorow. W jego gabinecie Lapczew objął urząd ministra wojny, stając się w ten sposób pierwszym cywilem w historii kraju na tym stanowisku. Dopiero po 1990 obsada ministerstw związanych z wojskowością przez osoby niebędące w czynnej służbie stała się praktyką, choć sam pomysł został wysunięty o wiele wcześniej przez założyciela Partii Demokratycznej, Petka Karawełowa.
Koalicyjny rząd Teodorowa był niestabilny. Szczególnie napięte były stosunki między demokratami i ludowcami, do czego przyczyniło się przystąpienie przez lidera tych ostatnich, Aleksandyra Stambolijskiego, do zbuntowanych żołnierzy maszerujących na Sofię. Pod koniec 1918 Partia Demokratyczna opowiedziała się przeciwko amnestionowaniu buntowników, w tym Stambolijskiego, co dodatkowo pogorszyło jej relacje z BLZCh. W efekcie pod naciskiem ludowców demokraci nie zostali włączeni do drugiego rządu Teodorowa, sformowanego 7 maja 1919.
Po dymisji Todorowa spowodowanej odmową podpisania traktatu z Neuilly-sur-Seine, na czele nowego rządu stanął Aleksandyr Stambolijski, zaś demokraci znaleźli się w opozycji.
Rządy Bułgarskiego Ludowego Związku Chłopskiego.
Wybory parlamentarne przeprowadzone 28 marca 1920 zakończyły się zwycięstwem ludowców, jednak nie dały im absolutnej większości w Zgromadzeniu Narodowym, mimo iż rząd Stambolijskiego poprzedził je agresywną kampanią. By rozwiązać ten problem decyzją parlamentu unieważniono wybór 13 posłów opozycyjnych, zapewniając w ten sposób BLZCh większość. Jednocześnie Stambolijski dokonał rekonstrukcji gabinetu obsadzając wszystkie stanowiska ministerialne działaczami swojej partii.
W ciągu następnych miesięcy Partia Demokratyczna, będąca wówczas największą siłą opozycyjną, ostro sprzeciwiała się niekonstytucyjnym działaniom rządu Stambolijskiego. Lapczew pisał:
Jako były minister krytykował także niekompetentną, jego zdaniem, politykę finansową gabinetu, która doprowadziła do wzrostu inflacji, mniejszych wpływów z podatków oraz niskiej efektywności nowo wprowadzonego obowiązkowego czynu społecznego.
W latach 1921–1922 wziął udział w Drugim Cerkiewno-Narodowym Soborze Bułgarskiej Cerkwi Prawosławnej. Oprócz tego stanął w obronie rosyjskich emigrantów oskarżonych o spiskowanie w celu odsunięcia rządu ludowców od sprawowania władzy. Z sympatią odniósł się do sformowanego przez Aleksandyra Cankowa i Aleksandyra Grekowa opozycyjnego Porozumienia Narodowego. Po zabójstwie Grekowa w 1922, o które oskarżył siły rządowe, porównał tego ostatniego do słynnego Aleka Konstantinowa, również zamordowanego przez władze.
Już podczas formowania się samodzielnego rządu ludowców w 1920 partie opozycyjne rozpoczęły negocjacje na temat połączenia sił. Dzięki działaniom Lapczewa i Atanasa Burowa latem 1921 prawie osiągnięto porozumienie między Partią Demokratyczną i Zjednoczoną Partią Narodowo-Postępową, jednak w ostatniej chwili rozmowy zostały zerwane. 15 kwietnia 1922 działacze obu organizacji zdołali wreszcie rozwiązać sporne kwestie i ustalić strategię wspólnego działania oraz podział władzy w przyszłym rządzie. 6 czerwca do koalicji przyłączyła się również Partia Radykalna. Powstało w ten sposób nowe, szerokie ugrupowanie, które nazwano Blokiem Konstytucyjnym. W jego zarządzie Lapczew odgrywał główną rolę.
17 września 1922 działacze Bloku Konstytucyjnego zwołali wielki kongres partyjny w Wielkim Tyrnowie. Stambolijski postanowił wykorzystać tę okoliczność do zlikwidowania opozycji. W tym celu zorganizował tego samego dnia i w tym samym mieście zjazd plantatorów buraków. Pod pretekstem uczestnictwa w zjeździe ściągnięto do Wielkiego Tyrnowa ogromną rzeszę sympatyków ludowców, którzy następnie przystąpili do fizycznej rozprawy z liderami Bloku Konstytucyjnego. Lapczew nie uczestniczył w tych wydarzeniach, ponieważ pozostał jako przedstawiciel koalicji w stolicy kraju. 20 września otrzymał jednak policyjne wezwanie na przesłuchanie, zaś dwa dni później jego dom został przeszukany. Policja zarekwirowała dokumenty z jego archiwum, a następnie umieściła go w areszcie domowym. 26 września, wraz z pozostałymi liderami opozycji, został, bez wyroku sądu, wtrącony do więzienia i pozbawiony immunitetu poselskiego.
W październiku 1922 ludowcy przygotowali, naruszając przy tym zasady konstytucji, uchwałę o powołaniu sądu państwowego, którego zadaniem miało być osądzenie wszystkich ministrów i współpracowników rządowych sprawujących urząd między 1911 a 1918, jako winnych klęsk Carstwa Bułgarii w II wojnie bałkańskiej i I wojnie światowej. 19 listopada rząd rozpisał referendum w sprawie przyjęcia uchwały, w którym większość głosujących ją poparła. 1 grudnia zatrzymani, wśród nich Lapczew, zostali przeniesieni do więzienia w Szumenie, gdzie spędzili kilka następnych miesięcy. Sam proces sądowy przebiegał wolno i bez szczególnych osiągnięć, gdyż oskarżyciele mieli kłopoty ze znalezieniem dowodów winy. I tak na przykład były konsul amerykański Dominic Murphy, od którego oczekiwano potwierdzenia, że Malinow i Lapczew nie zamierzali podpisywać osobnego pokoju z Ententą, zeznał dokładnie przeciwnie, w związku z czym nie uwzględniono jego słów w procesie.
Rządy Aleksandyra Cankowa.
W wyniku przewrotu przeprowadzonego 9 czerwca 1923 przez Związek Wojskowy i Porozumienie Narodowe, BLZCh został odsunięty od sprawowania władzy. Szefem nowego rządu został prof. Aleksandyr Cankow, zaś w składzie jego gabinetu znaleźli się przedstawiciele wszystkich sił politycznych oprócz BLZCh i Bułgarskiej Partii Komunistycznej. Dominującą rolę odgrywali Porozumienie Narodowe i oficerowie, którzy dokonali zamachu stanu.
Stosunki między liderami tradycyjnych partii a nowym rządem były niejednoznaczne. Starzy politycy poparli co prawda siłowe odsunięcie ludowców od władzy, ale sprzeciwiali się znacznym wpływom na politykę, jakie uzyskali wojskowi oraz działacze WMRO. Z drugiej strony gabinet Cankowa potrzebował silnego zaplecza politycznego, którego upatrywał w Bloku Konstytucyjnym, jednak nie miał pełnego zaufania do jego liderów. Z tego powodu uwolnienie działaczy bloku z więzienia, w którym przebywali od jesieni 1922, przeciągnęło się o kilka tygodni, zaś ustawa unieważniająca sąd państwowy zwołany przez Stambolijskiego została uchwalona dopiero w 1924.
W tej skomplikowanej sytuacji politycznej Lapczew usiłował lawirować pomiędzy obiema stronami. Sporo wysiłku włożył w odcięcie się od niekonstytucyjnych działań podejmowanych przez przewrotowców po 9 czerwca 1923. Jego postawę dobrze charakteryzują słowa, które skierował do innego polityka, Grigora Czeszmedżijewa z Bułgarskiej Robotniczej Partii Socjaldemokratycznej:
Jednocześnie Lapczew opowiadał się za połączeniem partii demokratycznych, która to idea przyświecała mu od początku lat 20. Poprzez zjednoczenie zamierzał stworzyć silną przeciwwagę wobec autorytarnych tendencji występujących w Carstwie Bułgarii po przegranej wojnie.
W ciągu kilku tygodni po zamachu stanu w Partii Demokratycznej uformowały się dwa nurty. Grupa skupiona wokół Lapczewa dążyła do połączenia z pozostałymi partiami tworzącymi Blok Konstytucyjny oraz z Porozumieniem Narodowym. Druga frakcja, na czele której stał przewodniczący Malinow, z rezerwą odnosiła się do tego pomysłu i opowiadała się za bliską współpracą tylko z Partią Radykalną.
19 lipca podjęto decyzję o rozwiązaniu Bloku Konstytucyjnego i rozpoczęto działania zmierzające do utworzenia jednej, prorządowej partii. 24 lipca Partia Demokratyczna i Partia Radykalno-Demokratyczna zjednoczyły się, tworząc Związek na rzecz Demokracji. Nieco ponad tydzień później, 2 sierpnia, dołączyła do niego również Zjednoczona Partia Narodowo-Postępowa, zaś po kolejnym tygodniu, 10 sierpnia, Związek na rzecz Demokracji połączył się z Porozumieniem Narodowym. W ten sposób powstało prorządowe ugrupowanie nazwane Porozumieniem Demokratycznym. Tym samym koncepcja Lapczewa zwyciężyła nad alternatywnym planem Malinowa i Gigrinowa. Sam Lapczew, mimo iż odegrał kluczową rolę w sformowaniu Porozumienia Demokratycznego i własnoręcznie napisał jego program polityczny, nie wszedł w skład jego pierwszego zarządu.
W listopadzie 1923 rozpisano wybory do Zgromadzenia Narodowego 21. kadencji, które poprzedziła szeroko zakrojona kampania rządowa. W efekcie koalicja Porozumienia Demokratycznego z Bułgarską Robotniczą Partią Socjaldemokratyczną odniosła przekonujące zwycięstwo. Działacze partii Cankowa zdobyli 173 mandaty (na ok. 260 miejsc), z czego 56 przypadło politykom wywodzącym się z Partii Demokratycznej. Lapczew został przewodniczącym grupy parlamentarnej Porozumienia Demokratycznego.
22 grudnia 1923 dokonano wyboru Wyższej Rady Partyjnej Porozumienia Demokratycznego, w której Lapczew objął stanowisko wiceprzewodniczącego. Powołanie Rady zostało źle przyjęte przez otoczenie Aleksandyra Malinowa, które dopatrzyło się nim kroku ku centralizacji władz partii i likwidacji samodzielności ugrupowań ją tworzących.
Na początku 1924, mimo wzrostu napięcia w obozie demokratów, Lapczew zmuszony był opuścić kraj. Wraz z Atanasem Burowem udał się do Francji oraz Wielkiej Brytanii, gdzie negocjował wysokość bułgarskiego zadłużenia oraz usiłował wyprowadzić rząd Cankowa z międzynarodowej izolacji. Podczas jego pobytu za granicą premier, zniecierpliwiony niejasną pozycją grupy Malinowa, zażądał od Partii Demokratycznej deklaracji współpracy z Porozumieniem Demokratycznym bądź opuszczenia jego szeregów. Nacisk ze strony Cankowa pogłębił jeszcze wyraźniej konflikt wśród demokratów. W tej sytuacji w marcu Lapczew odwołał spotkanie z premierem Wielkiej Brytanii Ramsayem MacDonaldem i powrócił do Sofii, gdzie podjął działania zmierzające do utrzymania jedności Partii Demokratycznej. Mimo jego wysiłków w końcu miesiąca doszło do rozłamu. Grupa, na czele której stali Aleksandyr Malinow, Aleksandyr Girginow, Nikoła Muszanow, Christo Sławejkow i Kosta Batołow, wystąpiła z Porozumienia Demokratycznego. Frakcja Lapczewa zdołała jednak zachować większość w dotychczasowym zarządzie Partii Demokratycznej, dzięki czemu struktura organizacyjna ugrupowania i jego organ prasowy, gazeta "Пряпорец" (w tłum. "Proporzec"), pozostały pod jej kontrolą. Tym samym Lapczew stał się niekwestionowanym liderem tzw. starych partii w obrębie Porozumienia Demokratycznego.
Mimo zajmowania wysokich stanowisk w Porozumieniu Demokratycznym, Lapczew nie popierał niektórych poczynań rządu. Sprzeciwił się m.in. ograniczaniu swobody działania partii opozycyjnych poprzez rządową Ustawę o Ochronie Państwa, a także niektórym decyzjom gabinetu w sferze polityki ekonomicznej, takim jak wzrost interwencjonizmu gospodarczego, zwiększenie wysokości ceł oraz uchwalenie nowego prawa o walce ze spekulacją.
Po zamachu bombowym w cerkwi „Sweta Nedela” w Sofii, zorganizowanym 16 kwietnia 1925 przez radykalnych komunistów, rząd podjął zdecydowaną walkę z działaczami i sympatykami ruchu komunistycznego, anarchistycznego i ludowego. Ofiarami represji, a nawet zabójstw padły setki przedstawicieli bułgarskiej inteligencji i sztuki. Poczynania rządu spowodowały falę krytyki zarówno w kraju, jak i za granicą. Stopniowo w Porozumieniu Demokratycznym sformowała się wewnętrzna opozycja przeciwko Cankowowi, na czele której stanęli Lapczew i Atanas Burow. Do obozu przeciwników premiera dołączyli także jego dawni sojusznicy, m.in. car Borys III, WMRO oraz wojskowi skupieni wokół gen. Iwana Wyłkowa. Pod wpływem rosnących nacisków pod koniec roku Cankow podał się do dymisji ze stanowiska premiera i lidera partii. Na czele Porozumienia Demokratycznego oraz nowego rządu 4 stycznia 1926 stanął Andrej Lapczew.
Pierwszy rząd Andreja Lapczewa.
Podczas exposé wygłoszonego 5 stycznia Lapczew jako główne cele nowego rządu wymienił amnestionowanie więźniów politycznych i politykę oszczędności budżetowych, ukierunkowaną na stabilizację gospodarki. Swoją wizję polityki miał zawrzeć w sentencji "со кротце, со благо", co można przetłumaczyć jako „łagodnością i dobrocią”. W ten oryginalny sposób miał zapowiedzieć zerwanie z polityką twardej ręki, stosowaną przez swego poprzednika. Według innej wersji premier rzekł "со кротце, со благо и со малце кьотек", czyli „łagodnością, dobrocią i odrobiną siły” lub w wolnym przekładzie „marchewka, ale i trochę kija”. Choć autorstwo tych słów bywa kwestionowane, obie sentencje weszły do potocznego języka bułgarskiego i są często cytowane przy okazji debat politycznych.
W lutym 1926 przyjęto projekt ustawy o warunkowej i częściowej amnestii wobec osób skazanych po czerwcu 1923. Wkrótce wolność odzyskało ok. 7 tys. więźniów, w tym ponad tysiąc skazanych za lżejsze przestępstwa na mocy wprowadzonej przez rząd Cankowa Ustawy o Ochronie Państwa. W więzieniach pozostało ok. 500 osób osądzonych na mocy tej ustawy, zaś kolejnych 500 oczekiwało na rozprawę. Amnestia dała możliwość powrotu do kraju emigrantom politycznym, zwłaszcza ludowcom, którzy wkrótce wznowili oficjalnie działalność swojej partii.
Lapczew wielokrotnie opowiadał się przeciwko karze śmierci, zwłaszcza za przestępstwa polityczne. Jego decyzja o ułaskawieniu ponad 70 osób skazanych na śmierć na mocy Ustawy o Ochronie Państwa wywołała jednak falę krytyki wobec premiera i cara Borysa III ze strony skrajnego skrzydła Porozumienia Demokratycznego. Wśród osób zwolnionych z więzienia znalazł się m.in. jeden z liderów komunistów, Christo Kabakczijew, któremu Lapczew przydzielił ochronę i zasugerował emigrację do Związku Radzieckiego. Mimo iż wciąż zdarzały się incydenty związane z tymczasowym aresztowaniem przedstawicieli opozycji politycznej, a także manipulowanie wynikami wyborów, pod rządami Lapczewa nastąpiła normalizacja sytuacji politycznej w kraju. Z drugiej strony mnożyły jednak się przestępstwa popełniane przez półlegalne organizacje, w których nierzadko uczestniczyli funkcjonariusze rządowi i wojskowi.
Polityczna stabilizacja na szczycie władzy umożliwiła rządowi w końcu 1926 wynegocjowanie pożyczki w wysokości 2 mln 400 tys. funtów szterlingów i 4,5 mln dolarów amerykańskich od państw zachodnich. Środki zostały przeznaczone na pomoc ok. 250 tys. uchodźcom z ziem utraconych przez Carstwo Bułgarii po I wojnie światowej. W tym celu utworzono Główną Dyrekcję Zakwaterowania Uchodźców bezpośrednio podporządkowaną premierowi.
W lutym 1927, na krótko przed wyborami do Zwyczajnego Zgromadzenia Narodowego 23. kadencji, Lapczew spotkał się z przedstawicielami nielegalnej od 1924 Bułgarskiej Partii Komunistycznej. W wyniku rozmów premier zgodził się na zalegalizowanie ugrupowania komunistycznego pod nazwą Partia Robotnicza, zaznaczając jednak, że nie może ono formalnie podlegać rządowi radzieckiemu. Oprócz tego działalność wznowiły dwie powiązane z komunistami organizacje: Niezależne Robotnicze Związki Zawodowe i Robotniczy Związek Młodzieżowy.
W wyborach przeprowadzonych 29 maja 1927 koalicja Porozumienia Demokratycznego i Partii Nacjonalno-Liberalnej zdobyła 173 z 273 mandatów. W tym samym okresie Lapczew zdołał umocnić własną pozycję w partii kosztem frakcji Aleksandyra Cankowa.
Pod koniec 1927 ministrowie finansów Carstwa Bułgarii (Władimir Mołłow) i Grecji (Georgios Kafantaris) podpisali porozumienie o przesiedleniu etnicznych Greków z terenów bułgarskich do Grecji i Bułgarów zamieszkujących Trację Zachodnią do Bułgarii. Jednocześnie uregulowano kwestię majątków pozostawionych przez przesiedleńców.
W 1928 nasiliły się wewnętrzne tarcia w Porozumieniu Demokratycznym, które ostatecznie doprowadziły do długotrwałego kryzysu politycznego. Preludium do kłopotów był narastający nacisk ze strony opozycji parlamentarnej na dymisję ministra wojny, Iwana Wyłkowa, który w 1926 odegrał ważną rolę w odsunięciu od władzy Aleksandyra Cankowa. Przedstawiciele opozycji obwiniali Wyłkowa o korupcję i tolerowanie nielegalnej działalności WMRO. Sam Wyłkow nie zamierzał ustępować, czując poparcie cara Borysa III i armii. 1 marca do dymisji podał się za to Kimon Georgiew, minister kolei, poczty i telegrafu. Jego decyzja była znakiem protestu wobec braku reakcji rządu na poczynania WMRO. Georgijewa poparło otoczenie Cankowa, które oprócz tego zagłosowało przeciwko rządowej propozycji zaciągnięcia kolejnej pożyczki od zagranicy. Kryzys pogłębiało niezdecydowanie premiera, który lawirował między stronami konfliktu. Latem do grupy zwolenników dymisji Wyłkowa dołączył jeden z liderów Porozumienia Demokratycznego, Atanas Burow. W tej sytuacji Lapczew przeprowadził konsultacje z carem Borysem III. W ich efekcie monarcha zgodził się na odsunięcie od władzy Wyłkowa, ale jako warunek postawił równoczesną dymisję Burowa. Faktycznie oznaczało to koniec istnienia gabinetu.
Na początku września Lapczew otrzymał od cara misję stworzenia nowego rządu. W zaproponowanym przez premiera składzie gabinetu tym razem nie znalazło się miejsce ani dla Burowa, ani dla Wyłkowa. Niezadowoleni z takiego składu rządu byli narodowcy, których Burow był liderem, dlatego też nie poparli go w głosowaniu. Na skutek tego parlament nie udzielił gabinetowi wotum zaufania.
W tej sytuacji car Borys III zaproponował utworzenie rządu liderowi opozycji, Aleksandyrowi Malinowowi, ten jednak, mając na uwadze brak większości w parlamencie, odrzucił ofertę. Ostatecznie, postawieni przed wizją przedterminowego rozwiązania parlamentu i nowych wyborów, politycy Porozumienia Demokratycznego zdołali dojść do porozumienia. 12 września Andrej Lapczew sformował nowy gabinet, w niemal identycznym składzie jak poprzedni, przy czym Kimona Georgiewa zastąpił Raszko Madżarow.
Drugi rząd Andreja Lapczewa.
Po osiągnięciu porozumienia wewnątrz partii, pod koniec 1928 rząd zdołał przekonać frakcję Cankowa o konieczności zaciągnięcia tzw. pożyczki stabilizacyjnej w celu sfinansowania systematycznie utrzymującego się deficytu budżetowego. Ceną za zgodę na pożyczkę była odsunięcie Iwana Wyłkowa ze stanowiska ministra wojny i wysłanie go do Włoch, gdzie objął stanowisko ambasadora. Tym samym otoczenie Cankowa zdołało osiągnąć swój cel i pozbyć się niedogodnej dla siebie osoby.
W 1929 doszło do procesu sądowego przeciwko grupie 52 skrajnych aktywistów Partii Robotniczej. Przeciwko oskarżonym użyto Ustawy o Ochronie Państwa. Wyroki, które zapadły, były stosunkowo niskie, zresztą wkrótce po zakończeniu postępowania amnestionowano wszystkich skazanych na mniej niż 15 lat więzienia. Względnie łagodne potraktowanie komunistów zostało źle przyjęte przez otoczenie Cankowa i na nowo wywołało tarcia w obrębie Porozumienia Demokratycznego.
Na początku 1930 przeprowadzono wybory gminne, w których działacze Porozumienia Demokratycznego wypadli poniżej oczekiwań. Porażka wyborcza skłoniła parlament do głosowania nad wotum nieufności wobec rządu. Choć grupa Cankowa poparła wniosek, nie wystarczyło to do odwołania gabinetu. W tym samym czasie Lapczew poważnie się rozchorował.
15 maja 1930 premier zdecydował się na kolejną przebudowę rządu. W celu stabilizacji sytuacji politycznej włączył do nowego gabinetu Cankowa i dwóch ludzi z jego otoczenia.
Trzeci rząd Andreja Lapczewa.
W okresie między 1929 i 1930 Lapczew odegrał ważną rolę w zawarciu związku małżeńskiego między carem Borysem III a księżniczką Joanną Sabaudzką, córką włoskiego króla Wiktora Emanuela III. W małżeństwie tym rząd upatrywał szans na wyprowadzenie Carstwa Bułgarii z międzynarodowej izolacji po I wojnie światowej oraz na zbliżenie z Włochami, które choć należały do obozu zwycięzców, dążyły do rewizji traktatów pokojowych. Polityka Bułgarii zaniepokoiła Jugosławię, która obawiała się wymierzonego przeciwko sobie sojuszu włosko-bułgarskiego.
Na początku lat 30. Carstwo Bułgarii zaczęło odczuwać skutki wielkiego kryzysu, zaś rząd Lapczewa znalazł się pod rosnącym naciskiem partii lewicowych. Na krótko przed wyborami parlamentarnymi w 1931 premier podał swój gabinet do dymisji. Mimo długotrwałych negocjacji z Partią Demokratyczną nie udało się jednak sformować rządu tymczasowego, w związku z czym Lapczew w dalszym ciągu pełnił obowiązki szefa Rady Ministrów. Do składu jego rządu dołączyło dwóch przedstawicieli Partii Nacjonalno-Liberalnej.
21 czerwca 1931 odbyły się pierwsze po 1920 w pełni demokratyczne wybory parlamentarne, które przyniosły zwycięstwo koalicji Blok Narodowy. Tydzień później, 28 czerwca, Andrej Lapczew złożył dymisję i następnego dnia pokojowo przekazał władzę nowo utworzonemu rządowi Aleksandyra Malinowa.
Ostatnie lata życia.
Po wyborach parlamentarnych w 1931 stan zdrowia Lapczewa pogorszył się. Wkrótce wyjechał do Berlina, gdzie poddał się badaniom, które wykazał obecność raka płuc. W okresie jego nieobecności w kraju nasiliły się spory w Porozumieniu Demokratycznym.
11 marca 1932 powrócił do Sofii, zaś w maju wziął udział w kongresie partyjnym, podczas którego Aleksandyr Cankow ostatecznie wystąpił z ugrupowania i założył Narodowy Ruch Socjalny o charakterze faszystowskim. Lapczew i Atanas Burow zachowali pozycje liderów w Porozumieniu Demokratycznym.
Choć wkrótce potem Lapczew niemal całkowicie zrezygnował z uczestnictwa w życiu politycznym, wewnątrzpartyjne spory negatywnie odbiły się na stanie jego zdrowia. Jesienią 1933 ponownie wyjechał do Berlina oraz do Kilonii, gdzie poddał się leczeniu, jednak choroba rozwijała się. Pod koniec października powrócił do Sofii, zaś 6 listopada zmarł w swoim domu przy ulicy Krakra nr 21.
Funkcje sprawowane przez Lapczewa w Radzie Ministrów.
Andrej Lapczew zajmował następujące stanowiska w rządach Carstwa Bułgarii (w porządku chronologicznym):

</doc>
<doc id="1425414" url="https://pl.wikipedia.org/wiki?curid=1425414" title="LISP">
LISP



</doc>
<doc id="1425420" url="https://pl.wikipedia.org/wiki?curid=1425420" title="Lisp">
Lisp

Lisp – rodzina języków programowania z długą historią i charakterystyczną składnią. Zaprojektowany przez Johna McCarthy’ego na MIT w 1958 roku. Pierwszym interpreterem języka Lisp była implementacja funkcji "eval" wykonana przez studenta McCarthy’ego – Steve’a Russella. Lisp jest drugim z kolei pod względem wieku językiem programowania wysokiego poziomu pozostającym w użyciu (starszy jest tylko Fortran). Podobnie jak Fortran, Lisp ulegał na przestrzeni czasu licznym zmianom. Powstało również wiele jego dialektów. Dziś do najpopularniejszych należą trzy: Common Lisp, Scheme i Clojure.
Lisp powstał jako wygodna matematyczna notacja dla programów komputerowych, oparta na rachunku lambda stworzonym przez Alonzo Churcha. Szybko został najchętniej wybieranym językiem do badania i rozwoju sztucznej inteligencji. Wywodzi się z niego wiele technik programistycznych, takich jak struktury drzewiaste, odśmiecanie pamięci, dynamiczne typowanie czy nowe koncepcje w programowaniu obiektowym (Common Lisp Object System).
Nazwa "Lisp" pochodzi od "LISt Processing". Podstawową strukturą danych w Lispie jest lista; kod źródłowy programów w Lispie składa się z list. Dzięki temu język jest homoikoniczny, tzn. programy w Lispie mogą manipulować kodem źródłowym jak zwykłą strukturą danych. Umożliwia to pisanie makr, pozwalających programiście tworzyć nową składnię lub nawet małe, zagnieżdżone w Lispie, języki DSL.
Kod tworzony jako struktura danych sprawia, że Lisp ma charakterystyczną składnię. Cały kod źródłowy ma postać tzw. "S-wyrażeń (S-expressions)", czyli list otoczonych nawiasami. Wywołanie funkcji, makra lub formy specjalnej ma postać listy, której pierwszym elementem jest nazwa funkcji, makra lub formy specjalnej lub wyrażenie, którego wynikiem jest funkcja, a następnymi elementami – argumenty. Na przykład funkcję o nazwie f z argumentami a, b i c wywołuje się za pomocą kodu (f a b c), natomiast gdy (g a b) zwraca funkcje można użyć ((g a b) c d).
Historia.
Lisp został wymyślony przez Johna McCarthy’ego w 1958 podczas jego pobytu na MIT. W roku 1960 McCarthy opublikował swój projekt w "Communications of the ACM", w artykule pod tytułem "„Recursive Functions of Symbolic Expressions and Their Computation by Machine, Part I”" ("Rekursywne funkcje wyrażeń symbolicznych i ich maszynowe obliczanie, część I"; części II nigdy nie opublikowano). Pokazał, że za pomocą kilku operatorów i notacji dla funkcji można zbudować język implementujący maszynę Turinga.
Pierwszą implementację Lispu opracował Steve Russell na komputerze IBM 704. Russell przeczytał artykuł McCarthy’ego i doszedł (ku zdziwieniu McCarthy’ego) do wniosku, że funkcję "eval" można zaimplementować jako interpreter Lispu.
Pierwszy kompletny kompilator Lispu stworzony w Lispie napisali w 1962 Tim Hart i Mike Levin na MIT. W kompilatorze tym wprowadzono model kompilacji przyrostowej (ang. "incremental compilation"), dzięki czemu funkcje kompilowane i interpretowane nie były rozróżniane. Język użyty przez Harta i Levina był dużo bliższy nowoczesnemu stylowi Lispu niż wcześniejszy kod McCarthy’ego.
Wczesna historia.
Information Processing Language był pierwszym językiem zaprojektowanym do tworzenia sztucznej inteligencji i już zawierał kilka pomysłów, które później zostały użyte w Lispie, jak na przykład przetwarzanie list czy rekurencja.
Oryginalna notacja McCarthy’ego używała M-wyrażeń, które potem były przetwarzane na S-wyrażenia, na przykład M-wyrażenie codice_1 jest równoznaczne z S-wyrażeniem codice_2. Gdy tylko Lisp został zaimplementowany, programiści szybko porzucili M-wyrażenia na rzecz S-wyrażeń. M-wyrażenia powróciły na chwilę w MLISPie autorstwa Horace’a Enea i CGOLu autorstwa Vaughana Pratta.
Dwa makra asemblera na maszynie IBM 704 stały się podstawowymi operacjami do przetwarzania list: codice_3 ("Contents of Address Register") i codice_4 ("Contents of Decrement Register"). Różne dialekty Lispu wciąż używają nazw codice_3 i codice_4 dla funkcji zwracających odpowiednio pierwszy element i resztę listy.
Genealogia i odmiany.
Przez ponad 50 lat powstało wiele różnorakich dialektów Lispu – języka ze składnią złożoną z S-wyrażeń. Co więcej, część dialektów miało kilka implementacji – Common Lisp, na przykład, posiada ich ponad tuzin.
Różnice między poszczególnymi dialektami mogą być znaczące – Common Lisp i Scheme używają na przykład różnych słów kluczowych do definiowania funkcji. Jednak wewnątrz dialektu takie różnice nie występują, każda zgodna implementacja obsługuje ten sam zestaw funkcji, poza którym często oferuje dodatkowe rozszerzenia i biblioteki.
Powiązania ze sztuczną inteligencją.
Od swoich początków Lisp był blisko powiązany ze społecznością badającą i rozwijającą sztuczną inteligencję, szczególnie na PDP-10. Lisp został użyty w implementacji języka programowania Micro Planner, który był podstawą znanego systemu SI SHRDLU. W latach 70., gdy badania nad AI rozwinęły się również po stronie komercyjnej, wydajność istniejących systemów Lispu stawała się coraz ważniejszym problemem.
Lisp był trudny do implementacji na zwykłych kompilatorach i sprzęcie dostępnym w 1970. Garbage collection, stworzone przez Daniela Edwardsa, wpłynęło na użyteczność Lispu na sprzęcie obliczeniowym ogólnego przeznaczenia, ale wydajność wciąż była problemem. Doprowadziło to do stworzenia maszyn lispowych: dedykowanego sprzętu do uruchamiania środowisk i programów w Lispie. Postęp w dziedzinie sprzętu komputerowego, jak również w kompilatorach wkrótce sprawił, że maszyny lispowe stały się przestarzałe, co zaszkodziło rynkowi Lispu.
W latach 80. i 90. włożono duży wysiłek w zunifikowanie wielu dialektów Lispu (szczególnie dialektów InterLisp, Maclisp, ZetaLisp, i Franz Lisp) w pojedynczy język. Nowy język, Common Lisp był istotnie kompatybilnym podzbiorem dialektów, które zastępował. W 1994, ANSI opublikowało specyfikację Common Lispu, „ANSI X3.226-1994 Information Technology Programming Language Common Lisp”. W tamtym czasie światowy rynek Lispu był dużo mniejszy niż obecnie.
Od 2000.
Po spadku popularności w latach 90. wywołanym m.in. upowszechnieniem się C++ i silnym marketingiem Javy, jak również brakiem dobrych i wolnych implementacji Lispu, Lisp doświadcza wzrostu zainteresowania od roku 2000. Większość aktywności skupia się wokół stworzenia open source’owych implementacji Common Lispu i zawiera rozwój nowych przenośnych bibliotek i aplikacji. Zainteresowanie to można częściowo zmierzyć przez sprzedaż papierowej wersji książki "Practical Common Lisp" autorstwa Petera Seibela, wstępu do CL dla nowych programistów Lispu, opublikowanej w 2004 roku. Była ona drugą co do popularności książką o programowaniu na Amazon. Aktualnie dostępna jest za darmo w internecie. Można również zauważyć zwiększoną frekwencję na związanych z Lispem konferencjach i aktywność na powiązanych grupach.
Wielu nowych programistów Lispu zostało zainspirowanych przez wypowiedzi takich postaci jak Paul Graham czy Eric S. Raymond by spopularyzować język uznawany za przestarzały. Nowi programiści zwykle opisują język jako dający nowe spojrzenie na programowanie i twierdzą, że dzięki temu stali się dużo bardziej wydajni niż w innych językach. Wpływ na odzyskiwanie popularności przez Lisp mógł mieć również komentarz Petera Norviga, autora książek ' i ' lub Phillip Greenspun, który odniósł sukces biznesowy używając Lispu.
Dialekty.
Dwoma głównymi dialektami Lispu ogólnego przeznaczenia aktualnie są Common Lisp i Scheme. Języki te reprezentują znacząco różne podejścia projektowe.
Common Lisp, bazujący głównie na Maclispie, InterLisp i dialektach z maszyn lispowych, jest poszerzonym nadzbiorem wcześniejszych dialektów, z szeroką specyfikacją, obejmującą wiele wbudowanych typów danych i form syntaktycznych, jak również system obiektowy.
Scheme reprezentuje podejście minimalistyczne, ze znacznie mniejszym zbiorem standardowych funkcji, ale za to z określonymi cechami implementacyjnymi (jak na przykład optymalizacja rekursji ogonowej czy pełne kontynuacje), które niekoniecznie mogą być dostępne w Common Lispie. CL zapożyczył również pewne cechy ze Scheme jak na przykład leksykalny zasięg czy leksykalne domknięcie.
Poza tym, dialekty Lispu są używane jako języki skryptowe w aplikacjach, z czego najbardziej znanymi są:
Nowe dialekty Lispa to:
Wpływ na świat programowania.
Lisp był pierwszym językiem, w którym kod źródłowy był również strukturą danych używaną przez język – w tym przypadku listą. Umożliwiło to wprowadzenie makr (których nie należy mylić z prostymi makrami podstawieniowymi znanymi na przykład z preprocesora C), których zadaniem jest tworzenie kodu źródłowego podczas interpretowania (lub kompilacji) programu – makra to zatem programy piszące programy. Pozwalają one na pisanie eleganckiego kodu na wyższym poziomie abstrakcji i zredukowanie jego ilości.
Konstrukcja "if-then-else", współcześnie uznawana za konieczny element każdego języka programowania, została wymyślona przez McCarthy’ego dla Lispu w bardziej ogólnej formie (jako konstrukcja cond). Pomysł został skopiowany i spopularyzowany przez Algola. Lisp wprowadził również koncepcję dynamicznego typowania i mechanizm garbage collection.
Lisp wpłynął na Alana Kaya, który prowadził badania nad Smalltalkiem, by następnie ulec wpływowi Smalltalka przez wprowadzenie cech programowania obiektowego (klasy, metody itd.) pod koniec lat 70.
Głównie ze względu na wymagania systemowe Lisp nie zyskał takiej popularności poza społecznością badającą SI jak na przykład Fortran czy C. Nowsze języki, takie jak Java czy Ruby oferują część jego cech, mimo tego nie jest możliwe spójne zaimplementowanie dla nich wszystkich cech Lispu. W ostatnich latach wiodące implementacje Lispu zaczęły dorównywać wydajnością kompilatorom popularnych języków, w tym przewyższając o rzędy wielkości wydajność popularnych języków skryptowych, głównie ze względu na przejmowanie cech Lispu (GC, dynamiczne typowanie, refleksja) przez względnie „popularne” języki.
Zobacz też „The evolution of Lisp”, artykuł autorstwa Guya Steele’a Jr. i Richarda Gabriela.
Składnia i semantyka.
Lisp jest językiem, którego składnia składa się z wyrażeń. W przeciwieństwie do większości innych języków, nie ma w nim podziału na wyrażenia i instrukcje – cały kod i dane są zapisane jako wyrażenia. Wynikiem "ewaluacji" ("wartościowania") wyrażeń jest wartość (lub lista wartości), która może być użyta jako argument do innego wyrażenia.
McCarthy w artykule z 1958 roku wprowadził dwa modele składni – S-wyrażenia ("Symbolic Expressions", wyrażenia symboliczne, zwane również sexpami), które odzwierciedlały wewnętrzną reprezentację kodu i danych, jak również M-wyrażenia ("Meta Expressions", meta wyrażenia), które wyrażały zewnętrzny kod. M-wyrażenia nigdy nie stały się zbyt popularne i wszystkie popularne Lispy korzystają z S-wyrażeń do określania zarówno kodu, jak i danych.
Sposób użycia nawiasów jest najlepiej widocznym na pierwszy rzut oka faktem pozwalający odróżnić Lisp od innych rodzin języków. Z tego powodu Lisp był często krytykowany, głównie przez programistów innych języków, niektórzy nadali Lispowi takie przydomki jak "Lost In Stupid Parentheses" ("Zagubiony w głupich nawiasach") czy "Lots of Irritating Superfluous Parentheses" ("Wiele irytujących zbytecznych nawiasów"). Jednakże składnia oparta na S-wyrażeniach leży u podstaw możliwości Lispu; jest niezwykle regularna, co ułatwia jej przetwarzanie przez komputer. Lisp nie jest jednak ograniczony do notacji nawiasowej – możliwe jest takie poszerzenie go by używał innych, alternatywnych notacji. XMLisp na przykład to rozszerzenie Common Lispu integrujące S-wyrażenia z XML-em.
Bazowanie na wyrażeniach daje językowi dużą elastyczność. Ponieważ funkcje w Lispie są zapisywane jako listy, mogą być manipulowane jak zwykłe dane. Umożliwia to łatwe pisanie programów, które operują na innych programach (metaprogramowanie). Wiele dialektów wykorzystuje tę cechę przez użycie systemu makr, które pozwalają na niemal nieograniczone poszerzanie języka.
Lista w Lispie jest zapisywana jako elementy rozdzielone białymi znakami i otoczone nawiasami. Na przykład codice_7 to lista, której elementami są trzy atomy, wartości codice_8, codice_9, i codice_10. Te wartości są domyślnie typowane (ich typy nie muszą być deklarowane): są to odpowiednio dwie liczby całkowite i specyficzny dla Lispu typ symboliczny.
Wyrażenia są zapisywane jako listy z wykorzystaniem notacji polskiej. Pierwszym elementem listy jest nazwa formy, czyli funkcji, makra lub specjalnego operatora. Pozostałe elementy listy są argumentami. Na przykład funkcja codice_11 zwraca listę zbudowaną ze swoich argumentów, więc ewaluacja wyrażenia
 (list '1 '2 'foo)
zwróci listę codice_7. Apostrof przed każdym argumentem to skrócona forma specjalnego operatora "quote" (ang. "cytuj"), który zapobiega ewaluacji argumentów (stosowanie go do liczb nie jest konieczne, ponieważ 1 jest ewaluowane do 1 itp.). Każde wyrażenie niepoprzedzone apostrofem jest rekursywnie wartościowane przed ewaluacją otaczającego wyrażenia. Na przykład
 (list 1 2 (list 3 4))
zostanie ewaluowane do codice_13. Zauważ, że trzecim argumentem jest lista; listy mogą być zagnieżdżane.
Operatory arytmetyczne są traktowane podobnie, jako że same w sobie są również funkcjami. Wyrażenie
 (+ 1 2 3 4)
zwraca po ewaluacji 10. Odpowiednik w notacji infiksowej wyglądałby codice_14. Funkcje arytmetyczne mogą przyjmować dowolną ilość argumentów.
Specjalne operatory (zwane również specjalnymi formami) zapewniają Lispowi struktury kontrolne. Na przykład specjalny operator codice_15 pobiera trzy argumenty i ewaluuje drugi, jeżeli pierwszy argument jest różny od nil, w przeciwnym razie ewaluuje trzeci. Zatem poniższy kod
 (if nil
 (list 1 2 "foo")
 (list 3 4 "bar"))
zwraca codice_16. Oczywiście konstrukcja byłaby bardziej użyteczna gdyby podstawić jakieś nietrywialne wyrażenie w miejsce codice_17.
Wyrażenia lambda.
Inny specjalny operator, codice_18, służy do tworzenia anonimowych funkcji, argumentami są lista argumentów funkcji wynikowej i wyrażenie, na podstawie którego wartościowana jest funkcja (wartością zwracaną jest wartość ostatniego obliczonego wyrażenia). Wyrażenie
 (lambda (arg) (+ arg 1))
zwraca funkcję, która przy wywołaniu pobiera jeden argument, przypisuje go do codice_19 i zwraca go zwiększonego o jeden. Wyrażenia lambda traktowane są tak samo jak nazwane funkcje. Wyrażenie
 ((lambda (arg) (+ arg 1)) 5)
zwraca więc codice_20.
Atomy.
W oryginalnym "LISPie" dostępne były dwa podstawowe typy danych: atomy i listy. Lista była skończoną uporządkowaną sekwencją elementów, w której każdy element był albo atomem albo listą, a atom był liczbą lub symbolem. Symbol był unikalnym nazwanym obiektem, zapisanym jako alfanumeryczny ciąg znaków w kodzie źródłowym i używany był albo jako nazwa zmiennej, albo jako obiekt danych. Na przykład lista codice_21 zawiera trzy elementy: symbol FOO, listę codice_22 i liczbę 2.
Podstawową różnicą pomiędzy atomami i listami był fakt, iż atomy były niezmienne i unikalne. Dwa atomy, które pojawiły się w różnych miejscach w kodzie źródłowym, ale były zapisane w dokładnie ten sam sposób, reprezentowały ten sam obiekt, podczas gdy każda lista była oddzielnym obiektem, mogła być modyfikowana niezależnie od innych list i odróżniana od nich za pomocą funkcji porównujących.
Gdy w późniejszych dialektach Lispu wprowadzono więcej typów danych, a styl programowania się zmienił, pojęcie atomu straciło swoją ważność. Wiele dialektów wciąż utrzymywało predykat "atom" dla wstecznej kompatybilności, definiując go jako prawdę dla wszystkiego, co nie było komórką cons (np. listy lub częściowej listy).
Komórki cons i listy.
Lista w Lispie jest jednokierunkowa. Każda komórka nazywa się "cons" (w Scheme "para", ang. "pair") i składa się z dwóch wskaźników, zwanych "car" i "cdr".
Spośród wielu struktur danych, jakie mogą być zbudowane za pomocą komórek cons, najbardziej podstawową jest tzw. "prawidłowa lista". Prawidłowa lista składa się albo ze specjalnego symbolu "nil", reprezentującego pustą listę, albo z komórki cons, w której pierwszy wskaźnik ma wskazywać na obiekt przechowywany w komórce, a drugi na następny element listy, lub na "nil", jeżeli jest to element ostatni.
Jeżeli rozważamy komórkę, która jest głową listy, wtedy jej car wskazuje na pierwszy element, a cdr na resztę listy. Z tego powodu funkcje codice_3 i codice_4 są również zwane codice_25(pierwszy) and codice_26(reszta), gdy odnosimy się do komórek cons, które są częściami listy (w przeciwieństwie np. do drzewa).
Wynika z tego, że lista w Lispie nie jest podstawowym obiektem, jak na przykład instancja kontener w C++ czy Javie. Lista jest zbiorem bardziej podstawowych obiektów, jakimi są komórki cons. Zmienna, która wskazuje na listę, wskazuje tak naprawdę na pierwszą komórkę listy. Przejście po liście można wykonać np. za pomocą kolejnych wywołań funkcji codice_4 na liście lub za pomocą którejś z funkcji wyższego rzędu.
Ponieważ komórki cons i listy są takie powszechne w systemach lispowych, uznaje się często niepoprawnie, że są jedynymi strukturami danych w Lispie. Tak naprawdę wszystkie (poza najprostszymi) dialekty Lispu mają inne struktury danych, np. wektory (tablice, ang. "vector"), hash tablice, struktury itd.
S-wyrażenia jako reprezentacja list.
S-wyrażenia reprezentują strukturę list. Jest kilka sposobów by opisać tą samą listę za pomocą S-wyrażenia. Komórka cons może być opisana za pomocą "notacji kropkowanych par" (ang. "dotted-par notation") jako codice_28, gdzie codice_29 jest wskazywane przez car, natomiast codice_30 przez cdr. Prawidłowa lista może być opisana za pomocą tej notacji jako codice_31, co jest zwykle skracane do codice_32 za pomocą "notacji listy" (ang. "list notation"). Nieprawidłowa lista może być zapisana za pomocą kombinacji obydwu tych sposobów – S-wyrażenie codice_33 reprezentuje listę trzech komórek cons, z czego w ostatniej cdr wskazuje na codice_34 (ta sama lista zapisana za pomocą pełnej notacji wyglądałaby następująco: codice_35).
Funkcje przetwarzające listy.
Lisp zapewnia wiele wbudowanych funkcji służących do manipulowania listami. Listy mogą być tworzone bezpośrednio za pomocą funkcji codice_11, która pobiera dowolną liczbę argumentów i zwraca listę zawierającą te argumenty:
 (list 1 2 'a 3)
 ;zwraca (1 2 a 3)
 (list 1 '(2 3) 4)
 ;zwraca (1 (2 3) 4)
Ze względu na fakt, iż listy są tworzone z komórek cons, funkcja codice_37 może być użyta do dodania elementu na początek listy. Zauważ, że ta funkcja jest asymetryczna ze względu na sposób, w jaki obsługuje listy jako argumenty. Przyczyną tego jest wewnętrzna budowa list.
 (cons 1 '(2 3))
 ;zwraca (1 2 3)
 (cons '(1 2) '(3 4))
 ;zwraca ((1 2) 3 4)
Funkcja codice_38 łączy dwie lub więcej list w jedną. Ponieważ listy w Lispie są listami łączonymi jednostronnie, połączenie dwóch list ma złożoność formula_1
 (append '(1 2) '(3 4))
 ;zwraca (1 2 3 4)
 (append '(1 2 3) '() '(a) '(5 6))
 ;zwraca (1 2 3 a 5 6)
Dzielone struktury.
W Lispie listy, ze względu na jednostronne łączenie, mogą dzielić strukturę z innymi. To znaczy, że dwie listy mogą mieć ten sam ogon lub tę samą końcówkę. Na przykład po wykonaniu następującego kodu w Common Lispie:
listy codice_10 i codice_40 to odpowiednio codice_41 i codice_42. Jednakże ogon codice_43 w obu listach to ta sama struktura. Nie jest to kopia, komórki wskazujące na codice_30 i codice_45 znajdują się w tym samym miejscu w pamięci dla obu list.
Dzielenie struktur zamiast kopiowania może owocować dużym wzrostem wydajności. Ta technika jednak może oddziaływać w niepożądany sposób z funkcjami, które modyfikują listy przekazane do nich jako argument. Modyfikacja jednej listy, jak na przykład zamiana symbolu codice_45 na codice_47, zaowocuje modyfikacją obydwu:
 (setf (third foo) 'goose)
Ten kod zmienia codice_10 na codice_49, przy okazji jednak zmieniając codice_40 na codice_51, co może być niepożądane. Takie zachowanie może być przyczyną wielu błędów, a funkcje, które modyfikują przekazywane argumenty, są z tego powodu nazywane "destrukcyjnymi".
Zwolennicy programowania funkcyjnego unikają funkcji destrukcyjnych. W dialekcie Scheme, który zaleca styl funkcyjny, nazwy funkcji destrukcyjnych są oznaczone ostrzegawczym wykrzyknikiem, lub, jak to jest popularnie nazywane, znakiem „bang” – na przykład funkcja codice_52 (czytaj "set car bang"), która zamienia car komórki cons. W Common Lispie funkcje destrukcyjne są powszechne; odpowiednikiem codice_52 jest funkcja codice_54 (skrót od „replace car”). Niemniej jednak ta funkcja jest dość rzadko używana, ponieważ Common Lisp zawiera specjalne udogodnienie, codice_55, ułatwiające definiowanie i używanie funkcji destrukcyjnych. Częstym stylem programowania w CL jest pisanie kodu funkcyjnego (bez wywołań destrukcyjnych) podczas pisania wersji początkowej, by następnie dodać funkcje destrukcyjne jako optymalizację tam, gdzie to bezpieczne.
Ewaluowanie form i cytowanie.
Lisp ewaluuje wyrażenia wprowadzane przez użytkownika. Symbole i listy zwracają zwykle jakieś prostsze wyrażenia – na przykład symbol zwraca wartość zmiennej, którą nazywa; codice_56 zwraca codice_57. Większość innych form zwraca jednak same siebie – jeżeli wprowadzisz codice_57 do Lispu, zwróci codice_57.
Każde wyrażenie może zostać zacytowane by zapobiec ewaluacji (jest to konieczne przy wprowadzaniu symboli i list). Tę rolę pełni specjalny operator codice_60, lub jego skrót codice_61 (pojedynczy znak apostrofu). Na przykład zwykle jeżeli wprowadzisz symbol codice_10, dostaniesz z powrotem wartość odpowiadającej zmiennej (lub błąd, jeżeli takowa zmienna nie istnieje). Jeżeli jednak chcesz odwoływać się nie do zmiennej, a do samego symbolu, musisz użyć codice_63 lub, co znacznie popularniejsze, codice_64.
Zarówno Common Lisp, jak i Scheme obsługują również operator "backquote" (zwykle zwany "quasiquote" przez użytkowników Scheme) wprowadzany jako znak codice_61. Jedyną różnicą ze zwykłym quote jest fakt, iż backquote pozwala na ewaluację i wstawienie wyniku wyrażenia do cytowanej listy za pomocą operatorów "comma" i "comma-at". Jeżeli zmienna codice_66 ma wartość codice_67, to codice_68 jest ewaluowane do codice_69, podczas gdy codice_70 ewaluuje się do codice_71. Backquote jest najczęściej używany przy definiowaniu makr.
Formy ewaluujące się do samych siebie i formy cytowane są odpowiednikiem literałów, znanych z innych języków. Możliwa jest jednak modyfikacja literałów wewnątrz kodu źródłowego. Na przykład jeżeli funkcja zwraca formę cytowaną, a kod wywołujący funkcje modyfikuje ją, wpłynie to na wynik zwracany przez kolejny wywołania danej funkcji.
(defun powinna-byc-stala
 '(jeden dwa trzy))
 (setf (third zmienna) 'cos)) ; źle!
Modyfikacja formy cytowanej w taki sposób jest ogólnie uznawana za przykład złego stylu programowania, a część implementacji definiuje ją jako błędną (czego wynikiem jest zachowanie nieokreślone w plikach kompilowanych, ponieważ kompilator może połączyć podobne stałe, umieścić je w obszarze pamięci tylko do odczytu itp). Kiedy takie zachowanie jest zamierzone, odpowiednim sposobem jest użycie domknięcia.
Zasięg i domknięcia.
Nowe dialekty Lispu można podzielić na podstawie zasad zasięgu (wiązania zmiennych) – część z nich używa zasięgów dynamicznych, część statycznych (leksykalnych). Scheme i Common Lisp używają domyślnie zasięgu leksykalnego, podczas gdy bardziej prymitywne dialekty używane jako języki zagnieżdżone w Emacsie i AutoCADzie używają zasięgów dynamicznych.
Przykład zasięgu dynamicznego w Emacs-Lisp
 (* x x))
 (let ((x 10))
 (message (int-to-string (foo)))))
Chociaż zmienna x nie została zdefiniowana wewnątrz funkcji foo to wywołanie funkcji bar wyświetli liczbę 100. W przypadku zasięgu dynamicznego zmienne zachowują się tak jakby były globalne, ale czas ich istnienia jest ograniczony do bloku, w którym zostały zdefiniowane.
Ten sam kod przepisany w Common Lispie zwróci błąd informujący, że zmienna x wewnątrz funkcji foo jest niezdefiniowana.
 (* x x))
 (let ((x 10))
 (print (foo))))
W przypadku funkcji która została utworzona z zasięgiem dynamicznym, jeśli dana zmienna nie znajduje się wewnątrz funkcji to jest ona poszukiwana od miejsca w którym została wywołana w górę aż do zasięgu globalnego. W przypadku zasięgu leksykalnego zmienne są poszukiwane od miejsca w którym ta funkcja została zdefiniowana. Drugi przypadek jest najczęściej stosowany w innych językach programowania.
Przykład domknięcia leksykalnego w dialekcie Scheme
 (let ((count x))
 (define (counter)
 (set! count (+ count 1))
 count)
 counter))
Funkcja make-counter tworzy nową funkcję counter. Chociaż zakres zmiennej count po zakończeniu wywołania funkcji make-counter powinien się zakończyć, to funkcja counter zwrócona przez funkcję make-counter ma nadal do niej dostęp, tzn. zmienna count jest domknięta wewnątrz funkcji counter.
Kod źródłowy jako lista.
Główną różnicą między Lispem a innymi językami jest fakt, iż w Lispie kod źródłowy programu nie jest po prostu tekstem. S-wyrażenia, jak opisano wyżej, są drukowaną reprezentacją kodu, jednak gdy tylko zostają wprowadzone do systemu Lispu, są tłumaczone przez parser (funkcję codice_72) do postaci listy i struktur drzewiastych w pamięci.
Makra Lispu operują na tych strukturach. Ponieważ kod w Lispie ma taką samą strukturę jak lista, makra mogą być tworzone za pomocą wszystkich funkcji przetwarzających listy dostępnych w języku. W skrócie, wszystko, co Lisp może zrobić ze strukturą danych, makra Lispu mogą zrobić z kodem. W przeciwieństwie do tego, wynik parsowania w większości języków jest wyłącznie do użytku przez implementację i niedostępny dla programisty. Makra w C na przykład działają na poziomie preprocesora, zanim parser jest uruchamiany, i nie mogą restrukturyzować kodu programu tak jak makra Lispu.
W prostych implementacjach Lispu, ta struktura jest bezpośrednio interpretowana podczas uruchamiania programu; funkcja to dosłownie pewna lista, przez którą interpreter przechodzi podczas uruchamiania danej funkcji. Większość systemów Lispu do poważnych zastosowań zawiera jednak również kompilator. Kompilator tłumaczy listę do kodu maszynowego lub kodu bajtowego przed wywołaniem.
Ewaluacja i REPL.
W wielu dialektach Lispu dostępna jest interaktywna linia poleceń, która może zostać włączona do IDE. Użytkownik wpisuje wyrażenia do linii poleceń, lub sprawia, by IDE wysyłało je do systemu Lispu. Lisp czyta (ang. "read") wprowadzone wyrażenie, ewaluuje je (ang. "evaluate") i wypisuje (ang. "print") wynik. Z tego powodu linia poleceń Lispu jest nazywana „read-eval-print loop” ("pętla wczytaj-ewaluuj-wypisz"), lub w skrócie REPL.
Oto podstawowy opis działania REPL. Jest on uproszczony, nie bierze pod uwagę wielu elementów prawdziwego Lispu, jak na przykład cytowanie czy makra.
Funkcja "read" akceptuje ciąg znaków zawierający S-wyrażenie jako argument i zwraca odpowiadającą mu listę. Na przykład jeżeli wprowadzisz ciąg znaków „codice_73”, codice_72 przetłumaczy go na listę z trzema elementami: symbolem codice_75, liczbą 1 i liczbą 2. Tak się składa, że ta lista jest również prawidłowym kawałkiem kodu w Lispie, to znaczy może być ewaluowana. Jest to możliwe ze względu na fakt, iż car listy wskazuje na funkcję codice_75 – operator dodawania, a dokładnie symbol plus, który wskazuje na funkcje, która dodaje liczby. Jest to ważne rozróżnienie z powodu tego, że użytkownik może przypisywać takie same funkcje do prawie dowolnych ciągów symboli.
Funkcja codice_77 ewaluuje listę, zwracając inną listę jako wynik. Ewaluacja nie jest konieczne interpretacją – część systemów Lispu kompiluje w locie każde wyrażenie do kodu maszynowego. Opisywanie ewaluacji jako interpretacji jednak jest dużo prostsze: by zewaluować listę, w której car wskazuje na funkcję, codice_77 najpierw rekurencyjnie ewaluuje każdy argument w cdr, by następnie z wynikami tych ewaluacji wywołać daną funkcję. W naszym przykładzie funkcją jest dodawanie, wywoływane z listą argumentów codice_79 zwraca wynik codice_80. Jest to wynik ewaluacji.
Zadaniem funkcji codice_81 jest reprezentacja wartości wynikowej w sposób czytelny dla użytkownika. Dla prostych wartości takich jak codice_80, to zadanie jest trywialne. Dla list codice_81 musi przetworzyć całą strukturę i wypisać ją jako S-wyrażenie.
By zaimplementować lispowy REPL, wystarczy zaimplementować te trzy funkcje i funkcję nieskończonej pętli (oczywiście, implementacja funkcji codice_77 może być nieco skomplikowana, gdyż wymaga implementacji wszystkich specjalnych operatorów takich jak codice_15). Gdy to zostanie wykonane, podstawowy REPL może być wprowadzony za pomocą tylko jednej linii kodu: codice_86.
Kod w Lispie jest wartościowany zachłannie. W Common Lispie argumenty są wartościowane w kolejności od lewej do prawej, podczas gdy specyfikacja Scheme tego nie definiuje, pozostawiając kompilatorom możliwość optymalizacji.
Struktury kontrolne.
Lisp początkowo miał niewiele struktur kontrolnych, wiele zostało dodanych w czasie, gdy język ewoluował. Pierwotny operator warunkowy Lispu, codice_87, jest prekursorem późniejszej konstrukcji codice_88.
Programiści Scheme zwykle wyrażają pętle za pomocą rekursji ogonowej. Powszechność Scheme w nauczaniu akademickim sprawiła, że wielu uczniów zaczęło myśleć, że rekursja jest jedyną (lub najpopularniejszą) metodą opisywania iteracji w Lispie, co jest nieprawdą. Wszystkie często spotykane dialekty Lispu mają imperatywne konstrukcje pętli, począwszy od znanej ze Scheme pętli codice_89 po złożoną konstrukcję codice_90 z Common Lispu. Przyczyną tak wielkiej popularności rekursji ogonowej w Scheme jest wsparcie tego w specyfikacji – daje ona określone zasady, jak traktować wywołania ogonowe, dzięki czemu programiści mogą mieć pewność, że zostaną one zamienione na pętlę. W przeciwieństwie do tego ANSI Common Lisp nie daje określonych wskazówek odnośnie do rekursji ogonowej, co sprawia, że część implementacji traktuje wywołania ogonowe jak zwykłe. W związku z tym fakt, iż używanie rekursji ogonowej jako zamiennika pętli jest w Common Lispie niezalecane nie jest jedynie kwestią stylistyczną, ale również wpływ na to ma wydajność (ponieważ nawet oczywiste wywołanie ogonowe niekoniecznie może być zamienione na pojedynczy skok) i poprawność (ponieważ wiele wywołań ogonowych niezamienionych na skok może grozić przepełnieniem stosu).
Część wyrażeń w Lispie to "specjalne operatory", odpowiadające znanym z innych języków słowom kluczowym. Wyrażenia te wyglądają z zewnątrz tak samo, jak wywołania funkcji, różnią się jednak tym, że argumenty nie zawsze są wartościowane – lub, w przypadku pętli, mogą być wartościowane więcej niż raz.
W przeciwieństwie do większości innych języków, Lisp pozwala programiście na implementację własnych struktur kontrolnych wewnątrz samego języka. Część wbudowanych struktur kontrolnych jest zaimplementowanych jako makra i mogą być (za pomocą funkcji codice_91 lub codice_92) rozwinięte przez programistę, który chce się dowiedzieć, jak działają.
Zarówno Common Lisp, jak i Scheme zawierają operatory służące do nielokalnej kontroli przepływu. Różnice między tymi operatorami to najgłębsze różnice między tymi dwoma dialektami. Scheme obsługuje "wielowejściowe kontynuacje" za pomocą operatora codice_93, który pozwala na zapisanie (i późniejsze przywrócenie) określonego miejsca w wykonywaniu. Common Lisp nie obsługuje takich kontynuacji, ale zapewnia kilka sposobów na obsługę kontynuacji wyjścia.
Często ten sam algorytm może być wyrażony w Lispie zarówno funkcyjnie, jak i imperatywnie. Jak zaznaczono powyżej, Scheme raczej rekomenduje styl funkcyjny, używając rekursji ogonowej i kontynuacji do kontroli przepływu. Imperatywny styl programowania jest jednak wciąż możliwy. Styl preferowany przez wielu programistów Common Lispu może wydawać się bardziej znajomy programistom przyzwyczajonym do strukturalnych języków takich jak C, podczas gdy styl Scheme bardziej przypomina języki czysto funkcyjne takie jak np. Haskell.
Ze względu na wczesne specjalizowanie w przetwarzaniu list, Lisp posiada szeroką gamę funkcji wyższego rzędu służących do przechodzenia po sekwencjach. Często tam, gdzie w innych językach potrzebna byłaby bezpośrednia pętla (jak codice_94 w C), w Lispie to samo zadanie może być wykonane przy pomocy jednej z funkcji wyższego rzędu, podobnie jest w innych funkcyjnych językach programowania.
Dobrym przykładem jest funkcja w Scheme zwana codice_95, a w Common Lispie codice_96. Po podaniu funkcji i jednej lub kilku list, codice_96 stosuje tę funkcję kolejno do elementów list, zbierając wyniki do nowej listy.
 (mapcar #'+ '(1 2 3 4 5) '(10 20 30 40 50))
W tym przypadku funkcja codice_75 stosowana jest do odpowiadających sobie par argumentów, zwracając w wyniku listę codice_99.
Przykłady.
Oto kilka przykładów kodu w Common Lispie.
Program „Hello world”:
 (print "Hello world")
Jak czytelnik mógł wywnioskować z powyższych opisów, składnia Lispu naturalnie skłania się ku rekursji. Matematyczne problemy, takie jak generacja rekursywnie zdefiniowanych zbiorów, są proste do zapisania w tej notacji.
Obliczenie silni danej liczby:
 (defun factorial (n)
 (if (&lt;= n 1)
 1
 (* n (factorial (- n 1)))))
Alternatywna implementacja, zwykle szybsza, jeżeli dana implementacja Lispu stosuje optymalizację rekursji ogonowej:
 (defun factorial (n &amp;optional (acc 1))
 (if (&lt;= n 1)
 acc
 (factorial (- n 1) (* acc n))))
Jeszcze inna implementacja, zamiast rekurencji wykorzystująca makro codice_90 z Common Lispu:
 (defun factorial (n)
 (loop for i from 1 to n
 for fac = 1 then (* fac i)
 finally (return fac)))
Funkcja odwracająca listę (wbudowana funkcja codice_101 wykonuje to samo zadanie, istnieje też destrukcyjny odpowiednik codice_102):
 (defun -reverse (l &amp;optional acc)
 (if (atom l)
 acc
 (-reverse (cdr l) (cons (car l) acc))))
Funkcje wyższego rzędu.
Funkcje wyższego rzędu są jednym z elementów programowania funkcyjnego. W Lispie funkcje można przypisywać do zmiennych przekazywać jako parametry do innych funkcji, mogą być także zwracane jako wartości przez funkcję. Funkcja, która operuje na innych funkcjach, jest nazywana funkcją wyższego rzędu (and Higher Order Procedure).
Przykład funkcji w Common Lispie
&gt; 36
W powyższym przykładzie funkcja reduce jest funkcją wbudowaną, która skraca listę do pojedynczej wartości wywołując kolejno funkcję przekazywaną jako parametr dla wyniku poprzedniego wywołania funkcji i kolejnego elementu listy. W dialekcie Common Lisp przekazując funkcję jako parametr należy poprzedzić je dodatkowo znakiem cytowania, ponieważ w tym dialekcie istnieją dwie przestrzenie nazw dla zmiennych i funkcji. W przypadku tworzenia funkcji wyższego rzędu w dialekcie Scheme nie stosuje się cytowania.
 (lambda (a b)
 (setq x (1+ x))
 (+ a b x)))
W powyższym przykładzie zastosowano dodatkowo funkcję wyższego rzędu fun która zwraca funkcję sumującą, która dodatkowo dodaje indeks elementu w liście. Parametr x jest domknięty wewnątrz funkcji anonimowej. W miejsce wywołania funkcji fun można wstawić wyrażenie lambda.
 (print (reduce (lambda (a b)
 (setq x (1+ x))
 (+ a b x))
 '(1 2 3 4 5 6 7 8))))
W Common Lispie aby wywołać funkcję przechowywaną w zmiennej lub parametrze trzeba ją wywołać za pomocą funkcji funcall lub apply
 (lambda (a b)
 (setq x (1+ x))
 (+ a b x)))
Jeżeli funkcja jest wewnątrz zmiennej nie trzeba jej cytować.
W przypadku dialektu Scheme czy Clojure nie stosuje się cytowania funkcji ponieważ oba języki posiadają jedną przestrzeń nazw dla funkcji i zmiennych, nie występuje w nich także funkcja funcall ponieważ funkcje wewnątrz zmiennych wywołuje się tak samo jak zwykłe funkcje.
Przykład funkcji w języku Clojure
(defn sum [&amp; list]
 (reduce + list))
Inne powszechnie stosowane funkcje wyższego rzędu to funkcja mapująca (wywołująca funkcję dla każdego elementu listy i zwracająca nową listę) i funkcja filtrująca (która zwraca listę pomniejszoną o te elementy dla których funkcja przekazana jako parametr zwraca wartość fałszu).
Makra.
Makra są najpotężniejszym elementem języka Lisp i są dla niego unikalne. Dzięki makrom można dodawać nowe elementy do języka. Makro lispowe w odróżnieniu np. od makr występujących w pre-procesorze języka C operuje na kodzie języka Lisp tak jak na danych. W przypadku funkcji wyrażenia które są przekazywane jako parametry są obliczane przed wywołaniem samej funkcji a wynik tego wyrażenia jest przekazywany jako parametr, w przypadku makra wyrażenia nie są obliczane, ale przekazane w całości jako dane w parametrze, które są przez makro przetwarzane, następnie makro powinno zwrócić kod lispowy także w postaci listy która zostanie obliczona.
 (list 'setq name val))
Przykład makra do tworzenia zmiennych. Aby ułatwić pisanie makr dodano specjalny zapis cytowania z odwrotnym apostrofem.
Odwrotne cytowanie działa tak jak normalne z wyjątkiem specjalnych znaków przecinka i przecinka i małpy, które obliczają wyrażeni (wyłączają cytowanie), przecinek małpa dodatkowo usuwa otaczające nawiasy (stosuje się to np. wtedy gdy przekazujemy ciąg wyrażeń do makra w parametrze typu &amp;body). Wszystkie trzy znaki są to skróty interpretera Lipsu które są zamieniane na funkcje.
 '(do ()
 ((not ,test))
 ,@body))
Powyższe makro tworzy nowe wyrażenie implementujące pętlę while. Do testowania makr służą dwie funkcje macroexpand, która rozwija makro rekurencyjnie aż do napotkania podstawowych wyrażeń i funkcji oraz macroepxand-1, która rozwija makro o jeden poziom.
Przykład użycia funkcji w interpreterze CLISP
 (print x)
 (setq x (1+ x)))))
(BLOCK NIL
 (LET NIL
 (TAGBODY #:LOOP-11439 (IF (NOT (&lt; X 10)) (GO #:END-11440)) (PRINT X)
 (SETQ X (1+ X)) (PSETQ) (GO #:LOOP-11439) #:END-11440
 (RETURN-FROM NIL (PROGN)))))
Wywołanie macroexpand rozwinęło oprócz naszego makra także wbudowane makro do.
 (print x)
 (setq x (1+ x)))))
Dopiero wywołanie macroexpand-1 pokazało nasze makro po rozwinięciu.
Systemy obiektowe.
Wiele różnych systemów i modeli obiektowości zostało zbudowanych na podstawie Lispu, między innymi:
CLOS obsługuje wielokrotne dziedziczenie, multimetody i system „kombinacji metod”. W gruncie rzeczy Common Lisp zawierający CLOS był pierwszym oficjalnie ustandaryzowanym językiem zorientowanym obiektowo.
Lisp w kulturze.
Komiksy.
Lispowi poświęcono kilka komiksów z serii xkcd.

</doc>
<doc id="1425421" url="https://pl.wikipedia.org/wiki?curid=1425421" title="Tramwaje w Vélez-Málaga">
Tramwaje w Vélez-Málaga

Tramwaj Vélez-Málaga (hiszp. "Tranvía de Vélez-Málaga") – system komunikacji tramwajowej działający w gminie Vélez-Málaga w Andaluzji, w Hiszpanii. 
System składa się z jednej linii. Prace budowlane nad nową linią tramwajową rozpoczęły się w 2003, zaś otwarcie miało miejsce 10 października 2006.
4 czerwca 2012 nastąpiło zawieszenie komunikacji tramwajowej i zastąpienie jej linią autobusową.
Tabor.
Linię tramwajową obsługują pojazdy niskopodłogowe, w wyniku czego całkowicie wyeliminowano bariery w podróży dla osób niepełnosprawnych. Tramwaje są całkowicie klimatyzowane. Każdy z pojazdów posiada dwa typy hamulców: hamulec elektryczny oraz hamulec hydrauliczny na wszystkie wózki. Tramwaje osiągają prędkość ok. 70 km/h.
Parametry techniczne.
Każdy z tramwajów może jednorazowo zabrać 280 pasażerów, w tym 54 na miejscach siedzących.
Trasa.
Na trasie linii znajduje się 12 przystanków:

</doc>
<doc id="1425429" url="https://pl.wikipedia.org/wiki?curid=1425429" title="Thalassodromeus">
Thalassodromeus

Thalassodromeus – rodzaj pterozaura należącego do rodziny tapeżar (Tapejaridae), charakteryzującego się ogromnym kostnym grzebieniem (zajmującym około 75% powierzchni czaszki). Obejmuje jeden gatunek: "T. sethi", żyjący u schyłku wczesnej kredy, około 110 mln lat temu, na terenie dzisiejszej Brazylii. Na podstawie późnokredowych (mastrycht) skamieniałości odkrytych w Rumunii opisany został drugi gatunek "T. sebesensis"; późniejsze badanie wskazało jednak, że został on opisany na podstawie skamieniałości należących do żółwia (prawdopodobnie z gatunku "Kallokibotion bajazidi"). Jego nazwa oznacza „morski biegacz”.
Budowa.
"Thalassodromeus" był stosunkowo dużym pterozaurem. Czaszka holotypu gatunku "T. sethi" wraz z grzebieniem mierzyła 142 cm długości. Rozpiętość skrzydeł tego osobnika wynosiła około 4,35 m, a masa – 6,23 kg. Żuchwa mierzyła 68 cm długości, a powierzchnia skrzydeł wynosiła 1,02 m2. Do rodzaju "Thalassodromeus" przypisywano również żuchwę większego osobnika (określaną jako DGM 1476-M), co zostało później zakwestionowane.
Paleobiologia.
Sposób żerowania.
Pterozaur ten odznaczał się nietypową dla większości innych przedstawicieli jego rzędu budową dzioba. Ma on u "Thalassodromeus" opływowy, nożycowaty kształt i przypomina dzioby żyjących współcześnie brzytwodziobów. Podobieństwo anatomiczne (konwergentne) tych zwierząt sugerowało zbliżony sposób żerowania, dlatego początkowo przypuszczano, że "Thalassodromeus", wykorzystując prądy powietrzne, szybował nisko nad powierzchnią wody z zanurzoną końcówką żuchwy i gdy natrafił na ofiarę, zanurzał głowę w wodzie i chwytał zdobycz – przeważnie ryby i inne niewielkie morskie zwierzęta. Późniejsze analizy biomechaniczne wykazały, że "Thalassodromeus" był zdecydowanie zbyt ciężki, by móc pożywiać się w ten sposób.
Funkcje grzebienia.
Olbrzymi kostny grzebień służył tym pterozaurom przypuszczalnie jako ozdoba, choć prawdopodobnie pełnił również funkcje termoregulacyjne, na co wskazują liczne kanaliki naczyń krwionośnych. Możliwe także, że był on miejscem przyczepu mięśni podtrzymujących żuchwę i zapobiegających jej wypadnięciu ze stawu.
Filogeneza.
Pozycja systematyczna i filogeneza rodzaju "Thalassodromeus" jest przedmiotem sporów wśród naukowców. Większość paleontologów umieszcza go wraz z tupuksuarą w podrodzinie Thalassodrominae wewnątrz Tapejaridae, jednak w niektórych klasyfikacjach podrodzina Thalassodrominae jest podnoszona do rangi osobnej rodziny (często nazywanej Tupuxuaridae, choć poprawną nazwą byłoby Thalassodromidae) wewnątrz kladu Neoazhdarchia, bliżej spokrewnionej z azdarchidami niż tapeżarami.
Kladogram Azhdarchoidea według Lü, Unwina, Xu i Zhanga (2008)
Historia odkryć.
Kości tego pterozaura zostały odkryte w 1983 roku, jednak "Thalassodromeus sethi" (co oznacza „morski biegacz Seta”) jako gatunek został opisany dopiero w 2002 roku. Materiał kopalny obejmuje dobrze zachowaną, niemal kompletną czaszkę. W odróżnieniu od większości skamieniałości nie uległa ona kompresji, lecz zachowała się w postaci trójwymiarowej. W 2005 roku niekompletną bezzębną żuchwę (określaną DGM 1476-M) przypisano do "Thalassodromeus", z czym zgodzili się niektórzy późniejsi autorzy. W 2014 roku okaz ten (już pod numerem NMSG SAO 251093) ustanowiono holotypem gatunku "Banguela oberlii" (bliżej niespokrewnionego z "Thalassodromeus" – należącego do Dsungaripteridae).

</doc>
<doc id="1425430" url="https://pl.wikipedia.org/wiki?curid=1425430" title="Pałac Jędrzejowiczów w Rzeszowie">
Pałac Jędrzejowiczów w Rzeszowie

Pałac Jędrzejowiczów w Rzeszowie – zabytkowy pałac znajdujący się w mieście Rzeszów. W XVI wieku mieściła się tu siedziba właścicieli Rzeszowa. W latach 1879-1883, staraniem Adama Jędrzejowicza pałac został niemal całkowicie przebudowany, bowiem bardzo niewiele z dawnego dworu pozostało.
W ciągu roku szkolnego 1909/1910 Adolf Wiktor Weiss wykonał projekt przebudowy pałacu J. Jędrzejowicza w Staromieściu. 
Pałac zlokalizowany na Osiedlu 1000-Lecia na północ od centrum miasta. Dawny majątek obejmował ziemię i posiadłości pierwszych właścicieli miasta, rodziny Rzeszowskich. Sam budynek wraz z otaczającym go parkiem powstał w drugiej połowie XIX stulecia za staraniem Adama Jędrzejowicza. Nowy pałac powstał z częściowej przebudowy istniejącego tu wcześniej dworu. Ostatnim właścicielem nieruchomości był Jan Jędrzejowicz, który siłą został zmuszony do jej opuszczenia. Zaraz po tym zdarzeniu pałac został adaptowany na potrzeby lokalnej Spółdzielni Produkcyjnej, później szpitala. Mieści się w nim jeden z oddziałów leczenia chorób płuc Specjalistycznego Zespołu Gruźlicy i Chorób Płuc w Rzeszowie. Stan pałacu ulega stopniowemu pogorszeniu od jego zawłaszczenia po dziś dzień. Budynek wymaga natychmiastowego remontu i pilnej przebudowy. W 2019 roku o posesję wystąpił spadkobierca i uzyskał ziemię Jędrzejów. .

</doc>
<doc id="1425432" url="https://pl.wikipedia.org/wiki?curid=1425432" title="Feliks Wrobel">
Feliks Wrobel

Feliks Wrobel (ur. 15 maja 1894 we Włocławku, zm. 15 kwietnia 1954 w Krakowie) – polski kompozytor, teolog i pedagog.
Życiorys.
Studiował w konserwatorium w Warszawie kompozycję u Romana Statkowskiego, dyrygenturę u Grzegorza Fitelberga i teorię muzyki u Piotra Rytla. Po studiach prowadził działalność pedagogiczną w konserwatorium w Łodzi, którą kontynuował od 1945 w PWSM w Krakowie. Był redaktorem Polskiego Wydawnictwa Muzycznego w Krakowie.
Jego najbardziej znaną partyturą są "Korowody wiejskie II". Inne jego dzieła to: "Loteria na mężów, czyli Narzeczony nr 69"- odpis partytury, "Oberek", "Ujsołami szli górale", "Scherzo z Symfonii góralskiej".
Spoczywa na Cmentarzu Salwatorskim (sektor SC10-14-31).

</doc>
<doc id="1425459" url="https://pl.wikipedia.org/wiki?curid=1425459" title="Elina Danielian">
Elina Danielian

Elina Danielian, orm. Էլինա Դանիելյան (ur. 16 sierpnia 1978 w Baku) – ormiańska szachistka, arcymistrzyni od 1994, posiadaczka męskiego tytułu arcymistrza od 2010 roku.
Kariera szachowa.
Jest dwukrotną mistrzynią świata juniorek: w 1992 r. zwyciężyła w Duisburgu w kategorii do 14 lat, natomiast w 1993 r. w Bratysławie – w kategorii do 16 lat. Była również wicemistrzynią Europy do 18 lat (Chania 1994) oraz dwukrotną brązową medalistką mistrzostw Europy do 20 lat (Svitavy 1993, Litomyśl 1994).
W latach 2001, 2004 i 2006 trzykrotnie startowała w pucharowych turniejach o mistrzostwo świata, w każdym z nich odpadając w II rundzie (po porażkach – w dwóch pierwszych startach – z Xu Yuhua oraz Aleksandrą Kosteniuk). W 2003 i 2004 r. zdobyła złote medale, a w 2005 – medal srebrny (za Lilit Mkrtczian) w indywidualnych mistrzostwach Armenii. Również w 2005 r. zajęła VI m. w mistrzostwach Europy, w 2006 zajęła II m. (za Salome Melią) w kobiecym turnieju Acropolis w Atenach, w 2007 r. podzieliła III m. (za Ivanem Ivaniseviciem i Vasiliosem Kotroniasem, wspólnie m.in. ze Steliosem Halkiasem, Christosem Banikasem i Tamazem Gelaszwilim) w otwartym turnieju w Kavali, natomiast w 2008 r. zwyciężyła (razem z Sopiko Chuchaszwili i Anną Muzyczuk) w Sztokholmie oraz podzieliła III m. (za Ilią Smirinem i Mircea Parligrasem, wspólnie z Aleksandrem Grafem, Atanasem Kolewem i Naną Dzagnidze) w turnieju "Acropolis" w Atenach. W 2009 r. odniosła duży sukces, dzieląc II m. (za Humpy Koneru, wspólnie z Hou Yifan) w pierwszym turnieju cyklu "FIDE 2009/2010 Grand Prix", rozegranym w Stambule (w turnieju tym wypełniła jednocześnie drugą normę na męski tytuł arcymistrza). W 2011 r. zdobyła w Tbilisi brązowy medal mistrzostw Europy.
Wielokrotnie reprezentowała Armenię w turniejach drużynowych, m.in.:
Najwyższy ranking w dotychczasowej karierze osiągnęła 1 lipca 2011 r., z wynikiem 2521 punktów zajmowała wówczas 12. miejsce na światowej liście FIDE, jednocześnie zajmując 1. miejsce wśród ormiańskich szachistek.

</doc>
<doc id="1425464" url="https://pl.wikipedia.org/wiki?curid=1425464" title="Paul Bérenger">
Paul Bérenger

Paul Raymond Bérenger (ur. 26 marca 1945 w Curepipe) – maurytyjski polityk, premier Mauritiusa od 30 września 2003 do 5 lipca 2005. Lider Walczącego Ruchu Mauritiusu ("Mauritian Militant Movement" – MMM). 
Życiorys.
Paul Bérenger, pochodzący ze społeczności francuskiej na Mauritiusie, w 1966 ukończył filozofię na University College of North Wales w Bangorze. W maju 1968 brał udział w demonstracjach studenckich w Paryżu. Po powrocie do ojczyzny, w 1969 założył ugrupowanie polityczne Walczący Ruch Mauritiusu (MMM). W 1976 z jego ramienia po raz pierwszy wszedł w skład Zgromadzenia Narodowego. 
Od 1982 do 1983 pełnił funkcję ministra finansów, a w latach 1991-1994 funkcję ministra spraw zagranicznych w rządzie premiera Anerooda Jugnautha. Od 1995 do 1997 był wicepremierem i ministrem spraw zagranicznych w rządzie premiera Navina Ramgoolama. Po wyborach parlamentarnych w 2000 jego partia ponownie zawarła koalicję z Ruchem Socjalistycznym Mauritiusu Jugnautha i w nowym gabinecie Berenger objął stanowisko wicepremiera i ministra finansów. 
Po objęciu urzędu prezydenta przez premiera Anerooda Jugnautha, Bérenger 20 września 2003 zastąpił go na stanowisku szefa rządu. Urząd pełnił do 5 lipca 2005, kiedy wybory parlamentarne wygrała Partia Pracy Navina Ramgoolama. Był jedynym w historii premierem Mauritiusu niepochodzącym ze społeczności hinduskiej. 
W wyborach parlamentarnych w maju 2010 jego partia zdobyła 18 mandatów, przegrywając z Partią Pracy i ponownie znalazła się w opozycji.

</doc>
<doc id="1425467" url="https://pl.wikipedia.org/wiki?curid=1425467" title="Zwiezda Zwienigorod">
Zwiezda Zwienigorod

Zwiezda Zwienigorod (ros. "Звезда Звенигород") – żeński klub piłki ręcznej z Rosji. Powstały w 2002 z siedzibą w mieście Zwienigorodzie.

</doc>
<doc id="1425473" url="https://pl.wikipedia.org/wiki?curid=1425473" title="Rafał Wnuk (kompozytor)">
Rafał Wnuk (kompozytor)

Rafał Krzysztof Maria Wnuk, ps. Chris Rafael oraz Chris Rafael Wnuk (ur. 7 września 1971 w Warszawie) – polski kompozytor i pianista.
Wykształcenie muzyczne zaczął zdobywać w Państwowej Szkole Muzycznej im. Józefa Elsnera w Warszawie, następnie w Szkole Muzycznej im. Fryderyka Chopina (dyplom w 1992). Studiował improwizację fortepianową pod kierunkiem Szabolcs Esztényi na Akademii Muzycznej im. Fryderyka Chopina oraz kompozycję i organy pod kierunkiem Mariana Sawy, ale największy wpływ wywarły na jego grę i kompozycje Międzynarodowe Mistrzowskie Kursy Pianistyczne pod kierunkiem Ryszarda Baksta, Wiktora Mierżanowa, Tatiany Szebanowej oraz Barbary Hesse-Bukowskiej.
Komponować zaczął w wieku 8 lat, od 1979 roku występował grając koncerty solowe, kameralne (trio fortepianowe), koncerty z orkiestrą i z chórem jak też koncerty klubowe, na których zazwyczaj wykonywał własne kompozycje. Występował między innymi w ramach Światowych Dni Muzyki Współczesnej.
Kompozycje.
Jest członkiem stowarzyszenia STOART, ZAiKS oraz Polskiej Akademii Filmowej. Spadkobierca praw do utworów i przekładów autorstwa Krystyny Wnukowej.

</doc>
<doc id="1425476" url="https://pl.wikipedia.org/wiki?curid=1425476" title="Haliaeetus">
Haliaeetus

Haliaeetus – rodzaj ptaka z podrodziny jastrzębi (Accipitrinae) w rodzinie jastrzębiowatych (Accipitridae).
Zasięg występowania.
Rodzaj obejmuje ptaki występujące od Ameryki Północnej (bielik amerykański), przez Europę (bielik zwyczajny), Afrykę (bielik afrykański, bielik madagaskarski) i Azję (bielik białobrzuchy, bielik wschodni, bielik olbrzymi i bielik zwyczajny), aż po Oceanię (bielik melanezyjski) oraz Australię (bielik białobrzuchy).
Morfologia.
Długość ciała 60–105 cm, rozpiętość skrzydeł 165–245 cm; masa ciała samic 1300–9000 g, samców 1100–6000 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1425477" url="https://pl.wikipedia.org/wiki?curid=1425477" title="GK Rostow-Don">
GK Rostow-Don

GK Rostow-Don (ros. "ГК Ростов-Дон") – żeński klub piłki ręcznej z Rosji. Powstały w 1965 roku pod nazwą "Rostselmash Rostów-Don" z siedzibą w Rostowie nad Donem. Od 2002 roku klub nosi nazwę NP GK Rostów-Don.

</doc>
<doc id="1425482" url="https://pl.wikipedia.org/wiki?curid=1425482" title="Rafał Kocyba">
Rafał Kocyba

Rafał Kocyba (ur. 15 marca 1975 w Zabrzu) – pomocnik Górnika Zabrze w latach 1989 - 2003. Wychowanek Pogoni Zabrze.

</doc>
<doc id="1425483" url="https://pl.wikipedia.org/wiki?curid=1425483" title="Pravind Jugnauth">
Pravind Jugnauth

Pravind Kumar Jugnauth (ur. 25 grudnia 1961) – maurytyjski polityk, lider Socjalistycznego Ruchu Mauritiusa (MSM, "Mouvement Socialiste Mauricien") od 2003. Wicepremier i minister finansów w latach 2004–2005 oraz 2010–2011. Premier Mauritiusa od 23 stycznia 2017.
Życiorys.
Pravindh Jugnauth, syn Anerooda Jugnautha, jest absolwentem prawa Uniwersytetu Buckingham w Wielkiej Brytanii. Studiował także na Uniwersytecie Aix-en-Provence we Francji. W 1992 poślubił Kobitę Ramdannee, z którą ma trzy córki.
W 1990 wstąpił do Socjalistycznego Ruchu Mauritiusa (MSM). Od 1996 do 2000 był radnym gminy Vacoas. We wrześniu 2000 został członkiem Zgromadzenia Narodowego. W październiku 1999 został wybrany wiceprzewodniczącym MSM, a kwietniu 2003 przejął po swoim ojcu funkcję lidera partii.
Od września 2000 do września 2003 pełnił funkcję ministra rolnictwa, żywności i zasobów naturalnych w rządzie Anerooda Jugnautha. Od 30 września 2004 do 29 kwietnia 2005 zajmował stanowisko wicepremiera oraz ministra finansów i rozwoju gospodarczego w gabinecie Paula Bérengera.
Przed wyborami parlamentarnymi w maju 2010 zawiązał koalicję Sojusz Przyszłości z rządzącą Partią Pracy Mauritiusa (MLP) premiera Navina Ramgoolama. W wyborach 5 maja 2010 koalicja odniosła zwycięstwo, zdobywając 41 mandatów w czasie głosowania, a w sumie 45 mandatów w 69-osobowym parlamencie. 11 maja 2010 objął stanowisko wicepremiera i ministra finansów w rządzie premiera Ramgoolama.
26 lipca 2011, razem z pięcioma innymi ministrami MSM, zrezygnował ze stanowiska w rządzie w proteście przeciwko aresztowaniu i postawieniu zarzutów korupcyjnych ministrowi zdrowia, członkowi jego partii. W sierpniu 2011 MSM wycofał się całkowicie z koalicji rządowej.
17 grudnia 2014, po wygranych wyborach parlamentarnych przez koalicję pod przewodnictwem MSM, objął stanowisko ministra technologii, komunikacji i innowacji w gabinecie swego ojca, Anerooda Jugnautha, które zajmował do 1 lipca 2015. 26 maja 2016 objął natomiast stanowisko ministra finansów.
23 stycznia 2017 objął urząd szefa rządu po tym, jak dwa dni wcześniej ze stanowiska premiera zrezygnował jego ojciec, Anerood Jugnauth.

</doc>
<doc id="1425486" url="https://pl.wikipedia.org/wiki?curid=1425486" title="Cuori agitati">
Cuori agitati

Cuori agitati – pierwszy album Erosa Ramazzotti, wydany w 1985 roku. Jego sprzedaż osiągnęła w tamtym roku dziesiąte miejsce we Włoszech i piąte w Szwajcarii. Singlem promującym płytę był utwór "Una storia importante", który zajął pierwsze miejsce na włoskiej liście przebojów. Płyta ponownie wyszła w 1995 roku, na płycie kompaktowej.

</doc>
<doc id="1425488" url="https://pl.wikipedia.org/wiki?curid=1425488" title="Bitwa nad Hoke’s Run">
Bitwa nad Hoke’s Run

Bitwa nad Hoke’s Run (znana także jako bitwa pod Falling Waters lub bitwa pod Hainesville) – starcie zbrojne, które miało miejsce 2 lipca 1861 roku w trakcie wojny secesyjnej.
Celem generała Roberta Pattersona było związanie walką armii generała Josepha E. Johnstona w dolinie Shenandoah i zapobieżenie wzmocnieniu sił generała P.G.T. Beauregarda pod Manassas w Wirginii.
2 lipca generał Patterson na czele armii 18 000 żołnierzy przekroczył rzekę Potomak w okolicy Williamsport. W okolicy potoku Hoke’s Run napotkał brygadę generała Thomasa J. Jacksona, który zamierzał opóźnić marsz wojsk Unii. Doszło do walki, podczas której wojska Jacksona ostatecznie wycofały się w kierunku południowym.
3 lipca Patterson zajął Martinsburg, w którym pozostał do 15 lipca, po czym pomaszerował do Bunker Hill w Zachodniej Wirginii. Podczas tego marszu doszło do kolejnych utarczek z brygadą Jacksona.
12 lipca głównodowodzący sił Unii generał Winfried Scott Patterson podjął decyzję o decydującym ataku na wojska Jacksona. Ponieważ nie posiadał ku temu odpowiednich sił, zdecydował się związać wojska południowców walkami w dolinie Shenandoah. Johnson dysponował jednak znacznymi siłami, które skierował do Manassas, dlatego też bezpośredni pościg wydawał się Pattersonowi zbyt niebezpieczny. Wybrał w końcu mniej niebezpieczną drogę przez Leesburg w Wirginii. W swoim meldunku z 16 lipca Patterson wskazał na blokadę drogi do Winchester, tłumacząc się ze swojego ruchu nieobecnością przeciwnika w mieście. Nakazał jedynie zajęcie ważnego strategicznie Harpers Ferry.
Manewr wojsk Unii w kierunku wschodnim umożliwił konfederatom bezpieczny marsz doliną Shenandoah. Johnston mógł też nie niepokojony dostarczyć koleją posiłki dla Beauregarda pod Manassas. Krok ten zadecydował w głównym stopniu o zwycięstwie konfederatów w trakcie I bitwy pod Manassas.

</doc>
<doc id="1425497" url="https://pl.wikipedia.org/wiki?curid=1425497" title="Megrelia-Górna Swanetia">
Megrelia-Górna Swanetia

Megrelia-Górna Swanetia (dawny polski egzonim: "Megrelia i Górna Swanetia"; , Samegrelo-Zemo Swaneti) – region północno-zachodniej Gruzji, ze stolicą w Zugdidi. Region ten od zachodu graniczy z Abchazją, od południa z Gurią, od wschodu z Racza-Leczchumi i Dolną Swanetią i Imeretią, północna granica regionu jednocześnie jest granicą państwa z Rosją.
Gospodarka.
Prowincje Megrelii i Górnej Swanetii, wraz z liczbą mieszkańców (2016):
Główne przemysłowe miasta regionu to Zugdidi i Poti, posiadają porty lotnicze i połączenie drogowe z najważniejszymi arteriami drogowymi Gruzji. Ponadto Poti jest głównym portem morskim, nie biorąc pod uwagę portów w autonomicznych republikach Adżarii i Abchazji. Jednakże produkcja w obu tych miastach jest bardzo mała. Gospodarka regionu opiera się na rolnictwie, głównie na uprawie kukurydzy (35 000 ha, 122 000 ton), orzechów laskowych (9000 ha, 8000 ton) i owoców (6000 ha, 18 000 ton).
Na rzece Inguri, na północ od Dżwari, w 1988 r. zakończono budowę zapory i elektrowni wodnej Inguri. W tym czasie była ona najwyższą zaporą łukową na świecie (wysokość – 272 m, długość – 670 m).
Geografia.
Swanetia.
Swanetię zamieszkuje grupa etnograficzna Gruzinów zwanych Swanami. Posługują się swanuri, czyli jednym z dialektów języka gruzińskiego. Zarówno język, jak i obyczaje wyraźnie różnią ich od rodaków z innych regionów. Dość oryginalna kultura Swanów powstawała na skutek wielowiekowej izolacji mieszkańców regionu od reszty Gruzinów.
Swanetia otoczona przez szczyty o wysokości 3000–5000 m jest najwyższym zamieszkanym regionem w Europie. Jest głównym ośrodkiem alpinistycznym w Gruzji. Znajdują się tam najwyższe szczyty: Szchara (5068 m n.p.m.), Uszba, Dżangitau, Szchelda oraz słynna ściana Bezingi.
Wieś Uszguli, położona w trudno dostępnym, odizolowanym obszarze Swanetii, promowana jest jako atrakcja turystyczna: jakoby najwyżej położone zamieszkane miejsce w Europie (2200 m n.p.m.).
Region Górnej Swanetii, ze względu na liczne zabytkowe cerkwie i baszty obronne oraz wyjątkową kulturę, został wpisany na listę światowego dziedzictwa UNESCO.
Megrelia.
Ludność zamieszkująca tereny Megrelii - Megrelowie - posiada własny dialekt i oryginalną kulturę. Słynie również z kuchni, która jest o wiele pikantniejsza niż w pozostały regionach Gruzji.
W południowej części Megrelii, na granicy z Gurią, znajduje się Kolchidzki Park Narodowy.
Historia.
Tereny Megrelii to starożytna Kolchida, cel wyprawy Argonautów po złote runo. W starożytności Kolchida była kolonią greckiego miasta Milet. Grecy łączyli Kolchidę z obecną w mitologii krainą "Aja".
Muzeum Historii i Etnografii w Zugdidi zawiera wiele znalezisk związanych z Kolchidą. Są to między innymi: złota głowa sarny z I wieku, wiele monet, części elementów szklanych i haftu z XI – XIII wieku, ikony z klasztorów Megrelii. W Zugdidi w siedemnastowiecznym pałacu książąt znajdują się trzy brązowe maski Napoleona Bonaparte. Znalazły się one w tym miejscu w wyniku małżeństwa Salome z Księciem Achille Napoleonem Muratem – wnukiem siostry Napoleona i marszałka Murata.
Współczesna Megrelia jest politycznie podzielona. Zachodnia część regionu od rzeki Inguri po miasto Oczamczire (tzw. obwód galski) została wcielona do Abchaskiej Republiki Autonomicznej. Dziś obszar ten – choć zamieszkany niemal wyłącznie przez Gruzinów – kontroluje samozwańczy rząd abchaski, wsparty militarnie przez wojska rosyjskie (nominalnie siły pokojowe).
Zabytki.
W Martwili znajduje się średniowieczny monaster. Już w I wieku naszej ery powstała w tym miejscu świątynia chrześcijańska. Monaster Martwili został zbudowany w VII wieku. W X wieku za sprawą króla Abchazji Giorgiego II monastyr stał się siedzibą biskupa. Katedra została prawie całkowicie zniszczona podczas tureckich najazdów, odbudował ją w X wieku król Abchazji Giorgi II.

</doc>
<doc id="1425509" url="https://pl.wikipedia.org/wiki?curid=1425509" title="Wydział Rolnictwa i Leśnictwa Uniwersytetu Warmińsko-Mazurskiego">
Wydział Rolnictwa i Leśnictwa Uniwersytetu Warmińsko-Mazurskiego

Wydział Rolnictwa i Leśnictwa Uniwersytetu Warmińsko-Mazurskiego – wydział Uniwersytetu Warmińsko-Mazurskiego w Olsztynie oferujący studia w trybie stacjonarnym i niestacjonarnym na kierunkach:
Opis kierunków.
Na kierunku Architektura krajobrazu prowadzone są studia stacjonarne:
Na kierunku Leśnictwo prowadzone są studia stacjonarne:
Na kierunku Ochrona środowiska prowadzone są studia stacjonarne:
oraz studia niestacjonarne:
Na kierunku Gospodarowanie Surowcami Odnawialnymi i Mineralnymi prowadzone są studia stacjonarne pierwszego stopnia - inżynierskie (7sem.), sp. kruszywa, w tym ich złoża oraz szeroko pojęte odnawialne źródła energii
Na kierunku Odnawialne źródła energii prowadzone są studia stacjonarne:
Na kierunku Ogrodnictwo studia prowadzone są jako stacjonarne:
Na kierunku Rolnictwo prowadzone są studia stacjonarne i niestacjonarne:
Struktura organizacyjna.
Katedry:
Ośrodek:
Władze Wydziału.
Dziekan i prodziekani na kadencję 2008-2012:
Historia Wydziału.
Wydział Rolnictwa i Leśnictwa jest jednym z najstarszych Wydziałów Uniwersytetu. Działalność akademicką w Olsztynie rozpoczął wraz z utworzeniem 31 maja 1950 r. Wyższej Szkoły Rolniczej z trzema wydziałami: Rolniczym, Zootechnicznym i Mleczarskim, lecz uwzględniając ciągłość i tradycje poprzedników, z których powstał, datuje się mu 90-letnią historię. Korzenie Wydziału sięgają 1919 roku i utworzonej wtedy Akademii Rolniczej w Bydgoszczy. Szkoła ta została po trzech latach przeniesiona do Cieszyna pod nazwą Państwowa Wyższa Szkoła Gospodarstwa Wiejskiego. W 1939 r. jej nazwę przemianowano na Państwową Szkołę Gospodarstwa Wiejskiego w Cieszynie, gdzie funkcjonowała do 1950 r. Z kolei w 1945 r. założono Wyższą Szkołę Gospodarstwa Wiejskiego w Łodzi. Zgodnie z rozporządzeniem Rady Ministrów z dnia 31 maja 1950 r. zlikwidowano szkoły w Cieszynie i w Łodzi, a ich majątek, znaczną część personelu i studentów przeniesiono do powołanej Wyższej Szkoły Rolniczej w Olsztynie. 
Jednym z pierwszych wydziałów WSR w Olsztynie był Wydział Rolniczy z kierunkiem Rolnictwo, który w 1951 r. zmienił nazwę na Wydział Rolny. W tym samym roku powstał pierwszy zakład doświadczalnictwa polowego - Rolniczy Zakład Doświadczalny w Pozortach. W 1954 r. zorganizowano kolejne Rolnicze Zakłady Doświadczalne w Łężanach i Bałcynach, a rok później z wydziału Rolnego na Mleczarski przeniesiono dwie katedry: Fizyki oraz Statystyki Matematycznej i Matematyki i rozpoczęto kształcenie studentów w trybie zaocznym. W 1958 r. Wydział Rolny przemianowano ponownie na Wydział Rolniczy. W 1966 r. utworzono Instytut Biologii Stosowanej w celu skoncentrowania kadry naukowej umożliwiającej nadawanie stopni naukowych w dziedzinie nauk przyrodniczych oraz rozpoczął działalność pierwszy punkt konsultacyjny studiów zaocznych w Ełku (następne w Gdańsku – 1970, Starym Polu – 1976, Ostrołęce – 1977 i Olecku – 1994). Kształcenie w punktach konsultacyjnych prowadzono do 1996 roku. W 1969 r. została wyłączona ze struktury Wydziału Katedra Mechanizacji Rolnictwa, na której bazie powstał samodzielny Wydział Mechaniczny.
1 października 1972 r. dokonano zmiany nazwy uczelni na Akademię Rolniczo-Techniczną, nie zmieniając jej struktury. W roku 1975 powstała baza dydaktyczno-doświadczalna w Tomaszkowie. W kolejnych latach otworzono nowe specjalności, a w 1993 r. powołano Amerykański Ośrodek Markietingu i Zarządzania w Rolnictwie. W 1995 r. ze struktury Wydziału został wyłączony Instytut Ekonomii i Organizacji Rolnictwa w celu utworzenia, wraz z innymi jednostkami Uczelni, Wydziału Zarządzania. W 1997 r. dokonano zmiany nazwy Wydziału Rolniczego na Wydział Rolnictwa i Kształtowania Środowiska. W 1998 r. uzyskano uprawnienia do nadawania stopnia doktora z dyscypliny kształtowanie środowiska. W tym samym roku otworzono kierunek Ochrona środowiska i utworzeno dzienne studia doktoranckie, a także przesunięto Katedry Botaniki oraz Fizjologii i Biochemii Roślin na nowo powstały Wydział Biologii. W 1998 r. otworzono kolejny kierunek studiów - Ogrodnictwo. 1 września 1999 r. Wydział wszedł w skład Uniwersytetu Warmińsko-Mazurskiego w Olsztynie. 1 września 2000 r. dokonano zmiany nazwy Wydziału na Wydział Kształtowania Środowiska i Rolnictwa. W tym samym roku otworzono czwarty kierunek Architektura krajobrazu, a w 2001 r. kolejny - Zarządzanie i inżynieria produkcji (był prowadzony do 2004 r.). W 2004 Wydział uzyskał uprawnienia do nadawania stopnia doktora habilitowango z dyscypliny kształtowanie środowiska, w 2006 rozpoczęła działalność Stacja Doświadczalna w Bałdach, a w 2007 oddano do użytku Ogród Doświadczalny z kolekcją roślin i nową halę wegetacyjną w Kortowie. 1 października 2009 otworzono pierwszy na Wydziale makrokierunek studiów Inżynieria i systemy gospodarowania rolniczego. W 2011 został otworzony kierunek Leśnictwo, a w 2020 kierunek Chemia.
1 stycznia 2021 r. zmieniono nazwę wydziału na Wydział Rolnictwa i Leśnictwa.
Wydział posiada uprawnienia do nadawania stopni naukowych doktora habilitowanego i doktora w dziedzinie nauk rolniczych w dyscyplinie agronomia oraz doktora habilitowanego i doktora w dyscyplinie kształtowanie środowiska. Prowadzi studia doktoranckie w zakresie wyżej wskazanych nauk rolniczych.

</doc>
<doc id="1425513" url="https://pl.wikipedia.org/wiki?curid=1425513" title="Paul Ernst Emil Sokolowski">
Paul Ernst Emil Sokolowski

Paul Ernst Emil Sokolowski lub Pawieł Emilianowicz Sokołowski (, ur. w Ronneburgu, zm. 16 listopada 1934 w Kownie) – rosyjsko-niemiecki prawnik i historyk prawa, profesor Uniwersytetu Fryderyka Wilhelma w Berlinie, Uniwersytetu w Królewcu, Uniwersytetu w Charkowie i Uniwersytetu w Kownie.
Życiorys.
Syn pastora Emila Sokolowskiego (1819–1869) i Wilhelminy von Sengbusch. Od 1872 do 1878 uczęszczał do gimnazjum rządowego w Rydze. Następnie studiował prawo na Uniwersytecie w Dorpacie od 1879 do 1884. Po ukończeniu studiów pracował jako adwokat w Moskwie i Warszawie. W 1888 delegowany do Instytutu Romanistyki w Berlinie. W 1895 roku został docentem prawa rzymskiego na Uniwersytecie w Kijowie. W 1906 roku został profesorem nadzwyczajnym na Uniwersytecie Fryderyka Wilhelma w Berlinie. W 1908 powołany na katedrę prawa rzymskiego w Królewcu. W 1933 objął katedrę Uniwersytetu w Kownie.
Żonaty z Emmy von Stwolinski (ur. 17 lipca 1870 w Görlitz, zm. 1939 w Vatrāne).
Zmarł w 1934 roku.

</doc>
<doc id="1425516" url="https://pl.wikipedia.org/wiki?curid=1425516" title="Uniwersytet w Dorpacie">
Uniwersytet w Dorpacie



</doc>
<doc id="1425523" url="https://pl.wikipedia.org/wiki?curid=1425523" title="BREL">
BREL



</doc>
<doc id="1425525" url="https://pl.wikipedia.org/wiki?curid=1425525" title="British Rail Class 142">
British Rail Class 142

British Rail Class 142 "Pacer" - typ spalinowych zespołów trakcyjnych budowanych w latach 1985-1987 przez zakłady BREL w Derby we współpracy z firmą Leyland. Wyprodukowano 96 zestawów, z czego 94 do dziś pozostaje w eksploatacji. Ich właścicielem jest firma leasingowa Angel Trains, która dzierżawi jest obecnie trzem przewoźnikom: Arriva Trains Wales, First Great Western i Northern Rail.

</doc>
<doc id="1425526" url="https://pl.wikipedia.org/wiki?curid=1425526" title="Wydział Geoinżynierii Uniwersytetu Warmińsko-Mazurskiego">
Wydział Geoinżynierii Uniwersytetu Warmińsko-Mazurskiego

Wydział Geoinżynierii Uniwersytetu Warmińsko-Mazurskiego w Olsztynie – wydział Uniwersytetu Warmińsko-Mazurskiego w Olsztynie. Kształci studentów na studiach stacjonarnych oraz niestacjonarnych. Jeden najstarszych wydziałów Uniwersytetu Warmińsko-Mazurskiego w Olsztynie. W obecnej formie funkcjonuje od 2019 roku, zgodnie z Zarządzeniem Rektora UWM w Olsztynie, w ramach zmian organizacyjnych Uniwersytetu, w strukturę Wydziału Geodezji, Inżynierii Przestrzennej i Budownictwa włączono wydział Nauk o Środowisku. Od 1 stycznia 2020 Wydział przyjął nazwę Wydziału Geoinżynierii. Wydział posiada uprawnienia do nadawania stopni naukowych doktora habilitowanego i doktora w dziedzinie nauk technicznych w dyscyplinie geodezja i kartografia. W tym też zakresie realizuje studia doktoranckie. 
Historia Wydziału.
Nauki geodezyjne.
Ideę utworzenia Wydziału Geodezyjnego zawdzięcza się przedstawicielom olsztyńskich instytucji geodezyjnych reprezentowanych przez mgr inż. Klemensa Janiszewskiego, Czesława Jaworskiego i inż. Wacława Sajkowskiego. Wysunięta przez nich inicjatywa, spotkała się z poparciem ówczesnych władz Wyższej Szkoły Rolniczej i jej władze, JM Rektora prof. Eugeniusza Grabdę i prorektorów prof. dr Hjalmara Ugglę i prof. dr Dominika Wanica oraz z uznaniem i pomocą władz wojewódzkich w osobie Wojewody Olsztyńskiego, inż. Mariana Gotowca. Zaowocowało to utworzeniem 1 października 1960 roku Zawodowego Studium Geodezji Urządzeń Rolnych, w którym odbyła się pierwsza rekrutacja kandydatów na studia z zakresu geodezji i urządzeń rolnych. Następnie przyjęto za priorytet pozyskanie dla Studium niezbędnej kadry naukowo-dydaktycznej. Dzięki pomocy Wydziału Geodezji i Kartografii Politechniki Warszawskiej w Olsztynie pracę rozpoczęli pierwsi naukowcy: dr inż. Witolda Senissona i mgr inż. Andrzeja Hopfera. W latach 1960-1963 pracownikami Zawodowego Studium Geodezji i Urządzeń Rolnych zostali absolwenci Wydziału Geodezji i Kartografii Politechniki Warszawskiej: mgr inż. Włodzimierz Lubomir Baran, mgr inż. Mirosław Graliński, mgr inż. Stanisław Goraj, mgr inż. Kazimierz Borkowski, mgr inż. Kazimierz Przybyłowski i mgr inż. Alojzy Wasilewski. 3 grudnia 1967 r. przekształcono Studium Geodezji Urządzeń Rolnych w Wydział Geodezji Urządzeń Rolnych (WGUR), a 1 września 1970 r. zmieniono jego nazwę na Wydział Geodezji i Urządzeń Rolnych (WGiUR). 26 listopada 1971 r. Wydział uzyskał pierwsze uprawnienia do nadawania stopni naukowych doktora nauk technicznych i doktora nauk rolniczych z zakresu gleboznawstwa.
Wydział wyróżniał się nowatorską strukturą organizacyjną autorstwa pierwszego Dziekana Wydziału, dr inż. Witolda Senissona. Wyodrębniono trzy wyraźne piony: dydaktyczny (wyodrębniono w nim katedry jako jednostki wyłącznie dydaktyczne), naukowo-badawczy (tu tworzono zespoły problemowe) i techniczny (tworzyły go ogólnowydziałowe laboratoria specjalistyczne). Utworzono następujące Katedry:
1 października 1972 r., wraz z przekształceniem Wyższej Szkoły Rolniczej w Akademię Rolniczo-Techniczną, otworzono Planetarium Lotów Kosmicznych. Z kolei 11 września 1978 r. oddano do użytku Obserwatorium Satelitarne w Lamkówku k. Barczewa oraz Obserwatorium Astronomiczne w Olsztynie. 1 lipca 1989 r. Wydział uzyskał uprawnienia do nadawania stopnia naukowego doktora habilitowanego nauk technicznych w dyscyplinie geodezja i kartografia. Natomiast 1 września 1992 r. dokonano zmiany ostatniej nazwy Wydziału na Wydział Geodezji i Gospodarki Przestrzennej (WGiGP). 1 października 1997 r. nastąpiło uruchomienie kierunku gospodarka przestrzenna, a rok później informatyki, która w 2001 r. została przeniesiona na nowo powstały Wydział Matematyki i Informatyki. 1 września 1999 r. po połączeniu trzech szkół wyższych w Uniwersytet Warmińsko-Mazurski również WGiGP znalazł się w jego strukturze.
Natomiast 1 stycznia 2015 roku zmieniono nazwę jednostki na Wydział Geodezji, Inżynierii Przestrzennej i Budownictwa, a Wydział przejął od Wydziału Nauk Technicznych kształcenie na kierunkach związanych z budownictwem. Na koniec 2019 wydział prowadził kształcenie na 4 kierunkach: Budownictwo, Geodezja i kartografia, Gospodarka przestrzenna, Inżynieria informacji.
Nauki związane ze środowiskiem.
W roku 1951 utworzono w ówczesnej Wyższej Szkole Rolniczej Wydział Rybacki, kształcący kadry dla potrzeb rybołówstwa morskiego oraz rybactwa śródlądowego. Wydział posiadał w latach 50. i 60. pełne prawa akademickie, najlepszą w kraju rybacką kadrę naukową i program kształcenia. W latach 1966–1968 katedry specjalizujące się w problematyce morskiej zostały przeniesione do Wyższej Szkoły Rolniczej w Szczecinie, gdzie utworzono Wydział Rybactwa Morskiego i Technologii Żywności. Z pozostałych w Olsztynie czterech katedr: Rybactwa, Limnologii, Ichtiologii oraz Ekonomiki Przedsiębiorstw Rybackich, powołano przy Wydziale Zootechnicznym Oddział Rybactwa Śródlądowego. W 1970 roku z inicjatywy profesora Przemysława Olszewskiego i kadry naukowej, przy poparciu Ministerstwa Ochrony Środowiska i Zasobów Naturalnych, na bazie Oddziału i przeniesionej z byłego Wydziału Zootechnicznego Katedry Zoologii, zarządzeniem Ministerstwa Oświaty i Szkolnictwa Wyższego został powołany Wydział Ochrony Wód i Rybactwa Śródlądowego. Z dniem 31 stycznia 1997 roku Wydział zmienił swoją dotychczasową nazwę i przekształcił się w Wydział Ochrony Środowiska i Rybactwa, co odpowiadało faktycznemu profilowi kształcenia i prowadzonych badań. Jednak od 1 maja 2012 roku wraz z rozwojem oferty dydaktycznej, rozwojem obszarów badawczych, potencjałem naukowym kadry i z przyjętą strategią rozwoju Wydział przyjął nazwę Wydział Nauk o Środowisku.
Na koniec 2019 wydział prowadził kształcenie na 3 kierunkach: Inżynieria środowiska, Rybactwo, Turystyka i rekreacja.
Połączone jednostki.
W wyniku przeprowadzonej w 2018 roku przez ustawodawcę reformy i wejściem w życie ustawy z dnia 20 lipca 2018 Prawo o szkolnictwie wyższym i nauce, wprowadzającej ograniczenia liczby dyscyplin naukowych, 1 stycznia 2020 został powołany Wydział Geoinżynierii, z połączenia dotychczas dwóch funkcjonujących samodzielnie jednostek naukowych: Wydziału Geodezji, Inżynierii Przestrzennej i Budownictwa oraz Wydziału Nauk o Środowisku (kierunek Rybactwo został włączony w struktury Wydziału Bioinżynierii Zwierząt).
Na Wydziale prowadzone są badania i zajęcia w zakresie dyscyplin naukowych: geografia społeczno-ekonomiczna i gospodarka przestrzenna, inżynieria lądowa i transport oraz inżynieria środowiska, górnictwo i energetyka, prowadzone w 3 jednostkach: Instytut Inżynierii i Ochrony Środowiska, Instytut Geodezji i Budownictwa, Instytut Gospodarki Przestrzennej i Geografii.
Organizacje studenckie.
Koła naukowe:

</doc>
<doc id="1425532" url="https://pl.wikipedia.org/wiki?curid=1425532" title="Hasan Bughra-chan">
Hasan Bughra-chan

Hasan Bughra-chan (właściwie: Abu Musa Hasan (albo Harun) Ibn Sulajman Bughra-chan. Używał on także tytułów Szihab ad-Daula oraz Zahir ad-Da'wa) (? - zm. 992) – chan z dynastii Karachanidów, który zapoczątkował ich inwazję na terytoria Samanidów.
Był on wnukiem Satuk Bughra-chana (zm. 955) – pierwszego Karachanidy, który przyjął islam. W roku 990 Hasan Bughra-chan zajął należący do Samanidów Isfidżab, a w roku 991/992 Ferganę. W roku następnym został zaproszony w samo centrum ziem Samanidów przez niezadowolonych z ich prób centralizacji lokalnych dehkanów oraz dowódcę wojsk w Chorasanie, Abu Alego Simdżuriego. Ten ostatni zawarł z nim sekretny układ, przewidujący podział posiadłości Samanidów – Simdżuri miał zagarnąć Chorasan, zaś Hasan Bughra-chan Mawarannahr. Kiedy Bughra-chan zaatakował, Abu Ali Simdżuri pozostał ze swymi wojskami w Chorasanie, a wysłany przeciwko niemu Faʾik – dowódca wojsk emira Nuha Ibn Mansura (976-997), działając w porozumieniu z Simdżurim, przeszedł na stronę Karachanidów. W tej sytuacji Bughra-chan zajął stolicę Samanidów Bucharę, właściwie nie napotykając oporu. Nuh Ibn Mansur uciekł do Amolu. Ten sukces został uczczony przez wypuszczenie pierwszych znanych nam karachanidzkich monet, z imieniem Bughra-chana, oraz przyjęciem honorowych tytułów utrzymanych w tradycji muzułmańskiej. Wkrótce jednak Hasan Bughra-chan zachorował i ewakuował Bucharę. Marionetkowy samanidzki książę, którego popierał – Abd al-Aziz Ibn Nasr, musiał także opuścić miasto w obliczu triumfalnego powrotu Nuha Ibn Mansura. Hasan Bughra-chan dotarł do Samarkandy, następnie zaś udał się do Kaszgaru, w drodze do niego jednak zmarł. Samanidzi odzyskali Bucharę wraz z centralnymi regionami Mawarannahru. Hasan Bughra-chan uważany jest za protoplastę rodu Hasanidów, drugiej obok Alidów – potomków jego kuzyna Alego Ibn Musy (zm. 998) – najważniejszej gałęzi Karachanidów.

</doc>
<doc id="1425533" url="https://pl.wikipedia.org/wiki?curid=1425533" title="British Rail Class 143">
British Rail Class 143

British Rail Class 143 "Pacer" - typ spalinowych zespołów trakcyjnych budowanych w latach 1986-1987 przez szkockie firmy Andrew Barclay Sons &amp; Co. oraz Walter Alexander Coachbuilders. Łącznie wyprodukowano 25 zestawów, które obecnie są używane przez przewoźników Arriva Trains Wales oraz First Great Western. 

</doc>
<doc id="1425536" url="https://pl.wikipedia.org/wiki?curid=1425536" title="Johan Barthold Jongkind">
Johan Barthold Jongkind

Johan Barthold Jongkind (ur. 3 czerwca 1819 w Lattrop, zm. 9 lutego 1891 w Grenoble) – holenderski malarz i grafik, uważany za prekursora impresjonizmu.
Studiował w Akademii Sztuk Pięknych w Hadze i w pracowni pejzażysty Andréasa Schelfhouta. W latach 1846–1855 i 1861-1878 mieszkał i pracował we Francji. Malował głównie pejzaże marynistyczne, posługiwał się techniką olejną i akwarelą. W czasie pobytu we Francji wystawiał wspólnie z barbizończykami, w latach 60. XIX wieku jego twórczość miała znaczący wpływ na Claude’a Moneta i Eugène’a Boudina.
Jongkind całe życie borykał się z alkoholizmem, jego kariera i problemy z psychiką porównywane są przez krytyków do losów współczesnego mu Vincenta van Gogha.

</doc>
<doc id="1425537" url="https://pl.wikipedia.org/wiki?curid=1425537" title="Kurier Polski">
Kurier Polski



</doc>
<doc id="1425541" url="https://pl.wikipedia.org/wiki?curid=1425541" title="Rafał Krzysztof Maria Wnuk">
Rafał Krzysztof Maria Wnuk



</doc>
<doc id="1425542" url="https://pl.wikipedia.org/wiki?curid=1425542" title="Rafał Wnuk">
Rafał Wnuk



</doc>
<doc id="1425543" url="https://pl.wikipedia.org/wiki?curid=1425543" title="Chris Rafael">
Chris Rafael



</doc>
<doc id="1425547" url="https://pl.wikipedia.org/wiki?curid=1425547" title="Międzynarodowe Stowarzyszenie Inżynierów Informatyki">
Międzynarodowe Stowarzyszenie Inżynierów Informatyki

Międzynarodowe Stowarzyszenie Inżynierów Informatyki powstało w 2007 roku, na skutek pojawienia się szerokiej 
inicjatywy wielu fachowców i profesjonalistów w dziedzinie nauk informatycznych z kraju i zagranicy, którzy pragnęli połączyć swoje siły oraz wiedzę, tak aby możliwe było skuteczne działanie w zakresie promocji i rozwoju profesjonalnego podejścia do nauczania nauk informatycznych wśród dzieci i młodzieży.
Głównym kierunkiem działań Stowarzyszenia MSII jest rzetelna i profesjonalna pomoc w nauce zagadnień z dziedziny 
informatyki tak, aby oprócz czystej wiedzy teoretycznej, młodzi ludzie poznali również zagrożenia jakie ukryte 
są w wirtualnym świecie komputerów i sieci internet. Działanie Stowarzyszenia ma na celu również szeroką pomoc 
dla dzieci szczególnie uzdolnionych w zakresie nauk informatycznych poprzez stypendia naukowe, wyjazdy zagraniczne 
i specjalistyczne kursy szkoleniowe.
Wśród członków stowarzyszenia są osoby z kraju i z zagranicy, głównie z Wielkiej Brytanii. 
Stowarzyszenie współpracuje z Muzeum Diecezjalnym w Kielcach (Wystawa Ikony).
W 2011 stowarzyszenie zawiesiło działalność i wyłączyło swoją stronę www. 
Linki zewnętrzne.
Strona oficjalna

</doc>
<doc id="1425549" url="https://pl.wikipedia.org/wiki?curid=1425549" title="Bikini (węgierski zespół muzyczny)">
Bikini (węgierski zespół muzyczny)

Bikini – węgierska rockowa grupa muzyczna.
Historia.
Zespół został założony w roku 1982 przez wokalistę Feró Nagya i gitarzystę Józsefa Vedresa po rozpadzie grupy Beatrice. Do zespołu dołączyli basista Alajos Németh, perkusista Gábor Németh i gitarzysta Antal Gábor Szűcs.
W pierwszych latach działalności zespół Bikini grał muzykę punk, podobną do tej, jaką grał zespół Beatrice. Lider i autor piosenek, Feró Nagy, uważał, że zespół jest następcą Beatrice, stąd też niektóre utwory Bikini były coverami Beatrice. W tym składzie zespół wydał dwa albumy: "Hova lett..." (w roku 1983) i "XX. századi híradó" (w roku 1984, bez Antala Gábora Szűcsa).
W roku 1985 Feró Nagy opuścił zespół, a na jego miejsce przyszedł Lajos D. Nagy, do grupy dołączył także grający na instrumentach klawiszowych Péter Gallai. Zmiany te spowodowały, że styl muzyczny i image zespołu zmieniły się, teraz bowiem grali oni głównie pop rock i hard rock; miało to związek głównie z głosem Lajosa D. Nagya, który znacznie różnił się od głosu Feró Nagyego. Bikini po przyjściu nowego wokalisty zaczęto określać jako "Új Bikini" ("Nowe Bikini"), a Bikini, w którym wokalistą był Feró Nagy, jako "Ős Bikini" („Stare Bikini”). Mimo odejścia Feró Nagy wciąż pisał teksty do niektórych piosenek. Album "Mondd el" z 1987 roku sprzedał się w nakładzie przekraczającym 300 tys. egzemplarzy i został uznany za album roku na Węgrzech. Członkowie zespołu zostali gwiazdami w roku 1988, po wydaniu albumu "Ha volna még időm". W zespole ciągle następowały zmiany (między innymi przyszli perkusista Bertalan Hirleman i gitarzysta Zsolt Daczi).
Na początku lat 90. zespół wydawał kolejne albumy cieszące się popularnością, ale mimo to w roku 1992 rozpadł się. Jego reaktywacja nastąpiła w roku 1997. Ostatni swój album, "Elmúlt illúziók", wydali w roku 2011.
Książki.
O zespole powstały dwie książki:

</doc>
<doc id="1425550" url="https://pl.wikipedia.org/wiki?curid=1425550" title="Przedsiębiorstwo Komunikacji Samochodowej w Bełchatowie">
Przedsiębiorstwo Komunikacji Samochodowej w Bełchatowie

Przedsiębiorstwo Komunikacji Samochodowej w Bełchatowie Sp. z o.o. – firma zajmująca się usługami związanymi z rozkładowym transportem pasażerskim i transportem w komunikacji międzymiastowej. Świadczy także usługi wynajmu autokarów, uwzględniające indywidualną specyfikę i ich potrzeby. Przedsiębiorstwo ma swoją siedzibę w Bełchatowie przy ulicy Przemysłowej 2.
PKS Bełchatów prowadzi m.in. linie:

</doc>
<doc id="1425553" url="https://pl.wikipedia.org/wiki?curid=1425553" title="Filozofia polityczna">
Filozofia polityczna

Filozofia polityczna, filozofia państwa, filozofia polityki – dział filozofii praktycznej stanowiący krytyczną refleksję nad życiem politycznym i państwem: zwłaszcza istotą polityki, naturą, pochodzeniem i prawomocnością władzy, pochodzeniem, zmiennością i wartością moralną ustrojów państwowych. Jako refleksja krytyczna filozofia polityczna analizuje podstawowe pojęcia związane z życiem politycznym, takie jak pokój, wolność, sprawiedliwość czy postęp. Jako refleksja twórcza zmierza do oceny życia politycznego i budowy postulatów ustrojowych: dlatego też niejednokrotnie miała znaczny wpływ na historyczny rozwój życia politycznego i społecznego. Za twórcę filozofii politycznej uważany jest Platon, który napisał dzieło "Państwo".
Filozofia polityczna a inne dyscypliny.
Za dział filozofii politycznej uznaje się zazwyczaj filozofię prawa, chociaż jest ona uprawiana w dużej mierze samodzielnie i w ścisłym związku z naukami prawnymi. Czasem ujmuje się filozofię polityczną i filozofię prawa w jeden blok zagadnień, filozofię państwa i prawa.
Dyscypliną zbliżoną do filozofii politycznej jest politologia. Politologia jest nauką humanistyczną, która wyodrębniła się z filozofii politycznej podobnie jak większość innych nauk wyodrębniła się z odpowiednich dyscyplin filozoficznych. Do czasu wyodrębnienia się politologii z filozofii politycznej problematyka filozoficzna i niewykrystalizowana jeszcze problematyka politologiczna traktowane były łącznie, jako gałąź filozofii praktycznej nazywana zgodnie z terminologią Arystotelesa "polityką". Politykę w tym znaczeniu odróżnić należy od samego życia politycznego i działalności politycznej, które Grecy nazywali "techne politike". Podział dawnej polityki rozumianej jako gałąź filozofii praktycznej na filozofię polityczną i politologię nastąpił dopiero w XX wieku: filozofia polityczna zajmuje się odtąd zagadnieniami najbardziej ogólnymi, często ponadhistorycznymi, "in abstracto" od konkretnego życia politycznego, często ujmując politykę w perspektywie aksjologicznej. teleologicznej i moralnej. Odpowiada na pytania o sens, cel i genezę władzy i państwa, obowiązki i prawa obywatela, sprawiedliwość i wartość poszczególnych ustrojów. Politologia natomiast przede wszystkim opisuje, klasyfikuje i analizuje te fakty życia politycznego, które rzeczywiście zaszły, przeważnie porzucając aksjologiczną perspektywę i nie dochodząc ich istoty i sensu.
Dyscyplinami historycznymi pokrewnymi i politologii, i filozofii politycznej są historia myśli politycznej i historia idei politycznych. Ze względu na wspólną aż do XX wieku historię filozofii politycznej i politologii oraz nawet współcześnie stałe przenikanie się obu dziedzin stanowią one historiografię obu tych dyscyplin łącznie.
Charakterystyczną cechą filozofii politycznej jest to, że w odróżnieniu od wielu innych dziedzin filozofii pozostaje ona w ścisłym związku z działalnością niefilozoficzną. Granice między nią a ogromnym piśmiennictwem politycznym o charakterze publicystycznym, eseistycznym czy popularyzującym są bardzo nieostre. Niejednokrotnie odpowiedź na to, czy dany tekst mówiący o polityce przynależy do filozofii politycznej jest niemożliwa, często też wypowiedzi filozofów politycznych o charakterze popularyzującym lub eseistycznym mają równie duże znaczenie, co prace systematyczne. Nieostre są także granice między filozofią polityczną a filozofią społeczną, w podobny sposób jako filozofia polityczna traktującą nie tylko o życiu politycznym, ale o całości życia społecznego.
Przedstawiciele.
Do najwybitniejszych reprezentantów filozofii politycznej filozofii zachodniej należą Platon ("Państwo", "Prawa"), Arystoteles ("Polityka"), Cyceron ("Republika"), św. Augustyn ("Państwo Boże"), św. Tomasz z Akwinu, Niccolò Machiavelli, św. Tomasz Morus, Erazm z Rotterdamu, Thomas Hobbes, John Locke, Jean-Jacques Rousseau, Immanuel Kant, Johann Gottlieb Fichte, Georg Wilhelm Friedrich Hegel, Karol Marks, a spośród filozofów współczesnych Leo Strauss, Ayn Rand, Antonio Gramsci, Jürgen Habermas, Giovanni Gentile, Hannah Arendt, Carl Schmitt, Robert Nozick, John Rawls.

</doc>
<doc id="1425555" url="https://pl.wikipedia.org/wiki?curid=1425555" title="Nelli Aghinian">
Nelli Aghinian

Nelli Aghinian (ur. 4 sierpnia 1981 w Erywaniu) – ormiańska szachistka, arcymistrzyni od 2005 roku.
Kariera szachowa.
W latach 1993–2000 wielokrotnie reprezentowała Armenię na mistrzostwach świata i Europy juniorek w różnych kategoriach wiekowych. W drugiej połowie lat 90. awansowała do krajowej czołówki, pomiędzy 1996 a 2006 r. pięciokrotnie wystąpiła na szachowych olimpiadach, natomiast w 2003, 2005 i 2007 r. – na drużynowych mistrzostwach Europy, dwukrotnie zdobywając medale: w 2003 – złoty, natomiast w 2007 – brązowy. W 2007 r. wystąpiła również w reprezentacji kraju na drużynowych mistrzostwach świata w Jekaterynburgu. Normy na tytuł arcymistrzyni wypełniła w Ałuszcie (2004, dwukrotnie) oraz w Moskwie (2005). W 2007 r. w kolejnym turnieju w Ałuszcie zajęła II miejsce.
Najwyższy ranking w dotychczasowej karierze osiągnęła 1 kwietnia 2005 r., z wynikiem 2380 punktów zajmowała wówczas 78. miejsce na światowej liście FIDE, jednocześnie zajmując 3. miejsce wśród ormiańskich szachistek.

</doc>
<doc id="1425560" url="https://pl.wikipedia.org/wiki?curid=1425560" title="Kolegiata NMP Królowej Polski w Gdyni">
Kolegiata NMP Królowej Polski w Gdyni



</doc>
<doc id="1425561" url="https://pl.wikipedia.org/wiki?curid=1425561" title="Kolegiata Gdyńska">
Kolegiata Gdyńska



</doc>
<doc id="1425566" url="https://pl.wikipedia.org/wiki?curid=1425566" title="Lee Hyung-taik">
Lee Hyung-taik

Lee Hyung-taik, kor. 이형택 (ur. 3 stycznia 1976 w Hoingsung) – południowokoreański tenisista, reprezentant w Pucharze Davisa, olimpijczyk.
Kariera tenisowa.
Karierę tenisową Koreańczyk rozpoczął w 1995 roku, a zakończył w listopadzie 2009 roku.
Pierwsze sukcesy zaczął odnosić w 1999 roku, kiedy to wygrał turniej z serii ATP Challenger Tour w Jokohamie. W 2000 roku zdobył dwa tytuły ATP Challenger Tour, w Bronx i Seulu. Osiągnął również 4 rundę US Open, ulegając w niej Pete'owi Samprasowi. W sezonie 2001 ponownie wygrał zawody ATP Challenger Tour w Seulu oraz awansował do finału rozgrywek ATP World Tour w Houston, przegrywając mecz o tytuł z Andym Roddickiem. W 2002 roku zwyciężył w turniej ATP Challenger Tour w Jokohamie.
Na początku 2003 roku Lee Hyung-taik zdobył swój pierwszy w karierze tytuł w rozgrywkach rangi ATP World Tour, w Sydney pokonawszy w finale Juana Carlosa Ferrero. Zwyciężył także w turnieju gry podwójnej w San Jose, w parze z Uładzimirem Wałczkouem. Ponadto wygrał imprezę ATP Challenger Tour w Seulu.
W 2004 roku jako tzw. szczęśliwy przegrany zagrał w turnieju głównym Rolanda Garrosa i pokonując Robina Söderlinga oraz Oliviera Patienca osiągnął 3 rundę, w której uległ Feliciano Lópezowi. Osiągnął także półfinał na trawiastych kortach w londyńskim Queen’s, po drodze pokonując m.in. Robby’ego Ginepri'ego i Sjenga Schalkena, by w końcu ulec Sébastienowi Grosjeanowi. Tegoż samego roku obronił tytuł ATP Challenger Tour wywalczony przed rokiem w Seulu.
W 2005 roku ponownie wygrał zawody ATP Challenger Tour w stolicy Korei, a w 2006 roku, oprócz triumfu w Seulu, zwyciężył w dwóch innych turniejach ATP Challenger Tour, w Pusan i Lexington. Sezon 2007 Lee zakończył z 1 półfinałem zawodów ATP World Tour, podczas turnieju w Los Angeles. Ponadto był uczestnikiem ćwierćfinałów imprez w Indianapolis i Waszyngtonie. Doszedł również do 4 rundy US Open, pokonując w poszczególnych rundach Dominika Hrbatego, Guillermo Cañasa i Andy’ego Murraya, przegrywając ostatecznie z Nikołajem Dawydienką.
W sezonie 2008 doszedł w marcu do 4 rundy turnieju w Indian Wells, po drodze wygrywając z ówczesnym nr 5. światowego rankingu, Davidem Ferrerem. W kwietniu doszedł do ćwierćfinału rozgrywek na nawierzchni ziemnej w Monachium, a w październiku i listopadzie wygrał zawody ATP Challenger Tour w Seulu i Jokohamie.
W latach 1995–2009 Lee reprezentował Koreę Południową w Pucharze Davisa. Przez ten okres rozegrał dla zespołu 74 meczów; w singlu zwyciężył w 41 pojedynkach, a w deblu wygrał 10 meczów. W 2007 roku walnie przyczynił się do awansu Korei do najwyższej klasy rozgrywek, grupy światowej. W play-offach Koreańczycy pokonali Słowację 3:2, a Lee zdobył wszystkie punkty, pokonując w singlu Martina Kližana i Lukáša Lacko, a w deblu wspólnie z Im Kyu-tae parę Lukáš Lacko–Michal Mertiňák.
Lee Hyung-taik 4 razy reprezentował swój kraj na igrzyskach olimpijskich. Najlepszym wynikiem Koreańczyka jest awans do 2 rundy w Atenach (2004).
Lee Hyung-taik jest multimedalistą igrzysk azjatyckich. Łącznie wywalczył 7 medali, 2 złote oraz 5 srebrnych, w różnych konkurencjach.
Ma w swoim dorobku również 2 złote oraz srebrny medal uniwersjady.
W rankingu gry pojedynczej Lee Hyung-taik najwyżej był na 36. miejscu (6 sierpnia 2007), a w klasyfikacji gry podwójnej na 95. pozycji (16 stycznia 2006).

</doc>
<doc id="1425568" url="https://pl.wikipedia.org/wiki?curid=1425568" title="Filozofia polityki">
Filozofia polityki



</doc>
<doc id="1425571" url="https://pl.wikipedia.org/wiki?curid=1425571" title="Wydział Nauk o Środowisku Uniwersytetu Warmińsko-Mazurskiego">
Wydział Nauk o Środowisku Uniwersytetu Warmińsko-Mazurskiego



</doc>
<doc id="1425573" url="https://pl.wikipedia.org/wiki?curid=1425573" title="Fritz Frech">
Fritz Frech

Fritz Frech (ur. 17 marca 1861 w Berlinie, zm. 28 września 1917 w Aleppo) – niemiecki geolog, profesor Uniwersytetu Wrocławskiego.
Życiorys.
Studia geologiczne odbył na uniwersytetach berlińskim, kończąc je w 1885 doktoratem poświęconym koralowcom górnego dewonu. Dwa lata później zrobił habilitację na Uniwersytecie w Halle mając zaledwie 26 lat. W 1893 został profesorem geologii, a w 1897 także dyrektorem Instytutu Geologii i Paleontologii (od 1902 Instytut Geologii) Uniwersytetu Wrocławskiego i był nim do 1917. W czasie I wojny światowej służył w armii niemieckiej i udał się jako ekspert-geolog do Syrii wraz z niemieckim kontyngentem. W Syrii zachorował na malarię i zmarł.
Był autorem blisko 100 prac naukowych. Głównymi tematami badawczymi Frecha z zakresu paleontologii były koralowce dewonu oraz amonitowate dewonu i triasu.
Opublikował też monografie poświęcone budowie Alp Karnickich (1894) oraz o budowie Śląska, w tym Sudetów. Przeprowadził też studia nad historią trzęsień ziemi na Śląsku i nad tektoniką glacjalną Śląska.
Bardzo liczne prace poświęcił Frech geologii złożowej Niemiec, pisząc o ropie naftowej, rudach żelaza, węglu kamiennym i solach w Niemczech i okolicach.

</doc>
<doc id="1425577" url="https://pl.wikipedia.org/wiki?curid=1425577" title="Parafia św. Jana Bosko w Lubinie">
Parafia św. Jana Bosko w Lubinie

Parafia św. Jana Bosko w Lubinie – rzymskokatolicka parafia znajdująca się w Lubinie, należąca do diecezji legnickiej. Pracują w niej salezjanie. Jest popularnym miejscem różnych spotkań młodzieży z całego Lubina, diecezji legnickiej, ale i także wrocławskiej inspektorii salezjańskiej. Przy parafii funkcjonuje Oratorium młodzieżowe w którym prowadzone są liczne zajęcia formacyjne i artystyczne dla młodzieży (w tym m.in. grupa teatralno-taneczna, chór itp.). Przy parafii znajduje się także Salezjańska Szkoła Podstawowa im. św. Dominika Savio prowadzona przez salezjanów. Przy kościele Jana Bosko aktywnie działają także grupy tzw. Odnowy w Duchu Świętym.

</doc>
<doc id="1425579" url="https://pl.wikipedia.org/wiki?curid=1425579" title="TV Kortowo">
TV Kortowo

Telewizja Kortowo - telewizja Uniwersytetu Warmińsko-Mazurskiego w Olsztynie.
Powstała w 1989 w Akademii Rolniczo-Technicznej jako Studio Telewizji Kasetowej. Telewizja Kortowo zajmuje się przygotowywaniem materiałów filmowych o Uniwersytecie Warmińsko-Mazurskim. Są to zarówno filmy o historii uczelni, jej dorobku naukowym, ofercie kształcenia jak i różnego rodzaju materiały dydaktyczne, promocyjne, reklamowe a także bieżące reportaże z życia uniwersytetu. TV Kortowo szkoli studentów w zakresie realizacji materiałów dziennikarskich, obsługi kamer, montażu oraz realizacji filmów. Swoją nazwę wzięła od dzielnicy Olsztyna - Kortowa, w której znajduje się miasteczko akademickie Uniwersytetu. Studenci tworzą również program humorystyczny "Szołżak".

</doc>
<doc id="1425584" url="https://pl.wikipedia.org/wiki?curid=1425584" title="Jeff Perry">
Jeff Perry

Jeffrey „Jeff” Perry (ur. 16 sierpnia 1955 w Highland Park) – amerykański aktor.
Kariera sceniczna.
W 1985 za rolę Franny’ego w produkcji off-Broadwayowskiej "Balsam w Gilead" autorstwa Lanforda Wilsona otrzymał nagrodę Drama Desk. W 1986 debiutował na Broadwayu w roli Astona w sztuce Harolda Pintera "Dozorca" w reżyserii Johna Malkovicha u boku Gary’ego Sinise. W 1987 wyreżyserował sztukę Willy’ego Rusella "Edukacja Rity". W 2012 rola Christophera w przedstawieniu "Tribes" przyniosła mu nominację do nagrody Lucille Lortel.
Życie prywatne.
W latach 1983–1986 był żonaty z aktorką Laurie Metcalf. Mają córkę, Zoe (ur. 1984), która także jest aktorką. W 1989 ożenił się z reżyserką Lindą Lowy, z którą ma córkę Leah.

</doc>
<doc id="1425585" url="https://pl.wikipedia.org/wiki?curid=1425585" title="Rejon horodocki (obwód lwowski)">
Rejon horodocki (obwód lwowski)



</doc>
<doc id="1425586" url="https://pl.wikipedia.org/wiki?curid=1425586" title="Zygmunt Witymir Bieńkowski">
Zygmunt Witymir Bieńkowski

Zygmunt Witymir Bieńkowski (ur. 2 maja 1913 w Warszawie, zm. 15 sierpnia 1979 w Londynie) – major pilot Polskich Sił Powietrznych w Wielkiej Brytanii, dowódca 302 i 303 dywizjonów myśliwskich, kawaler Orderu Virtuti Militari, mianowany przez władze RP na uchodźstwie na stopień podpułkownika.
Życiorys.
Był synem Leopolda, rolnika, działacza społecznego i niepodległościowego, późniejszego posła na sejm RP i Zofii z domu Braun. Był bratem Jana (1914–1943), porucznika pilota 307 dywizjonu myśliwskiego nocnego, oraz bratankiem Andrzeja. Do szkół uczęszczał w Przasnyszu, następnie w Brześciu nad Bugiem, gdzie w 1933 roku uzyskał maturę.
Na początku 1934 roku wstąpił do Szkoły Podchorążych Lotnictwa w Dęblinie. Na stopień podporucznika został mianowany ze starszeństwem z 15 października 1936 i 19. lokatą. Po dwóch latach służby w Warszawie, we wrześniu 1938 roku został przeniesiony do Centrum Wyszkolenia Lotnictwa nr 1 w Dęblinie. Został dowódcą III plutonu 5 eskadry II dywizjonu Szkoły Podchorążych Lotnictwa.
We wrześniu 1939 roku wraz z podchorążymi był ewakuowany na wschód, po 17 września przeszedł do Rumunii. Następnie przedostał się do Francji, a 27 czerwca 1940 roku przybył do Wielkiej Brytanii. Otrzymał numer służbowy P-0712. Wiosną 1941 roku przeszedł kurs pilotażu myśliwskiego i został przydzielony do brytyjskiego 245 Dywizjonu. 8 lipca 1941 roku przeniesiono go do 303 Dywizjonu im. Tadeusza Kościuszki w RAF Northolt. 6 listopada 1941 roku, podczas lotu w osłonie Hurricane'ów bombardujących barki w rejonie Nieuport, zestrzelił jednego Messerschmitta Bf 109. 12 kwietnia 1942 roku trafił go Focke-Wulf Fw 190. Osłaniany przez por. Longina Majewskiego doleciał do Anglii, ale rozbił Spitfire'a na obrzeżach sadu owocowego. Sam doznał jedynie lekkich potłuczeń.
7 lipca 1942 roku objął dowództwo eskadry „A” Dywizjonu 303, a 1 grudnia 1942 roku całego Dywizjonu. 13 maja 1943 roku poleciał w składzie 316 Dywizjonu Warszawskiego na osłonę „Latających Fortec”, atakujących fabrykę koło Amiens. Nad celem doszło do walki z Fw 190, w wyniku której Bieńkowski uszkodził jednego wroga, jego Spitfire także został lekko uszkodzony. 4 lipca 1943 roku przekazał obowiązki dowódcy dywizjonu kpt. Janowi Falkowskiemu, zaś sam mianowany został oficerem strzelania na stacji RAF Northolt. 1 stycznia 1944 roku skierowany został do 84 GSU, jednostki pomocniczej 84 Grupy Myśliwskiej.
30 stycznia 1945 roku został dowódcą 302 Dywizjonu Poznańskiego, walczącego na Kontynencie. 24 lutego 1945 roku jego Spitfire został trafiony w silnik w rejonie Geldern. Bieńkowski lądował przymusowo po niemieckiej linii frontu, został wzięty do niewoli i osadzony w obozie jenieckim. W maju 1945 roku uwolniły go oddziały 3 Armii Stanów Zjednoczonych.
W czasie wojny wykonał 74 loty bojowe. Po śmierci por. Mirosława Fericia był kronikarzem 303 Dywizjonu – dawny pamiętnik Fericia uzupełniał także częściowo po wojnie. Pamiętnik ten został zdeponowany w Instytucie Polskim i Muzeum im. gen. Sikorskiego w Londynie.
Po demobilizacji w 1947 roku pozostał w Wielkiej Brytanii. Pracował społecznie w Stowarzyszeniu Lotników Polskich, był wiceprezesem Zarządu i Rady Zjednoczenia Polskiego w Wielkiej Brytanii, należał do Polskiej Rady Bibliotecznej. Aktywny działacz Stronnictwa Narodowego na emigracji. Był autorem wielu artykułów o tematyce lotniczej i wierszy. Pochowany na cmentarzu Gunnersbury Cemetery w Londynie.
Zwycięstwa powietrzne.
Na liście Bajana figuruje na 247. pozycji z jednym pewnym zestrzeleniem (Bf 109 – 6 listopada 1941) i jednym uszkodzeniem.

</doc>
<doc id="1425587" url="https://pl.wikipedia.org/wiki?curid=1425587" title="Ulica Głęboka w Lublinie">
Ulica Głęboka w Lublinie

Ulica Głęboka w Lublinie – jedna z ważniejszych arterii Lublina łącząca al. Kraśnicką oraz Konstantynów z ul. Narutowicza w Śródmieściu. Ulica stanowi północną granicę osiedla LSM (dzielnicy Rury) i południową granicę osiedla Miasteczka Akademickiego (dzielnica Wieniawa), a także południową granicę Śródmieścia. Długość trasy to 2,5 km.
Ulica na odcinku od al. Kraśnickiej do ul. Sowińskiego jest dwujezdniowa, natomiast w dalszej części zwęża się do jednopasmowej. Na odcinku od ul. Narutowicza do ul. Sowińskiego stanowi fragment obwodnicy śródmiejskiej Lublina. 
Historia ulicy.
Nazwę "ulica Głęboka" datuje się na lata 20 XX wieku. Nazwa ta obejmowała odcinek drogi od obecnej ulicy Gabriela Narutowicza do obecnej stacji transformatorowej w pobliżu ulicy Lesława Pagi. Ówczesna droga była drogą polną biegnącą wąwozem. Po wojnie droga została pokryta nawierzchnią brukową z kamienia polnego ("kocie łby"), a w latach 60. otrzymała nawierzchnię asfaltową.
W okresie PRL od połowy lat 50 XX wieku do 1991 ulica miała nazwę "Aleje PKWN". Do 1991 roku nazwa Głęboka dotyczyła tylko krótkiego odcinka drogi dojazdowej do garaży przy alei Kraśnickiej. W 1991 nazwa Głęboka zastąpiła Aleję PKWN. Po 1993 roku planowano przemianowanie części ulicy między al. Kraśnicką a Sowińskiego na ulicę Katyńską (za czasów prezydentury Adama Wasilewskiego) i w 2014 roku na Aleje Ofiar Komunizmu. Wszystkie projekty zmian nazwy zostały zarzucone po silnych protestach mieszkańców Lublina.
Zasadnicza rozbudowa ulicy Głębokiej nastąpiła w latach 50 i 60 XX wieku, kiedy powstawało osiedle oraz zabudowania uniwersyteckie na odcinku od Narutowicza do Raabego. Charakterystyczne ośmiopiętrowe wieżowce (projektu inż. Janusza Ingardena) oraz szeroki budynek mieszalny (zwyczajowo zwanym "Pekinem") powstały w zamyśle urbanistycznym Anny Łady oraz Stanisława Króla. Samowystarczalny teren mieszkalny został zagospodarowany wśród zieleni będąc przykładem ciekawej formy architektury modernistycznej. Aleje PKWN do transformacji ustrojowej (1989r.) należały do prestiżowych ulic w Lublinie.
Po transformacji ustrojowej teren znacząco podupadł zatracając swoje dotychczasowe znaczenie prestiżowej alei. Dopiero po wejściu Polski do struktur Unii Europejskiej (po 2004 roku), budynki dzięki unijnym wsparciom powoli zmieniały elewację z szarych płyt ceramiczno-azbestowych (eternit) na styropianowe (otynkowane i zamalowane ciepłymi barwami). Jednakże największy przełom rewitalizacji osiedla nastąpił po utworzeniu po 2009 roku w Lublinie 2 jednostek pomocniczych, dzielnicy Rury oraz Śródmieście, które dzięki przyznawanym rezerwom celowym systematycznie teren jest przystosowywany do współczesnych wymaganych warunków (wymiana zniszczonych płyt chodnikowych, na kostkę brukową, ekologiczne place zabaw, wymiana starych ulicznych słupów i opraw oświetleniowych itp.). 
Ulica Głęboka na odcinku od ul. Sowińskiego do ul. Narutowicza miała przejść gruntowną przebudowę, która miała polegać na poszerzeniu ulicy do 4 pasów ruchu z pasem zieleni pośrodku wraz z przejściami podziemnymi (Inwestycja uwzględniałaby wycięcie 136 drzew spośród 155 i likwidacji 1000m2 żywopłotów i trawników). Przebudowa została skutecznie oprotestowana przez mieszkańców punktowców (słynne wieżowce projektu krakowskiego projektanta Janusza Ingardena (twórcy m.in. również Hotelu 'Victoria' w Lublinie) i Urząd Miasta w połowie stycznia 2011 r. wycofał oraz anulował projekt poszerzenia ulicy Głębokiej. Obecnie planuje się wyremontować ten odcinek ulicy zachowując jej obecny charakter (zieleń oraz szerokości ulicy) dodając ewentualnie jedynie pasy rowerowe i lewoskręty. Remont miałby się wiązać z inwestycją przedłużenia ulicy Muzycznej do ulicy Krochmalnej.
Do końca 2013 roku planowano wybudować wiadukt nad Głęboką przy Filaretów/Sowińskiego, która miała ułatwić dojazd między Czechowem a LSMem. Projekt porzucono na rzecz poszerzenia ulicy Sowińskiego. Trwają konsultacje społeczne na ten temat. 
W związku z planowaną budową Dworca Metropolitalnego w pobliżu dworca PKP Lubelski Ratusz zapowiedział przedłużenie ulicy Głębokiej do Alei „Solidarności”. Budowa tego odcinka powinna zakończyć się ok. 2022 roku.
Zieleń i charakterystyczne miejsca.
Jadąc od alei Kraśnickiej do ulicy Narutowicza:
Komunikacja miejska.
Trakcje trolejbusowe na Głębokiej należą do najstarszych, zwłaszcza na jej węższym odcinku (powstały w 1963 roku). W 2007 i 2012 roku powstały nowe linie sięgające do ulicy Wileńskiej.

</doc>
<doc id="1425589" url="https://pl.wikipedia.org/wiki?curid=1425589" title="Dragolub Jaczimowiḱ">
Dragolub Jaczimowiḱ

Dragolub Jaczimowiḱ, maced. Драгољуб Јачимовиќ (ur. 10 stycznia 1964) – macedoński szachista, arcymistrz od 2001 roku.
Kariera szachowa.
W latach 1985 i 1991 uczestniczył w finałach indywidualnych mistrzostw Jugosławii. Po powstaniu Macedonii znalazł się w ścisłej czołówce szachistów tego kraju. W latach 1994–2006 pięciokrotnie brał udział w szachowych olimpiadach, w 2000 r. zdobywając złoty medal za indywidualny wynik na III szachownicy. Był również trzykrotnym (1997, 2001, 2005) reprezentantem kraju na drużynowych mistrzostwach Europy.
W 1998 r. podzielił III m. za Wasylem Spasowem i Zwonko Stanojoskim, wspólnie z Władimirem Dimitrowem i Miroljubem Laziciem) w otwartym turnieju w Skopju. Wielokrotnie uczestniczył w finałach indywidualnych mistrzostw Macedonii, najlepsze wyniki osiągając w latach 2005 (dz. I-III m.), 2006 (dz. II-III m.), 2007 (dz. II-III m.) oraz 2008 (dz. III-V m.). W 2011 r. podzielił I m. (wspólnie z m.in. Jurem Škobernem, Imre Hérą, Robertem Markusem i Branko Damljanoviciem) w turnieju "open" w Skopju.
Najwyższy ranking w karierze osiągnął 1 kwietnia 2001 r., z wynikiem 2504 punktów zajmował wówczas 4. miejsce (za Tonim Najdoskim, Nikołą Mitkowem i Trajcze Nediewem) wśród macedońskich szachistów.

</doc>
<doc id="1425590" url="https://pl.wikipedia.org/wiki?curid=1425590" title="Przedsionek">
Przedsionek



</doc>
<doc id="1425591" url="https://pl.wikipedia.org/wiki?curid=1425591" title="Zniszczenie Starego Miasta w Legnicy">
Zniszczenie Starego Miasta w Legnicy

Legnica z działań II wojny światowej wyszła właściwie nienaruszona. Miasto nie zostało zamienione w twierdzę, a tutejszą ludność na wieść o zbliżającym się froncie ewakuowano. W lutym 1945 Armia Czerwona wkroczyła do miasta, ale nie spowodowało to większych zniszczeń poza kilkoma kamienicami na przedmieściach. Centrum średniowiecznego miasta aż do końca kwietnia było właściwie nienaruszone.
W dniach 8–11 maja 1945 w mieście wybuchła seria poważnych pożarów. W związku z nieobecnością wielu oraz stresem towarzyszącym życiu miejscowych, a także wyjątkową nielicznością polskich osadników, nie ma pełnych i potwierdzonych źródeł wskazujących jednoznacznie na przyczyny serii pożarów.
Bardziej uznaną wersją jest, że w ramach świętowania zwycięstwa nad III Rzeszą, wojsko radzieckie urządziło tak zwane "Ognie Zwycięstwa" – był to eufemizm na masowe podpalenia.
Według innej, nieuźródłowionej wersji, podpalenia nie były formą świętowania. Według tej opinii, wojsko korzystając z okazji, że miasto jest całkowicie w ich kontroli oddawało się plądrowaniu, w tym licznych legnickich hoteli, restauracji, oberż i libacjom alkoholowym. Podczas jednej z większych, nieświadomi zagrożenia zdrowia ludzie radzieccy skonsumowali również alkohol metylowy, od którego umarło wielu z nich. Sytuacja ta pobudziła część żołnierzy do wzięcia odwetu, a destrukcja, dewastacja i branie odwetu były rozmyślnie wpajane w żołnierskie umysły Armii Czerwonej, choćby w odezwach autorstwa Ilii Erenburga, akceptowanych przez rząd ZSRR.
Sposób podpalania miasta polegał często na wrzucaniu przez żołnierzy sowieckich do wybranych, często najcenniejszych budynków, płonących kanistrów z benzyną lub granatów. W związku z tym, że budynki na starówkach miejskich magazynowały w piwnicach węgiel jako opał zimę, pożary stawały się żywiołowe, a przeważnie drewniana stara zabudowa zapalała się intensywnie jedna od drugiej.
Proceder podpaleń, który nie był niczym niecodziennym, wspomniał świadek jednego z nich, w Prusach Wschodnich, Lew Kopielew, który tak odtworzył rozmowę na temat sprawców podpaleń: 
Klarownie sprawę takiego zachowania żołnierza radzieckiego tłumaczyły słowa radzieckiego generała armii Iwana Czerniachowskiego:
Legnicka Straż Pożarna na skutek sytuacji w jakiej Legnica znalazła się w 1945 roku, towarzyszącym temu stresowi i chaosowi, obawom, nieumiejętnością porozumienia z żołnierzami w języku rosyjskim, itp., nie mogła skutecznie skontrować i zapanować nad pożarami dewastującymi legnickie Stare Miasto.
Po latach trudno jest stuprocentowo stwierdzić czy za zniszczenie Starego Miasta odpowiadają jedynie żołnierze Armii Czerwonej.
Współudział w zniszczeniu zabytkowej Legnicy mają również jednakże polscy szabrownicy, przestępcy, którzy w poszukiwaniu rabunku udawali się na Dolny Śląsk i inne Ziemie zachodnie. Literatura podaje, że w celu zatarcia śladów swojego procederu rozniecali pożary w okolicach swego plądrowania. W związku z brakiem prowadzonej podówczas na bieżąco ewidencji trudno jest ocenić ile kamienic spłonęło przez Szabrowników, a ile spłonęło przez żołnierzy Armii Czerwonej, którzy podpalali metodycznie.
Zdewastowane zostało praktycznie całe stare centrum miasta, przy czym największe szkody w zabudowie odnotowano w okolicach Rynku. Zniszczeniu uległo wiele zabytków, w tym liczne dzieła renesansu i baroku mieszczańskiego.
W późniejszych latach władze nie robiły nic w celu uratowania i zabezpieczenia obiektów, które przetrwały. W 1963 Miejska Rada Narodowa w Legnicy, podjęła decyzję o zrównaniu średniowiecznego centrum miasta z ziemią, tłumacząc to koniecznością zatarcia jego "niemieckiej" przeszłości. Według byłych pracowników legnickiego ratusza, takie działanie władz miasta podyktowane było chęcią przypodobania się władzom centralnym. Tezą niepotwierdzoną jest, jakoby cegły z burzonych domów transportowane były do Warszawy, gdzie powstawały z niej kolejne budynki. Władze postanowiły, że na miejscu dawnych ulic, wytyczonych w epoce pełnego średniowiecza, powstanie wzorcowa zabudowa miasta socjalistycznego. Plan ten nie został zrealizowany w pełni, nieliczne zabytki zachowały się obok nowych bloków.

</doc>
<doc id="1425592" url="https://pl.wikipedia.org/wiki?curid=1425592" title="British Rail Class 121">
British Rail Class 121

British Rail Class 121 - spalinowy wagon silnikowy budowany w latach 60. XX wieku przez firmę Pressed Steel Company, niekiedy nazywany "Bubble Car". Do dzisiaj w eksploatacji na normalnych liniach pasażerskich pozostają dwa egzemplarze - po jednym posiadają przewoźnicy Arriva Trains Wales i Chiltern Railways. Kilka sztuk jest używanych przez operatora brytyjskiej sieci kolejowej - Network Rail - w barwach którego wypełniają różne zadania, m.in. służą jako składy nauki jazdy oraz jednostki ratownicze. Część egzemplarzy jest z kolei wykorzystywana na rozmaitych liniach turystycznych. 

</doc>
<doc id="1425596" url="https://pl.wikipedia.org/wiki?curid=1425596" title="Face the Music">
Face the Music

Face the Music – piąty album brytyjskiego zespołu Electric Light Orchestra, wydany w październiku 1975 r. Jest to pierwszy album grupy nagrany w Musicland Studios w Monachium.
Spis utworów.
Strona II.
Autorem wszystkich piosenek jest Jeff Lynne.

</doc>
<doc id="1425598" url="https://pl.wikipedia.org/wiki?curid=1425598" title="Za drzwiami Actors Studio">
Za drzwiami Actors Studio

Za drzwiami Actors Studio (ang. "Inside the Actors Studio") – amerykański talk-show prowadzony przez Jamesa Liptona. Produkowany i reżyserowany przez Jeffa Wurtza. Program, który miał premierę w 1994 roku obejrzano w 79 milionach amerykańskich domach i w 125 krajach na całym świecie. Nagrywany w Centrum Sztuki im. Michaela Schimmela na Uniwersytecie Pace w Nowym Jorku.
O programie.
Program zaczął jako wyemitowane w telewizji seminarium rzemieślnicze dla uczniów Actors Studio Drama School ("Szkoła Teatralna Actors Studio"). Początkowo program był nagrywany w New School University. Jednak w maju 2005, kontrakt między Actors Studio i New School University nie został odnowiony. Począwszy od dwunastego sezonu, na jesień 2005, program został nagrany w Centrum Sztuki im. Michaela Schimmela na Uniwersytecie Pace w Nowym Jorku. Program teraz ma nowe dekoracje.
Od czasu jego premiery, "Inside the Actors Studio" zaprosiło ponad 200 gości. Wśród nich było 74 laureatów Oscara: 8 reżyserów, 4 scenarzystów, 61 aktorów i aktorek, i 2 muzyków. Większa część z widowiska jest indywidualnym wywiadem prowadzonym przez Jamesa Liptona. Następnym etapem jest przeprowadzenie kwestionariusza. Pojęcie kwestionariusza zostało wymyślone przez francuską osobowość telewizyjną Bernarda Pivot (późniejszy Proust Questionnaire). Dziesięć pytań, które Lipton zadaje to:
Konkluzją programu są zazwyczaj pytania publiczności (studentów Szkoły Teatralnej Actors Studio).
Goście.
Lista niektórych gości programu.

</doc>
<doc id="1425599" url="https://pl.wikipedia.org/wiki?curid=1425599" title="Muzeum Bursztynu w Gdańsku">
Muzeum Bursztynu w Gdańsku

Muzeum Bursztynu w Gdańsku – muzeum rzemiosła w Gdańsku, założone w 2000 roku, oddział Muzeum Gdańska; dokumentuje historię bursztynu i dzieje bursztyniarstwa w Polsce.
Muzeum zostało otwarte 28 czerwca 2006 w Wieży Więziennej w Gdańsku przy Drodze Królewskiej. 24 lipca 2021 otrzymało nową siedzibę w Wielkim Młynie. Do tego czasu odwiedziło je ponad milion zwiedzających (119 tys. osób rocznie - dane za 2019).
Historia powstania.
W lutym 2000 decyzją Zarządu Miasta powołano Muzeum Bursztynu jako oddział Muzeum Historycznego Miasta Gdańska (obecnie Muzeum Gdańska). Rozpoczęto od podstaw kompletowanie zbiorów. Na potrzeby muzeum zostały wówczas zaadaptowane wszystkie piętra Wieży Więziennej. W czerwcu 2006 roku Muzeum Bursztynu zainaugurowało swoją działalność, mając 439 m² powierzchni wystawienniczej. Kolekcja muzeum obejmowała (stan przed 2012 r.) 2000 okazów naturalnego bursztynu (w tym inkluzji organicznych w bursztynie, m.in. gekona, ptasznika, solfugi), 675 współczesnych dzieł sztuki i wyrobów z bursztynu oraz siedem zabytkowych przedmiotów z bursztynu.
Organizacja ekspozycji.
Ekspozycja została tak pomyślana, aby na poszczególnych piętrach pokazać bursztyn w różnych aspektach. Można tu poznać historię bursztynu, historię rzemiosła bursztynowego i bursztynowych szlaków handlowych, tradycje bursztynu w lecznictwie, użycie go jako kamienia magicznego, materiału badawczego i tworzywa artystycznego. Tradycyjnym metodom prezentacji towarzyszą multimedialne w specjalnie do tego celu przeznaczonych wnękach w każdej sali ekspozycyjnej. Muzeum posiada trzy działy: przyrodniczy, sztuki dawnej i sztuki współczesnej.
Od przeprowadzki w 2021 muzeum dysponuje znacznie większą powierzchnią wystawienniczą (1000 m kw.) niż w dotychczasowej siedzibie w Katowni. Sale wystawowe podzielono na dwie części: przyrodniczą (I piętro), poświęconą m.in. historii kruszcu, jego wydobyciu, produkcji i właściwościom, a także inkluzjom; i artystyczną (II piętro), w której prezentuje się wykorzystanie bursztynu w różnych epokach historycznych, w tym jego współczesnemu zastosowaniu w sztuce. Ponadto w Wielkim Młynie znalazły miejsce sale edukacyjne, miejsce spotkań i największy w Polsce północnej sklep muzealny m.in. z wyrobami bursztynowymi. 
Niektóre eksponaty.
Jest to jedyna w Polsce inkluzja jaszczurki – bursztynowa bryłka pochodząca sprzed 40 mln lat, wewnątrz której znajduje się zmumifikowana jaszczurka. Jest unikatem na skalę światową – jest to druga znaleziona jaszczurka w bursztynie bałtyckim, pierwszą w 1875 roku znalazł Richard Klebs. Na bryłkę natrafiono w 1997 roku na plaży w Gdańsku Stogach (bryłkę znalazła Gabriela Gierłowska, której nazwisku okaz zawdzięcza nazwę) , Muzeum podarowana została przez Fundację Bankową im. Leopolda Kronenberga.W bryłce ponadto znajduje się detrytus roślinny i włoski dębu. Na podstawie tych cech dokonuje się identyfikacji inkluzji. Badania wykazały, że jest to młoda jaszczurka. O bałtyckim pochodzeniu jaszczurki świadczy mlecznobiała otoczka jej łapek.

</doc>
<doc id="1425603" url="https://pl.wikipedia.org/wiki?curid=1425603" title="Skafander przeciwprzeciążeniowy">
Skafander przeciwprzeciążeniowy

Skafander przeciwprzeciążeniowy – rodzaj odzieży chroniącej pilotów (zwykle samolotów myśliwskich) oraz pierwszych astronautów przed utratą przytomności podczas manewrowania statkiem powietrznym w wyniku działających przeciążeń.
Przeciążenie to wielokrotność sił grawitacji G działających na ciało ludzkie i przedmioty podczas przyspieszenia lub gwałtownej zmiany kierunku poruszania się.
Skafander jest zaprojektowany tak, aby zapobiec odpływowi krwi z mózgu, co pozbawia ten organ tlenu i powoduje tym samym utratę świadomości.
Historia.
Utrata świadomości związana z przeciążeniem była przyczyną kilku wypadków samolotów w czasie I wojny światowej. W czasie II wojny światowej wraz ze wzrostem prędkości myśliwców, osiągane wartości przeciążeń sięgały 6G (ciało doznaje przeciążenia sześciokrotnie większego niż ziemskie), co powodowało duże problemy z manewrowaniem samolotami podczas wysokich prędkości, oraz narażało pilotów na tzw. efekt black-out.
Zjawisko to zostało zdiagnozowane jako hipoksja tj. odpływ krwi z mózgu i gałek ocznych do dolnych partii ciała. W przypadku gdy krew będzie znajdować się w niższych częściach ciała, mózg będzie pozbawiony wystarczającej ilości krwi prowadzącego do tymczasowego niedotlenienia. Niedotlenienie powoduje w pierwszej fazie zaburzenia wzroku przejawiające się ograniczeniem kąta widzenia, tzw. grey-out, oddalający się „obrazu w tunelu” i ostatecznie zaciemnienia obszaru widzenia (nieświadomości).
Jest to dość niebezpieczne zjawisko, ponieważ po odzyskaniu zdolności widzenia następuje chwilowa dezorientacja, następnie pilot odzyskuje pełną świadomość.
Pod koniec wojny prowadzono badania nad ograniczeniem wpływu przeciążenia w dwóch kierunkach: ze skłonną pozycją pilota utrudniającą odpływ krwi od mózgu (głównie okres 1939–1945), lecz trudności związane z pilotowaniem w niekomfortowej pozycji oraz rozwój praktycznego skafandra umożliwiającego klasyczną pozycję siedzącą, spowodował, że zaprzestano badań w tym kierunku.
Drugim kierunkiem było opracowanie kombinezonu przeciwprzeciążeniowego, który zapobiegałby odpływowi krwi do dolnych części ciała.
Budowa.
Skafander przeciwprzeciążeniowy jest specjalną częścią garderoby, ogólnie składającą się z ciasnych spodni dopasowywanych ściśle do ciała od góry lub od dołu (w zależności od projektu).
Spodnie w swojej strukturze posiadają nadmuchiwane pęcherze, które są wypełniane przez gaz bądź ciecz. Poprzez automatycznie sterowany zawór ciśnieniowy, spodnie są połączone z układem pneumatycznym bądź hydraulicznym samolotu lub statku kosmicznego, który w zależności od aktualnie działającego przeciążenia, utrzymuje w nich określone ciśnienie.
Wypełnione pęcherze powodują silny ucisk na nogi i brzuch, ograniczając w ten sposób wolną przestrzeń ciała do której krew mogłaby swobodnie odpłynąć pod działaniem przeciążenia.
Wewnątrz niektórych nowoczesnych samolotów osiągających wysokie wartości przeciążeń, efekt skafandra wzmacniany jest poprzez małe ciśnienie powietrza oddechowego dostającego się do płuc pilota, co powoduje zatrzymanie większej ilości krwi w górnej partii ciała.
Pierwszy skafander przeciwprzeciążeniowy został rozwinięty przez zespół prowadzony przez Wilbura R. Franka na Uniwersytecie Banting Toronto. Skafander używał wody do wypełniania pęcherzy skafandra:
Skafandry oparte na powietrzu były uniwersalnym typem skafandra pilotów sił NATO od lat 50. i pozostają w powszechnym użyciu do dzisiaj.
Późniejsze odrzutowce takie jak BAe Hawk, F-16 Falcon, F-18 Hornet, Eurofighter Typhoon i Dassault Rafale mogą utrzymywać wysokie wartości przeciążenia przez dłuższy czas, dlatego też nowoczesne skafandry (wraz z treningiem) pozwalają na utrzymanie świadomości pilota przy przeciążeniach sięgających 9G.
Oddziaływanie.
Skafander przeciwprzeciążeniowy nie zwiększa odporności organizmu ludzkiego na wysokie przeciążenia, lecz umożliwia przetrzymanie wysokiej wartości G dłużej bez negatywnego wpływu na organizm. Graniczna tolerancja na ciągłe przeciążenie dla typowej osoby oscyluje około wartości 3-5 G, w zależności od indywidualnej tolerancji osoby. Osoby wyposażone w skafander potrafią znieść o około 1 G więcej ponad to ograniczenie.
Obecnie piloci w czasie treningu są stopniowo przyzwyczajani do wysokich przeciążeń (i technik pozwalających na zwiększenie tolerancji na wysokie przeciążenia). Trening ten realizuje się w wirówkach.
Piloci używający skafandrów muszą stosować treningi w celu ograniczeń odpływu krwi z mózgu do dolnych partii ciała (napinanie mięśni brzucha powodujące zaciśnięcie naczyń krwionośnych, a tym samym utrudnienie odpływu krwi do niższych partii ciała).
Wysokie wartości przeciążenia nie pozostają obojętne na zdrowie (nawet ze skafandrem). W starszych samolotach myśliwskich 6G uważano za wysokie, obecnie nowoczesne myśliwce pozwalają na osiągnięcie przeciążeń rzędu 9-10 G. Skafander umożliwia zachowanie przytomności pod takimi silnymi przeciążeniami przez dłuższy czas, co może okazać się czynnikiem kluczowym w walce powietrznej czy utrzymaniu bezpieczeństwa załogi i samolotu.
W celach treningowych obie te techniki stosuje się w symulatorach, mimo iż efekt przeciążenia może być odtworzony wyłącznie w specjalnych wirówkach.
Perspektywy.
Wydaje się, że skafandry przeciwprzeciążeniowe osiągnęły kres swoich możliwości z uwagi na bezwładność ciała ludzkiego i graniczną wytrzymałość organizmu na przyspieszenia wielkości 10 G. Obecnie prowadzi się badania nad zwiększeniem efektywności działania skafandrów, w większym stopniu uniemożliwiającym przemieszczenie krwi do dolnych partii ciała. Najnowsze projekty skafandrów („Libelle”) przeznaczone do samolotu myśliwskiego Eurofighter Typhoon zakładają ponowne użycie medium płynnego jako czynnika roboczego w kombinezonie, które pozwala na uzyskanie lepszych efektów niż za pomocą powietrza pod ciśnieniem. Siły powietrzne USA również zastanawiają się nad adaptacją tego typu skafandra do swoich samolotów. Inne rozwiązania proponują kombinezon ssąco-tłoczący, który powodowałby zasysanie krwi do górnych części ciała.

</doc>
<doc id="1425606" url="https://pl.wikipedia.org/wiki?curid=1425606" title="Zoom (album Electric Light Orchestra)">
Zoom (album Electric Light Orchestra)

Zoom – album studyjny brytyjskiego zespołu Electric Light Orchestra, który wydano 12 czerwca 2001 roku. Album osiągnął 34. miejsce na liście UK Albums Chart (Wielka Brytania) i 94. na liście Billboard 200 (Stany Zjednoczone).
Historia.
Od wydania poprzedniego studyjnego albumu "Balance of Power" (1986) i rozwiązania grupy Electric Light Orchestra przez lidera Jeffa Lynne’a minęło 15 lat. Kiedy pozostali muzycy kontynuowali dzieło pod przewodnictwem Beva Bevana jako Electric Light Orchestra Part II, wydawało się, że pod zastrzeżoną przez byłego lidera nazwą żaden album już nie powstanie. Lynne, który dla większości fanów jest utożsamiany z sukcesami ELO, w międzyczasie pojawiał się w różnych projektach muzycznych. Jednak od 1998 roku, w zaciszu swojego domu w Los Angeles, pracował nad zupełnie nowym materiałem.
Współtwórcy.
"Zoom" jest tak naprawdę autorskim projektem Lynne’a, który jest zarówno autorem jak i producentem całego albumu. Z oryginalnego składu zespołu, oprócz Lynne’a w nagraniu brał udział tylko Richard Tandy (wystąpił również w dwóch promocyjnych koncertach, zarejestrowanych i wydanych na VHS i DVD pod nazwą "Zoom Tour Live"). W pracy nad albumem brali udział też m.in. byli członkowie zespołu The Beatles: George Harrison (gitara slide w „A Long Time Gone” i „All She Wanted”) oraz Ringo Starr („Easy Money” i „Moment In Paradise”). W nagranym materiale wykorzystano także wiolonczelę (Suzie Katayama, Roger Lebow), charakterystyczną dla wcześniejszych albumów ELO.
Wypowiedzi.
Lynne powiedział o albumie "Zoom":
Single.
Pierwszy pochodzący z tego albumu singiel, zawierający piosenkę „Alright”, dotarł do miejsca 87. na holenderskiej liście przebojów Single Top 100.
Lista utworów.
Wszystkie utwory napisał Jeff Lynne.

</doc>
<doc id="1425608" url="https://pl.wikipedia.org/wiki?curid=1425608" title="Sajram">
Sajram

Sajram (kaz. Сайрам), do XIII wieku Isfidżab – wieś w Kazachstanie (obwód południowokazachstański), na południu kraju, w pobliżu granicy z Uzbekistanem.
Jest ono jednym z najstarszych miast Kazachstanu, zamieszkanym nieprzerwanie od około 3 tysięcy lat. Należało ono kolejno do Samanidów, Karachanidów, Mongołów, Timurydów, chanatu Buchary i Kokandu, a od roku 1864 do Rosji. W mieście urodził się sufi Ahmad Jasawi (1106–1166).

</doc>
<doc id="1425609" url="https://pl.wikipedia.org/wiki?curid=1425609" title="Isfidżab">
Isfidżab



</doc>
<doc id="1425613" url="https://pl.wikipedia.org/wiki?curid=1425613" title="Kaze to ki no uta">
Kaze to ki no uta

 - publikowana w latach 1976-1984 przez wydawnictwo "Shōgakukan", licząca 17 tomów manga autorstwa Keiko Takemiya, uznawana za jedną z pierwszych z gatunku shōnen-ai. Pozycja ta zdobyła w 1980 roku nagrodę nagrodę Shōgakukan Manga dla najlepszej mangi w kategorii shōnen-manga/shōjo-manga.
W listopadzie 1987 r. ukazała się animowana adaptacja mangi w postaci jednego OAV, zatytułowana , a na ścieżce dźwiękowej do tego anime znalazły się m.in. utwory Fryderyka Chopina i Johanna Sebastiana Bacha.
Fabuła.
Akcja mangi rozgrywa się w drugiej połowie XIX wieku w Arles na południu Francji. Jesienią 1882 r. do "Lacombrade", ekskluzywnej szkoły z internatem dla chłopców, przybywa nowy uczeń, 14-letni wicehrabia, . Sympatyczny, pełen energii i niezwykle uzdolniony chłopiec o egzotycznej urodzie szybko zdobywa uznanie kolegów. Jedynie , piękny niczym anioł, lecz mający złą reputację chłopiec dzielący razem z Serge'm ten sam pokój, nie podziela entuzjazmu ogółu i stara się za wszelką cenę pozbyć niepożądanego współlokatora. Serge nie poddaje się jednak i usiłuje zdobyć przyjaźń Gilberta.

</doc>
<doc id="1425614" url="https://pl.wikipedia.org/wiki?curid=1425614" title="Wiener Schachzeitung">
Wiener Schachzeitung

Wiener Schachzeitung – ukazujący się od 1855 miesięcznik szachowy. Założycielem periodyku był mistrz szachowy Ernst Falkbeer, jednakże wydano wówczas jedynie dziewięć numerów. Poniżej lata aktywności wydawniczej (w nawiasach redaktor naczelny).

</doc>
<doc id="1425615" url="https://pl.wikipedia.org/wiki?curid=1425615" title="Bitwa pod Blackburn’s Ford">
Bitwa pod Blackburn’s Ford

Bitwa pod Blackburn’s Ford – starcie zbrojne, które miało miejsce 18 lipca 1861 roku w trakcie wojny secesyjnej podczas kampanii w Wirginii.
16 lipca 1861 r. generał brygady wojsk Unii Irwin McDowell na czele Armii Północno-Wschodniej Wirginii wyruszył z Waszyngtonu naprzeciw konfederackiej Armii Potomaku w okolice Manassas. Większość z jego 35 000 ludzi była dobrze uzbrojona, posiadała jednak niewielkie doświadczenie a 90-dniowy czas służby znacznej liczby ochotników zbliżał się ku końcowi.
McDowell zamierzał zaatakować siły P.G.T. Beauregarda frontalnie przez rzeczkę Bull Run. W celu rozpoznania i wyszukania dogodnego miejsca do przeprawy McDonell wysłał 4 brygadę pod wodzą Israela B. Richardsona. Około godziny 11.30 brygada Richardsona natknęła się na stanowiska polowe brygady konfederatów Jamesa Longstreete’a. Z pomocą rezerw oraz oddziałów Jubala A. Early’ego generałowi konfederatów udało się odeprzeć wszystkie ataki przeciwnika. Wojska Unii wycofały się w kierunku Centerville w Wirginii.
Porażka zadecydowała o zmianie planów McDowella, który zdecydował o ataku na lewe skrzydło południowców, co doprowadziło 3 dni później do I bitwy pod Manassas.

</doc>
<doc id="1425616" url="https://pl.wikipedia.org/wiki?curid=1425616" title="Kościół św. Maksymiliana w Lubinie">
Kościół św. Maksymiliana w Lubinie



</doc>
<doc id="1425617" url="https://pl.wikipedia.org/wiki?curid=1425617" title="Ogma (gwiazda)">
Ogma (gwiazda)

Ogma ("HD 149026") – żółty podolbrzym oddalony w przybliżeniu o około 257 lat świetlnych od Ziemi, znajdujący się w gwiazdozbiorze Herkulesa. Gwiazda ta nie jest widoczna gołym okiem. W roku 2005 odkryto i potwierdzono istnienie planety krążącej wokół tej gwiazdy w średniej odległości 0,04288 j.a.
Nazwa.
Nazwa własna gwiazdy, Ogma, nie jest nazwą tradycyjną, lecz została wyłoniona w publicznym konkursie w 2015 roku. Wywodzi się ona od Ogmy, bóstwa pisma i elokwencji z mitologii celtyckiej. Nazwy te zaproponował Club d'Astronomie de Toussaint (Francja). Nazwa HD 149026 jest oznaczeniem gwiazdy w katalogu Henry’ego Drapera.
Gwiazda.
Gwiazda ta ma większą masę, jest większa i jaśniejsza od Słońca. Większa masa powoduje, że mimo młodszego wieku (2 miliardy lat) znajduje się obecnie na dalszym etapie ewolucji. Synteza termojądrowa wodoru w hel w jądrze gwiazdy zbliża się do końca i zaczyna ona ewoluować w czerwonego olbrzyma. W gwieździe znajduje się ponad 2 razy więcej pierwiastków cięższych od helu w porównaniu do Słońca. Prawdopodobnie w dysku protoplanetarnym wokół gwiazdy także było więcej ciężkich pierwiastków, z których mogły powstać planety o rozmiarach podobnych do Ziemi. Z tego powodu i ze względu na jej stosunkowo dużą jasność, grupa astronomów z N2K Consortium rozpoczęła badania gwiazdy.
System planetarny.
W 2005 odkryto nietypową planetę krążącą wokół gwiazdy. Planeta ta, nazwana w 2015 roku Smertrios, została odkryta dzięki temu że przechodzi przed tarczą gwiazdy. To pozwala na zmierzenie jej średnicy. Okazało się, że jest mniejsza od innych znanych planet tranzytujących, pomimo że planeta ta krąży bardzo blisko swojej gwiazdy. Oznacza to, że jest ona niezwykle gęsta; prawdopodobnie posiada bardzo duże jądro. Temperatura tego gazowego olbrzyma została obliczona na 2040 °C, w związku z czym planeta wydziela bardzo dużo ciepła w postaci promieniowania w podczerwieni.

</doc>
<doc id="1425621" url="https://pl.wikipedia.org/wiki?curid=1425621" title="Ósmy obcy pasażer">
Ósmy obcy pasażer

Ósmy obcy pasażer – ósmy studyjny album polskiej grupy muzycznej Ich Troje, wydany 13 grudnia 2008. Aranżację albumu powierzono Jackowi Łągwie. W nagraniu udział wzięli: Michał Wiśniewski, Jacek Łągwa i Anna Wiśniewska.
Piosenką promującą album jest Play In Team.
Nagrania dotarły do 42. miejsca zestawienia OLiS.
Lista utworów.
Płyta została wydana w dwóch wersjach; jedna do kupienia w kioskach Ruchu, na której znalazły się takie utwory jak:
Druga wersja (wydawana razem z EMI MUSIC) jest do kupienia w sklepach muzycznych, dodatkowo znalazły się na niej takie utwory jak:
Koncert pt.: "10 lat Ich Troje, ... a niech gadają!".
Na płycie DVD znajduje się pełny zapis koncertu zespołu w Kielcach 2007, w jakości High Definition i Dolby Surround.

</doc>
<doc id="1425622" url="https://pl.wikipedia.org/wiki?curid=1425622" title="Kościół NSPJ w Lubinie">
Kościół NSPJ w Lubinie



</doc>
<doc id="1425629" url="https://pl.wikipedia.org/wiki?curid=1425629" title="Phycodurus eques">
Phycodurus eques



</doc>
<doc id="1425630" url="https://pl.wikipedia.org/wiki?curid=1425630" title="Phycodurus">
Phycodurus



</doc>
<doc id="1425631" url="https://pl.wikipedia.org/wiki?curid=1425631" title="Mechitar (katolikos Wielkiego Domu Cylicyjskiego)">
Mechitar (katolikos Wielkiego Domu Cylicyjskiego)

Mechitar (Mekhitar I Guer'netsi, Մխիթար Ա. Գռներցի) – katolikos Wielkiego Domu Cylicyjskiego w latach 1341–1355. Został wybrany przez sobór po wymuszeniu rezygnacji Jakuba II przez króla Leona IV.

</doc>
<doc id="1425634" url="https://pl.wikipedia.org/wiki?curid=1425634" title="Ratshof (Królewiec)">
Ratshof (Królewiec)

Ratshof – dzielnica Królewca w zachodniej części miasta, obecnie jako (posiełok) Wozdusznyj (ru: Воздушный) wchodzi w skład administracyjnej dzielnicy Kaliningradu Oktjabrskij Rajon (ru: Октябрский район).
Rozciągał się wąskim pasem od brzegu Pregoły na południu po północną granicę miasta, pomiędzy Judytami i Lawsken od wschodu oraz Amalienau i Hufen od zachodu. W południowej części w 1906 r. powstało "miasto-ogród", jedno z pierwszych osiedli tego typu na terenie Niemiec (proj. Fritz Bleyer). Na terenie Ratshof znajdowały się zakłady budowy wagonów Steinfurta, założone 1830 i istniejące do dzisiaj. 31 października 1937 r. został poświęcony ewangelicki kościół Chrystusa - ceglana budowla z wysoką wieżą boczną o ażurowej górnej kondygnacji (proj. Kurt Frick). Po 1945 r. uszkodzony i przebudowany budynek służy jako zakładowy dom kultury i dyskoteka.

</doc>
<doc id="1425635" url="https://pl.wikipedia.org/wiki?curid=1425635" title="Magdalena Jethon">
Magdalena Jethon

Magdalena Maria Jethon z domu Myczka (ur. 23 października 1951 w Polanicy-Zdroju) – polska dziennikarka radiowa.
W latach 2009 i 2010–2016 dyrektor Programu Trzeciego Polskiego Radia. Od 2016 do czerwca 2020 redaktor naczelna Koduj24.pl. Od lipca 2020 redaktor naczelna Radia Nowy Świat.
Życiorys.
Jest absolwentką Państwowego Liceum Sztuk Plastycznych we Wrocławiu. Ukończyła pedagogikę oraz podyplomowe studia dziennikarskie na Uniwersytecie Warszawskim.
W 1977 rozpoczęła pracę w Programie Trzecim Polskiego Radia. W stanie wojennym została negatywnie zweryfikowana, przez co na osiem lat pozbawiono ją prawa wykonywania zawodu. By się utrzymać, dorabiała dzięki szyciu ubrań i malowaniu kopii ikon. Prowadziła wiele audycji na antenie Trójki, m.in.: „Twarzą w twarz”, „Nasz Parnas”, „Polityk też człowiek”, „Klub Trójki”, „Samo południe”, „Pani Magdo, pani pierwszej to powiem”, „Proszę tego nie nagrywać, pani Magdo” oraz z Michałem Ogórkiem „Trzeci do pary”. Współpracowała także z prasą, m.in. z „Gazetą Wyborczą”, „Twoim Stylem” i „Zwierciadłem”.
W latach 2002 i 2004 wydała dwie książki, oparte na anegdotach z cyklu radiowego „Pani Magdo, pani pierwszej to powiem”. W 2005 wraz z innymi dziennikarzami Trójki nagrała nową wersję świątecznego utworu „Karp” z 2000. W 2006 odeszła z Trójki, do której powróciła 25 lutego 2009 decyzją zarządu Polskiego Radia jako jej dyrektor, zajmując na tym stanowisku miejsce Krzysztofa Skowrońskiego. 29 grudnia tego samego roku została odwołana z funkcji dyrektora, a stanowisko objął Jacek Sobala. Na skutek trwającego 10 miesięcy protestu zespołu Trójki 9 listopada 2010 ponownie powołana na dyrektora rozgłośni. 8 stycznia 2016 Zarząd Polskiego Radia odwołał ją ze stanowiska. Powodem było rozwiązanie umowy o pracę na własną prośbę, za porozumieniem stron, przez poprzednie władze Polskiego Radia. W czerwcu 2016 wydała książkę „Państwu pierwszym opowiem o Trójce” i uruchomiła portal Koduj24.pl.
Od października 2016 prowadzi Warsztaty Radiowe na Wydziale Wiedzy o Teatrze w Akademii Teatralnej w Warszawie.
W kwietniu 2020 zaangażowała się w projekt stworzenia nowej stacji radiowej Radio Nowy Świat, zainicjowany przez spółkę „Ratujmy Trójkę” Sp. z o.o.
Życie prywatne.
Urodziła się i dorastała z Polanicy-Zdroju, gdzie jej ojciec Jan Myczka był w latach 1980–1983 prezesem Towarzystwa Miłośników Polanicy. Duża część jej rodziny jest związana z dziennikarstwem: brat Leszek Myczka (Radio Opole i TVP Opole), siostry: Jolanta Pędziwiatr (PAP, Gazeta Poznańska, Panorama Polskich Miast) i Irena Myczka-Weber (radiowa „Dwójka”) wraz z mężem, krytykiem muzycznym Janem Weberem.

</doc>
<doc id="1425637" url="https://pl.wikipedia.org/wiki?curid=1425637" title="Didiereaceae">
Didiereaceae

Didiereaceae – rodzina roślin okrytonasiennych, sukulentów występujących naturalnie na Madagaskarze (cztery rodzaje tworzące rodzinę w wąskim ujęciu systematycznym), a także we wschodniej i południowej Afryce (dwa rodzaje zaliczane tutaj dodatkowo w szerszym ujęciu taksonomicznym, np. w systemie APG IV z 2016). Przedstawiciele rodziny to sukulenty podobne do kaktusowatych. Ze względu na oryginalny pokrój uprawiane bywają w kolekcjach jako osobliwości botaniczne. "Portulacaria afra" poza tym, że uprawiana jako ozdobna stanowi też ważną roślinę paszową dla bydła w południowej Afryce.
Systematyka.
Rodzina siostrzana z wyćwiklinkowatymi, blisko spokrewniona też z "Halophytaceae". Wraz z wymienionymi i szeregiem innych rodzin wchodzi w skład rzędu goździkowców w obrębie dwuliściennych właściwych. Od pierwszych lat XXI wieku do tej rodziny, wcześniej obejmującej tylko 4 rodzaje z Madagaskaru, włączono dwa rodzaje wcześniej zaliczane do portulakowatych. Klad bazalny rodziny w szerszym ujęciu stanowi rodzaj "Portulacaria" (obejmujący rośliny wyodrębniane dawniej w rodzaju "Ceraria"). Rodzaj "Calyptrotheca" jest siostrzany dla podrodziny "Didiereoideae". 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), rodzina "Didiereaceae" Drake.

</doc>
<doc id="1425639" url="https://pl.wikipedia.org/wiki?curid=1425639" title="Knieżyca porzeczkówka">
Knieżyca porzeczkówka

Knieżyca porzeczkówka ("Elasmucha ferrugata") – gatunek pluskwiaka z podrzędu różnoskrzydłych i rodziny puklicowatych. Zamieszkuje palearktyczną Eurazję od Półwyspu Iberyjskiego po Koreę i Rosyjski Daleki Wschód. Żeruje na drzewach, krzewach i krzewinkach liściastych.
Taksonomia.
Gatunek ten opisany został po raz pierwszy w 1787 roku przez Johana Christiana Fabriciusa. Jako miejsce typowe wskazano Szwecję. W 1834 roku Carl Wilhelm Hahn umieścił go w nowym rodzaju "Clinocoris", jednak owa nazwa rodzajowa okazała się być młodszym homonimem nazwy wprowadzonej w 1829 roku przez Carla Fredrika Falléna. W ważnym rodzaju "Elasmucha" umieścił go w 1864 roku przez Carl Stål, natomiast w 1909 roku George Willis Kirkaldy wyznaczył go gatunkiem typowym owego rodzaju.
Morfologia.
Pluskwiak o ciele długości od 6 do 9 mm, ubarwionym żółtobrązowo z odcieniem czerwonorudym o zmiennej intensywności oraz z czarniawymi głową, bocznymi wyrostkami przedplecza i okrągłą plamą pośrodku tarczki. Ponadto wierzch ciała oraz spód odwłoka pokrywają liczne czarne punkty, gęstsze i wyraźniejsze niż u ukrzeńców; niemal pozbawiony punktowania jest jednak wierzchołek tarczki. Kąty tylno-boczne (barkowe) przedplecza są silnie odstające i wydłużone w postaci ostrych wyrostków, co odróżnia ten gatunek od innych środkowoeuropejskich knieżyc. Ujścia gruczołów zapachowych na zapiersiu są krótsze i szersze niż u ukrzeńców, na wierzchołkach zaokrąglone. Odwłok ma listewkę brzeżną zazwyczaj dobrze od góry widoczną, ubarwioną w kontrastowe jasne i ciemne pasy. Kolcowaty wyrostek trzeciego segmentu odwłoka zwykle dochodzi do bioder środkowej pary.
Ekologia i występowanie.
Owad ten zasiedla lasy, zarośla, parki i ogrody, gdzie bytuje na drzewach i krzewach liściastych i iglastych oraz krzewinkach. Zarówno larwy jak i postacie dorosłe są fitofagami ssącymi, przy czym larwy początkowo ssą liście i młode pędy, natomiast późniejsze stadia i osobniki dorosłe preferują owoce. Do ich roślin pokarmowych należą borówka brusznica, borówka czarna, głogi, jeżyny, malina właściwa, porzeczka agrest, porzeczka czerwona, róże, wiciokrzew pospolity i śliwy.
Postacie dorosłe aktywne są od końca kwietnia lub maja do października i są stadium zimującym. Larwy obserwuje się od czerwca do sierpnia. Samica składa złoże liczące od 33 do 39 jaj. Może także złożyć drugie, a nawet trzecie złoże, m.in. jeśli pierwsze zostanie zniszczone. Samica wykazuje troskę macierzyńską o jaja, a także larwy do II wylinki. Zdarzają się także adopcje opuszczonych złoży jaj samic tego samego gatunku.
Gatunek palearktyczny. W Europie znany jest z Hiszpanii, Wielkiej Brytanii, Francji, Belgii, Holandii, Luksemburga, Niemiec, Szwajcarii, Austrii, Włoch, Danii, Szwecji, Norwegii, Finlandii, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Rumunii, Bułgarii, Słowenii, Chorwacji, Bośni i Hercegowiny, Albanii oraz europejskiej części Rosji. W Azji zamieszkuje Kazachstan, Syberię, Rosyjski Daleki Wschód, Mongolię, północne i południowo-zachodnie Chiny i Koreę. 

</doc>
<doc id="1425640" url="https://pl.wikipedia.org/wiki?curid=1425640" title="Eiji Ezaki">
Eiji Ezaki

 – japoński wrestler.
Jego trenerami byli Tarzan Goto i Rey Misterio Sr. Ezaki debiutował 5 maja 1991. 
W dniu 22 października 2001, podczas meczu z Mammoth Sasaki, doznał paraliżu dolnej części ciała po nieudanym Asai Moonsault.
Życie prywatne.
W 2004 roku, Eiji Ezaki rozwiódł się z żoną, która przejęła opiekę nad dwójką ich dzieci. 
Najbliższym przyjacielem wrestlera był Jushin Liger. Po tym, jak Ezaki odrzucił kontrakt z New Japan Pro Wrestling przez 9 lat nie rozmawiali ze sobą, aż do 22 kwietnia 2005 roku.

</doc>
<doc id="1425641" url="https://pl.wikipedia.org/wiki?curid=1425641" title="NTDTV">
NTDTV

New Tang Dynasty Television (NTDTV) – chińska niezależna stacja telewizja, nadająca z Nowego Jorku. Wśród jej pracowników jest wielu zwolenników ruchu religijnego Falun Gong, a na antenie są emitowane materiały prezentujące ruch w pozytywnym świetle. Stacja prezentuje krytyczne spojrzenie na Komunistyczną Partię Chin.
W sierpniu 2008 Eutelsat zawiesił transmisję stacji telewizyjnej przez satelitę W5. Według stacji NTDTV działanie Eutelsatu ma zabezpieczyć kontrakty operatora z chińskimi władzami. Wkrótce potem telewizja zaczęła nadawać przez satelitę ST-1 należącą do Singapore Telecom and Taiwan’s Chunghwa Telecom Company. W listopadzie 2009 miał miejsce kolejny incydent kiedy firma Google zablokowała kanał NTDTV w serwisie YouTube. Oficjalnie doszło do tego ze względu na złamanie przez telewizję warunków korzystania z serwisu, nieoficjalnie zaś wpływ na tę decyzję miały negocjacje jakie Google toczyło z chińskimi władzami.
Aktualnie stacja nadaje przez 4 satelity, kilkadziesiąt sieci kablowych na całym świecie oraz w Internecie.

</doc>
<doc id="1425644" url="https://pl.wikipedia.org/wiki?curid=1425644" title="Amalienau (Królewiec)">
Amalienau (Królewiec)

Amalienau – dawna dzielnica willowa w zachodniej części Królewca, obecnie wchodzi w skład administracyjnych dzielnic Kaliningradu Centralnyj Rajon (ru: Центральный район) i Oktjabrskij Rajon (ru: Октябрский район).
Wyodrębniona z obszaru Hufen w ciągu XIX w. Intensywnie rozbudowywana w początkach XX w. (m.in. według projektów Fritza Heitmanna, pełna zieleni, należy dziś do najlepiej zachowanych i interesujących części miasta. Rozciągała się od Lawsker Allee (obecnie ru: Prospekt Pobiedy - Проспект Победы) na południu do Hammerweg (obecnie Prospekt Mira - Проспект Мира) na północy. Przy Lawsker Alle wzniesiono katolicki kościół św. Wojciecha, czasem zalicza się do dzielnicy ewangelicki kościół Luizy, tu powstał nowy gmach Akademii Sztuk Pięknych (1916-1919, proj. Friedrich Lahrs, wystrój rzeźbiarski Stanislaus Cauer) (niekiedy zaliczany do dzielnicy Ratshof). Przy Prospekcie Mira, na terenie dawnego cmentarza, w latach 90. XX w. zbudowano ewangelicko-luterański kościół Zmartwychwstania.

</doc>
<doc id="1425649" url="https://pl.wikipedia.org/wiki?curid=1425649" title="4PL – Fourth Party Logistics">
4PL – Fourth Party Logistics



</doc>
<doc id="1425650" url="https://pl.wikipedia.org/wiki?curid=1425650" title="4PL">
4PL



</doc>
<doc id="1425651" url="https://pl.wikipedia.org/wiki?curid=1425651" title="New Tang Dynasty Television">
New Tang Dynasty Television



</doc>
<doc id="1425652" url="https://pl.wikipedia.org/wiki?curid=1425652" title="Łysa śpiewaczka">
Łysa śpiewaczka

Łysa śpiewaczka (fr. "La Cantatrice chauve") jest pierwszą sztuką teatralną napisaną przez Eugène’a Ionesco w 1949 roku. Premiera miała miejsce w Paryżu, w Théâtre des Noctambules, 11 maja 1950 roku, a opracował ją Nicolas Bataille. Tekst sztuki wydano po raz pierwszy w 1952 roku, nakładem Collège de Pataphysique.
Od 1957 roku "Łysą śpiewaczkę" zaczęto wystawiać w Théâtre de la Huchette. Jest ona jedną z najczęściej granych sztuk. W 1989 roku otrzymała francuską nagrodę teatralną – honorowego "Molière’a". "Łysa śpiewaczka" jest również najważniejszą sztuką teatru absurdu. Od daty jej inscenizacji liczy się początek tego nurtu w dramaturgii.
Geneza sztuki.
Ucząc się języka angielskiego, Eugène Ionesco (Rumun z pochodzenia, który osiadł i tworzył w Paryżu) korzystał z tzw. metody "Assimil". Uwagę jego przyciągnął nie tyle sam język obcy, co układ treści w podręczniku. Zdania następujące jedno po drugim nie miały ze sobą żadnego związku logicznego; pełne były sylogizmów (np. "Podłoga jest na dole, sufit jest na górze"), brzmiały absurdalnie. Ucznia rozśmieszyły i pojedyncze zdania, i całe dialogi proponowane w ćwiczeniach. Postanowił więc dla żartu napisać sztukę inspirowaną swym podręcznikiem. Pierwotnie tytuł brzmiał "Angielski miło, łatwo i przyjemnie" ("Anglais sans peine"). Jednak podczas prób aktor grający strażaka popełnił lapsus i zamiast powiedzieć "nauczycielka blondynka" powiedział "łysa śpiewaczka". Autorowi tekstu błąd tak się spodobał, że postanowił zmienić tytuł swej sztuki.
Perypetia.
W przypadku "Łysej śpiewaczki", podobnie jak w przypadku innych "sztuk" teatru absurdu, nie ma klasycznej i tradycyjnej perypetii, rozumianej jako ciąg logicznie ułożonych zdań przedstawiających jakiś wątek od jego początku aż po zakończenie. "Łysa śpiewaczka" łamie bowiem wszelkie zasady teatru charakterów i tzw. sztuki dobrze napisanej (fr. "pièce bien faite"). Sam autor umieścił w tytule sugestywną wskazówkę: antysztuka (fr. "anti-pièce"), chcąc zdystansować się od europejskiej tradycji teatralnej. "Łysa śpiewaczka" nie opowiada żadnej historii, nie ma w niej więc tradycyjnego trzystopniowego układu perypetii (tj. zawiązania konfliktu, jego kulminacji i zakończenia); "akcja" jest linearna, czyli nie ma w niej natężenia napięcia dramatycznego. Nie ma też bohaterów, gdyż występujące postacie – małżeństwa Martinów i Smithów (które należy określać raczej jako "aktanty", "grających"), to "antybohaterowie": istoty bez zindywidualizowanej tożsamości, bez celów życiowych, pozbawione marzeń, ale i trosk życia codziennego. Warto również zaznaczyć, że tytułowa postać – łysa śpiewaczka, nie występuje na scenie. Wspomina ją w rozmowie Strażak.
Język, jakim się posługują postacie, pozbawiony jest swej podstawowej funkcji: komunikacyjnej. Osoby wymieniają między sobą słowa, ale z owych "antydialogów" nic nie wynika. Nie ma porozumienia. I na tym zasadza się istota teatru absurdu: jest to dramat człowieka nie mogącego porozumieć się z drugim, człowieka niezrozumianego, samotnego, choć żyjącego w grupie, wyalienowanego.
Kolejnym odstępstwem od klasycznej perypetii jest pogwałcenie zasady prawdopodobieństwa i dobrego smaku.
Jako że "Łysa śpiewaczka" łamie wszelkie konwencje teatru klasycznego, wywodzącego się z tradycji greckiej, nie można jej interpretować przy użyciu tradycyjnych narzędzi (jak np. analiza psychologiczna postaci, analiza logiczna wątków i zdarzeń). Lepiej posłużyć się metodami, jakich dostarcza strukturalizm i wykorzystać np. model aktancjelowy.

</doc>
<doc id="1425653" url="https://pl.wikipedia.org/wiki?curid=1425653" title="Hufen (Królewiec)">
Hufen (Królewiec)

Hufen – dzielnica Królewca w zachodniej części miasta, obecnie wchodzi w skład administracyjnej dzielnicy Kaliningradu Centralnyj Rajon (ros. Центрапьный район).
Powstała na obszarze należącym od 1286 roku do Starego Miasta, około 1572 roku wzmiankowana jako (niem.) "die huben" (czasem nazwa polska "Włóki"). Dzieliła się na 3 części: Vorder-, Mittel- i Hinterhufen (licząc od śródmieścia). W XVIII wieku na tym terenie znajdowały się chłopskie zagrody, "żółta karczma" przy moście nad strumieniem i las. W XIX wieku zaczęły powstawać wille i ogrody, oraz teatr letni. Na skraju Mittelhufen założono park Luisenwahl, który w początkach stulecia był ulubionym miejscem odpoczynku Fryderyka Wilhelma III i królowej Luizy. Na początku XX wieku obok wzniesiono ewangelicki kościół Luizy. Pod koniec XIX wieku na Vorderhufen powstał park (Hufenpark) i w 1896 roku ogród zoologiczny, a później także skansen, w XX wieku przeniesiony do Olsztynka. W ciągu XIX wieku część dzielnicy otrzymała nazwę Amalienau. Główna ulica nosiła nazwę Hufenallee – obecnie Prospekt Mira (ros. Проспект Мира). W latach 1912–1913 nowe osiedle na Hufen zaprojektował Emil Reinhold Arndt. Na początku Hufenalleee w latach 1911-1912 wzniesiono Luisentheater (według projektu Wilhelma Kukucka), po zniszczeniach wojennych odbudowany w zmienionej formie, lecz nadal pełniący swe funkcje. Tu też znajduje się stadion sportowy klubu "Bałtika" (dawniej Walter-Simonplatz). Podczas działań wojennych w latach 1944–1945 zabudowa dzielnicy ucierpiała stosunkowo niewiele. Na jej terenie została zlokalizowana pierwsza radziecka komendantura wojskowa. Naprzeciw wejścia do zoo wznosi się Hotel Moskwa.

</doc>
<doc id="1425654" url="https://pl.wikipedia.org/wiki?curid=1425654" title="Kościół Zbawiciela w Poczdamie-Sacrowie">
Kościół Zbawiciela w Poczdamie-Sacrowie

Kościół Zbawiciela w Poczdamie-Sacrowie (niem. "Heilandskirche am Port von Sacrow" zwany także „Heilandskirche” lub „Sacrower Kirche”) – kościół ewangelicki nad brzegiem Haweli na terenie parku przy pałacu Sacrow w Poczdamie-Sacrowie. Zaprojektowany w połowie XIX wieku na podstawie wskazówek króla Fryderyk Wilhelma IV przez Ludwiga Persiusa w stylu arkadowym. Widziany z oddali kościół sprawia wrażenie statku zakotwiczonego przy brzegu.
W 1961, po wybudowaniu Muru Berlińskiego, kościół znalazł się na ziemi niczyjej. Wnętrza budowli zostały zdewastowane przez wschodnioniemiecką służbę graniczną, co stało się pretekstem do zamknięcia świątyni. Budowla niszczała pod wpływem warunków atmosferycznych. Odnowiony z zewnątrz w latach 1984–1985 z inicjatywy mieszkańców Berlina Zachodniego. W pełni odrestaurowany w latach 90. XX wieku.
Świątynia znajduje się na terenie parku krajobrazowego nad Hawelą (niem. "Havellenlandschaft") należącego do grupy pałaców i zespołów parkowych w Poczdamie i Berlinie wpisanych w 1990 na listę światowego dziedzictwa UNESCO.
Nazwa.
Zgodnie z zamierzeniami Persiusa, kościół miał nazywać się „statkiem” (niem. "Schiff"). Na pieczęci kościoła widnieje napis łaciński: "S(igillum) Ecclesiae sanctissimi Salvatoris in portu sacro", co w wolnym tłumaczeniu na jęz. polski brzmi: Pieczęć kościoła najświętszego Zbawiciela w świętym porcie. Przy czym „sacro” odnosić się może również do słowiańskiej nazwy miejscowości Sacrow – „za krowje” oznaczającej „za zaroślami”.
Historia.
Pierwszy kościół w Sacrowie.
Na temat pierwszego kościoła w Sacrowie niewiele wiadomo. Kamienna świątynia stała pośrodku miejscowości i najprawdopodobniej została zburzona podczas wojny trzydziestoletniej (1618-1648). Pierwsza wzmianka o niej pojawia się w 1661 roku, kiedy to proboszcz z Fahrland opiekował się również parafianami w Sacrowie.
Kościół z muru pruskiego.
W miejscu obecnego kościoła w 1694 wzniesiono świątynię z muru pruskiego, pod którą znajdowały się pozostałości sklepienia krypty poprzedniej budowli.
W latach 1774–1794 kościołem opiekował się pastor Johann Andreas Moritz z Fahrland, który prowadził dziennik, opisując życie mieszkańców Sacrowa oraz często zmieniających się właścicieli sacrowskiego folwarku. Opisy pastora wykorzystał Theodor Fontane w swoich "Wędrówkach przez Marchię Brandenburską" (niem. "Wanderungen durch die Mark Brandenburg"). Pastor Moritz tak pisał o parafii Sacrow: Po śmierci pastora Moritza parafia sacrowska została przyłączona w 1794 roku do kościoła św. Mikołaja (niem. "Nikolaikirche"), a następnie powróciła w 1808 roku do kościoła w Fahrland.
Kościół nie był używany od 1813 roku, a w 1822 roku grożący zawaleniem budynek zburzono. Wierni założyli nieopodal dom modlitewny, w którym odprawiano msze aż do wybudowania kościoła Zbawiciela w 1844 roku.
Kościół Zbawiciela.
Budowa.
Na przestrzeni wieków wieś Sacrow często zmieniała właścicieli. W październiku 1840 roku dobra sacrowskie nabył król pruski Fryderyk Wilhelm IV i przekazał Rządowi Królewskiemu w Poczdamie. Jeszcze przed zakupem król sporządził pierwsze szkice kościoła Zbawiciela. Idealnym miejscem na wzniesienie świątyni okazała się zatoka na Haweli, w której mieścił się port, gdzie w czasie burz i wiatrów chronili się okoliczni rybacy. Dla monarchy miejsce to miało charakter symboliczny – kościół jako forteca chroniąca przed burzami życia. Wskazuje na to łaciński tekst na pieczęci kościoła: 
Projekty króla zrealizował Ludwig Persius, nadworny architekt Fryderyka, wspomagany przez Ferdinanda von Arnima. Stojący na palach kościół sprawia wrażenie statku zakotwiczonego przy brzegu. Konstrukcja palowa z pni dębowych pochłonęła jedną trzecią kosztów budowy świątyni: 45.234 talary i 27 srebrnych groszy. Kościół został wzniesiony w przeciągu trzech lat (1841–1844) i poświęcony 21 lipca 1844 roku.
Teren wokół świątyni zaprojektował znany architekt krajobrazu Peter Joseph Lenné, który stworzył szerokie aleje spacerowe oraz osie widokowe w kierunku parku Glienicke, Babelsberg, Nowego Ogrodu oraz miasta Poczdam.
Kościół w Sacrowie pozostawał samodzielną parafią przez cztery lata, po czym pieczę nad nim sprawował Fryderyk. W 1859 roku kościół został przyłączony do parafii w Bornstedt. W 1870 sacrowski kościół farny połączono z parafią Klein Glienicke (później z Neubabelsberg), kościołem św. Piotra i Pawła w Nikolskoje oraz z miejscowością Stolpe (obecnie Berlin-Wannsee).
Okres NRD.
Wybudowanie Muru Berlińskiego w 1961 roku doprowadziło do znacznych zniszczeń elewacji oraz wnętrz kościoła. Umocnienia graniczne pomiędzy Niemiecką Republiką Demokratyczną a Berlinem Zachodnim przebiegały przez środek terenu kościelnego. Kampanila stała się częścią muru: po jej obydwu stronach dołączono ogromne betonowe płyty. Sama świątynia znalazła się na ziemi niczyjej. Pomimo tego w kościele odprawiano regularne nabożeństwa aż do świąt Bożego Narodzenia w 1961 roku. Wkrótce potem wnętrza budowli zostały zdewastowane przez wschodnioniemiecką służbę graniczną, co stało się pretekstem do jego zamknięcia.
Nieużywana świątynia niszczała. Szkody powstałe w wyniku działań atmosferycznych nie były naprawiane. W latach 80. XX wieku mieszkańcy Berlina Zachodniego pod przywództwem ówczesnego burmistrza Richarda von Weizsäckera wystąpili z inicjatywą remontu budowli. Po długich negocjacjach z rządem NRD, otrzymano w końcu zezwolenie na przeprowadzenie prac i kościół został odnowiony z zewnątrz (1984–85). Jednakże środki pieniężne przekazane przez fundację "Tagesspiegel" oraz przez senat Berlina Zachodniego nie dotarły do poczdamskich wykonawców.
Ponownie msze zaczęto odprawiać po upadku muru – pierwsze nabożeństwo miało miejsce w wigilię w 1989 roku. Wnętrza kościoła odnowiono w latach 1993–1995 na podstawie zachowanych szkiców i czarno-białych fotografii. Z uwagi na brak przedstawień oryginałów, nie wszystkie detale zostały wiernie odtworzone, np. konsole, na których stoją figury apostołów (ich pierwotnej kolejności również nie można było ustalić).
Park Lennégo został doszczętnie zniszczony – urządzono tu garaże, pomieszczenia dla psów granicznych oraz ścieżkę dla treningu psów celnych. Odtworzenie parku ruszyło dopiero po 1994 roku.
Po rozwiązaniu parafii w 1977 roku kościół należy do poczdamskiej gminy Kościoła Zielonoświątkowców. Regularne nabożeństwa odprawiane są od 1995 roku.
Architektura.
Architektura zewnętrzna.
Architektura kościoła reprezentuje styl arkadowy. Wzorowana jest na wczesnochrześcijańskich świątyniach rzymskich. Budowla charakteryzuje się płaską konstrukcją dachową. Korpus kościoła (9 m wysokości, 18 m długosci, 8 m szerokości) z absydą w części wschodniej otaczają zadaszone arkady. Nadaje to budowli kształt trójnawowej bazyliki. Kolumnada spoczywa na półkolistym fundamencie wcinającym się w Hawelę, co sprawia, że patrząc od strony rzeki lub z przeciwległego brzegu, kościół wygląda jak statek. Dzwonnica jawi się z daleka jak komin parowca.
Kanelowane kolumny zamiast głowic wieńczą cynkowe antemiony. Z przodu porządek kolumn zaburzają dwa szerokie filary z piaskowca pokryte cytatami z Biblii, Ewangelii św. Jana oraz z trzynastego rozdziału Pierwszego Listu do Koryntian.
W górnej części korpusu znajdują się łukowate okna, a w szczycie zachodnim rozeta. Brązowawą cegłę ścian zewnętrznych przecinają poziome pasy z glazurowanych na niebiesko płytek w żółte geometryczne wzory. Płaski dach nawiązuje do świątyń greckiej i wczesnochrześcijańskich. Szczyt dachu zdobi cynkowy krzyż.
Kampanila.
Na krótszym z boków prostokątnego placu z eksedrą stoi 20 metrowa kampanila. Ściany wieży powielają wzór i kolorystykę ścian kościoła. Pierwsze piętro zdobi jedno wydłużone, półokrągłe okno, kolejne dwa piętra mają po trzy okna. Całość wieńczy belweder pokryty płaskim dachem namiotowym, na którym umieszczono kulę z krzyżem.
Dzwonnica ma jeden brązowy dzwon, odlany najprawdopodobniej w 1406, który służyć miał w dawnym sacrowskim kościele z muru pruskiego. Drugi dzwon został przetopiony na broń w 1917. Jego następcę spotkał ten sam los w 1944.
Eksperyment fizyczny.
W sierpniu 1897 roku dzwonnica posłużyła fizykom Adolfowi Slabemu i Georgowi von Arco do prób z falami radiowymi techniką Marconiego. Patronat nad pracami Slabego objął sam cesarz Wilhelm II. Na wieży zamontowano antenę do telegrafii bezprzewodowej, która z sukcesem przesłała sygnał na odległość 1.6 km, do położonej na drugim brzegu jeziora Jungfern stacji żeglarskiej "Kongsnaes". Wydarzenie to upamiętnia tablica z 1928 nad drzwiami wejściowymi, wykonana przez Hermanna Hosaeusa. Pośrodku tablicy z zielonego dolomitu umieszczono postać Atlasa dźwigającego kulę ziemską otoczoną przez błyskawice. Obok widnieje napis: 
Architektura wnętrza.
Nad skromnym wnętrzem kościoła dominuje fresk w absydzie autorstwa Adolpha Eybla na podstawie projektu jednego z najznamienitszych malarzy niemieckiego romantyzmu Carla Josepha Begasa (1845). Wykonany w stylu bizantyjskim ukazuje Chrystusa zasiadającego na tronie z Księgą Życia w otoczeniu ewangelistów: Łukasza, Mateusza, Jana i Marka przedstawionych z symbolami: bykiem, aniołem, orłem i lwem. Nad ich głowami unoszą się postaci aniołów. Na szczycie półkuli znajduje się gołębica, symbol Ducha Świętego.
Oryginalny ołtarz z drewna cedrowego został zniszczony w 1961. Jego rekonstrukcja nie była możliwa z uwagi na brakującą dokumentację. Kościół otrzymał nowy stół ołtarzowy utrzymany w stylistyce dawnego ołtarza.
Indywidualne pola sufitu kasetonowego pokryte są niebieską tkaniną pomalowaną w jasnożółte gwiazdy. Pomiędzy oknami znajdują się konsole, na których stoją rzeźby dwunastu apostołów dłuta Jakoba Albertego. Figury z drewna lipowego, powstałe w latach 1840-1844, wzorowane są na pracach Petera Vischera starszego dla grobu Sebalda w kościele św. Sebalda w Norymberdze (ok. 1500) oraz Christiana Daniela Taucha dla katedry berlińskiej.
Organy.
Jedyne wejście do kościoła znajduje się po stronie zachodniej. Obok mieści się mała zakrystia oraz schody na emporę organową. Pierwotne organy o pięciu rejestrach zbudował poczdamski mistrz Gottlieb Heise w 1844. W 1907 Alexander Alexander Schuke dodał większe piszczałki 8’. Instrument obejmował wtedy sześć manuałów oraz jeden rejestr pedałowy. W 1961 organy zostały zniszczone. Nowy instrument, zamówiony w warsztacie "Wegscheider", miał zostać zamontowany na początku 2009. Organy mają mieć dwa manuały, jeden pedał oraz siedemnaście rejestrów.

</doc>
<doc id="1425655" url="https://pl.wikipedia.org/wiki?curid=1425655" title="Szkoły baletowe">
Szkoły baletowe



</doc>
<doc id="1425659" url="https://pl.wikipedia.org/wiki?curid=1425659" title="Kuciste">
Kuciste



</doc>
<doc id="1425660" url="https://pl.wikipedia.org/wiki?curid=1425660" title="Georg Marco">
Georg Marco

Georg Marco (ur. 29 listopada 1863 w Czerniowcach, zm. 29 sierpnia 1923 w Wiedniu) – austriacki mistrz i publicysta szachowy przełomu stuleci.
Kariera szachowa.
Początkowo gracz kafejek szachowych, a następnie uczestnik turniejów międzynarodowych. Zwycięzca turnieju w Wiedniu w 1895, zajmował również drugie (Londyn 1899, Moskwa 1907) i trzecie (Wiedeń 1897 i 1904, Sztokholm 1912) miejsca. Poniżej wyniki w meczach:
Grę Marco charakteryzował solidny styl gry, stąd częste w jego partiach remisy. W swoich najlepszych latach mieścił się w pierwszej dziesiątce szachistów na świecie (według rankingu Chessmetrics najlepsze miejsce – ósme – zajmował 1 lipca 1906). Współredaktor "Wiener Schachzeitung" w latach 1898 - 1914,
autor licznych ksiąg turniejowych, współautor wydawnictwa "Meister des Problems" (Wiedeń 1924).

</doc>
<doc id="1425662" url="https://pl.wikipedia.org/wiki?curid=1425662" title="Cierpigórz (przystanek kolejowy)">
Cierpigórz (przystanek kolejowy)

Cierpigórz – przystanek na linii kolejowej Siedlce – Czeremcha, położony w Cierpigórzu, w województwie mazowieckim, w Polsce. Leży pomiędzy Cierpigórzem a Zawadami.
W roku 2017 przystanek obsługiwał 0–9 pasażerów na dobę. Pomieszczenie dla pasażerów stanowi stara drewniana szopa.

</doc>
<doc id="1425665" url="https://pl.wikipedia.org/wiki?curid=1425665" title="Najazd szwedzki">
Najazd szwedzki



</doc>
<doc id="1425667" url="https://pl.wikipedia.org/wiki?curid=1425667" title="Muzeum Bursztynu">
Muzeum Bursztynu



</doc>
<doc id="1425676" url="https://pl.wikipedia.org/wiki?curid=1425676" title="Valdemoro">
Valdemoro

Valdemoro – miasto położone ok. 27 km na południe od Madrytu. Obecnie jest jednym z najszybciej rozwijających się miast w Regionie Autonomicznym w Madrycie w Hiszpanii. Miasto jest bardzo dobrze skomunikowane ze stolicą, do którego prowadzi autostrada A-4. W mieście znajduje się stacja linii kolei regionalnej Cercanías Madrid. W mieście ulokowanych jest wiele krajowych i międzynarodowych przedsiębiorstw oraz firm m.in. El Corte Inglés. Znajdują się tutaj koszary Straży Obywatelskiej oraz znajduje się tu "Colegio de Guardias Jóvenes Duque de Ahumada" - dom otwarty dla dzieci oraz sierot poległych gwardzistów. Głównym centrum kultury w Valdemoro jest Centro Cultural Juan Prado. Centro obejmuje salę wystaw, bibliotekę, Teatr Miejski Juan Prado oraz biura Departamentu Kultury, Turystyki i Dziedzictwa Kulturowego.

</doc>
<doc id="1425677" url="https://pl.wikipedia.org/wiki?curid=1425677" title="Sandia">
Sandia



</doc>
<doc id="1425678" url="https://pl.wikipedia.org/wiki?curid=1425678" title="Arachis hypogaea">
Arachis hypogaea



</doc>
<doc id="1425683" url="https://pl.wikipedia.org/wiki?curid=1425683" title="(Get A) Grip (On Yourself)">
(Get A) Grip (On Yourself)

(Get A) Grip (On Yourself) – pierwszy singel wydany pod szyldem The Stranglers w 1977 roku. Utwory na nim zawarte pochodzą z płyty Rattus Norvegicus. Zostały wydane na krążku winylowym o wielkości 7". Singel osiągnął wysokie jak na debiut 44. miejsce na UK Singles Chart, brytyjskiej liście najlepiej sprzedawanych singli.

</doc>
<doc id="1425686" url="https://pl.wikipedia.org/wiki?curid=1425686" title="Magdalena Dandourian">
Magdalena Dandourian

Magdalena Dandourian (ur. 12 października 1971 w Grudziądzu) – polska aktorka, kierownik produkcji telewizyjnej, producentka, reżyser, autorka scenariuszy telewizyjnych. Jest absolwentką prywatnej Szkoły Aktorskiej i Telewizyjnej SPOT w Krakowie. Obecnie redaktor naczelna magazynu „Life and More”.

</doc>
<doc id="1425687" url="https://pl.wikipedia.org/wiki?curid=1425687" title="Mistrzostwa Polski w petanque">
Mistrzostwa Polski w petanque



</doc>
<doc id="1425689" url="https://pl.wikipedia.org/wiki?curid=1425689" title="Changelog">
Changelog

Changelog (ang. "change" – zmiana; "log" – zapis) – dziennik lub inna forma zapisu wszelkich zmian dokonywanych w projekcie strony internetowej lub aplikacji komputerowych. Changelog opisuje wykryte i naprawione bugi (błędy) lub udostępnienie nowych funkcji.
Często autorzy modyfikacji oprogramowania rozpowszechnianego jako tzw. Open Source dołączają listę zmian przez nich wprowadzonych, by ułatwić prace kolejnym programistom.
Projekty wiki mają wbudowany system "changelog" dla haseł – tak zwaną "historię edycji" umożliwiającą przeglądanie wcześniejszych wersji strony i zmian wprowadzanych przez autorów.

</doc>
<doc id="1425690" url="https://pl.wikipedia.org/wiki?curid=1425690" title="Czara głosowa">
Czara głosowa



</doc>
<doc id="1425692" url="https://pl.wikipedia.org/wiki?curid=1425692" title="Liberation (fonty)">
Liberation (fonty)

Liberation – rodzina fontów TrueType dostępnych na licencji SIL Open Font License 1.1 (starsze wersje podlegają licencji GPL), stworzona jako alternatywa dla komercyjnych fontów Arial, Times New Roman i Courier New.
Historia.
Czcionki stworzył Steve Matteson z Ascender Corp. początkowo jako Ascender Sans i Ascender Serif. Firma Red Hat Inc. zakupiła licencję na wariant zawierający krój stały i opublikowała go na licencji open-source pod nazwą Liberation.
Fonty te opracowane zostały w dwóch etapach. Początkowo udostępniona została wersja zawierająca pełny zestaw glifów bez hintingu, następnie – na początku 2008 roku – wersja z hintingiem.
Alternatywne wersje.
System operacyjny Fedora 9 zawiera zmodyfikowaną wersję czcionek z rodziny Liberation. Zmiany dotyczą m.in. przekreślenia zera.
Charakterystyka.
Liberation zostało opracowane w celu zastąpienia popularnych czcionek darmowymi, nieobwarowanymi płatną licencją odpowiednikami.
W przeciwieństwie do fontów DejaVu, Liberation Sans, Serif i Mono są kompatybilne pod względem wymiaru ze swoimi pierwowzorami, pozwalając na zachowanie do pewnego stopnia układu strony WWW czy dokumentu przy konieczności zmiany czcionki.
Liberation Sans.
Rodzina Liberation Sans zbliżona jest do fontu Arial.
Liberation Serif.
Rodzina Liberation Serif zbliżona jest do fontu Times New Roman.
Liberation Mono.
Rodzina Liberation Mono zbliżona jest do fontu Courier New.

</doc>
<doc id="1425698" url="https://pl.wikipedia.org/wiki?curid=1425698" title="IO 2008">
IO 2008



</doc>
<doc id="1425702" url="https://pl.wikipedia.org/wiki?curid=1425702" title="Ostronos meksykański">
Ostronos meksykański



</doc>
<doc id="1425704" url="https://pl.wikipedia.org/wiki?curid=1425704" title="Włocławek Wąskotorowy">
Włocławek Wąskotorowy

Włocławek Wąskotorowy – nieistniejąca już stacja kolejowa, znajdująca się niegdyś nieopodal normalnotorowej stacji Włocławek.
Historia.
Kolej wąskotorowa we Włocławku zawdzięczała swoje istnienie wybudowaniu nowoczesnej cukrowni w Brześciu Kujawskim (w 1894 roku). Linię z Brześcia, o szerokości toru 750 mm, doprowadzono do Włocławka pod koniec 1907 lub 1908 roku.
W 1936 r. wybudowano nowy dworzec, budynek zachował się do dnia dzisiejszego. Zachowała się również parowozownia (obecnie znajduje się na terenie punktu skupu złomu) .
Wąskotorówka kolidowała z planowanymi inwestycjami drogowymi, w związku z tym w kwietniu 1978 r. zadecydowano o jej likwidacji. Oprócz względów merytorycznych na decyzję mogła wpłynąć również niechęć władz Włocławka do parowozów, uważanych wówczas za anachronizm. Ostatnim dniem kursowania pociągów był 21 kwietnia 1978 r., 22 kwietnia ewakuowano wagony i zerwano tory w okolicach dzisiejszego wiaduktu, którym przebiega ulica Wronia. Ciąg dalszy rozbiórki infrastruktury miał miejsce później, na mocy decyzji Ministra Komunikacji z 4 sierpnia 1978 r. 
W okresie powojennym czas podróży wąskotorówką z Włocławka do Brześcia Kujawskiego wynosił 50-60 minut. Przystanki po drodze: Falbanka, Milencin (Mielęcin), Michelin, Nowa Wieś Dw., Smólsk, Popowiczki, Pikutkowo, Stary Brześć.
Połączenia.
Ze stacji można było dojechać (bez przesiadek) do węzłów kolejowych:

</doc>
<doc id="1425706" url="https://pl.wikipedia.org/wiki?curid=1425706" title="Realizator dźwięku">
Realizator dźwięku

Realizator dźwięku – osoba zajmująca się realizacją strony elektroakustycznej lub postprodukcją przedsięwzięcia związanego z dźwiękiem, zapewniająca właściwe jego parametry techniczne i estetyczne, czyli np. miksowaniem dźwięków w całość, nagrywaniem, obróbką i rekonstrukcją dźwięku, masteringiem, montażem, nagłaśnianiem itp.
Realizator dźwięku pracuje na urządzeniach takich jak stół mikserski, komputer wyposażony w system nieliniowego montażu (ang. DAW), korektory, procesory sygnałowe itp. Jest odpowiedzialny za podłączenie różnych przetworników elektroakustycznych oraz sprzętu elektronicznego (nagrywającego lub nagłaśniającego), aby ze sobą współpracowały.
Inne stosowane potocznie terminy w odniesieniu do realizatorów nagłośnień to „akustyk” i „nagłaśniacz”.
Zawody pokrewne.
Zawód pokrewny z reżyserem dźwięku, lecz niewymagający tak kompleksowej wiedzy z zakresu teorii muzyki, czytania partytur, instrumentoznawstwa i akustyki. Współcześnie, przy sesjach muzyki pop, najczęściej funkcję nadzoru merytorycznego reżysera dźwięku pełni producent muzyczny, a technicznego właśnie realizator dźwięku.
Realizatorzy dźwięku najczęściej pracują w studiach nagrań, radio, telewizji, teatrze i na estradzie. Obecnie w związku z powszechną dostępnością komputerów funkcję tę podczas sesji nagraniowych (zwłaszcza niskobudżetowych) często wykonują producenci muzyczni i sami muzycy. Również odwrotnie – realizatorzy dźwięku czasem stają się producentami.
Zawód polegający na nagrywaniu dźwięku na planie filmowym lub pracy z kamerą telewizyjną (ang. ENG) to dźwiękowiec.

</doc>
<doc id="1425709" url="https://pl.wikipedia.org/wiki?curid=1425709" title="Trident C-4">
Trident C-4



</doc>
<doc id="1425710" url="https://pl.wikipedia.org/wiki?curid=1425710" title="Warsztaty Remontowe Środków Pływających Głównego Portu Marynarki Wojennej">
Warsztaty Remontowe Środków Pływających Głównego Portu Marynarki Wojennej



</doc>
<doc id="1425711" url="https://pl.wikipedia.org/wiki?curid=1425711" title="Stocznia Marynarki Wojennej im. Dąbrowszczaków">
Stocznia Marynarki Wojennej im. Dąbrowszczaków



</doc>
<doc id="1425712" url="https://pl.wikipedia.org/wiki?curid=1425712" title="Jan Rymorz">
Jan Rymorz

Jan Rymorz (ur. 25 grudnia 1850 w Godziszowie, zm. 24 marca 1881 w Cieszynie) – polski lekarz i działacz społeczny.
Życiorys.
Syn Pawła i Anny z Borutów. Ukończył szkołę powszechną w Goleszowie i następnie rozpoczął naukę w gimnazjum ewangelickiego w Cieszynie. Założył tam m.in. polską bilioteczkę uczniowską. W 1871 zdał maturę. Później studiował medycynę – najpierw w latach 1871–1873 na Uniwersytecie Jagiellońskim, później w latach 1873–1876 na Uniwersytecie Wiedeńskim. Po dwuletniej praktyce w Wiedniu zdecydował się w 1878 osiąść w Cieszynie.
Był członkiem Czytelni Ludowej i Towarzystwa Pomocy Naukowej. Prowadził działalność na rzecz ubogich mieszkańców Śląska Cieszyńskiego. Zmarł na tyfus plamisty. Tej choroby nabawił się, zastępując na ochotnika lekarza więziennego, który wcześniej padł ofiarą epidemii, mającej miejsce w cieszyńskim więzieniu.

</doc>
<doc id="1425713" url="https://pl.wikipedia.org/wiki?curid=1425713" title="Warsztaty Portowe Marynarki Wojennej">
Warsztaty Portowe Marynarki Wojennej



</doc>
<doc id="1425719" url="https://pl.wikipedia.org/wiki?curid=1425719" title="AZCA">
AZCA

AZCA ("Asociación Mixta de Compensación de la Manzana A de la Zona Comercial de la Avenida del Generalísimo")– finansowa dzielnica i Central Business District w centrum Madrytu pomiędzy ulicami Raimundo Fernández Villaverde, Orense, General Perón i Paseo de la Castellana. Dzielnica ta nazywana jest przez Hiszpanów hiszpańskim Manhattanem ze względu na dominację nowoczesnej architektury oraz obecność kilku emblematycznych dla Madrytu wieżowców.
Plany budowy "AZCA" sięgają aż do 1946, kiedy to został zatwierdzony plan generalny rozwoju urbanistycznego Madrytu (hiszp. "Plan General de Ordenación Urbana de Madrid"). Celem tego planu było stworzenie wysokich bloków i wieżowców z nowoczesnymi budynkami biurowymi z rozbudowaną siecią metra i kolei podmiejskiej, związanej z ekspansją terytorialną Madrytu. W planach było także stworzenie ogrodu botanicznego oraz biblioteki, plany te jednak nie zostały zrealizowane.
Budowa obiektów rozpoczęła się w 1970 mimo wielu opóźnień.
Niektóre z wieżowców:
Dalej na północ, w pobliżu dworca Madryt Chamartín, na Plaza de Castilla, dwa pochyłe biurowce tworzą tzw. "Puerta de Europa" (Bramę Europy). 
W 2007 rozpoczęła się budowa nowych wieżowców, te zaś budowane są dalej w kierunku na północ wzdłuż Paseo de la Castellana.

</doc>
<doc id="1425720" url="https://pl.wikipedia.org/wiki?curid=1425720" title="Jan Milikowski">
Jan Milikowski

Jan Milikowski (ur. 1781 w Oldrzychowicach, zm. 16 sierpnia 1866 we Lwowie – polski księgarz, członek Wydziału Towarzystwa Gimnastycznego „Sokół” we Lwowie w 1867 roku.
Potomek chłopskiej rodziny. Ukończył gimnazjum w Podolińcu i w Bratysławie. Później pracował jako nauczyciel w szkole ewangelickiej w Końskiej. W 1803 osiadł we Lwowie, gdzie znalazł zatrudnienie w księgarni Karola Gottlieba Pfaiffa. W 1822 z Ignacym Kühnem otworzył własną firmę „Kühn i Milikowski”. Po śmierci wspólnika w 1835 został jedynym właścicielem.
Milikowski otworzył filie w Tarnowie i Stanisławowie. Próbował też w Kijowie, ale nie otrzymał zgody austriackich władz.
Utrzymywał kontakty z polską emigracją, sam jeździł do Paryża. Jako pierwszy księgarz zaoferował Adamowi Mickiewiczowi wydanie "Pana Tadeusza". Pomysł jednak nie doczekał się realizacji. W 1849 przekazał prowadzenie księgarni swoim synom Janowi i Edmundowi. W 1868 Edmund odsprzedał filię w Tarnowie Wilhelmowi Gaździe.
Milikowski utrzymywał związki ze Śląskiem Cieszyńskim. Obdarowywał swoimi książkami m.in. bibliotekę gimnazjum ewangelickiego i Czytelni Ludowej w Cieszynie. U niego pracowali m.in. pochodzący ze Śląska Cieszyńskiego bracia Jan i Paweł Jeleń oraz Jan Andrzej Pelar.Został pochowany na cmentarzu Łyczakowskim.

</doc>
<doc id="1425721" url="https://pl.wikipedia.org/wiki?curid=1425721" title="Ferdinand Domela Nieuwenhuis">
Ferdinand Domela Nieuwenhuis

Ferdinand Domela Nieuwenhuis (ur. 31 grudnia 1846 w Amsterdamie, zm. 18 listopada 1919 w Hilversum) – holenderski socjalista, parlamentarzysta i działacz anarchistyczny.
Życiorys.
Domela Nieuwenhuis skończył studia teologiczne; był ewangelicko-luterańskim pastorem w różnych miastach. W miarę upływu czasu stawał się ateistą, w końcu porzucił pracę pastora i zaangażował się w ruch socjalistyczny.
W 1881 r. został liderem Ligi Socjaldemokratycznej (, SDB), organizacji socjalistycznej składającej się z różnych lokalnych ruchów. W 1887 r. Domela Nieuwenhuis został skazany na rok więzienia za obrazę majestatu w artykule prasowym (choć nie jest pewne, czy rzeczywiście był jego autorem).
W 1888 r. został wybrany do holenderskiego parlamentu, jako pierwszy poseł socjalistyczny. Zasiadał w parlamencie do 1891 r., kiedy zrezygnował z udziału w wyborach, rozczarowany parlamentaryzmem.
Od tego czasu zaczął skłaniać się ku anarchizmowi. Pociągnął za sobą część SDB, podczas gdy reszta w 1894 r. utworzyła nowe ugrupowanie, Socjaldemokratyczną Partię Robotniczą (). W tym samym roku SDB została zdelegalizowana.
Domela Nieuwenhuis był zwolennikiem anarchokomunizmu, z jego inicjatywy większość holenderskich anarchistów poparła ten nurt anarchizmu.
Był głównym organizatorem międzynarodowego kongresu antymilitarystycznego w Amsterdamie, w 1904 r., na którym powołano do życia Międzynarodowe Stowarzyszenie Antymilitarystyczne (Association Internationale Antimilitariste), w którym czołową rolę odgrywali rewolucyjni syndykaliści. W kwestii stosunku do I wojny światowej, która podzieliła międzynarodowy ruch anarchistyczny, Nieuwenhuis opowiedział się zdecydowanie przeciwko wojnie (razem m.in. z Errico Malatestą, Emmą Goldman, Aleksandrem Berkmanem, Rudolfem Rockerem).
Zajmował się działalnością publicystyczną i społeczną, uczestniczył w innych kongresach anarchistycznych. Zmarł 18 listopada 1919 r.

</doc>
<doc id="1425724" url="https://pl.wikipedia.org/wiki?curid=1425724" title="Przewód śródchłonki">
Przewód śródchłonki

Przewód śródchłonki ("ductus endolymphaticus") – stanowi część błędnika błoniastego. Jest to wąski kanał długości 7-9 milimetrów odchodzący od woreczka. Po drodze przyjmuje drobny przewód, który łączy go z łagiewką. Biegnie w kostnym kanaliku zwanym wodociągiem przedsionka. Wychodzi on z części skalistej kości skroniowej na tylną powierzchnię piramidy przez otwór zewnętrzny wodociągu przedsionka (łac. "apertura externa aqueductus vestibuli"). Leży tam w przestrzeni zewnątrzoponowej. Jego koniec rozszerza się tworząc worek śródchłonki (łac. "saccus endolymphaticus").

</doc>
<doc id="1425726" url="https://pl.wikipedia.org/wiki?curid=1425726" title="Krystyna Magdalena">
Krystyna Magdalena

Krystyna Magdalena Wittelsbach (ur. 17 maja 1616, zm. 4 sierpnia 1662) – księżniczka Palatynatu-Zweibrücken-Kleeburg, margrabina badeńska na Durlach.
Najstarsza córką księcia Jana Kazimierza Wittelsbacha księcia Palatynatu—Zweibrücken-Kleeburg i Katarzyny córki króla Szwecji Karola IX.
30 listopada 1642 poślubiła Fryderyka VI, margrabiego badeńskiego na Durlach. Z tego małżeństwa pochodzili:

</doc>
<doc id="1425727" url="https://pl.wikipedia.org/wiki?curid=1425727" title="Jerzy Lanc">
Jerzy Lanc

Jerzy Lanc (ur. 21 września 1901 w Kostkowicach, zm. 1 marca 1932 w Łęgu k. Piasutna) – polski nauczyciel.
Życiorys.
Urodził się w ewangelickiej rodzinie w miejscowości Kostkowice na Śląsku Cieszyńskim, jako szóste z dwanaściorga dzieci jakie posiadali Jerzy Lanc senior (1864–1927) i jego żona Ewa Lanc z Kowalów (1870–1929). Był żonaty z Anną Ernestyną (ur. 1900), z domu Funda, z którą miał dwóch synów: Bogusława (1929–2002) i Jerzego juniora (ur. 1932), który urodził się już po śmierci ojca.
W 1920 ukończył seminarium nauczycielskie w Cieszynie i zaczął uczyć w Szkole Podstawowej w Rudzicy, w powiecie bielskim. W 1922 został kierownikiem szkoły powszechnej w Szklarce Śląskiej w Wielkopolsce. Do pracy w ówczesnym powiecie odolanowskim namawiał go brat cioteczny Jan Cieńciała, który był tam inspektorem szkolnym. Lanc zaczął prowadzić tam działalność społeczną i kulturalną. Organizował kursy języka polskiego, geografii i historii Polski. W Szklarce założył Kółko Rolnicze, Klub Piłki Nożnej (26 kwietnia 1925), Oddział Przysposobienia Wojskowego i Wychowania Fizycznego oraz Spółkę Rolną (23 lutego 1925). 
W lutym 1931 wyjechał do Piasutna w Prusach Wschodnich, gdzie zorganizował jedyną w okresie międzywojennym polską szkołę na Mazurach, która została otwarta 13 kwietnia 1931 jako Polsko-Ewangelicka Szkoła w Piasutnie-Łęgu. Od początku był brutalnie zwalczany przez Niemców (napaści, prowokacje, donosy, oskarżenia).
Jerzy Lanc zmarł w niewyjaśnionych okolicznościach, znaleziono go martwego we własnym pokoju. Według pierwszej diagnozy postawionej przez niemieckiego lekarza zmarł na zapalenie płuc. Sekcja zwłok wykazała, że zmarł w wyniku zatrucia czadem. Ówczesna opinia polska podejrzewała stronę niemiecką o skryte morderstwo popełnione na Lancu, nauczycielu jedynej polskiej szkoły na Mazurach.
Pogrzeb Jerzego Lanca odbył się 8 marca 1932. Został pochowany na ewangelickim cmentarzu w Szklarce Śląskiej.
Sprawa Lanca była głośna w Polsce lat 30., zwłaszcza po tym jak Melchior Wańkowicz przedstawił jego postać i okoliczności śmierci w książce "Na tropach Smętka".
Upamiętnienie.
Jego imieniem nazwano ulice w Olsztynie, Szczytnie, Kętrzynie, Świętajnie oraz w miejscowości Sośnie (wylot w kierunku Szklarki Śląskiej).
26 kwietnia 2010 Rada Powiatu w Szczytnie podjęła uchwałę o nadaniu filii Środowiskowego Domu Samopomocy w Piasutnie imienia Jerzego Lanca (tablicę pamiątkową odsłonięto 25 września 2010).
22 maja 2012 w Szklarce Śląskiej na szkole, w której uczył Jerzy Lanc, została również odsłonięta tablica pamiątkowa. 
W 2019 staraniem Nadleśnictwa Spychowo przed leśniczówką Leśnictwa Strużki (budynkiem dawnej szkoły) został umieszczony kamień z pamiątkowym napisem: „W tym domu uczył i zmarł 1931–1932 Jerzy Lanc”.

</doc>
<doc id="1425728" url="https://pl.wikipedia.org/wiki?curid=1425728" title="Wsiewołodko">
Wsiewołodko

Wsiewołodko (zm. 1 lutego 1142) – książę grodzieński od 1127 z dynastii Rurykowiczów.
Był synem Dawida, księcia włodzimiersko-wołyńskiego. W 1116 poślubił Agafię, córkę Włodzimierza II Monomacha, wielkiego księcia kijowskiego. Z tego małżeństwa pochodzili:

</doc>
<doc id="1425730" url="https://pl.wikipedia.org/wiki?curid=1425730" title="Rayman Raving Rabbids TV Party">
Rayman Raving Rabbids TV Party

Rayman Raving Rabbids TV Party – trzecia gra z serii o Szalonych Kórlikach i równocześnie ostatnia część, w której wykorzystano postać Raymana. Gra została stworzona i wydana przez francuską firmę UbiSoft, jako ostatnia część z trylogii. "Rayman RR TV Party" to jedyna gra w serii, w której do mini-gier wykorzystano Wii Balance Board.
Fabuła.
Gra zaczyna się pogonią Raymana i Kórlików. Kiedy Rayman dobiega do swojego domu, Kórliki zostają sposobem przeniesione przez piorun do anteny satelitarnej na dachu domu Raymana, a stamtąd do jego telewizora. W telewizji zmieniono ich styl z 3D na 2D, i od tego momentu zaczynają uprzykrzać życie głównemu bohaterowi - bawią się dźwiękiem, przełączają mu programy, włączają i wyłączają odbiornik w środku nocy. Raymanowi dodatkowo utrudnia wszystko fakt, że nawet wyciągnięcie wtyczki od kontaktu nic nie pomaga. Od tego momentu główny bohater będzie próbował pozbyć się naprzykrzających się Kórlików na różne sposoby, jednak żaden nie okazuje się wystarczająco dobry.
Rozgrywka.
Prócz cutscenek, gracz nie ma okazji zobaczyć postaci Raymana, całość opiera się wyłącznie na Kórlikach. Oprócz wykorzystania Wii Balance Board, przywrócono motyw z części drugiej przebierania Kórlika w różne ciuchy, czy zmienianie mu fryzury itp. Tak jak część pierwsza, prócz trybu gry wieloosobowej, jest także dostępny tryb Story.
Nagrody.
"Rayman RR TV Party" zostało nominowane w roku 2008 przez IGN do trzech nagród: "Najlepszy Dźwięk", "Najlepsza Gra Rodzinna" i "Najlepsze wykorzystanie Wii Balance Board".

</doc>
<doc id="1425732" url="https://pl.wikipedia.org/wiki?curid=1425732" title="Aśrama (stadium życia)">
Aśrama (stadium życia)



</doc>
<doc id="1425733" url="https://pl.wikipedia.org/wiki?curid=1425733" title="Światosław Włodzimierzowic (zm. 1114)">
Światosław Włodzimierzowic (zm. 1114)

Światosław (zm. 16 marca 1114) – książę smoleński, później perejasławski z dynastii Rurykowiczów.
Był synem Włodzimierza II Monomacha, wielkiego księcia kijowskiego, i jego pierwszej żony Gydy (Gidy), córki Harolda II, króla Anglii. Po raz pierwszy w źródłach pojawia się pod rokiem 1095. W 1107 brał, razem z ojcem i braćmi Mścisławem i Jaropełkiem, udział w wyprawie na Boniaka, księcia połowieckiego. W kolejnych ekspedycjach przeciwko Połowcom brał udział w latach 1111 i 1113. W 1113 ojciec zabrał mu Smoleńsk i oddał Perejasław.
Światosław został pochowany w cerkwi katedralnej św. Michała w Perejasławiu.

</doc>
<doc id="1425735" url="https://pl.wikipedia.org/wiki?curid=1425735" title="Maria Iwanówna">
Maria Iwanówna

Maria Iwanówna (zm. 1365) - księżniczka włodzimierska i moskiewska, księżna rostowska z dynastii Rurykowiczów.
Córka Iwana I Kality, wielkiego księcia włodzimierskiego i moskiewskiego, i jego pierwszej żony Heleny. W 1328 została wydana za mąż za Konstantego, księcia rostowskiego. W 1360 mąż Marii został władcą całego księstwa rostowskiego.
Z małżeństwa Marii i Konstantego pochodzili:

</doc>
<doc id="1425736" url="https://pl.wikipedia.org/wiki?curid=1425736" title="Prowincja Musashi">
Prowincja Musashi

 – historyczna prowincja Japonii, obejmująca współczesny okręg metropolitalny Tokio, większą część prefektury Saitama oraz fragment prefektury Kanagawa, z głównymi miastami: Kawasaki i Jokohama.
Historyczną stolicą prowincji było miasto Fuchū. W okresie Sengoku (1467/1493–1573) dominującym miastem stało się Edo (obecnie Tokio), w którym miał swoją siedzibę Ieyasu Tokugawa.

</doc>
<doc id="1425737" url="https://pl.wikipedia.org/wiki?curid=1425737" title="Covox">
Covox

Covox – prosty zewnętrzny przetwornik audio, dołączany do portu drukarki komputera by wyprowadzić dźwięk. Covox jest zbudowany z najprostszego 8-bitowego przetwornika cyfrowo-analogowego opartego na drabince rezystorowej.
Wprowadzony na rynek w 1986 r. przez Covox, Inc, za około 70 dolarów. Ponieważ jego części były o rząd wielkości tańsze od gotowej wtyczki, a budowa bardzo prosta, wielu ludzi zaczęło budować własne odmiany. Covox był używany również w latach 90., jako tania alternatywa dla dość drogich w tamtym czasie kart dźwiękowych. Zdobył też popularność na demoscenie.
Głównym problemem przy budowie tego przetwornika była konieczność użycia bardzo precyzyjnych rezystorów. Jeśli zostały użyte zwykłe części, część dźwięków była zniekształcona, szczególnie ciche. Mimo to, jakość dźwięku uzyskiwanego przez tę wtyczkę jest o wiele wyższa od brzmienia PC speakera.
Z nowoczesnych systemów operacyjnych istnieją programy dla Linuxa obsługujące Covoxa. Sam dźwięk przez urządzenia rozszerzające do covoxa jest w grach obsługiwany między innymi poprzez wybranie "Disney Sound Source" (urządzenie zostało rozpracowane metodą inżynierii odwrotnej w 2015). Mając Covoxa można pod systemami DOS (np. FreeDOS) korzystać z jego dźwięku w grach i programach nie obsługujących go, korzystając z emulatora karty dźwiękowej np. Virtual Sound Blaster.

</doc>
<doc id="1425738" url="https://pl.wikipedia.org/wiki?curid=1425738" title="Wasyl Groźnooki">
Wasyl Groźnooki

Wasyl Groźnooki (zm. zimą 1345) - wielki książę jarosławski z dynastii Rurykowiczów.
Był synem Michała, księcia jarosławskiego. W 1321 został wielkim księciem jarosławskim.
Poślubił Eudoksję, córkę Iwana I Kality, wielkiego księcia moskiewskiego. Z tego małżeństwa pochodzili Wasyl, Gleb i Roman.

</doc>
<doc id="1425739" url="https://pl.wikipedia.org/wiki?curid=1425739" title="Eudoksja Iwanówna">
Eudoksja Iwanówna

Eudoksja Iwanówna (zm. 1342) - księżniczka włodzimierska i moskiewska, księżna jarosławska z dynastii Rurykowiczów.
Córka Iwana I Kality, wielkiego księcia włodzimierskiego i moskiewskiego, i jego pierwszej żony Heleny. Została wydana za mąż za Wasyla Groźnookiego, wielkiego księcia jarosławskiego.

</doc>
<doc id="1425740" url="https://pl.wikipedia.org/wiki?curid=1425740" title="Składy drużyn olimpijskich w piłce siatkowej mężczyzn 2008">
Składy drużyn olimpijskich w piłce siatkowej mężczyzn 2008

Artykuł grupuje składy wszystkich reprezentacji narodowych w piłce siatkowej, które wystąpiły w turnieju siatkówki mężczyzn na Letnich Igrzyskach Olimpijskich w 2008 w Pekinie.
Trener: Bernardo RezendeAsystent: Ricardo Tabach
Trener: Martin StojewAsystent: Władysław Todorow
Trener: Zhou Jian’anAsystent: Xie Guochen
Trener: Ahmed ZakariaAsystent: Hany Meselhy
Trener: Tatsuya UetaAsystent: Hideyuki Otake
Trener: Stelian MoculescuAsystent: Stewart Bernard
Trener: Raúl LozanoAsystent: Alojzy Świderek
Trener: Władimir AleknoAsystent: Camillo Placi
Trener: Igor KolakovićAsystent: Željko Bulatović
Trener: Hugh McCutcheonAsystent: Ronald Larsen
Trener: Ricardo NavajasAsystent: Carlos Oliveira
Trener: Andrea AnastasiAsystent: Andrea Gardini

</doc>
<doc id="1425741" url="https://pl.wikipedia.org/wiki?curid=1425741" title="Esmeralda (korweta)">
Esmeralda (korweta)



</doc>
<doc id="1425742" url="https://pl.wikipedia.org/wiki?curid=1425742" title="Huascar (okręt)">
Huascar (okręt)



</doc>
<doc id="1425745" url="https://pl.wikipedia.org/wiki?curid=1425745" title="Admirał Nachimow (krążownik pancerny)">
Admirał Nachimow (krążownik pancerny)



</doc>
<doc id="1425746" url="https://pl.wikipedia.org/wiki?curid=1425746" title="Michał Chrobry">
Michał Chrobry

Michał II Chrobry, ros. Михаил Ярославич Хоробрит alias Храбрый (zm. 1248) – książę moskiewski od 1246, wielki książę włodzimierski od 1248.
Życiorys.
Był czwartym synem Jarosława Wsiewołodowica i jego drugiej żony Fiedosji, córki Mścisława Udałego. Młodszy brat Aleksandra Newskiego.
Po śmierci ojca w 1246 został księciem moskiewskim. W 1248 po obaleniu swojego stryja, Światosława Gabriela, został wielkim księciem włodzimierskim. Krótko potem (15 stycznia 1248 r.) zginął w bitwie z Litwinami nad rzeką Protwą.

</doc>
<doc id="1425748" url="https://pl.wikipedia.org/wiki?curid=1425748" title="Andrzej Młodszy">
Andrzej Młodszy

Andrzej Młodszy (zm. jesienią 1426) - książę radoneski z dynastii Rurykowiczów.
Był synem Włodzimierza Chrobrego, księcia borowsko-sierpuchowskiego i moskiewskiego, i Heleny Olgierdówny, księżniczki litewskiej. Poślubił nieznaną z imienia córkę bojara Iwana Wsiewołożskiego. Z tego małżeństwa pochodziła nieznana z imienia córka, żona Wasyla Kosookiego.

</doc>
<doc id="1425751" url="https://pl.wikipedia.org/wiki?curid=1425751" title="Włodzimierz Chrobry">
Włodzimierz Chrobry

Włodzimierz Andrejewicz Chrobry (Владимир Андреевич Храбрый; ur. 15 lipca 1353, zm. maj 1410) – książę borowsko-sierpuchowski, moskiewski, wołucki, rżewski, horodecki i uglicki.
Był synem Andrzeja, księcia borowsko-sierpuchowskiego, i jego żony Marii, wnukiem księcia moskiewskiego Iwana Kality.
Zimą z 1371 na 1372 poślubił Helenę, córkę wielkiego księcia litewskiego Olgierda. Z tego małżeństwa pochodziło sześciu synów: Iwan, Siemion, Andrzej Starszy, Jarosław (Atanazy), Andrzej Młodszy i Wasyl.

</doc>
<doc id="1425752" url="https://pl.wikipedia.org/wiki?curid=1425752" title="Józef Gabzdyl">
Józef Gabzdyl

Józef Gabzdyl (ur. 19 marca 1895 w Kończycach Wielkich, zm. 29 stycznia 1937 w Bielsku) – polski nauczyciel i muzyk.
Życiorys.
Ukończył szkołę podstawową w Kończycach Wielkich, gimnazjum w Cieszynie, a następnie cieszyńskie Seminarium Nauczycielskie. W tym samym czasie był uczniem szkoły muzycznej prof. Zenona Pogrobińskiego, ukończył 8-letnią klasę gry na skrzypcach.
Wcielony w 1915 do wojska austriackiego, dostał się później do rosyjskiej niewoli. Tam był dyrygentem chóru oficerów Polaków. Był uczestnikiem wojny polsko-czechosłowackiej w 1919 w stopniu podporucznika. W listopadzie 1919 przeszedł do cywila – porucznik rezerwy 4 Pułku Strzelców Podhalańskich. Zajmował się pracami plebiscytowymi na Śląsku Cieszyńskim. Był członkiem Polskiej Organizacji Wojskowej. Po 1920 zamieszkał w Bielsku, gdzie podjął pracę jako nauczyciel języka polskiego i śpiewu. Od 1921 do 1936 był dyrygentem w chórze „Echo”, należącym w tym czasie do najlepszych chórów na Śląsku. Okresowo prowadził chór w Lutyni Górnej.

</doc>
<doc id="1425754" url="https://pl.wikipedia.org/wiki?curid=1425754" title="Paweł Klimosz">
Paweł Klimosz

Paweł Klimosz (ur. 18 maja 1879 w Ropicy, pow. cieszyński, zm. 9 grudnia 1953 w Toruniu) – polski nauczyciel i działacz społeczny.
Życiorys.
Pochodził z rodziny ewangelickiej. Był synem Jerzego i Anny z d. Cymorek. W 1906 ożenił się z Marią z d. Marszałek, z którą mieli dwie córki i syna.
Ukończył 4-klasową szkołę powszechną w Końskiej i szkołę powszechną i wydziałową w Cieszynie. 27 września 1899 ukończył Państwowe Seminarium Nauczycielskie w Cieszynie i zdał maturę. Następnie przeszedł kursy polonistyczny przy Uniwersytecie Jagiellońskim i administracji szkolnej w Toruniu. W listopadzie 1901 zdał egzamin nauczycielski. Początkowo pracował jako nauczyciel w szkołach polskich na Śląsku Cieszyńskim. Po wybuchu I wojny światowej, w latach 1914–1915 służył w wojsku austro-węgierskim.
Po odzyskaniu przez Polskę niepodległości, w 1921 został powołany na stanowisko tymczasowego inspektora szkolnego powiatu działdowskiego. Od 1923 był stałym inspektorem szkolnym w Działdowie. W nowym miejscu zamieszkania zaangażował się w działalność społeczną. Był m.in. sekretarzem Towarzystwa Przyjaciół Mazur (od 1921), prezesem Rady Kościelnej pierwszej polsko-ewangelickiej parafii w Działdowie (od 1923), prezesem Rady Nadzorczej Towarzystwa Szkoły Rzemieślniczej (od 1927), członkiem komitetu powiatowego Towarzystwa Czytelni Ludowych, działaczem Związku Obrony Kresów Zachodnich oraz współzałożycielem Muzeum Mazurskiego. W 1932 przeszedł na emeryturę i zamieszkał w Toruniu. Od 1935 był członkiem Rady Kościelnej Polskiego Zboru Ewangelicko-Augsburskiego w Toruniu, a od 1938 jej prezesem.
W czasie II wojny światowej aresztowany przez gestapo i więziony w obozach w Sachsenhausen, a później w Dachau.
Po wojnie był kuratorem rady parafialnej parafii ewangelicko-augsburskiej w Toruniu, od 1950 kuratorem diecezji pomorsko-wielkopolskiej. Został pochowany na Cmentarzu św. Jerzego (kwatera ewangelicko-augsburska).

</doc>
<doc id="1425756" url="https://pl.wikipedia.org/wiki?curid=1425756" title="Worek śródchłonki">
Worek śródchłonki

Worek śródchłonki (łac. "saccus endolymphaticus") – część błędnika błoniastego. Stanowi ślepe zakończenie przewodu śródchłonki. Leży on w przestrzeni zewnątrzoponowej w zagłębieniu na tylnej powierzchni piramidy części skalistej kości skroniowej. Ma on ścisłe połączenie z oponami tylnego dołu czaszki. Pełni on funkcję w regulacji płynów ucha wewnętrznego (przychłonki i śródchłonki). Za jego pośrednictwem odbywa się ich synteza i absorpcja. Dowodem na to może być obecność w woreczku receptorów dla ANP, który odgrywa dużą rolę w regulacji gospodarki wodno-elektrolitowej. Śródbłonek woreczka endolimfatycznego wytwarza też do światła błędnka błoniastego substancje, które mają wpływ na regulację objętości i ciśnienia wewnątrz błędnika. Biorąc udział w regulacji ciśnienia osmotycznego i hydraulicznego, zapewniając równowagę dynamiczną przestrzeni płynowych w uchu wewnętrznym, pełni on ważną rolę w patogenezie wodniaka błędnika. Jedną z metod leczenia uporczywych objawów związanych z wodniakiem błędnika jest drenaż worka śródchłonki. Przypisuje się mu także udział w reakcjach immunologicznych rozgrywających się na obszarze ucha wewnętrznego. Worek śródchłonki może być także miejscem rozwoju nowotworów. Są to zwykle guzy pochodzenia naczyniowego i często towarzyszą zespołowi von Hippla-Lindaua.

</doc>
<doc id="1425757" url="https://pl.wikipedia.org/wiki?curid=1425757" title="American Fur Company">
American Fur Company

American Fur Company – powstała na początku XIX wieku firma zajmująca się pozyskiwaniem i handlem cennymi futrami dzikich zwierząt (jak np. bobry, gronostaje, czy wydry morskie) odławianych przez Indian północnoamerykańskich i białych – głównie brytyjskich, francuskich i amerykańskich – traperów i myśliwych.
Kompania została założona w roku 1808 przez Johna Astora, który zaczął specjalizować się w handlu futrami w roku 1784, osiągając znaczne zyski ze sprzedaży skór kupcom z Wielkiej Brytanii. Powstanie kompanii wiązało się z raportem ekspedycji Lewisa i Clarka (1804–1806) i przyczynkiem do wysłania wyprawy do „krainy bobrów” po zachodniej stronie Gór Skalistych. American Fur Company – pozyskująca futra z obszarów wschodniej Kanady i rejonu Wielkich Jezior – natrafiła od samego początku na poważnych konkurentów w postaci Kompanii Zatoki Hudsona i Kompanii Północno-Zachodniej, które zawyżały ceny na rynku. Stąd nadzieje Astora na uruchomienie faktorii futrzarskiej u ujścia rzeki Kolumbia na wybrzeżu Pacyfiku.
Gdy w roku 1809 Astor nawiązał kontakty z kupcami chińskimi w Kantonie oferującymi wysokie ceny za skóry wydr morskich, potrzeba wysłania wyprawy na zachód okazała się niezbędna. By doprowadzić przedsięwzięcie do pomyślnego rozwiązania, Astor zorganizował dwie ekspedycje – jedną drogą morską, drugą zaś lądową.
We wrześniu 1810 roku Nowy Jork opuścił statek "Tonquin", który – drogą wokół przylądka Horn – dotarł w marcu roku następnego do celu. Tam grupa cieśli pod nadzorem Roberta Stuarta przystąpiła do budowy faktorii nazwanej na cześć fundatora ekspedycji Astorią, a dowódca statku, kapitan Jonathan Thorn, zajął się kupowaniem futer od okolicznych Indian z plemienia Nuu-chah-nulth. Porywczość Thorna doprowadziła wkrótce do zerwania przyjaznych początkowo stosunków; doszło do ostrej wymiany zdań, w czasie której kapitan spoliczkował wodza. W trakcie gwałtownego starcia, jakie teraz nastąpiło, Indianie pozabijali większość załogi, zniszczeniu uległ także – wysadzony w powietrze – statek. Tym samym przepadła szansa na transport futer drogą morską.
Ekspedycja lądowa miała własne problemy. Grupą, złożoną z 56 białych, którym towarzyszyli indiańscy przewodnicy oraz trójka tłumaczy (Marie Dorion i jej mąż Pierre Dorion Młodszy oraz Edward Rose), dowodził przemysłowiec Wilson Price Hunt, posiadający niewielkie doświadczenie jako wędrowiec.
Grupa wyruszyła z St. Louis wczesną wiosną 1811 roku z zamiarem podążania śladami Lewisa i Clarka, ale obawa przed spotkaniem z nieprzyjaznymi Czarnymi Stopami spowodowała, że wybrano dłuższą drogę. Po osiągnięciu rzeki Snake postanowiono spłynąć nią do Kolumbii, w związku z czym zakupiono od Indian odpowiednią ilość canoe, ale wkrótce rzeka okazała się zbyt rwąca i kilku uczestników wyprawy utonęło. W rezultacie zrezygnowano z trzymania się rzeki. Ekspedycja podzieliła się na kilka grup, które posuwały się dalej pieszo. Ci co przeżyli, dotarli do Astorii w lutym 1812 roku.
Astoria – pierwsze stałe osiedle na północnym zachodzie Ameryki – nie spełniła nadziei Astora. Od czerwca 1812 roku Stany Zjednoczone były w stanie wojny z Wielką Brytanią. W związku z groźbą uderzenia ze strony Royal Navy i tym samym zniszczenia faktorii wraz z zawartością, ludzie Astora odsprzedali placówkę Kompanii Północno-Zachodniej. I chociaż na mocy traktatu gandawskiego Astoria w roku 1818 wróciła do American Fur Company, Astor stracił zainteresowanie tym kierunkiem działań i skoncentrował się na rejonie Wielkich Jezior.
Wkrótce kompania zaczęła zarabiać krocie na skórach bizonich z Wielkich Równin. Dzięki działaniom Kennetha McKenzie’go w latach trzydziestych XIX wieku udało się zawrzeć porozumienie z dawniej nieprzyjaznymi Czarnymi Stopami odnośnie do polowań na bizony.
W roku 1834 Astor, przewidując zmianę trendów mody w Europie, wyprzedał akcje American Fur Company. Okazało się, że miał rację: zapotrzebowanie na futra bobrowe ustało raptownie. Astor skoncentrował się na handlu nieruchomościami i po niedługim czasie został jednym z najbogatszych ludzi w Ameryce.

</doc>
<doc id="1425758" url="https://pl.wikipedia.org/wiki?curid=1425758" title="Anne-Grete Strøm-Erichsen">
Anne-Grete Strøm-Erichsen

Anne-Grete Hjelle Strøm-Erichsen (ur. 21 października 1949 w Bergen) – norweska inżynier i polityk, działaczka Partii Pracy, w latach 2005–2009 i 2012–2013 minister obrony, od 2009 do 2012 minister zdrowia i opieki społecznej.
Życiorys.
W 1974 ukończyła Wyższą Szkołę w Bergen. Przez dwadzieścia lat pracowała w publicznym i prywatnym sektorze IT.
W latach 1999–2000 była burmistrzem Bergen, w latach 1991–2005 zasiadała natomiast w radzie miejskiej, wchodząc też w skład egzekutywy. W wyborach parlamentarnych w 2005 została wybrana do Stortingu. W tym samym roku została ministrem obrony w rządzie Jensa Stoltenberga. W 2009 uzyskała parlamentarną reelekcję, po czym została desygnowana na ministra zdrowia i opieki społecznej. W 2012 powróciła do kierowania resortem obrony, pełniąc tę funkcję do 2013.

</doc>
<doc id="1425759" url="https://pl.wikipedia.org/wiki?curid=1425759" title="Prakrytilaja">
Prakrytilaja

Prakrytilaja ("rozpuszczeni w prakryti") – w hinduizmie to grupa istot nadludzkich, które osiągają niezróżnicowane samadhi (asampradźniatasamadhi) "drogą naturalną", czyli poprzez bhawę, w przeciwieństwie do adeptów jogi, którzy posługują się technikami medytacyjnymi (upaja). Prakrytilaja to istoty pozostające w sposób stały w medytacji (dhjana) której obiektem jest prakryti lub prakryti ożywiona przez Iśwarę. Przenikając w subtelny sposób, wszystkie poziomy (kośa, loka, awarana) wszechświata, aż do nieprzejawionej prakryti (mulaprakryti) – osiągają dzięki temu stan utożsamienia bóstwa. Jogabhaszja Wjasy objaśnia, że przebywając w stanie wyzwolenia moksza, znajdują się ponad siedmioma lokami (czyli nawet ponad satjaloką) i trailokja – trójpoziomowym światem Brahmy.
Prakrytilaja wymienił Patańdźali w Jogasutrach (JS.I.19) obok istot bezcielesnych wideha, również osiągających asampradźniatasamadhi "drogą naturalną", czyli poprzez bhawę oraz Wjasa w komentarzu do sutry nr 26 księgi trzeciej (JS.III.26).

</doc>
<doc id="1425760" url="https://pl.wikipedia.org/wiki?curid=1425760" title="Radźasuja">
Radźasuja

Radźasuja (dewanagari राजसूय, trl. rājasūya, ang. Rajasuya) – wedyjska ceremonia konsekracyjna (lub odprawiana aby odnowić potęgę) radży 
nawiązująca symboliką do ponownych narodzin. Radża wprowadzany symbolicznie w stan embrionu, był przez rok przygotowywany, aby poprzez rytuał wedyjski, narodzić się jako nowy władca.
Części składowe ceremonii, nawiązujące do fizycznych narodzin 

</doc>
<doc id="1425761" url="https://pl.wikipedia.org/wiki?curid=1425761" title="Knut Storberget">
Knut Storberget

Knut Storberget (ur. 6 października 1964 w Elverum) – norweski prawnik i polityk, działacz Partii Pracy, deputowany, w latach 2005–2011 minister sprawiedliwości.
Życiorys.
Studiował na Uniwersytecie w Oslo, gdzie w 1985 ukończył nauki polityczne, a w 1990 prawo. W 1992 zaczął wykonywać zawód adwokata. Zaangażował się również w działalność Partii Pracy, w latach 1991–1999 zasiadał z jej ramienia w radzie gminy Elverum.
Od 1993 do 2001 był zastępcą poselskim. W wyborach parlamentarnych w 2001 został wybrany do Stortingu, reelekcję uzyskiwał w 2005, 2009 i 2013. W październiku 2005 został ministrem sprawiedliwości w drugim rządzie Jensa Stoltenberga. Urząd ten sprawował do listopada 2011.
W 2019 został gubernatorem okręgów Oppland i Hedmark, a w 2020 objął tożsame stanowisko w nowym regionie Innlandet.

</doc>
<doc id="1425763" url="https://pl.wikipedia.org/wiki?curid=1425763" title="Parametryzacja (programowanie)">
Parametryzacja (programowanie)

Parametryzacja kodu programu komputerowego – zastąpienie wartości w nim odniesieniem do tej wartości.
Parametryzacja może zwiększyć czytelność kodu (gdy odniesienie będzie nosiło znaczącą nazwę) oraz ułatwić zarządzanie nim (gdy dana wartość występuje w kodzie wiele razy).
Przeciwieństwo parametryzacji określane jest w j. angielskim jako "hard coding" („kodowanie sztywne”).
Przykłady.
Przykłady w języku JavaScript.
Zastąpienie literału identyfikatorem
// przed parametryzacją
"x1" + "x2" + "y" + "x3" + "x4" + "y" + "x5" + "x6";
// przykład 1: parametryzacja literału do zmiennej
var parametr = "y";
"x1" + "x2" + parametr + "x3" + "x4" + parametr + "x5" + "x6";
// przykład 2: parametryzacja literału do parametru podprogramu
(function(parametr) { "x1" + "x2" + parametr + "x3" + "x4" + parametr + "x5" + "x6"; })("y");
Zastąpienie fragmentu programu podprogramem
// przed parametryzacją
/*x1*/ /*x2*/ /*y*/ /*x3*/ /*x4*/ /*y*/ /*x5*/ /*x6*/
// przykład 3: parametryzacja fragmentu programu do zmiennej
var parametr = function() { /*y*/ };
/*x1*/ /*x2*/ parametr(); /*x3*/ /*x4*/ parametr(); /*x5*/ /*x6*/
// przykład 4: parametryzacja fragmentu programu do parametru podprogramu
(function(parametr) { /*x1*/ /*x2*/ parametr(); /*x3*/ /*x4*/ parametr(); /*x5*/ /*x6*/ })(function() { /*y*/ });

</doc>
<doc id="1425769" url="https://pl.wikipedia.org/wiki?curid=1425769" title="Cmentarz Żydowski w Mińsku">
Cmentarz Żydowski w Mińsku



</doc>
<doc id="1425770" url="https://pl.wikipedia.org/wiki?curid=1425770" title="Kristin Halvorsen">
Kristin Halvorsen

Kristin Halvorsen (ur. 2 września 1960 w Horten) – norweska polityk, działaczka Socjalistycznej Partii Lewicy (SV) i jej przewodnicząca od 1997 do 2012, parlamentarzystka oraz minister.
Życiorys.
Po ukończeniu szkoły średniej odbywała ursy z zakresu pedagogiki społecznej i kryminologii. W połowie lat 80. pracowała jako sekretarka. Zaangażowała się w działalność Sosialistisk Ungdom, młodzieżówki Socjalistycznej Partii Lewicy. Pełniła funkcję sekretarza ds. organizacyjnych (1982–1984), w latach 1984–1986 była przewodniczącą tej organizacji. Później awansowała w strukturze SV, od 1997 do 2012 stała na czele tego ugrupowania.
W kadencji 1985–1989 była zastępczynią poselską. W wyborach parlamentarnych w 1989 została wybrana do Stortingu. Z powodzeniem ubiegała się o reelekcję w kolejnych wyborach w 1993, 1997, 2001, 2005 i 2009.
W październiku 2005, kiedy jej partia weszła do koalicji z Partią Pracy i Partią Centrum, Kristin Halvorsen została ministrem finansów w gabinecie Jensa Stoltenberga. W październiku 2009 w jego kolejnym rządzie przeszła na stanowisko ministra edukacji i badań naukowych, które zajmowała do października 2013.
W 2014 została dyrektorem CICERO Senter for klimaforskning, instytutu zajmującego się badaniami nad klimatem.

</doc>
<doc id="1425771" url="https://pl.wikipedia.org/wiki?curid=1425771" title="Zespół skalisto-klinowy">
Zespół skalisto-klinowy

Zespół skalisto-klinowy lub (zespół Negri-Jacod) – zespół objawowy związany z uszkodzeniem nerwów czaszkowych:
Spowodowany jest najczęściej nowotworami złośliwymi lub innymi procesami destrukcyjnymi szerzącymi się po podstawie czaszki. Przykładem może być rak części nosowej gardła, który szerząc się ku górze nacieka podstawę czaszki w okolicy otworu poszarpanego.
Do objawów zespołu należą:

</doc>
<doc id="1425772" url="https://pl.wikipedia.org/wiki?curid=1425772" title="Mohamed uld Abdel Aziz">
Mohamed uld Abdel Aziz



</doc>
<doc id="1425775" url="https://pl.wikipedia.org/wiki?curid=1425775" title="Mohamed Ould Abdel Aziz">
Mohamed Ould Abdel Aziz



</doc>
<doc id="1425776" url="https://pl.wikipedia.org/wiki?curid=1425776" title="Muhammad uld Abdul Aziz">
Muhammad uld Abdul Aziz



</doc>
<doc id="1425777" url="https://pl.wikipedia.org/wiki?curid=1425777" title="Kieszonka retrakcyjna">
Kieszonka retrakcyjna

Kieszonka retrakcyjna – wciągnięcie zwykle części błony bębenkowej do wnętrza jamy bębenkowej. Powstaje ona w przypadku osłabienia elementów włóknistego szkieletu stanowiącego rusztowanie błony bębenkowej. Z punktu widzenia klinicznego jest ona przepukliną, której wrota stanowi otwór (rozejście się) elementów warstwy włóknistej a worek - zewnętrzna warstwa naskórkowa błony. Kieszenie retrakcyjne powstają najczęściej przez wpuklenie części wiotkiej (błony Schrapnella) lub kwadrantu tylno-górnego błony bębenkowej. Z punktu widzenia klinicznego kieszonki retrakcyjne stanowią ważny problem dla otolaryngologów, gdyż może się w nich rozwijać perlak, zarówno pierwotny jak i wtórny. Są więc one "stanem przedperlakowym".
Przyczyny.
Najczęstszą przyczyną powstawania wpukleń w błonie bębenkowej będących kieszonkami retrakcyjnymi są wszystkie stany przebiegające z nieprawidłową wentylacją jamy bębenkowej, które najczęściej są spowodowane zaburzeniem drożności trąbki słuchowej. 
Kieszonki retrakcyjne mogą także tworzyć się po wykonanych wcześniej tympanoplastykach w przeszczepionych błonach bębenkowych. Jeżeli były one wykonane jako leczenie przewlekłego perlakowego zapalenia ucha środkowego, mogą być wtedy źródłem nawrotu perlaka. 
Patofizjologia.
Przewlekłe podciśnienie w jamie bębenkowej powoduje osłabienie elementów włóknistych błony bębenkowej i utratę włókien kolagenowych w najbardziej podatnych jej częściach. Jak wspomniano jest to błona Schrapnella oraz kwadrant tylno-górny. Okolice te są szczególnie predysponowane i mało odporne na zmiany ciśnienia w uchu środkowym, gdyż zawierają mało elementów włóknistych, co ułatwia tworzenie się przepukliny. Worek przepuklinowy kieszonki retrakcyjnej powstaje na skutek wpuklenia warstwy naskórkowej do wnętrza jamy bębenkowej. Niektóre kieszonki mogą ulec utrwaleniu na skutek powstawania zrostów pomiędzy nimi a ścianą jamy bębenkowej. Zrosty kieszeni retrakcyjnej występują najczęściej z promantorium i z kosteczkami słuchowymi. Jednym z czynników predysponujących do rozwoju kieszonek retrakcyjnych są także nawracające stany zapalne ucha środkowego. Powodują one wydzielanie mediatorów stanu zapalnego i enzymów (np. elastaza), które mogą niszczyć warstwę włóknistą błony bębenkowej.
Klasyfikacja.
Dla kieszonek powstających z części wiotkiej błony bębenkowej stosuje się 4-stopniową klasyfikacje Tos'a:
W przypadku retrakcji części napiętej błony bębenkowej (kwadrant tylno-górny) używana jest 4-stopniowa klasyfikacja Sade:
Najczęściej stosowanym w praktyce klinicznej jest podział według Charachon. Kieszonki retrakcyjne zostały podzielone na:
Objawy i postępowanie.
Najczęstszym objawem stwierdzanym przy występowaniu kieszonek retrakcyjnych jest niedosłuch typu przewodzeniowego o różnym stopniu nasilenia związanym ze stopniem zaawansowania kieszonki retrakcyjnej. W przypadku rozwoju perlaka pojawiają się typowe objawy jak cuchnący, ropny wyciek z ucha, okresowe zawroty głowy itp. Uszy, w których istnieje podejrzenie kieszonek retrakcyjnych, zawsze wymagają badania otoskopowego po powiększeniem: mikrootoskopia w lupie usznej Siegla lub przy użyciu mikroskopu usznego. Kieszonki o małym stopniu zaawansowania mogą być leczone zachowawczo i zwykle dają się "odprowadzić" przy stosowaniu próby Politzera. Kieszenie bardziej zaawansowane związane z wysiękowym zapaleniem ucha środkowego wymagają wykonania paracentezy założenia drenika wentylacyjnego (pistonu) do błony bębenkowej i okresowej obserwacji oraz badań kontrolnych. Kieszonki w których występują zrosty ze ścianą przyśrodkową jamy bębenkowej wymagają leczenia operacyjnego: (myringoplastyka, tympanoplastyka).

</doc>
<doc id="1425778" url="https://pl.wikipedia.org/wiki?curid=1425778" title="Per-Kristian Foss">
Per-Kristian Foss

Per-Kristian Foss (ur. 19 lipca 1950 w Oslo) – norweski polityk, działacz Partii Konserwatywnej (Høyre), wieloletni deputowany, w latach 2001–2005 minister finansów.
Życiorys.
W latach 1971–1973 pracował jako dziennikarz, zaś w latach 1980–1981jako doradca w zrzeszeniu działającym w branży morskiej. W 1977 uzyskał stopień "cand.mag." w naukach politycznych, prawie publicznym i kryminologii na Uniwersytecie w Oslo. W latach 70. był przewodniczącym młodzieżówki konserwatywnej. W latach 2000–2004 kierował oddziałem Høyre w Oslo, a w okresie 2002–2008 pełnił funkcję zastępcy przewodniczącego partii. W wyborach parlamentarnych w 1981 został po raz pierwszy wybrany do Stortingu, reelekcję uzyskiwał w 1985, 1989, 1993, 1997, 2001, 2005 i 2009, zasiadając w parlamencie do 2013. W latach 2001–2005 sprawował urząd ministra finansów w drugim rządzie Kjella Magne Bondevika.
Życie prywatne.
Per-Kristian Foss jest otwarcie zdeklarowanym gejem. W 2002 zawarł rejestrowany związek partnerski ze swoim wieloletnim partnerem życiowym Janem Erikem Knarbakkem.

</doc>
<doc id="1425779" url="https://pl.wikipedia.org/wiki?curid=1425779" title="Edward Długajczyk">
Edward Długajczyk

Edward Stanisław Długajczyk (ur. 1939) – polski historyk, specjalizujący się w politycznych i wojskowych dziejach Górnego Śląska w XX wieku.
Życiorys.
Ukończył filologię polską na Uniwersytecie Jagiellońskim, następnie na Uniwersytecie Śląskim uzyskał doktorat z historii w 1972 i habilitację w 1982. Pracownik Archiwum Państwowego w Katowicach, kierownik Zakładu Archiwistyki Instytutu Historii Uniwersytetu Śląskiego do 30 września 2009. Od tego momentu na emeryturze.
Z jego inicjatywy powstało czasopismo „Szkice Archiwalno-Historyczne”.

</doc>
<doc id="1425780" url="https://pl.wikipedia.org/wiki?curid=1425780" title="Iwan Bielski">
Iwan Bielski

Iwan Bielski, Iwan Włodzimierzowicz (zm. po 1452) – książę bielski, pochodzący z dynastii Giedyminowiczów, bratanek Władysława II Jagiełły, namiestnik w Nowogrodzie Wielkim.
Życiorys.
Iwan był drugim synem kniazia Włodzimierza Olgierdowicza z jego drugiego małżeństwa, urodzonym najpewniej przed 1395 rokiem. Miał dwóch rodzonych braci: Aleksandra i Andrzeja oraz dwie nieznane z imienia siostry. Iwan po raz pierwszy w źródłach pojawia się dopiero od lat 20. XV wieku. Najpewniej w 1421 poślubił zgodnie z wolą wielkiego księcia litewskiego Witolda księżnę – Wasylisę Holszańską – starszą córkę kniazia Andrzeja Holszańskiego. Miał cztery córki: Annę, Agnieszkę i dwie inne nieznane z imienia, a także czterech synów: Iwana, Janusza, Fedora i Szymona. Jego podpis spotykamy na traktacie mełneńskim zawartym między Litwą a zakonem krzyżackim, a następnie na kilku aktach z lat 1431–1432. Po zrzuceniu Świdrygiełły z tronu wielkoksiążęcego przez Zygmunta, kniaź Iwan chwilowo stoi po stronie ostatniego, za co Świdrygiełło więził jego żonę; wkrótce jednak, widocznie niezadowolony z polityki wielkiego księcia Zygmunta, przystąpił na powrót do Świdrygiełły i walcząc po jego stronie w bitwie pod Wiłkomierzem w 1435 roku, dostał się do niewoli wielkiego księcia Zygmunta.
Pełnił funkcję namiestnika w Nowogrodzie Wielkim w latach 1444–1446 (możliwe, że jedynie do 1445). Ostatni raz świadkował 23 kwietnia 1452 na dokumencie, którego wystawcą był król Kazimierz Jagiellończyk. Zmarł po 1452.

</doc>
<doc id="1425781" url="https://pl.wikipedia.org/wiki?curid=1425781" title="Scud">
Scud



</doc>
<doc id="1425782" url="https://pl.wikipedia.org/wiki?curid=1425782" title="Cowes (Australia)">
Cowes (Australia)

Cowes - miejscowość w Australii w stanie Wiktoria zamieszkana przez 3,5 tys. osób (2006). Cowes jest największą miejscowością położoną na wyspie Phillip Island w regionie Gippsland. Od stolicy stanu, Melbourne dzielą ją niecałe 2 godziny jazdy samochodem. Istnieje również połączenie promowe Cowes ze "Stony Point" na półwyspie Mornington.

</doc>
<doc id="1425786" url="https://pl.wikipedia.org/wiki?curid=1425786" title="Eric Abetz">
Eric Abetz

Eric Abetz (ur. 25 stycznia 1958 w Stuttgarcie) – australijski polityk.
W 1961 z rodzicami przeniósł się do Australii. Ukończył Taroona High School, Hobart Matriculation College, a następnie studia prawnicze na Uniwersytecie Tasmańskim. W 1976 został członkiem Liberalnej Partii Australii. W 1989 został członkiem parlamentu stanowego Tasmanii. W 1994 został wybrany do Senatu Australii jako reprezentant Tasmanii, ponownie w 1998 i 2002. W latach 2006-2007 był ministrem rybołówstwa i leśnictwa w koalicyjnym rządzie Johna Howarda.

</doc>
<doc id="1425787" url="https://pl.wikipedia.org/wiki?curid=1425787" title="Port lotniczy Melbourne-Tullamarine">
Port lotniczy Melbourne-Tullamarine



</doc>
<doc id="1425789" url="https://pl.wikipedia.org/wiki?curid=1425789" title="Judith Adams">
Judith Adams

Judith Adams (ur. 11 kwietnia 1943 w Picton, zm. 31 marca 2012 w Perth) – australijska polityk, należąca do Liberalnej Partii Australii.
Życiorys.
Z wykształcenia pielęgniarka, pracowała w zawodzie od 1961 do 1971. W 1973 z rodziną przeniosła się do Kojonup w Zachodniej Australii i została farmerką.
W 2004 została jako reprezentantka Australii Zachodniej wybrana do Senatu Australii, gdzie zasiadała od 2005 do 2012.
Mężatka, ma synów Stuarta i Roberta.

</doc>
<doc id="1425795" url="https://pl.wikipedia.org/wiki?curid=1425795" title="Cory Bernardi">
Cory Bernardi

Cory Bernardi (ur. 6 listopada 1969 w Adelaide) – australijski polityk.
Był reprezentantem Australii w wioślarstwie. Po zakończeniu sportowej kariery przez pewien czas podróżował po świecie. Powróciwszy do ojczyzny, w latach 1992-1996 próbował działać w branży hotelarskiej. Później został doradcą finansowym jednej z firm maklerskich. W latach 1998-2000 był prezydentem Liberalnej Partii Australii w stanie Australia Południowa.
W 2006 po rezygnacji Roberta Hilla został przedstawicielem Australii Południowej w Senacie Australii. W wyborach w 2007 został wybrany na sześcioletnią kadencję.
Żonaty (żona Sinead), ma dwóch synów.

</doc>
<doc id="1425796" url="https://pl.wikipedia.org/wiki?curid=1425796" title="Jan Teodor Wittelsbach">
Jan Teodor Wittelsbach

Jan Teodor Wittelsbach (ur. 3 września 1703 Monachium, zm. 27 stycznia 1763 Ratyzbona) – książę bawarski, biskup Ratyzbony od 1719, Freising od 1727, Liège od 1744, kardynał od 1743 roku.
Życiorys.
Był synem księcia elektora Bawarii Maksymiliana II Emanuela i Teresy Kunegundy z Sobieskich. Jego dziadkami byli: Ferdynand Maria Wittelsbach i Henrietta Adelajda Sabaudzka oraz król Polski Jan III Sobieski i Maria Kazimiera d'Arquien.
W wieku 16 lat został biskupem Ratyzbony jako następca swojego brata Klemensa Augusta, którego przeniesiono na biskupstwo Monastyru i Paderborn. W 1727 roku został biskupem Fryzyngi, trzy lata później otrzymał tytuł biskupa Liège. W czasie konsystorza zwołanego przez papieża Benedykta XIV w 1743 roku został mianowany kardynałem in pectore. Jego oficjalna nominacja została ogłoszona w czasie konsystorza 1746 roku. Otrzymał wtedy tytuł kardynała prezbitera San Lorenzo in Panisperna.
W 1761 roku następny papież, Klemens XIII, nie wyraził zgody na nominację Jana Teodora na arcybiskupa Kolonii z powodu skandalicznego stylu życia.

</doc>
<doc id="1425798" url="https://pl.wikipedia.org/wiki?curid=1425798" title="Bibliotheca Tessinensis">
Bibliotheca Tessinensis

Bibliotheca Tessinensis – seria wydawnicza, ukazująca się od 2004. Obejmuje źródła do dziejów Śląska Cieszyńskiego. Wydawcą podserii "Series Polonica" jest Książnica Cieszyńska, z kolei podserii "Series Bohemica" Ośrodek Dokumentacyjny Kongresu Polaków w Republice Czeskiej.
Inicjatorem przedsięwzięcia jest Krzysztof Szelong.

</doc>
<doc id="1425799" url="https://pl.wikipedia.org/wiki?curid=1425799" title="Wierzchosława Antonina">
Wierzchosława Antonina

Wierzchosława Antonina (ur. 1179/1181-?) - księżniczka włodzimierska, księżna wyżgorodzka z dynastii Rurykowiczów.
Była córką Wsiewołoda III Wielkie Gniazdo i jego pierwszej żony Marii. 15 czerwca lub 26 września 1187 poślubiła Rościsława, księcia wyżgorodzkiego.

</doc>
<doc id="1425801" url="https://pl.wikipedia.org/wiki?curid=1425801" title="Wsiesława Wsiewołodówna">
Wsiesława Wsiewołodówna

Wsiesława Wsiewołodówna (zm. po 1206) - księżniczka włodzimierska, księżna snowska z dynastii Rurykowiczów.
Była córką Wsiewołoda III Wielkie Gniazdo i jego pierwszej żony Marii. 15 czerwca lub 11 sierpnia 1187 poślubiła Rościsława, księcia snowskiego.

</doc>
<doc id="1425802" url="https://pl.wikipedia.org/wiki?curid=1425802" title="Fulbert z Chartres">
Fulbert z Chartres

Fulbert z Chartres (ur. ok. 960, zm. 10 kwietnia 1028) – francuski święty Kościoła katolickiego, teolog i filozof, biskup Chartres od 1006.
Potomek biednej rodziny, uczeń szkoły katedralnej w Reims i wychowanek Gerberta, późniejszego papieża Sylwestra II. Od około 990 mieszkał w Chartres, gdzie nauczał w miejscowej szkole katedralnej. Był kolejno kanonikiem, kanclerzem kurii biskupiej, a od 1006 roku biskupem. Jako biskup okazał się przeciwnikiem symonii i rozjemcą sporów. Doradca francuskiego króla Roberta II Pobożnego. Jest autorem listów, kazań, traktatów teologiczno-literackich i hymnów. Być może napisał żywot Auberta z Cambrai. Jest autorem hymnu Jutrzni po oktawie Wielkanocy „Wy, chóry nowego Jeruzalem” ("Chorus novae Jerusalem"). Odbudował zniszczoną pożarem katedrę (do dzisiejszego stanu).
Ok. roku 1020 zreorganizował szkołę katedralną, nadając jej specyficzny charakter z którego wkrótce stała się znana. Szkoła w Chartres zaczęła przyciągać licznych uczniów (uczniem Fulberta był m.in. Berengar z Tours), i w kolejnym stuleciu osiągnęła szczyt rozkwitu, gromadząc wokół siebie wielu wybitnych filozofów. Nauka w szkole została oparta na sztukach wyzwolonych, na lekturze tekstów klasycznych a także na studiach przyrodniczych i medycznych.
Dwujęzyczna, łacińsko-angielska, edycja krytyczna dzieł Fulberta z Chartres w opracowaniu i przekładzie Fredericka Behrendsa ukazała się w Oksfordzie w 1976 roku.

</doc>
<doc id="1425803" url="https://pl.wikipedia.org/wiki?curid=1425803" title="Siemion Włodzimierzowic">
Siemion Włodzimierzowic

Siemion Włodzimierzowic (zm. jesienią 1426) - książę borowski z dynastii Rurykowiczów.
Był synem Włodzimierza Chrobrego, księcia borowsko-sierpuchowskiego i moskiewskiego, i Heleny, księżniczki litewskiej.
W 1404 poślubił Wasylissę, córkę Siemiona, księcia nowosielskiego.

</doc>
<doc id="1425804" url="https://pl.wikipedia.org/wiki?curid=1425804" title="Dymitr Światosławowic">
Dymitr Światosławowic

Dymitr Światosławowic (ur. przed 1228, zm. 1267/1269) - książę juriewski z dynastii Rurykowiczów. Był synem Światosława Gabriela, księcia nowogrodzkiego, juriewskiego i włodzimierskiego.

</doc>
<doc id="1425807" url="https://pl.wikipedia.org/wiki?curid=1425807" title="Louisiana Purchase">
Louisiana Purchase



</doc>
<doc id="1425808" url="https://pl.wikipedia.org/wiki?curid=1425808" title="Penley">
Penley

Penley (wal. "Llannerch Banna") – wieś w północno-wschodniej Walii (Wielka Brytania), w hrabstwie Wrexham.
Historia.
W latach 1946-2002 w miejscowości funkcjonował polski szpital nr 3. Umieszczono go w budynkach wykorzystywanych uprzednio przez armię amerykańską. W 1946 przyjął ponad 1000 pacjentów (byłych polskich żołnierzy i członków ich rodzin), zatrudnionych zostało około 1000 osób personelu medycznego i obsługi, w większości Polaków. Składał się z 30 oddziałów po 30 łóżek każdy. W obecnym nowym szpitalu przechowywane są nadal polskie historyczne pamiątki.
Zmarł tutaj gen. Wacław Przeździecki.
Cmentarz.
Cmentarz znajduje się przy kościele św. Marii Magdaleny. Według rejestrów kościelnych w latach 1946-1999 pochowano na nim 180 Polaków, w tym 49 dzieci, zmarłych w większości w polskim szpitalu w Penley. Obecnie znajduje się na nim 85 polskich nagrobków.
Zabytki.
Budynek szkoły podstawowej z 1811, kościół z 1899 (oryginalny budynek z 1538 nie istnieje), pub zbudowany około 1550.

</doc>
<doc id="1425809" url="https://pl.wikipedia.org/wiki?curid=1425809" title="North West Company">
North West Company



</doc>
<doc id="1425810" url="https://pl.wikipedia.org/wiki?curid=1425810" title="Lorne">
Lorne

Lorne – nadmorskie miasteczko nad zatoką Louttit Bay w stanie Wiktoria w Australii, zamieszkane przez mniej niż 1 tys. osób (2006), ale w okresie noworocznym liczba turystów przebywających w miejscowości wynosi ok. 13 tys. Lorne leży nad rzeką Erkine River oraz na popularnej drodze Great Ocean Road.

</doc>
<doc id="1425811" url="https://pl.wikipedia.org/wiki?curid=1425811" title="Matatarō Matsumoto">
Matatarō Matsumoto

 – japoński psycholog, który jako pierwszy wprowadził w Japonii metody i techniki psychologii doświadczalnej opracowane w Niemczech i Stanach Zjednoczonych.
Uczył się psychologii u Yūjirō Motory na Cesarskim Uniwersytecie Tokijskim. Studiował również na Uniwersytecie Lipskim u Wilhelma Wundta oraz na Uniwersytecie Yale. Na tym ostatnim otrzymał doktorat w 1899, po przedstawieniu pracy zatytułowanej "Research in Acoustic Space". W 1908 został pierwszym profesorem psychologii na Cesarskim Uniwersytecie Kiotyjskim. Założył laboratoria w Tokio i Kioto, gdzie uczył wielu późniejszych wybitnych japońskich psychologów. W 1913 objął katedrę w Tokio, zastępując zmarłego Motorę. Przeszedł na emeryturę w 1926. Zorganizował Japońskie Towarzystwo Psychologiczne i przyczynił się do powstania wielu czasopism specjalistycznych poświęconych psychologii.

</doc>
<doc id="1425813" url="https://pl.wikipedia.org/wiki?curid=1425813" title="Carl Eduard Hammerschmidt">
Carl Eduard Hammerschmidt

Carl Eduard Hammerschmidt ("Carl Hammerschmidt", później Abdullah Bej, ur. 12 czerwca 1800 w Wiedniu, zm. 30 sierpnia 1874 w Anatolii) – austriacko-turecki mineralog, entomolog i lekarz.
Hammerschmidt początkowo studiował prawo, a później medycynę. Jednocześnie był redaktorem „Landwirtschaftliche Zeitung” i entomologiem. Po rewolucji 1848 roku był zmuszony uciekać z Austrii; dołączył do armii węgierskiej i służył u Józefa Bema. Ranny dostał się do Turcji. Tam został nauczycielem w szkole w Konstantynopolu, a później lekarzem wojskowym w Damaszku. Służył jako lekarz wojskowy podczas wojny krymskiej. Podczas wystawy światowej w Wiedniu był komisarzem reprezentującym Turcję. Po 1873 roku nauczał mineralogii i zoologii w szkole medycznej w Konstantynopolu, założył muzeum historii naturalnej. Był jednym z założycieli Czerwonego Półksiężyca w Turcji. Zmarł podczas ekspedycji geologicznej mającej przygotować linię kolejową w Anatolii. Był członkiem Królewskiego Towarzystwa Entomologicznego w Londynie ("Royal Entomological Society of London"). Członek korespondent Galicyjskiego Towarzystwa Gospodarskiego (1846-1874).

</doc>
<doc id="1425814" url="https://pl.wikipedia.org/wiki?curid=1425814" title="Károly Kétly">
Károly Kétly

Károly Kétly ("Karl Kétli", ur. 14 września 1839 w Csurgó, zm. 19 lutego 1927 w Budapeszcie) – węgierski lekarz. Jeden z twórców węgierskiej neuropatologii i elektroterapii.
Życiorys.
Studiował w Peszcie i Wiedniu, studia ukończył w 1863 roku w Peszcie. Od 1864 do 1868 asystent w klinice chirurgicznej, następnie przez dwa lata dalsze studia w Wiedniu, Berlinie i Heidelbergu. Uczył się u Hellera, Strickera, Benedikta, Erba i Helmholtza. W 1870 roku został "privatdozentem" elektroterapii, w 1881 roku profesorem nadzwyczajnym na Uniwersytecie w Budapeszcie, w 1877 roku prymariuszem ("Primararzt") w Szpitalu Rocha w Budapeszcie. W 1884 roku został nadzwyczajnym radcą sanitarnym (ausserord. Sanitätsrat), w 1889 roku profesorem nadzwyczajnym chorób wewnętrznych, i dyrektorem II Kliniki w Budapeszcie. W 1896 roku przyczynił się do wprowadzenia radiologii na Węgry; złożył wniosek do Ministerstwa Edukacji i Religii o dotację w wysokości 1000 forintów na pokrycie kosztów potrzebnego sprzętu.

</doc>
<doc id="1425816" url="https://pl.wikipedia.org/wiki?curid=1425816" title="André-Victor Cornil">
André-Victor Cornil

Victor André Cornil (ur. 17 czerwca 1837 w Cusset, zm. 14 kwietnia 1908 w Mentonie) – francuski lekarz, histolog i patolog.
Życiorys.
Studiował medycynę w Paryżu, doktorem nauk medycznych został w 1860 roku. Później został członkiem "Académie Nationale de Médecine" i profesorem anatomii patologicznej. Pamiętany jest za prace w dziedzinie bakteriologii i histologii. W 1864 roku jako pierwszy opisał przewlekłe młodzieńcze zapalenie stawów, jednak bardziej pamiętany był późniejszy opis choroby autorstwa George'a Fredericka Stilla. W 1863 Cornil roku przedstawił dowody na prawdziwość hipotezy Guillaume Duchenne'a o przyczynie porażenia w poliomyelitis. Cornil i Richard Ladislaus Heschl jako pierwsi stosowali fiolet metylowy do barwienia amyloidu w preparatach histologicznych.
W 1865 roku Cornil założył razem z Louisem Antoine-Ranvierem prywatne laboratorium, w którym nauczał anatomii patologicznej. Razem z Victorem Babeşem opublikował pracę poświęconą zakażeniom bakteryjnym, "Les bactéries et leur rôle dans l’anatomie et l’histologie pathologiques des maladies infectieuses", a z Ranvierem podręcznik histopatologii, "Manuel d'histologie pathologique".

</doc>
<doc id="1425817" url="https://pl.wikipedia.org/wiki?curid=1425817" title="Kultura kuro-arakska">
Kultura kuro-arakska

Kultura kuro-arakska – kultura archeologiczna eneolitu i wczesnej epoki brązu. Jej nazwa pochodzi od rzek Kura i Araks.
Geneza.
Kultura kuro-arakska wywodzi się jeszcze z eneolitu. Kaukaz w jej przypadku okazał się być jedynie pozorną barierą. Położenie pomiędzy Bliskim Wschodem a obszarami stepowymi pozwoliło ludności kuro-arakskiej na korzystanie z dziedzictwa wielu ludów i wielu obszarów, co bardzo wpłynęło na rozwój lokalnych społeczności. Obszary górzyste bogate w złoża metali okazały się być swoistym refugium dla okolicznych ludów. 
Chronologia i obszar występowania.
Kultura ta rozwijała się od początku IV tysiąclecia p.n.e. jeszcze jako kultura eneolityczna. Rozwijała się do około 2500 lat p.n.e., kiedy zaczęła stopniowo zanikać. Przeżywała się ona jednak aż do końca III tysiąclecia p.n.e. W jej rozwoju wyróżniamy zazwyczaj trzy fazy, przy czym na terenach północnych (Dagestan) jednostka ta pojawia się dopiero w fazie młodszej. Kultura kuro-arakska zajmowała całe Zakaukazie, a zwłaszcza obszary położone nad rzekami Kurą i Araksem. Sięgała aż do północno-zachodniego Iranu i wschodniej Anatolii, a jej wpływy dają się zauważyć nawet na terenie Syrii i Palestyny. Ku północy sięgała do Czeczeno-Inguszetii, Dagestanu i północnej Osetii. 
Gospodarka.
Podstawą gospodarki było rolnictwo z uprawą sprzężajną (zwłaszcza na równinach) oraz tarasową i hodowla zwierząt. Wśród zbóż dominowały różne odmiany pszenicy i jęczmień. Zboże żęto sierpami o obsydianowych lub krzemiennych wkładkach. Ludność tej kultury znała konia, jak i transport kołowy. W połowie III tysiąclecia rolnicza gospodarka zaczęła przeżywać kryzys związany ze zmianami klimatycznymi.
Osadnictwo i budownictwo.
Stanowiska kultury kuro-arakskiej to głównie osiedla, które występują w różnych środowiskach geograficznych. Spotyka się je zarówno na obszarach nizinnych, gdzie przybierają formę telli, wyżynnych i pagórkowatych gdzie występują na miejscach z natury obronnych, jak i w wysokich górach. W budownictwie mamy domy różnych typów, z czego najczęściej spotykamy domy budowane na planie koła, z kamienia lub suszonej cegły na podmurówce kamiennej. Ich średnica wynosi najczęściej 4 - 5 metrów, a grubość ścian dochodzi do 1 metra. Często do kolistych budowli dobudowane są budynki czworoboczne. Niektóre domostwa dzielą się na przedsionek i izbę. Z niektórych stanowisk znamy także domy na planie prostokąta, jak i domy na planie zbliżonym do prostokąta, z zaokrąglonymi rogami. Dachy były płaskie, wsparte na drewnianych belkach. Znajdowały się w nich dymniki, przez które wydobywał się ze środka dym. We wnętrzu mamy do czynienia z kolistymi paleniskami, wykonanymi z gliny, niekiedy ozdobnymi i dekorowanymi reliefem geometrycznym. Niekiedy dekorowane malunkami były także wnętrza domów. Osiedla nie były zabudowane w sposób planowy, a domostwa grupowały się w małe, nieregularne skupienia, chociaż znamy także przypadki kiedy domy były rozłożone wokół dziedzińca. W niektórych osiedlach spotyka się jamy zasobowe służące do przechowywania ziarna. 
Najbardziej znane stanowiska tej kultury to Kul Tepe, gdzie odkryto 28 kolistych budowli o średnicach od 4 do 13 metrów, Mingeczaur skąd znamy wspomniane już budowle o planie zbliżonym do prostokąta z zaokrąglonymi rogami oraz Kvacchelebi, gdzie odkryto budynek, uważany przez niektórych badaczy za świątynię.
Obrządek pogrzebowy.
Ludność kultury kuro-arakskiej preferowała szkieletowy obrządek pogrzebowy. Zmarli chowani byli w skrzyniach kamiennych, czasami pod nasypami kurhanów. Występują także pochówki wewnątrz osiedli mieszkalnych, często między domami lub pod podłogami domostw. Trudno jednak w takich przypadkach ustalić jaki jest stosunek czasowy funkcjonowania domostw ze znalezionymi pod nimi grobami. We wschodnich partiach Zakaukazia, zwłaszcza w Azerbejdżanie, spotyka się groby ciałopalne.
Inwentarz.
Garncarstwo ludności kultury kuro-arakskiej było bardzo rozwinięte. Typowe są tu naczynia wazowate, z których niektóre zaopatrzone są w dwa ucha oraz naczynia z dwoma uchami umieszczonymi przy brzegu, a także kubki i pokrywki. Wśród ornamentów najpopularniejsze są spirale, koncentrycznie ułożone koła, pasma zygzakowate, trójkąty, pasma zakreskowane, jak i schematyczne i zgeometryzowane przedstawienia zwierząt.
W omawianej jednostce kulturowej poświadczony jest wysoki poziom metalurgii brązowej, stosującej technologię uzyskiwania brązów cynowych. Bogata metalurgia ilustruje proces tworzenia się na terenach kaukaskich silnych ośrodków metalurgicznych, pracujących na miejscowych surowcach i tworzących swój własny styl.
Poświadczone jest także tkactwo oraz obróbka kości, krzemieni i obsydianu. Spotykamy także gliniane figurki antropomorficzne i zoomorficzne oraz gliniane ozdobne podstawki na paleniskach.
Zanik i wpływ na powstanie innych kultur.
W połowie III tysiąclecia w związku ze zmianami klimatu załamała się gospodarka obszarów zakaukaskich. Zmniejszyła się w tym czasie liczba osiedli, a od północy zaczęły przenikać grupy ludności o gospodarce pasterskiej. Nastąpił proces kształtowania się nowej jednostki taksonomicznej zwanej kulturą bedeńską. Należy zauważyć również, że formy naczyń występujące w kulturze kuro-arakskiej mają swoje odpowiedniki w młodszych od niej kulturach z Kotliny Karpackiej, a nawet z Półwyspu Iberyjskiego.

</doc>
<doc id="1425819" url="https://pl.wikipedia.org/wiki?curid=1425819" title="Mallacoota">
Mallacoota

Mallacoota – miejscowość w Australii, w stanie Wiktoria, w regionie Gippsland, około 523 km na wschód od Melbourne. Około 1 tys. mieszkańców (w sezonie letnim ok. 8 tys. turystów). Jest to ostatnie miasto na wybrzeżu Wiktorii przed granicą z Nową Południową Walią, 25 km od drogi Princes Highway. Mallacoota otoczona jest przez Park Narodowy Croajingolong.

</doc>
<doc id="1425824" url="https://pl.wikipedia.org/wiki?curid=1425824" title="Michaelia Cash">
Michaelia Cash

Michaelia Clare Cash (ur. 19 lipca 1970 w Subiaco) – australijska polityk, członkini Liberalnej Partii Australii (LPA). Od 2008 senator ze stanu Australia Zachodnia, od września 2015 do maja 2022 członkini kilku gabinetów federalnych Australii.
Życiorys.
Wykształcenie i kariera zawodowa.
Córka George'a Caha, australijskiego parlamentarzysty. Studiowała m.in. na Curtin University of Technology i University of Western Australia. Z wykształcenia prawniczka, w latach 1999-2008 pracowała w firmie Freehills.
Kariera polityczna.
W późnych latach 80. oraz w latach 90. XX w. była aktywistką młodzieżówki LPA. W latach 2004-2007 zasiadała w zarządzie stanowym tej partii w Australii Zachodniej. W listopadzie 2007 została wybrana do Senatu Australii, kandydując z trzeciej pozycji na stanowej liście wyborczej LPA. Zgodnie z konstytucyjną zasadą, iż pierwszym dniem kadencji senatorów jest zawsze 1 lipca, rozpoczęła urzędowanie w połowie 2008 roku. W 2013 uzyskała pierwszą reelekcję.
W 2013 weszła do szerokiego składu rządu jako wiceminister imigracji i ochrony granic, a także minister wspierająca premiera w sprawach kobiet. We wrześniu 2015 nowy premier Malcolm Turnbull awansował ją do składu gabinetu, powierzając stanowiska ministra ds. zatrudnienia, ministra ds. kobiet oraz ministra wspierającego premiera w sprawach służby cywilnej.

</doc>
<doc id="1425825" url="https://pl.wikipedia.org/wiki?curid=1425825" title="Abrahimowiczowie herbu własnego">
Abrahimowiczowie herbu własnego

Abrahimowiczowie herbu własnego – polska rodzina szlachecka pochodzenia tatarskiego. Gałąź rodu Bachtjarowiczów.
Protoplastą rodu był Abrahim Bachtjarowicz zwany Ślepym, właściciel Dzikowszczyzny (od 1523), części na Wace i Prudzianach. W 1562 dostał w zastaw od swojego zięcia, Hussejna Szyryńskiego, część dóbr Kroszyna. Abrahim miał czterech synów: Assana, Tahira, Sabatala i Selimbeka. Trzej pierwsi sprzedali około 1591 swoje udziały na Wace. Selimbek, właściciel części Prudzian, miał syna Abrahama.
Synami Abraham, syna Selimbeka, byli Mortuza, w 1648 chorąży w chorągwi księcia Słuckiego; Janusz, wzmiankowany w 1666; Aleksander, który ze swoją żoną Fatmą Adamowiczówną miał synów Mortuzę i Bohdana, wzmiankowanych w 1681, i Eliasz, towarzysz chorągi lekkiej wojska litewskiego.
Eliasz, syn Abrahama, poślubił Fatmę Izmaelównę Talkowską. W 1646 nabył z żonę część Dowbuciszek. Przypuszcza się, że ich synem był Hamzia, żonaty z Zofią Skurmuntówną. W 1681 Zofia i Hamzia Abrahimowiczowie sprzedali swoje grunty na Poniziu.
Maciej, chorąży pułku nadwronego tatarskiego, w 1744 otrzymał od króla Augusta III w dożywocie kilka włók gruntu we wsi Szypowice. Jego bratem był Szahun (Szachan), rotmistrz pułku nadwornego tatarskiego. Poślubił on Joannę z Łowczyńskich. W 1744 i 1750 otrzymał kilkanaście włók gruntu z ekonomii kobryńskiej.
Synami Macieja byli Józef i Samuel, towarzysze w pułku 5 straży przedniej wojsk litewskich w latach 1773-1789, oraz Aleksander, adiutant w tym pułku w 1792.
Szahun i jego żona Joanna z Łowczyńskich mieli synów: Aleksandra, porucznika wzmiankowanego w 1759, Michała, porucznika wzmiankowanego w 1759 oraz Macieja, rotmistrza lekkiej kawalerii w wojsku litewskim w latach 1777-1785.
Adam Boniecki, a za nim Seweryn Uruski, zaliczył do tej rodziny Obdułę Abrahimowicza, Tatara, wzmiankowanego w 1542. Stanisław Dziadulewicz uznał to za błąd. Jego zdaniem Obduł pochodził z rodu Juszeńskich, był synem Abrahama Tymirczyca, chorążego juszeńskiego, a w aktach figuruje jako Abrahimowicz, podobnie jak jego bracia Osman, Redzip i Alejko.

</doc>
<doc id="1425826" url="https://pl.wikipedia.org/wiki?curid=1425826" title="Abramowiczowie">
Abramowiczowie



</doc>
<doc id="1425827" url="https://pl.wikipedia.org/wiki?curid=1425827" title="Abramowiczowie herbu Abdank">
Abramowiczowie herbu Abdank

Abramowiczowie herbu Abdank – polska rodzina szlachecka.
Adam Boniecki wysunął hipotezę, że mogli się wywodzić od bojarów wileńskich, Zdana i Kmity Abramowiczów, którzy w 1542 sądzili się między sobą o swoje dobra rodzinne.
Adam Abramowicz miał synów Antoniego, Konstantego, Józefa i Jana, którzy odziedziczone po ojcu Siemoszkiszki w powiecie bracławskim sprzedali w 1743 albo 1758. Józef był ojcem Jerzego, żonatego z Joanną z Czachowskich. Ich synowie, Ignacy i Romuald, wylegitymowali się w 1848 w Królestwie Polskim.

</doc>
<doc id="1425829" url="https://pl.wikipedia.org/wiki?curid=1425829" title="Świętosław Milczący">
Świętosław Milczący

Świętosław Milczący (właśc. Świętosław de Susseci Kartuz; ur. na początku XV wieku, zm. 15 kwietnia 1489 w Krakowie) – mansjonarz przy kościele Mariackim w Krakowie oraz Sługa Boży Kościoła katolickiego.
Życiorys.
Jako miejsce jego pochodzenie często wymieniano Sławków, ze względu na pamięć o nim tam i liczne pamiątki kultu. Obecnie wśród typów wymienia się także Suszec koło Pszczyny lub Skočice w Czechach.
Na podstawie jego własnych zapisków można stwierdzić, że posiadał dobre wykształcenie zasadnicze. Oznacza to, że znał łacinę, umiał też pisać i czytać. Prawdopodobnie ukończył jakąś szkołę, mogła to być szkoła katedralna lub klasztorna. Studiów uniwersyteckich jednak najprawdopodobniej nie przeszedł, gdyż brak jego nazwiska w prowadzonym spisie studiujących w Akademii Krakowskiej.
Ceniony był za pracę duszpasterską, troskę o biednych i chorych oraz cnotę milczenia. Miał łaskę widzeń nadprzyrodzonych. Był organizatorem pierwszej w Krakowie Katolickiej Wypożyczalni Ksiąg.
W żywotach Świętosława podkreśla się jego szczególne nabożeństwo do Pana Jezusa Ukrzyżowanego oraz kult maryjny. Zachowanie milczenia i ubóstwo były przypuszczalnie także sposobem uczczenia Męki Pańskiej. Swą wyjątkową ascezą milczenia, a także działalnością bibliofilską, wywarł znaczny wpływ na życie religijne Krakowa, gdzie spędził znaczną część życia. Mieszkał prawdopodobnie na terenie parafii św. Anny, a od około 1480 w domu bogatego rajcy krakowskiego Piotra Salomona, gdzie przebywał aż do śmierci.
Pochowany został w kościele Wniebowzięcia NMP w Krakowie.
Kult.
Parafianie Sławkowa otoczyli Świętosława szerokim kultem. Wielu Sławkowian nosi imię Świętosław, a parafianie posiadają jego obrazki z napisem "Patron" i "Rodak Sławkowa ".
Jest również patronem spowiedników i spowiadających się.
W kościele pw. Podwyższenia Krzyża Świętego w Sławkowie tłem obrazu umieszczonego nad ołtarzem św. Mikołaja jest ilustracja widzenia które miał bł. Świętosław.
W bazylice Bożego Ciała w Krakowie znajduje się obraz Łukasza Porębskiego, zwany „Felix saeculum Cracoviae” ("Szczęśliwy wiek Krakowa"), na którym znajduje się wizerunek św. Stanisława Kazimierczyka (który był inspiracją) pośród świątobliwych mężów: Świętosława Milczącego, św. Jana Kantego, św. Szymona z Lipnicy i Michała Giedroycia.
Proces beatyfikacyjny i kanonizacyjny.
28 października 1997 roku na terenie diecezji krakowskiej, powołana została przez kardynała Franciszka Macharskiego komisja historyczna, w celu rozpoczęcia beatyfikacji Świętosława. Komisja rozpoczęła działalność 29 listopada tegoż roku. Prawie jednocześnie, bo 22 stycznia 1998 roku, kardynał otworzył proces kanonizacyjny Świętosława w Kurii Metropolitalnej w Krakowie.

</doc>
<doc id="1425831" url="https://pl.wikipedia.org/wiki?curid=1425831" title="Haptonastia">
Haptonastia

Haptonastia – ruch nastyczny organów roślinnych (także zwierzęcych) wywołany działaniem specyficznego bodźca mechanicznego. Od sejsmonastii (tigmonastii) odróżnia się tym, że wywoływana jest przez konkretny bodziec mechaniczny, a nie dowolny dotyk (np. nie przez dotykanie pałeczką lub upadkiem kropli deszczu) oraz jest wynikiem wzrostu (pod wpływem auksyn), a nie zmian turgoru. Niektóre źródła nie odróżniają tych typów nastii. Jak inne nastie, nie zależy od kierunku działania bodźca, co ją odróżnia od tigmotropizmu.
Ruchy haptonastyczne często występują u roślin mięsożernych (podobnie jak sejsmonastia). Podlegają im m.in. czułki brzeżne liści rosiczek oraz brzegi liści tłustoszy. Zwijanie się liści i wzrost czułków tych roślin zwykle nie jest czystą haptonastią, ale rolę odgrywa również reakcja na bodźce chemiczne (chemonastia) – zwykle jest ona silniejsza niż sama haptonastia – i wzrost kierunkowy (tigmotropizm).

</doc>
<doc id="1425832" url="https://pl.wikipedia.org/wiki?curid=1425832" title="Prawo Torricellego">
Prawo Torricellego

Prawo Torricellego, wzór Torricellego – zależność opisująca prędkość wypływu cieczy z naczynia przez otwór (rysunek)
gdzie:
Prędkość wyrażona prawem Torricellego jest równa prędkości swobodnego spadku ciała z wysokości formula_4 Prawo to zostało sformułowane przez włoskiego fizyka Evangelistę Torricellego. Obowiązuje ono ściśle dla cieczy nielepkiej, nieściśliwej, jeżeli średnica naczynia jest dużo większa od średnicy otworu i przy zaniedbaniu zmian ciśnienia atmosferycznego przy zmianie wysokości o formula_2 oraz przy założeniu, że górna powierzchnia cieczy w naczyniu jest powierzchnią swobodną. Przy tych założeniach można wyprowadzić to prawo z równania Bernoulliego.

</doc>
<doc id="1425835" url="https://pl.wikipedia.org/wiki?curid=1425835" title="Flowers">
Flowers



</doc>
<doc id="1425836" url="https://pl.wikipedia.org/wiki?curid=1425836" title="Njechorń">
Njechorń



</doc>
<doc id="1425837" url="https://pl.wikipedia.org/wiki?curid=1425837" title="Szuwar turzycy zaostrzonej">
Szuwar turzycy zaostrzonej

Zespół turzycy zaostrzonej, szuwar turzycy zaostrzonej ("Caricetum gracilis") – zespół roślinności łąkowo-szuwarowej budowany głównie przez turzycę zaostrzoną.
Charakterystyka.
Łąka turzycowa (szuwar niski) zajmująca podmokłe siedliska lądowe – porastające brzegi cieków i zbiorników wodnych. Tworzy torfowisko niskie. Siedlisko żyzne (eutroficzne lub mezotroficzne), o odczynie od lekko kwaśnego do lekko zasadowego (siedliska humotroficzne). Podłoże organiczno-mineralne, torfiejące. Wczesne stadia charakteryzuje większa wilgotność (woda do 0,5 m głębokości), obecność gatunków wodnych i szuwaru wysokiego oraz wyższe pH, następne są suchsze i kwaśniejsze, z bujną warstwą mszystą. W sukcesji zastępuje zbiorowiska szuwaru wysokiego, a przechodzi w podmokłe łąki (klasa "Molinio-Arrhenatheretea"), ewentualnie w łozowiska i olsy, rzadziej w inne rodzaje torfowisk i turzycowisk.

</doc>
<doc id="1425838" url="https://pl.wikipedia.org/wiki?curid=1425838" title="Zespół turzycy zaostrzonej">
Zespół turzycy zaostrzonej



</doc>
<doc id="1425840" url="https://pl.wikipedia.org/wiki?curid=1425840" title="Actiones directae">
Actiones directae

Actiones directae - w prawie rzymskim grupa powództw o charakterze podstawowym, tj. takich na podstawie których pretor tworzył powództwa analogiczne ("actiones utilis"), poprzez udzielenie powództwa opartego na fikcji ("actiones ficticiae") lub poprzez udzielenie powództwa z przestawionymi podmiotami.

</doc>
<doc id="1425841" url="https://pl.wikipedia.org/wiki?curid=1425841" title="Ernő Emil Moravcsik">
Ernő Emil Moravcsik

Ernő Emil Moravcsik (niem. "Ernst Emil Moravcsik", ur. 16 marca 1858 w Bér, zm. 9 października 1924 w Budapeszcie) – węgierski lekarz psychiatra. Profesor psychiatrii na Uniwersytecie w Budapeszcie, członek korespondent Węgierskiej Akademii Nauk.
Życiorys.
Brat Gézy Moravcsika (1855–1929). Studiował na Uniwersytecie w Budapeszcie, tytuł doktora nauk medycznych otrzymał w 1881 roku. Następnie był asystentem w Instytucie Farmakologii i Patologii Ogólnej i w Klinice Psychiatrycznej od 1883 do 1889 roku. W 1887 habilitował się z psychiatrii. Od 1892 roku profesor psychopatologii. W 1901 został profesorem zwyczajnym psychiatrii na Uniwersytecie w Budapeszcie, na katedrze pozostał do 1924 roku. W 1921 roku piastował godność rektora Uniwersytetu. W 1924 został członkiem korespondentem Węgierskiej Akademii Nauk.
Dorobek naukowy.
Zajmował się m.in. halucynacjami, alkoholizmem, wścieklizną, chorobami neurodegeneracyjnymi, psychozami, kiłą ośrodkowego układu nerwowego, histerią. Autor podręcznika psychiatrii. Wprowadził do medycyny termin eutymopraksji (niem. "Euthymopraxie").

</doc>
<doc id="1425843" url="https://pl.wikipedia.org/wiki?curid=1425843" title="Droga ekspresowa 46 (Izrael)">
Droga ekspresowa 46 (Izrael)

Droga ekspresowa 46 (hebr.: כביש 46) – droga ekspresowa w centralnej części Izraela. Została ona wybudowana w celu odciążenia drogi ekspresowej nr 40 w rejonie strefy przemysłowej przy międzynarodowym porcie lotniczym im. Ben Guriona.

</doc>
<doc id="1425845" url="https://pl.wikipedia.org/wiki?curid=1425845" title="Rezső Temesváry">
Rezső Temesváry

Rezső Temesváry ("Rudolf Temesvary", ur. 25 marca 1864 w Wiedniu, zm. 22 marca 1944 w Budapeszcie) – węgierski lekarz ginekolog.
Rezső Temesváry urodził się 25 marca 1864 roku w Wiedniu. Studiował medycynę w Budapeszcie, ukończył studia w 1887 roku. Do 1888 roku pracował w klinice Tivadara Kézmárszky'ego (1842-1902), następnie odbył roczną podróż naukową do Niemiec, Szwecji i Francji. W 1886 roku otrzymał nagrodę Uniwersytetu w Budapeszcie za pracę "Studien aus dem Gebiete des Wochenbettes", a w 1899 roku Nagrodę Balassy za "Physiologie und Pathologie der Lactation". Od 1889 roku lekarz chorób kobiecych w Budapeszcie, ordynator w "Weissen Kreuz–Findelhaus" i dyrektor budapeszteńskiego zakładu ubezpieczeń zdrowotnych. Jego syn, Nikolaus Temesváry, również został ginekologiem.

</doc>
<doc id="1425849" url="https://pl.wikipedia.org/wiki?curid=1425849" title="Cognitive walkthrough">
Cognitive walkthrough

Cognitive walkthrough – metoda badawcza używana przy ocenie użyteczności serwisów internetowych i aplikacji, w celu określenia problemów użyteczności. Odpowiada na pytanie, jak łatwo jest użytkownikom (przede wszystkim nowym) wykonywać zadania związane z systemem. Metoda przyjmuje założenie, że nowi użytkownicy wolą uczyć się obsługi systemu poprzez wykonywanie zadań, niż na przykład przez czytanie instrukcji.
Proces cognitive walkthrough rozpoczyna się od analizy zadań i podziału ich na sekwencję kolejnych kroków lub działań niezbędnych do realizacji zadania. Osoby oceniające (np. projektanci) przechodzą (ang. "walkthrough") przez kolejne kroki, zdając sobie zestaw pytań na temat każdego z kroków i oceniając zachowanie systemu.
Cathleen Wharton, jedna z autorek metody zaproponowała cztery pytania: 
Metoda została rozwinięta na początku lat 90. przez Cathleen Wharton i zyskała szerszą popularność po tym, gdy została omówiona w osobnym rozdziale książki Jakoba Nielsena "Usability Inspection Methods".

</doc>
<doc id="1425851" url="https://pl.wikipedia.org/wiki?curid=1425851" title="Żółtopuzik">
Żółtopuzik



</doc>
<doc id="1425852" url="https://pl.wikipedia.org/wiki?curid=1425852" title="Samołusk">
Samołusk



</doc>
<doc id="1425853" url="https://pl.wikipedia.org/wiki?curid=1425853" title="Filary wiary Islamu">
Filary wiary Islamu



</doc>
<doc id="1425854" url="https://pl.wikipedia.org/wiki?curid=1425854" title="Żółtobrzeżek">
Żółtobrzeżek



</doc>
<doc id="1425856" url="https://pl.wikipedia.org/wiki?curid=1425856" title="Károly Laufenauer">
Károly Laufenauer

Károly Laufenauer (niem. "Karl Laufenauer", ur. 23 czerwca 1848 w Székesfehérvár, zm. 27 kwietnia 1901 w Budapeszcie) – węgierski lekarz psychiatra. Pierwszy profesor psychiatrii na Uniwersytecie w Budapeszcie.
Życiorys.
Studiował na Uniwersytecie w Budapeszcie, tytuł doktora medycyny otrzymał w 1873 roku. Następnie specjalizował się w neurologii i psychiatrii u Ferenca Schwartzera w Budapeszcie, u Charcota w Paryżu, Westphala w Berlinie, Meynerta w Wiedniu. Po powrocie do kraju zajmował się m.in. hipnozą i hipnoterapią. W 1878 został sekundariuszem w zakładzie psychiatrycznym w Budapeszcie. W 1878 został privatdozentem. Od 1881 związany z Rókus-Spital. Razem z asystentem Károlyem Schafferem przeprowadził szereg doświadczeń w tej dziedzinie. Członek Węgierskiej Akademii Nauk od 1891 roku. Od 1882 profesor nadzwyczajny, od 1891 profesor zwyczajny psychiatrii na Uniwersytecie w Budapeszcie. Zmarł nagle, 27 kwietnia 1901 roku.

</doc>
<doc id="1425857" url="https://pl.wikipedia.org/wiki?curid=1425857" title="Modi’in Illit">
Modi’in Illit

Modi’in Illit (hebr. מודיעין עילית; arab. موديعين عيليت) – miasto położone w Dystrykcie Judei i Samarii w Izraelu. Leży w obszarze gór Judzkich, pomiędzy Jerozolimą a obszarem aglomeracji miejskiej Gusz Dan, w otoczeniu terytoriów Autonomii Palestyńskiej.
Historia.
Miasto zostało założone w 1994 na terenach zdobytych przez Izrael podczas wojny sześciodniowej.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 34,5 tys. mieszkańców.
Populacja miasta pod względem wieku (dane z 2006):

</doc>
<doc id="1425858" url="https://pl.wikipedia.org/wiki?curid=1425858" title="End of the Night">
End of the Night

End of the Night – piosenka autorstwa Jima Morrisona (napisana podczas pobytu w Venice, gdzie powstały też takie utwory jak m.in. "Moonlight Drive", "Soul Kitchen" i "Hello, I Love You") zainspirowana powieścią Louisa Ferdinanda Céline'a pt. "Journey to the end of the night" ("Podróż do kresu nocy").
Początkowo pierwsza linijka piosenki brzmiała "take the trip to the end of the night" Już po nagraniu jej, z powodu zbyt częstego występowania słowa "trip" została zmieniona na wers "take the highway to the end of the night" (rusz autostradą po kres nocy). Wizja drogi przejawiała się w wielu późniejszych utworach Morrisona. W piosence zawarte zostały również inne, najwcześniejsze teksty zapisane w notatnikach piosenkarza z okresu pobytu w Venice.
"End Of The Night" została nagrana na debiutanckim albumie grupy The Doors pt. "The Doors".

</doc>
<doc id="1425859" url="https://pl.wikipedia.org/wiki?curid=1425859" title="Richard Roksabro Kudo">
Richard Roksabro Kudo

Richard Roksabro Kudo (ur. 25 lipca 1886 w prefekturze Tokushima, zm. 3 czerwca 1967 w St. Louis), właśc. – japońsko-amerykański protistolog. 
Życiorys.
W 1910 roku został doktorem nauk rolniczych, a w 1924 roku doktorem zoologii na Cesarskim Uniwersytecie Tokijskim. Następnie pracował w Szkole Rolniczej w Tokio (1910–1911) i jako protozoolog w Institute of Experimental Sericult w Tokio (1911–1915). Później wyjechał do USA i podjął pracę w Rockefeller Institute w Nowym Jorku, gdzie pracował od 1915 do 1918 roku. Od 1918 roku na Uniwersytecie Illinois w Urbanie i Champaign. Z uczelnią tą związany był przez następne 36 lat. W 1944 roku został profesorem zwyczajnym. W latach 1954–1958 jako "professor emeritus" prowadził badania w Institute of Microbiology Uniwersytetu Rutgers w New Jersey. W 1958 roku jako profesor na wykładach gośinnych ("visiting professor") na Uniwersytecie Southern Illinois w Carbondale.
Był członkiem American Association for the Advancement of Science, American Society of Zoologists, American Society of Parasitologists, Society of Systematic Zoologists, American Microscopical Society, Sigma Xi i American Academy of Microbiology. Od 1953 roku przewodniczący Society of Protozoologists.
Miał żonę Esther, córki Elin i Jean.

</doc>
<doc id="1425861" url="https://pl.wikipedia.org/wiki?curid=1425861" title="Szuwar turzycy błotnej">
Szuwar turzycy błotnej

Zespół turzycy błotnej, szuwar turzycy błotnej ("Caricetum acutiformis") – zespół roślinności łąkowo-szuwarowej budowany głównie przez turzycę błotną.
Charakterystyka.
Łąka turzycowa (szuwar niski) zajmująca podmokłe siedliska lądowe – porastające brzegi cieków i zbiorników wodnych. Tworzy torfowisko niskie, czasem pło. Siedlisko o odczynie od lekko kwaśnego do lekko zasadowego. Podłoże organiczno-mineralne, torfiejące. Wczesne stadia charakteryzuje większa wilgotność (woda do 0,5 m głębokości), obecność gatunków wodnych i szuwaru wysokiego oraz wyższe pH, następne są suchsze i kwaśniejsze, z bujną warstwą mszystą. W sukcesji zastępuje zbiorowiska szuwaru wysokiego, a przechodzi w inne rodzaje torfowisk i turzycowisk, ewentualnie w łozowiska i olsy.

</doc>
<doc id="1425862" url="https://pl.wikipedia.org/wiki?curid=1425862" title="Zespół turzycy błotnej">
Zespół turzycy błotnej



</doc>
<doc id="1425865" url="https://pl.wikipedia.org/wiki?curid=1425865" title="Morie Ogiwara">
Morie Ogiwara

 – japoński rzeźbiarz. Pod koniec życia zmienił imię na .
W 1899 r. wyjechał do Tokio, aby uczyć się malarstwa, następnie w 1901 r. do USA, na studia w nowojorskiej Art Students League i w 1903 r. do Francji, do "Académie Julian". Tam też, w 1904 r., pod wpływem twórczości Auguste'a Rodina zdecydował się tworzyć jako rzeźbiarz.
W 1906 r. powrócił do Nowego Jorku, gdzie spotkał Kotarō Takamurę, a następnie ponownie do Paryża. Tam uczył się, tym razem rzeźby, w "Académie Julian", poznał też Rodina. W 1907 r. odbył podróż do Londynu. Zwiedził British Museum, gdzie duży wpływ wywarły na niego rzeźby egipskie.
W 1910 r. ukończył swoje dzieło, "Onna" ("Kobieta"). Rok wcześniej ukończył prace: "Bunkaku" i "Despair". Jego dzieła wystawiane są w muzeach tokijskich: Muzeum Narodowym i National Museum of Modern Art.
Zmarł w kwietniu 1910 r. na gruźlicę, w wieku 30 lat.

</doc>
<doc id="1425867" url="https://pl.wikipedia.org/wiki?curid=1425867" title="Karpacki Szlak Rowerowy">
Karpacki Szlak Rowerowy

Karpacki Szlak Rowerowy – projekt realizowany przez Sądecką Organizację Turystyczną i 35 gmin w Małopolsce. Wszystkie trasy mają łącznie długość ok. 800 km. Karpacki Szlak Rowerowy dzieli się na szlak główny i kilka szlaków łącznikowych.
Szlak główny.
Szlak główny Karpackiego Szlaku Rowerowego prowadzi przez historyczny szlak handlowy z południa do Krakowa i Wieliczki. Szlak zaczyna się na granicy polsko-słowackiej w miejscowości Leluchów, a prowadzi przez miejscowości takie jak: Muszyna, Piwniczna-Zdrój, Rytro, Stary i Nowy Sącz, Rożnów, Tropie, Iwkowa, Lipnica Murowana, Niegowić, Biskupice oraz Wieliczka. Szlak kończy się w Krakowie. Całość ma długość ok. 175 km.
Sądecki Szlak Rowerowy.
Sądecki Szlak Rowerowy przebiega przez Beskid Sądecki. Szlak ten także zaczyna się na granicy kraju, w Muszynce. Prowadzi on przez Tylicz, Polany, Kamianną, Uhryń, Łabową, Maciejową, Nawojową, Kamionkę Wielką, a kończy się w Nowym Sączu, gdzie łączy się ze szlakiem głównym. Szlak ten ma długość 63 km, jest zaliczany do łatwych.
Wielokulturowy Szlak Rowerowy.
Szlak ten rozpoczyna się w Blechnarce, przy dawnym przejściu granicznym do Stebníckiej Huty. Następnie prowadzi przez Hańczową, Brunary, Florynkę, Wawrzkę, Grybów, Stróże,
Bobową, Ciężkowice i Zakliczyn. Szlak ten według planów ma się zakończyć w Tarnowie. Szlak ten ma długość ok. 120 km, o różnicy wysokości 350 m.
Rowerowy Szlak Winny.
Szlak ten prowadzi przez tereny związane z handlem winem w średniowieczu. Docelowo ma się on rozpoczynać w Koniecznej. Istnieją też plany przedłużenia go na Słowację, przez Bardejów i Węgry. Szlak prowadzi przez Bartne, Owczary, Gorlice, Łużną, Staszkówkę, a kończy się w Ciężkowicach. Istnieje też odgałęzienie przez Biecz, miasto znane z handlu winem z Węgrami.
Szlak ma długość ok. 85 km, jest zaliczany do szlaków łatwych.
Rowerowy Szlak Historycznym Traktem Królewskim.
Szlak ten, nawiązujący do historycznych miejsc pobytu i przejazdu królów, rozpoczyna się w Czorsztynie. Dalej prowadzi przez Niedzicę, Łysą nad Dunajcem, Czerwony Klasztor na Słowacji, Drogę Pienińską, Szczawnicę, Obidzę, Łazy Brzyńskie, Gołkowice, Stary i Nowy Sącz, Zawadę, Mystków, Ptaszkową, Grybów, Stróże, Szalową, Gorlice, Kobylankę, Libuszę. Kończy się w Bieczu. Ma długość ok. 130 km.
Transgraniczny Szlak Rowerowy.
Szlak ten prowadzi przez strefę przygraniczną, przez różne pasma górskie. Rozpoczyna się w Muszynie, potem prowadzi przez Powroźnik, Tylicz, Krynicę-Zdrój, Izby, Brunary, Uście Gorlickie, Gładyszów, Radocyną, a kończy się na przełęczy Długie, potem prowadzi dalej przez Bieszczady do Krościenka nad Strwiążem jako Podkarpacki szlak rowerowy (znaki czerwone). Obecnie ma on jednak długość 71 km. Jest średnio trudny.
Pogórzański Szlak Rowerowy.
Jest to jedyny odcinek Karpackiego Szlaku Rowerowego, który nie został jeszcze utworzony. Ma prowadzić głównie przez powiat tarnowski, który jeszcze nie dołączył do projektu Sądeckiej Organizacji Turystycznej. Ma on mieć długość ok. 120 km.

</doc>
<doc id="1425869" url="https://pl.wikipedia.org/wiki?curid=1425869" title="Slechtvalk">
Slechtvalk

Slechtvalk – holenderski zespół wykonujący black metal. W muzyce pojawiają się jednak elementy death metalu, viking metalu i muzyki poważnej. Nazwa zespołu pochodzi od holenderskiego określenia sokoła wędrownego.
Zespół zalicza się również do gatunku Unblack metalu bowiem przesłanie tekstów piosenek na pierwszych dwóch albumach było w całości oparte na wierze chrześcijańskiej. Jednym z najdobitniejszych utworów w dyskografii Slechtvalk'a poruszającym się w sferze wiary jest piosenka "Cries Of The Haunted" z albumu "Falconry".

</doc>
<doc id="1425873" url="https://pl.wikipedia.org/wiki?curid=1425873" title="TV Mania">
TV Mania

TV Mania – to nazwa zespołu tworzącego w stylu muzyki elektronicznej założonego w 1995, który składał się z keyboardzisty Nicka Rhodesa oraz gitarzysty Warrena Cuccurullo.
Obydwaj panowie byli członkami zespołu Duran Duran. Ten długotrwały projekt poboczny muzyków, który był odświeżany zawsze kiedy występowała przerwa w twórczości Duran Duran, wyprodukował ponad sześćdziesiąt utworów, które jednak nie doczekały się jeszcze wydania. Kilka z tych utworów jest dostępnych na stronie internetowej Cuccurullo, inne zostały zawarte w ścieżce dźwiękowej do filmu z roku 2004 zatytułowanego "Trollywood" w reżyserii Madeleine Farley, która była partnerką Rhodesa przez kilka lat.
Muzyka stworzona przez ten zespół opisywana jest jako bardzo eksperymentalna, składająca się w większości z naturalnych dźwięków nagranych z radia czy telewizji, w stylu muzyki konkretnej. Pewnego razu Rhodes opisał swoją twórczość jako “Opera społeczna śmieciowej kultury w trzech aktach” z luźnym librettem oraz dodał, że chętnie zobaczyłby to przedstawienie na scenie.
Projekt został porzucony w momencie kiedy Cuccurullo został usunięty z zespołu w roku 2001.
Produkcja albumów Duran Duran "Medazzaland" oraz "Pop Trash" została wykonana przez Cuccurullo oraz Rhodesa i też została przypisana do zespołu "TV Mania". Działanie takie było różne od wcześniejszych produkcji kiedy to produkcja albumu była przypisywana całego zespołowi. Stało się tak z powodu mniejszego zaangażowania wokalisty Simona Le Bona w pisanie utworów, nagrywanie i proces miksowania.

</doc>
<doc id="1425875" url="https://pl.wikipedia.org/wiki?curid=1425875" title="Tyran zachodni">
Tyran zachodni

Tyran zachodni, tyran bahamski ("Tyrannus verticalis") – gatunek średniej wielkości ptaka z rodziny tyrankowatych (Tyrannidae), zamieszkujący Amerykę Północną. Nie wyróżnia się podgatunków.

</doc>
<doc id="1425877" url="https://pl.wikipedia.org/wiki?curid=1425877" title="Żółtaczka zakaźna krętkowa">
Żółtaczka zakaźna krętkowa



</doc>
<doc id="1425879" url="https://pl.wikipedia.org/wiki?curid=1425879" title="Maczużnik bojowy">
Maczużnik bojowy

Maczużnik bojowy ("Cordyceps militaris" (L.) Fr.) – gatunek grzybów z rodziny maczużnikowatych ("Cordycipitaceae"), pasożyt owadów.
Systematyka i nazewnictwo.
Pozycja w klasyfikacji według Index Fungorum: "Cordycipitaceae, Hypocreales, Hypocreomycetidae, Sordariomycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1753 Karol Linneusz nadając mu nazwę "Clavaria militaris". Obecną, uznaną przez Index Fungorum nazwę nadał mu w roku 1818 Elias Fries, przenosząc go do rodzaju "Cordyceps".
Niektóre synonimy nazwy naukowej:
W opracowaniu Barbary Gumińskiej i Władysława Wojewody z 1985 r. gatunek ten opisany został pod polską nazwą maczużnik bojowy. W późniejszych opracowaniach mykologicznych nazwa maczużnik dla rodzaju "Cordyceps" jednak nie pojawia się, zaś Wiesław Fałtynowicz w 2003 r. podaje nazwę maczużnik dla innego rodzaju grzybów – "Sphinctrina".
Morfologia i tryb życia.
Infekuje larwy i poczwarki owadów żyjących pod ziemią. Grzybnia pasożyta rozrasta się wewnątrz ich ciała, powodując ich śmierć i mumifikację. Następnie grzyb korzystając ze składników pokarmowych pobranych z martwego ciała owada tworzy pseudopodkładkę, w której tworzą się perytecja wytwarzające zarodniki płciowe (askospory). Tworzy także bezpłciowo zarodniki konidialne.
Maczugowata, zazwyczaj pojedyncza, rzadko rozwidlona, często z podłużną bruzdą, o długości 0,8–7 cm, szerokości 2–6 mm, pomarańczowa, powyżej wierzchołków perytecjów szorstka. Perytecja całkowicie pokrywają górną część podkładki. Są jajowate, o wymiarach 500–720 × 300–480 µm, o grubości ścianki 20 µm, wyrastają pod kątem prostym do powierzchni, z wyjątkiem wierzchołków. Osadzone są w miękkiej, luźnej, pseudoparenchymatycznej warstwie, która kurczy się podczas suszenia. Worki wąsko cylindryczne, 300–510 × 3,5–5 µm, z wierzchołkiem o grubości 3,5–5 µm. Askospory nitkowate, wieloprzegrodowe, rozpadające się na jednokomórkowe fragmenty o wymiarach 2–4,5 × 1–1,5 µm.
Anamorfa dobrze rośnie na podłożach hodowlanych, tworząc białą, filcowatą grzybnię, z bladym lub cytrynowożółtym rewersem. Konidiofory wyprostowane lub proste z rozgałęzieniami wertykalnymi składającymi się z kilku węzłów, z których każdy ma 1 lub 2 fialidy. Fialidy o długości 13–25 µm, szerokości 1–1,5 µm u podstawy, zwężające się na wierzchołku do szerokości 0,5–1 µm. Konidia w łańcuchach lub główkach; pierwszorzędowe konidia są długie, maczugowate 5–9 × 2–2,5 µm, czasami 1-przegrodowe, drugorzędowe konidia są półkuliste z lekko spiczastą podstawą, 2,5–3 × 2–2,5 µm. Tworzy także blastospory.
W 1932 Yakusiji i Kumazawa na podłożu ryżowym wyhodowali podkładki, a w 1936 r. Shanor na laboratoryjnie zakażonych poczwarkach ćmy, wyhodowali kolonię tworzącą dojrzałe perytecja wytwarzające żywotne askospory. Odkryli, że potrzebna jest temperatura poniżej 22 °C i duże natężenie światła. Potrzeby żywieniowe dla wzrostu saprotroficznego bez tworzenia podkładek nie są wysokie i sugerują, że maczużnik bojowy może rosnąć saprotroficznie w naturze, potrzebując owady tylko do tworzenia zarodników płciowych.
Występowanie.
Gatunek spotykany w Ameryce Północnej i Południowej, Europie i Azji. W Polsce po raz pierwszy jego stanowiska podawano w 1902 r., później notowano go wielokrotnie, m.in. nowe stanowiska podano w 2010 r. Jego aktualne stanowiska podaje także internetowy atlas grzybów. Jest rzadki. Znajduje się na "Czerwonej liście roślin i grzybów Polski". Ma status R– gatunek rzadki, który zapewne w najbliższej przyszłości przesunie się do kategorii zagrożonych wymarciem, jeśli nadal będą działać czynniki zagrożenia.
Występuje w świetlistych lasach i na ich obrzeżach, pasożytując na larwach i poczwarkach owadów, głównie ciem ("Lepidoptera"), donoszono również o poczwarkach chrząszczy ("Coleoptera") i niektórych błonkoskrzydłych ("Hymenoptera"). Uczonym Latge i Vey udało się doświadczalnie konidiami maczużnika bojowego zainfekować jedwabnika morwowego ("Bombyx mori").
Znaczenie.
Z owocników wyizolowano substancję polisacharydową nazwaną kordycepiną. Wykazano, że ekstrakt z grzyba hamował różnicowanie adipocytów poprzez aktywację receptorów AhR.

</doc>
<doc id="1425880" url="https://pl.wikipedia.org/wiki?curid=1425880" title="Żółtaczka hemolityczna noworodków">
Żółtaczka hemolityczna noworodków



</doc>
<doc id="1425881" url="https://pl.wikipedia.org/wiki?curid=1425881" title="Muchołap czubaty">
Muchołap czubaty

Muchołap czubaty ("Myiarchus crinitus") – gatunek ptaka z rodziny tyrankowatych (Tyrannidae).

</doc>
<doc id="1425887" url="https://pl.wikipedia.org/wiki?curid=1425887" title="Metoda trzech momentów">
Metoda trzech momentów

Metoda trzech momentów - metoda obliczania (ugięcia, wytrzymałości, sił tnących, momentów gnących, sił normalnych) belek ciągłych statycznie niewyznaczalnych polegająca na wykorzystaniu metody sił przy dobraniu odpowiedniego schematu podstawowego belki.
Zobacz też.
Christian Otto Mohr

</doc>
<doc id="1425890" url="https://pl.wikipedia.org/wiki?curid=1425890" title="DejaVu">
DejaVu

DejaVu to pięć rodzin fontów, rozprowadzanych w domenie public domain, pokrywających znaczny zakres Unikodu.
Historia.
Fonty DejaVu są modyfikacją fontów Bitstream Vera, które pokrywały jedynie kodowanie Basic Latin oraz Latin-1.
Štěpán Roh zapoczątkował projekt powstania fontów DejaVu aby rozszerzyć pokrycie Unikodu zachowując wygląd fontów Bitstream Vera.
Wersje.
Na bazie fontów Bitstream Vera powstały inne fonty, m.in. fonty Arev oraz standardowe fonty linuksa SuSE.
Charakterystyka.
Na fonty DejaVu składa się pięć rodzin. Dwie z nich są obecnie uważane za eksperymentalne.
DejaVu Sans.
Rodzina fontów bezszeryfowych (podobnie jak np. font Arial).
DejaVu Sans Condensed.
Węższa, eksperymentalna wersja DejaVu Sans.
DejaVu Sans Mono.
Rodzina fontów o kroju stałym (podobnie jak np. font Courier New).
DejaVu Serif.
Rodzina fontów szeryfowych (podobnie jak np. font Times New Roman).
DejaVu Serif Condensed.
Węższa, eksperymentalna wersja DejaVu Serif.

</doc>
<doc id="1425893" url="https://pl.wikipedia.org/wiki?curid=1425893" title="Szuwar turzycy brzegowej">
Szuwar turzycy brzegowej

Zespół turzycy brzegowej, szuwar turzycy brzegowej ("Caricetum ripariae") – zespół roślinności łąkowo-szuwarowej budowany głównie przez turzycę brzegową.
Charakterystyka.
Łąka turzycowa (szuwar niski) zajmująca podmokłe siedliska lądowe – porastająca brzegi cieków i zbiorników wodnych, olsy. Tworzy torfowisko niskie. Siedlisko żyzne (eutroficzne lub mezotroficzne), o odczynie od lekko kwaśnego do lekko zasadowego (siedliska humotroficzne). Podłoże mineralne lub organiczne, torfiejące. Wczesne stadia charakteryzuje większa wilgotność (woda do 0,5 m głębokości), następne są suchsze. W sukcesji zastępuje zbiorowiska szuwaru wysokiego, a przechodzi w inne rodzaje torfowisk i turzycowisk, ewentualnie w łozowiska i olsy.

</doc>
<doc id="1425894" url="https://pl.wikipedia.org/wiki?curid=1425894" title="Zespół turzycy brzegowej">
Zespół turzycy brzegowej



</doc>
<doc id="1425896" url="https://pl.wikipedia.org/wiki?curid=1425896" title="Cordyceps">
Cordyceps

Cordyceps Fr. (maczużnik) – rodzaj grzybów z rodziny maczużnikowatych ("Cordycipitaceae").
Charakterystyka.
Wszystkie gatunki są pasożytami, przede wszystkim bezkręgowców, rzadziej innych grzybów. Gdy zarodniki dostaną się w pobliże żywiciela, rozrastająca się grzybnia zastępuje stopniowo zaatakowane tkanki, wytwarzając ostatecznie owocnik z workami, zawierającymi nitkowate askospory.
Systematyka i nazewnictwo.
Pozycja w klasyfikacji według Index Fungorum: "Cordycipitaceae, Hypocreales, Hypocreomycetidae, Sordariomycetes, Pezizomycotina, Ascomycota, Fungi".
Synonimy nazwy naukowej:"Campylothecium" Ces., "Cordylia" Fr., "Cordyliceps" Fr., "Corynesphaera" Dumort., "Hypoxylum" Juss., "Mitrasphaera" Dumort., "Phytocordyceps" C.H. Su &amp; H.H. Wang, "Polistophthora" Lebert, "Racemella" Ces., "Tettigorhyza" G. Bertol., "Torrubia" Lév., in Cesati &amp; de Notaris, "Xylaria" Hill ex Grev.
W opracowaniu Barbary Gumińskiej i Władysława Wojewody z 1985 r. rodzaj ten opisany został pod polską nazwą maczużnik. W późniejszych opracowaniach mykologicznych nazwa ta jednak nie pojawia się, zaś Wiesław Fałtynowicz w 2003 r. podaje nazwę maczużnik dla innego rodzaju grzybów – "Sphinctrina"
Cordyceps w popkulturze.
Zmutowany grzyb z rodzaju Cordyceps był przyczyną pandemii w grze komputerowej The Last of Us i opartym na niej serialu.

</doc>
<doc id="1425900" url="https://pl.wikipedia.org/wiki?curid=1425900" title="Toniak żeberkowany">
Toniak żeberkowany

Toniak żeberkowany ("Acilius sulcatus") – gatunek chrząszcza z rodziny pływakowatych. Zamieszkuje większą część krainy palearktycznej.
Taksonomia.
Gatunek ten opisany został po raz pierwszy w 1758 roku przez Karola Linneusza pod nazwą "Dytiscus sulcatus". Do rodzaju "Acilius" przeniósł go w 1817 roku William Elford Leach.
Morfologia.
Owad dorosły.
Chrząszcz o płaskim, w zarysie jajowatym ciele długości od 15 do 18 mm. Głowa jest żółtawa z rozległym czarnym wzorem, przy czym barwa żółta tworzy m.in. charakterystyczny V-kształtny znak za nadustkiem. Przedplecze jest żółte do żółtobrunatnego z czarnym pasami biegnącymi wzdłuż wszystkich krawędzi i tworzącymi trapez. U samic na przedpleczu występują dwie kępy włosków, których brak u toniaka bruzdkowanego. Pokrywy mają barwę żółtą do żółtobrunatnej z obfitym, drobnym i miejscami zlewającym się plamkowaniem koloru czerwnobrunatnego do czarnego. U samic pokrywy mają żeberka i głębokie, owłosione bruzdy, u samców są one zaś gładkie i bezwłose. Na powierzchni pokryw występują punkty dwóch różnych wielkości, a pomiędzy nimi siateczkowanie. Podgięcia pokryw są wklęśnięte. Cały spód ciała jest czarnego koloru. Przedpiersie ma krótki i szeroko zaokrąglony wyrostek międzybiodrowy. Odnóża wykazują silny dymorfizm płciowy. U samców odnóża przednie mają stopy z jedną dużą, dwiema średnimi i 260–275 drobnymi przyssawkami, a odnóża środkowe mają na stopach około 16 drobnych przyssawek. U samic stopy te są nierozszerzone i pozbawione przyssawek. Odnóża tylnej pary są wiosłowate i mają na krawędziach tylnych członów stóp od pierwszego do czwartego szereg złotożółtych szczecin pławnych. W przeciwieństwie do toniaka bruzdkowanego tylna para ud ma przyciemnione nasady.
Larwa.
Larwy mają ciało w zarysie wrzecionowate. Ubarwione są ogólnie jaśniej niż u toniaka bruzdkowanego, zwykle żółtawo lub złotooliwkowo, gdzieniegdzie z brunatnymi lub czarnymi przyciemnieniami. Długość ciała u larw pierwszego stadium wynosi od 13 do 15 mm, u drugiego stadium od 19 do 23 mm, a u trzeciego od 30 do 35 mm. Głowa jest mała, bardziej trójkątna i smuklejsza niż u toniaka bruzdkowanego. Warga dolna ma wyrostek bródki bardzo silnie, wyraźnie rozwidlony i dłuższy niż u toniaka bruzdkowanego. U drugiego i trzeciego stadium na wewnętrznej krawędzi żuwaczki znajduje się wypukłość lub ząbek z wyraźną kępką szczecin. Przedtułów jest wąski i wydłużony, nie zaś krępy jak u toniaka bruzdkowanego. Przysadki odwłokowe są krótkie i zaopatrzone w siedem szczecinek każda.
Biologia i ekologia.
Siedlisko.
Zarówno larwy, jak i postacie dorosłe tego owada zasiedlają niewielkie zbiorniki wody stojącej, w tym jeziorka, stawy, glinianki, torfowiska, mokradła, okresowe kałuże i rozlewiska. Wyjątkowo pojawiają się w wodach płynących jak strumienie. Gatunek ten preferuje głębsze zbiorniki o podłożu piaszczystym lub gliniastym. Nie ma preferencji względem roślinności, bytując zarówno w wodach gęsto zarośniętych, jak i pozbawionych roślin. Liczny jest tylko w zbiornikach pozbawionych ryb. Występuje od poziomu morza do wysokości 1600 m n.p.m.
Cykl rozwojowy i zachowanie.
Postacie dorosłe zimują w wodzie, także pod pokrywą lodu. Okres rozrodczy przypada na wiosnę i początek lata. Postacie dorosłe są dobrymi lotnikami i w tym okresie rozlatują się po różnych zbiornikach celem rozmnażania. Na czas kopulacji samiec przyczepia się do grzbietu samicy przyssawkami na stopach. Budowa pokryw samicy ma mu za zadanie to utrudnić – samica w czasie kopulacji jest bardziej narażona na ataki drapieżników i w jej interesie jest by akt ten trwał jak najkrócej.
Samice składają jaja ponad powierzchnią wody, ale w jej pobliżu, wybierając wilgotne zakamarki kory martwych pni i gałęzi, kępy mchów i szczeliny pod kamieniami.
Larwy klują się po około tygodniu i wracają do wody. Ich rozwój trwa około miesiąca i w tym czasie przechodzą dwie wylinki. Dobrze pływają za pomocą szybkich i jednostajnych ruchów wszystkich odnóży. Potrafią też zawisać w toni wodnej na dowolnej głębokości. Oddychają powietrzem atmosferycznym. W przypadku zagrożenia potrafią gwałtownie sprężać i rozprężać ciało, wykonując skoki nad powierzchnią wody. Przepoczwarczają się na lądzie, zakopane w glebie. Stadium poczwarki trwa od 16 do 28 dni i kończy się przed zimą.
Pokarm.
Zarówno larwa jak i imago są drapieżnikami, jednak w inny sposób przyjmują pokarm. Dorosłe osobniki zjadają swoją ofiarę, zaś larwa zabija zdobycz długimi sierpowatymi żuwaczkami, po czym wtryskuje do niej własne płyny trawienne, by po krótkim czasie z powrotem je wsysać razem z wnętrznościami.
Początkowe stadia larwalne żerują głównie na planktonowych skorupiakach, w tym wioślarkach, widłonogach i małżoraczkach, a w przypadku ich braku na młodych larwach komarowatych. Starsze larwy i osobniki dorosłe polują na większe larwy komarowatych i ochotkowatych, larwy jętek i ważek równoskrzydłych. Dorosłe chrząszcze ponadto polują na skąposzczety, larwy ważek różnoskrzydłych i kijanki. Żywią się także skrzekiem oraz padłymi rybami i płazami.
Rozprzestrzenienie.
Gatunek palearktyczny. W Europie znany jest z Portugalii, Hiszpanii, Irlandii, Wielkiej Brytanii, Francji, Belgii, Holandii, Luksemburga, Niemiec, Szwajcarii, Liechtensteinu, Austrii, Włoch, Danii, Szwecji, Norwegii, Finlandii, Estonii, Litwy, Polski, Czech, Słowacji, Węgier, Białorusi, Ukrainy, Mołdawii, Rumunii, Bułgarii, Słowenii, Chorwacji, Bośni i Hercegowiny, Czarnogóry, Serbii, Albanii, Macedonii Północnej, Grecji i europejskiej części Rosji. W Afryce Północnej zamieszkuje Algierię. W Azji podawany jest z Turcji, Gruzji, Armenii, Azerbejdżanu, Iraku, Kazachstanu, Syberii i Rosyjskiego Dalekiego Wschodu z Sachalinem włącznie.

</doc>
<doc id="1425902" url="https://pl.wikipedia.org/wiki?curid=1425902" title="Komitet społeczności żydowskiej Hebronu">
Komitet społeczności żydowskiej Hebronu

Komitet społeczności żydowskiej Hebronu (hebr. חברון; arab. الخليل) - samorządowy organ społeczności żydowskiej w mieście Hebron, w otoczeniu terytoriów Autonomii Palestyńskiej.
Historia.
Komitet został założony w marcu 2007.

</doc>
<doc id="1425905" url="https://pl.wikipedia.org/wiki?curid=1425905" title="Próchnilec maczugowaty">
Próchnilec maczugowaty

Próchnilec maczugowaty ("Xylaria polymorpha" (Pers.) Grev. – gatunek grzybów z rodziny próchnilcowatych ("Xylariaceae"). 
Systematyka i nazewnictwo.
Pozycja w klasyfikacji według Index Fungorum: "Xylaria, Xylariaceae, Xylariales, Xylariomycetidae, Sordariomycetes, Pezizomycotina, Ascomycota, Fungi".
Gatunek ten został po raz pierwszy prawidłowo zdiagnozowany (jako "Sphaeria polymorpha") przez Christiaana Persoona w "Commentatio de Fungis Clavaeformibus" w 1797 r. Obecną, uznaną przez Index Fungorum nazwę nadał mu w 1835 r. Robert Kaye Greville.
Niektóre synonimy naukowe:
Nazwę polską podali Barbara Gumińska i Władysław Wojewoda. 
Morfologia.
Owocnikuje na nieregularnego kształtu, twardej, korkowatej podkładce o białym, włóknistym miąższu. Łacińska nazwa gatunkowa "polymorpha" oznacza różnokształtność. Istotnie "Xylaria polymorpha" ma różne kształty, najczęściej jednak przypomina martwy ludzki palec o wysokości przeciętnie 3–10 cm, grubości ok. 2,5 cm (w angielskim języku gatunek ten ma nazwę palec nieboszczyka). Powierzchnia jest ziarenkowata, u młodych okazów wiosną blada z białym szczytem, często szarawa od zarodników. Później staje się coraz bardziej ciemna, na koniec czarna i pomarszczona. 
Rozmnażanie.
Wytwarza zarodniki zarówno płciowe, jak i bezpłciowe. Wiosną, w fazie anamorficznej, powierzchnia podkładki jest pokryta szarą warstwą konidiów (zarodniki bezpłciowe). Konidia o diploidalnej liczbie chromosomów są zielonkawoszare i mają wymiary 10–13×6–7 μm. Latem i jesienią wytwarza askospory o wymiarach 20–32 × 5–9 μm. Teleomorfa, w której powstają askospory, jest ciemniejsza, delikatnie kropkowana przez ujścia otoczni. Askospory mają haploidalną liczbę chromosomów. Wydostają się przez otwór na szczycie podkładki.
Występowanie i siedlisko.
Gatunek występujący na wszystkich kontynentach poza Afryką i Antarktydą. W Polsce również pospolity. 
Saprotrof. Polska nazwa rodzajowa (próchnilec) pochodzi od tego, że gatunki należące do tego rodzaju powodują próchnienie drewna. Podkładki całoroczne, teleomorfy dojrzewają jesienią na martwym drewnie liściastym, pniakach i korzeniach, zwłaszcza buka, dębu. Czasami wyrasta na drewnie zagrzebanym w ziemi, przez co sprawia wrażenie, że rośnie na ziemi.

</doc>
<doc id="1425907" url="https://pl.wikipedia.org/wiki?curid=1425907" title="Stadion Ośrodka Sportu i Rekreacji w Gorzowie Wielkopolskim">
Stadion Ośrodka Sportu i Rekreacji w Gorzowie Wielkopolskim

Stadion Ośrodka Sportu i Rekreacji w Gorzowie Wielkopolskim – stadion piłkarski znajdujący się w Gorzowie Wielkopolskim. Na tym obiekcie rozgrywają mecze piłkarze Stilonu Gorzów Wielkopolski i piłkarki ZTKKF Stilon Gorzów Wielkopolski.
Położenie.
Stadion położony jest przy ulicy Olimpijskiej w Gorzowie Wielkopolskim, w zachodniej części miasta. Obiekt od północy okala dom handlowy, od wschodu Osiedle Sportowa, od południa Osiedle Słoneczne, a od zachodu zabudowa usługowo-rzemieślnicza. Nieopodal, na północ od stadionu, przebiega dwupasmowa ulica Myśliborska, która stanowi część drogi wojewódzkiej nr 130.
Historia.
Stadion Ośrodka Sportu i Rekreacji w Gorzowie Wielkopolskim, w skrócie Stadion OSiR, najstarszy i drugi co do wielkości stadion w mieście, przy ul. Olimpijskiej 29, powstał w latach 1927–1929 na terenie dawnego poligonu wojskowego, a jego otwarcie nastąpiło 11 sierpnia 1929 roku. Przed i po wojnie obiekt pełnił funkcje stadionu miejskiego, jego gospodarzem po wojnie była Warta Gorzów Wielkopolski, następnie Gwardia, od lat 50. stał się stadionem Stilonu Gorzów Wielkopolski. 1 maja 1945 roku rozegrano pierwszy po wojnie i w historii polskiego Gorzowa Wielkopolskiego mecz piłkarski. W latach 1947–1950 na bieżni stadionu rozgrywano zawody żużlowe.
W latach 70. i 80. XX wieku na gorzowskim stadionie odbyło się kilka meczów juniorskich reprezentacji Polski. W 1978 i 1979 roku z NRD, w 1980 roku z Holandią w ramach turnieju czterech państw, w 1983 roku przy obecności 11 tys. widzów ponownie z NRD, w 1984 roku z Rumunią i w 1986 roku z Grecją w ramach eliminacji do Mistrzostw Europy U–18. Ostatnie spotkanie juniorskiej reprezentacji Polski odbyło się tutaj 23 maja 1998 roku i był to mecz towarzyski U–16 Polska–Niemcy.
W 1976 roku rozegrano tutaj finał Pucharu Polski na szczeblu województwa zielonogórskiego z lat 1950–1975 pomiędzy Stilonem a Zastalem Zielona Góra, który zgromadził 6000 kibiców. W 1977 i 1980 roku finał Pucharu Polski na szczeblu województwa gorzowskiego, natomiast w 2019 roku na szczeblu województwa lubuskiego.
12 listopada 1978 roku podczas meczu 12 kolejki II ligi Stilon – Lechia Gdańsk padł historyczny rekord frekwencji obiektu – ponad 15 tysięcy widzów. Wysokie frekwencje w sezonie 1978/1979 II ligi padały również podczas meczów z Moto Jelczem Oława i Piastem Gliwice – 13 tysięcy, Zagłębiem Wałbrzych, Zawiszą Bydgoszcz, Stoczniowcem Gdańsk i ROW Rybnik – 12 tysięcy, Olimpią Poznań – 11 tysięcy oraz Wartą Poznań i Bałtykiem Gdynia – 10 tysięcy kibiców.
30 września 1979 roku Stilon zagrał tutaj w 1/16 finału Pucharu Polski ze Śląskiem Wrocław. Mecz przyciągnął 10 tys. widzów. 30 sierpnia 1989 roku mecz Stilonu z Ruchem Chorzów w 1/16 finału Pucharu Polski również zgromadził 10 tys. kibiców. 10 czerwca 1992 roku rozegrany tu został mecz rewanżowy w półfinale Pucharu Polski, gospodarze zagrali z Miedzią Legnica, a spotkanie przyciągnęło 1500 widzów.
1 stycznia 1997 roku obiekt miał być skomunalizowany, ale pozostał własnością Stilonu. W końcu lat 90. klub odsprzedał część gruntów pod pawilon austriackiej sieci Minimal (później polskie Nomi). Stadion znajduje się w administracji należącego do miasta Ośrodka Sportu i Rekreacji w Gorzowie Wielkopolskim. Obiekt został zmodernizowany w 2008 roku. Powstał osobny parking dla kibiców gości oraz kibiców miejscowych. Usunięto jeden sektor i tym samym powstał wymagany tunel dla piłkarzy. Trybuna honorowa (sektor E) została całkiem zadaszona oraz zamontowano nowe krzesełka. Ławki na sektorach C-D i F-G zamieniono na krzesełka. Krzesełka są również na sektorach N-T, A oraz Z. Powstały nowe boksy, ponadto zainstalowano nowy zegar świetlny i monitoring na trybuny. Na koronie stadionu została ułożona kostka betonowa. Na przełomie czerwca i lipca 2009 roku została wymieniona cała płyta główna.
W wyniku przebudowy stadionu Warty przy ulicy Krasińskiego, a następnie sporu klubu piłkarskiego Warta Gorzów Wielkopolski z władzami miasta, które wykluczyły powrót piłkarzy Warty na swój obiekt macierzysty, od sezonu 2020/2021 III ligi rozgrywają tutaj swoje mecze również piłkarze Warty.
W 2022 roku ogłoszono plan przebudowy obiektu, w wyniku której pojemność stadionu miałaby wynosić 8–10 tys. miejsc.
Sektory.
Posiada 24 sektory("A–Z"):

</doc>
<doc id="1425909" url="https://pl.wikipedia.org/wiki?curid=1425909" title="Wulpia stokłosowata">
Wulpia stokłosowata

Wulpia stokłosowata ("Vulpia bromoides" (L.) S. F. Gray) – gatunek rośliny z rodziny wiechlinowatych ("Poaceae"). Gatunek rozwleczony po świecie, występujący jednak przeważnie na terenie Europy i obszaru śródziemnomorskiego.
Ekologia.
Rośnie na glebach suchych, ciepłych, żyznych, piaszczystych. Unika wapnia.

</doc>
<doc id="1425910" url="https://pl.wikipedia.org/wiki?curid=1425910" title="Siarhiej Martynau">
Siarhiej Martynau

Siarhiej Mikałajewicz Martynau (, , "Siergiej Nikołajewicz Martynow"; ur. 22 lutego 1953 w Leninakanie) – radziecki i białoruski dyplomata i polityk, minister spraw zagranicznych Białorusi (2003–2012).
Życiorys.
W 1975 ukończył z wyróżnieniem Moskiewski Państwowy Instytut Stosunków Międzynarodowych, po czym podjął pracę w Ministerstwie Spraw Zagranicznych Białoruskiej SRR. Do 1980 był pracownikiem Departamentu Międzynarodowych Organizacji Gospodarczych, a w latach 1980–1988 doradcą ministra. Od 1988 do 1991 pełnił funkcję wicedyrektora Departamentu Organizacji Międzynarodowych.
W 1991 objął stanowisko zastępcy Stałego Przedstawiciela Republiki Białorusi przy ONZ w Nowym Jorku. W latach 1992–1997 kierował Ambasadą Białorusi w Stanach Zjednoczonych, początkowo jako Chargé d’affaires, a od 1993 jako Ambasador Nadzwyczajny i Pełnomocny. Po powrocie do kraju został I zastępcą ministra spraw zagranicznych. Od 2001 do 2003 pełnił funkcję Ambasadora w Belgii oraz Stałego Przedstawiciela przy Wspólnotach Europejskich oraz NATO.
W marcu 2003 objął stanowisko ministra spraw zagranicznych Białorusi w rządzie Siarhieja Sidorskiego. Odwołany został 20 sierpnia 2012 roku. 
Odznaczony Orderem Honoru (2006).
Siarhiej Martynau mówi w języku angielskim, francuskim oraz suahili. Jest żonaty, ma dwóch synów.
Upamiętnienie.
W mieście Giumri w Armenii, na budynku, w którym urodził się Siarhiej Martynau, znajduje się tablica w językach ormiańskim i rosyjskim upamiętniająca to wydarzenie.

</doc>
<doc id="1425911" url="https://pl.wikipedia.org/wiki?curid=1425911" title="Paproć (Góry Słonne)">
Paproć (Góry Słonne)

Paproć (503 m n.p.m.) – szczyt w Górach Sanocko-Turczańskich.
Leży w Górach Słonnych, jest zakończeniem bocznego odgałęzienia odbiegającego od głównego grzbietu z południowego stoku góry Przysłup (658 m n.p.m.) na południowy zachód. Od zachodu dolina Wujskiego oddziela Paproć od masywu Granickiej (575 m n.p.m.), natomiast południowe stoki opadają ku dolinie Sanu. Wzniesienie jest, z wyjątkiem niewielkiego obszaru na północnym zboczu, całkowicie zalesione; znajduje się na terenie Parku Krajobrazowego Gór Słonnych.
Nie prowadzą tędy znakowane szlaki turystyczne.

</doc>
<doc id="1425912" url="https://pl.wikipedia.org/wiki?curid=1425912" title="Elizabeth Gurley Flynn">
Elizabeth Gurley Flynn

Elizabeth Gurley Flynn (ur. 7 sierpnia 1890 w Concord w New Hampshire, zm. 5 września 1964 w Moskwie) – amerykańska działaczka związków zawodowych i feministka, działaczka Robotników Przemysłowych Świata, jedna z założycielek American Civil Liberties Union. Aktywistka na rzecz praw kobiet, w tym praw reprodukcyjnych. Pod koniec życia związała się z Komunistyczną Partią Stanów Zjednoczonych i została jej przewodniczącą. Zmarła podczas wizyty w Związku Radzieckim.
Pochodziła ze stanu New Hampshire. W 1900 r. jej rodzina przeprowadziła się do Nowego Jorku. Flynn odebrała wykształcenie w miejscowej szkole publicznej. Wcześnie zainteresowała się socjalizmem. Już w wieku 16 lat wygłosiła przymówienie "Co socjalizm może zrobić dla kobiet" w Harlem Socialist Club. Na skutek swojej politycznej działalności Flynn została usunięta ze szkoły.
W 1907 r. brała udział w organizowaniu Robotników Przemysłowych Świata. Przez następne lata agitowała wśród robotników w Pensylwanii, New Jersey, Nowym Jorku, Minnesocie, Montanie, Waszyngtonie oraz Massachusetts. W tym okresie Theodore Dreiser nadał jej przydomek "Joanny D'Arc z East Side". W 1909 r. wzięła udział w walce o wolność słowa. Podczas przemówienia w Spokane przykuła się do latarni ulicznej, aby uniknąć aresztowania. W tym okresie była dziesięciokrotnie aresztowana, ale nigdy nie postawiono jej zarzutów.
Flynn została usunięta z Robotników Przemysłowych Świata w 1916 r. po sporze o strajk w Mesabi. W 1920 r. została członkiem-założycielem American Civil Liberties Union. Brała aktywny udział w kampanii przeciwko oskarżeniu Sacco i Vanzettiego. Działała na rzecz równouprawnienia kobiet i wprowadzenia antykoncepcji. Krytykowała kierownictwa związków zawodowych, które jej zdaniem były zdominowane przez mężczyzn i nie mogły realizować potrzeb kobiet.
Pomiędzy 1926 a 1936 r. Flynn mieszkała w Portland w Oregonie z aktywistką Robotników Przemysłowych Świata, Marie Equi. Mimo iż Flynn wiele w owym czasie chorowała, czynnie zaangażowała się w akcje poparcia dla strajku generalnego na Zachodnim Wybrzeżu. W 1936 r. Flynn wstąpiła do Komunistycznej Partii Stanów Zjednoczonych (CPUSA). Prowadziła feministyczną kolumnę w partyjnym dzienniku "Daily Worker". W 1938 r. został członkiem Komitetu Narodowego. Z powodu członkostwa w CPUSA Flynn została w 1940 r. usunięta z rady ACLU.
Podczas II wojny światowej prowadziła kampanię na rzecz równych szans ekonomicznych i równej płacy dla kobiet oraz utworzenia centrów opieki dla pracujących matek. W 1942 r. startowała w wyborach do Kongresu z Nowego Jorku. Oddano na nią 50 000 głosów, ale nie wystarczyło to do zwycięstwa.
W lipcu 1948 r. 12 liderów CPUSA zostało aresztowanych pod zarzutem działania na rzecz obalenia rządu Stanów Zjednoczonych siłą i przemocą. Flynn prowadziła kampanię domagając się ich uwolnienia, ale sama została aresztowana w czerwcu 1951 r. pod tymi samymi zarzutami. Po 9-miesięcznym procesie uznano ją za winną i skazano na 2 lata więzienia. Wyrok odbyła w Alderson. Wspomnienia z tego okresu spisała w książce "The Alderson Story: My Life as a Political Prisoner".
Po wyjściu z więzienia Flynn wznowiła działalność w CPUSA. W 1961 r. została przewodniczącą partii. Wielokrotnie odwiedzała Związek Radziecki. Zmarła tam podczas jednej z wizyt w 1964 r. Rząd radziecki uhonorował ją państwowym pogrzebem. W uroczystościach na Placu Czerwonym uczestniczyło 25 000 ludzi. Zgodnie z jej wolą została pochowana na Waldheim Cemetery w Chicago obok grobów Eugene'a Dennisa, Billa Haywooda oraz ofiar rozruchów w Haymarket.
Działalność Flynn została upamiętniona balladą Joe Hilla "Rebel Girl".

</doc>
<doc id="1425913" url="https://pl.wikipedia.org/wiki?curid=1425913" title="Bitstream Cyberbit">
Bitstream Cyberbit

Bitstream Cyberbit to komercyjne fonty opracowane przez Bitstream Inc., pokrywające jako pierwsze znaczny zakres Unikodu. Są one darmowe do użytku niekomercyjnego.
Historia.
Fonty Bitstream Cyberbit zostały opracowane przez Bitstream dla Unicode Consortium. Były to pierwsze fonty pokrywające znaczny zakres Unikodu (32910 znaków złożonych z 29934 glifów).
Wersje.
Bitstream nie oferuje już fontów Bitstream Cyberbit ani jako produkt komercyjny, ani jako darmowe do pobrania do zastosowań niekomercyjnych. Dostępne są one do pobrania z serwera Netscape.
Na bazie Bitstream Cyberbit powstały fonty TITUS Cyberbit.

</doc>
<doc id="1425914" url="https://pl.wikipedia.org/wiki?curid=1425914" title="Natalie Clifford Barney">
Natalie Clifford Barney

Natalie Clifford Barney (ur. 31 października 1876 w Dayton, zm. 2 lutego 1972 w Paryżu) – amerykańska poetka, pamiętnikarka i autorka epigramatów. Przez większość życia mieszkała w Paryżu, tam też prowadziła literacki salon. Pochowana na cmentarzu Passy.
Salon Barney mieścił się w jej paryskim domu w Rive Gauche. Istniał przez ponad 60 lat i grupował pisarzy i artystów z całego świata, w tym wiele ważnych postaci literatury francuskiej oraz amerykańskich i brytyjskich modernistów ze straconego pokolenia. Barney działała na rzecz rozwoju literatury pisanej przez kobiety. Założyła nawet Kobiecą Akademię jako odpowiedź na zdominowaną przez mężczyzn Akademię Francuską. Wspierała także i była inspiracją dla wielu pisarzy, od Rémy'ego de Gourmonta do Trumana Capote’a.
Nie ukrywała tego, że jest lesbijką. Już w 1900 r. publikowała miłosne wiersze do kobiet pod swoim własnym nazwiskiem, uważając, że wywołanie skandalu jest "najlepszą drogą do pozbycia się uciążliwości". Popierała feminizm, pogaństwo i pacyfizm. Była przeciwniczką monogamii i zawierała wiele równoległych, krótko- i długotrwałych związków, w tym krótkotrwały romans z poetką Renee Vivien i 50-letni związek z malarką Romaine Brooks. Życie i romanse Natalie Barney były inspiracją dla wielu książek, poczynając od bestselleru "Sapphic Idyll" po "Źródło samotności".
Wczesne lata życia.
Natalie Barney była córką Alberta Clifforda Barneya i malarki Alice Pike Barney. Jej ojciec był synem bogatego producenta wagonów kolejowych angielskiego pochodzenia, natomiast w żyłach jej matki płynęła, oprócz amerykańskiej, krew niemiecka, holenderska i francuska. Kiedy Natalie miała 6 lat spędzała wraz z rodziną wakacje w Nowym Jorku. Państwo Barney zatrzymali się w Long Beach Hotel, gdzie przebywał również angielski pisarz Oscar Wilde. Wilde spotkał małą Natalie, kiedy ta uciekała przez grupą chłopców. Wilde wziął ją ze sobą i opowiedział bajkę. Następnego dnia Wilde, Natalie i jej matka wybrali się na plażę, gdzie Wilde przeprowadził z panią Barney rozmowę, która skłoniła matkę Alice do rozpoczęcia studiów plastycznych. Alice Barney studiowała malarstwo pod kierunkiem Carolusa-Durana i Jamesa McNeilla Whistlera. Wiele jej obrazów znajduje się obecnie w Smithsonian American Art Museum.
Podobnie jak wiele dziewcząt w owych czasach Natalie Barney odebrała dość niesystematyczną edukację. Jej zainteresowanie językiem francuskim zaczęło się od czytanych jej przez guwernantkę powieści Juliusza Verne’a w oryginale, aby mała Natalie mogła szybko nauczyć się języka. Później Natalie i jej młodsza siostra Laura uczęszczały do Les Ruches, francuskiej szkoły z internatem założonej przez feministkę Marie Souvestre. Jako osoba dorosła Natalie biegle władała językiem francuskim. Zamieszkała na stałe w Paryżu. Większość jej dorobku literackiego była napisana w języku francuskim.
Kiedy Natalie miała 10 lat przeprowadziła się wraz z rodziną z Ohio do Waszyngtonu. Lato spędzała w Bar Harbor w stanie Maine. Buntownicza i nieszablonowa córka jednego z najbogatszych ludzi w mieście była obiektem zainteresowania waszyngtońskiej prasy. Niedługo po ukończeniu 20 lat znalazła się na czołówkach gazet, kiedy galopowała przez ulice Bar Harbor prowadząc ze sobą drugiego konia, a także siedząc okrakiem, a nie na damskim siodle.
Barney twierdziła później, że już w wieku 12 lat wiedziała, że jest lesbijką oraz że postanowiła "żyć otwarcie, niczego nie ukrywając". W 1899 r. w paryskiej sali balowej zauważyła słynną kurtyzanę, Liane de Pougy. Wkrótce Barney zjawiła się w jej rezydencji w stroju pazia, oznajmiając, że jest „paziem miłości” przysłanym przez Safonę. Chociaż de Pougy była jedną z najsłynniejszych kobiet we Francji zawsze otoczoną grupą bogatych i wpływowych adoratorów, oczarowała ją postawa Natalie Barney. Ich krótkotrwały romans stał się podstawą napisanej przez de Pougy roman à clef pt. "Idylle Saphique" (en. "Sapphic Idyll"). Opublikowana w 1901 r. książka szybko stała się bestsellerem w Paryżu. W ciągu pierwszego roku od jej wydania wznawiano ją 69 razy. Barney szybko stała się znana jako pierwowzór jednej z bohaterek powieści. W tym czasie jednak romans Barney i de Pougy zakończył się z powodu kłótni jaka wybuchła między nimi, kiedy Barney postanowiła „uratować” de Pougy od życia kurtyzany.
Natalie Barney sama napisała jeden z rozdziałów powieści de Pougy. Chodzi o rozdział opisujący przedstawienie "Hamleta", w którym tytułową rolę grała Sarah Bernhardt. W trakcie przerwy Barney (która w powieści występuje jako „Flossie”) porównuje trudną sytuację Hamleta do sytuacji kobiet: "Cóż pozostaje dla kobiet, które chcą działać, gdyż bezlitosny Los trzyma je w kajdanach? Los uczynił z nas kobiety w czasach, gdy prawo mężczyzn jest jedynym uznawanym prawem". W tym czasie Barney napisała również "Lettres à une Connue" (ang. "Letters to a Woman I Have Known", pl. "Listy do kobiety, którą znałam"), powieść epistolarną o romansie z de Pougy. Chociaż powieść nie znalazła wówczas wydawcy, a sama Barney w późniejszych latach określała ją jako „naiwną i niezgrabną”, jest znana z powodu przedstawionego w niej stosunku do homoseksualizmu, który Barney uznawała za całkowicie naturalny i porównywała do albinizmu. Pisała: "Mój homoseksualizm nie jest występkiem, nie jest zamierzony i nie krzywdzi nikogo".
Renee Vivien.
W listopadzie 1899 r. Natalie Barney poznała poetkę Pauline Tarn, znaną jako Renee Vivien. Ze strony Vivien była to miłość od pierwszego wejrzenia, natomiast Barney zafascynowała się Renee, kiedy usłyszała jak recytuje ona jeden ze swych wierszy. Związek obu poetek był inspiracją dla ich dalszej twórczości. Barney zapewniała inspirowany feminizmem teoretyczny zarys, w ramach którego Vivien tworzyła swoje wiersze. Obie poetki stosowały w swojej poezji zasady symbolizmu. Używały również konwencji dworskiej miłości do opisywania uczuć między kobietami. Odnajdywały również przykłady kobiet-bohaterów w historii i mitologii. Szczególnie wielki wpływ wywarła na nie postać Safony i ich studia nad językiem greckim, dzięki któremu mogły zapoznać się z oryginalnymi fragmentami jej poezji, które zachowały się do ich czasów. Zarówno Barney jak i Vivien napisały sztuki o życiu Safony.
Vivien traktowała Barney jako swoją muzę. Jak zauważyła Natalie, "znalazła we mnie nową inspirację, prawie nic o mnie nie wiedząc". Barney uważała, że Vivien uznawała ją za femme fatale i chciała "zatracić siebie w cierpieniu" ze względu na sztukę. Vivien domagała się także od Barney wierności, na co ta ostatnia nie chciała się zgodzić. W 1901 r., kiedy Barney odwiedzała rodzinę w Waszyngtonie, Vivien przestała odpowiadać na jej listy. Barney starała się odzyskać uczucia Vivien przez kilka następnych lat. Pewnego razu przekonała swoją przyjaciółkę, śpiewaczkę operową Emmę Valvé, aby ta zaśpiewała pod oknem Vivien i aby Barney mogła wrzucić do pokoju ukochanej bukiet kwiatów z wierszem. Plan się powiódł, ale kwiaty i wiersz zostały rychło zwrócone Natalie.
W 1904 r. Barne napisała "Je Me Souviens" (ang. "I Remember", pl. "Pamiętam"), osobisty poemat prozą opowiadający o związku z Vivien. Barney przesłała Renee ręcznie napisaną kopię poematu. Wkrótce obie poetki pogodziły się i wspólnie wybrały się do wyspę Lesbos, gdzie przebywały przez pewien czas. Planowały wówczas otworzenie szkoły poezji dla kobiet, na wzór tej jaką miała prowadzić Safona 2500 lat wcześniej. Wkrótce jednak Vivien otrzymała list od swojej kochanki Hélène, baronowej de Zuylen de Neyvelt, i wyjechała do Stambułu. Planowała spotkać się wkrótce z Barney w Paryżu, ale ostatecznie pozostała w Turcji z baronową. To rozstanie Vivien i Barney było już ostateczne.
Wkrótce stan zdrowia Vivien gwałtownie się pogorszył. Jej przyjaciółka i sąsiadka, Sidonie-Gabrielle Colette, pisała, że Vivien prawie nic nie jadła, za to dużo piła. Dochodziło nawet do tego, że płukała usta perfumami, aby ukryć zapach alkoholu. Vivien była również uzależniona od wodzianu chloralu. W 1908 r. próbowała popełnić samobójstwo nadużywając laudanum. Zmarła rok później. W spisanych 50 lat później pamiętnikach Barney napisała: "Ona nie mogła być uratowana. Jej życie było długim samobójstwem. Wszystko czego dotknęła zamieniało się w pył i popiół".
Poezja i dramaty.
W 1900 r. Barney opublikowała swoją pierwszą książkę. Był to zbiór wierszy zatytułowany "Quelques Portraits-Sonnets de Femmes". Wiersze były napisane w tradycyjnym stylu. Były one opisywane jako „dzieło czeladnika”, ale w chwili publikacji Barney stała się pierwszą poetką od czasów Safony, która pod własnym nazwiskiem opublikowała wiersze miłosne do innej kobiety. Jej matka wykonała kilka pastelowych ilustracji do tego tomiku, całkowicie nie zdając sobie sprawy, że trzy z czterech kobiet, które pozowały jej do ilustracji były kochankami jej córki.
Recenzje tomiku był generalnie pozytywne i tuszowały lesbijskie wątki w poezji Barney. Niektórzy recenzenci interpretowali je na opak. W recenzji, która ukazała się w "Washington Mirror" napisano, że Barney "napisała ody do męskich warg i oczu, w żadnym razie nie jak nowicjuszka". Jednak inna gazeta zatytułowała swoją recenzję „Pieśni Safony w Waszyngtonie”. Recenzję tę przeczytał ojciec Natalie, który następnie wykupił i zniszczył pozostałe egzemplarze poezji córki będące jeszcze w sprzedaży oraz maszyny drukarskie przygotowane do druku następnych egzemplarzy.
Aby uniknąć podobnej reakcji ze strony ojca, Natalie wydała swój następny tomik, "Cinq Petits Dialogues Grecs" (1901), pod pseudonimem Tryphé. Imię to pochodziło z prac Pierre’a Louÿsa, który pomógł redagować i korygować manuskrypt. Barney zadedykowała mu ten tomik. Pierwszy dialog rozgrywa się w starożytnej Grecji i obejmuje długi opis Safony, która jest "bardziej wierna w swojej niestałości, niż inni w ich wierności". Inny dowodzi wyższości pogaństwa nad chrześcijaństwem. W 1902 r. zmarł ojciec poetki, pozostawiając jej pokaźną fortunę. Od tamtego czasu Barney nigdy już nie publikowała swoich prac pod pseudonimami.
Kolejka książka Barney, "Je Me Souviens", została opublikowana w 1910 r., po śmierci Renee Vivien. W tym samym roku Barney opublikowała "Actes et Entr'actes", zbiór krótkich sztuk i wierszy. Jedna z tych sztuk, zatytułowana "Equivoque", przedstawiała rewizjonistyczną wersję legendy o śmierci Safony. Według niej Safona rzuciła się do morza nie z powodu swojej miłości do żeglarza Phaona, ale z powodu tego, że Phaon poślubił kobietę, którą kochała poetka. Sztuka zawiera fragmenty poematów Safony, z przypisami dodanymi przez Barney.
Barney nigdy nie traktowała swojej poezji tak poważnie jak Renee Vivien. Mawiała, że "gdybym miała jakąś ambicję, byłoby to wprowadzenie mojego życia do poezji". Jej dramaty były wystawiane tylko przez amatorów w jej ogrodzie. Według Karly Jay, dramaty Barney były pozbawione logicznej akcji i "mogłyby wprawiać w zakłopotanie nawet najprzyjaźniej nastawioną widownię". Po 1910 r. Barney pisała głównie epigramaty i wspomnienia, i to z ich względu jest najbardziej znana. Jej ostatni tomik poezji nosił tytuł "Poems &amp; Poemes: Autres Alliances", i został wydany w 1920 r. Składały się nań wiersze zarówno w języku francuskim, jak również w angielskim. Barney poprosiła Ezrę Pounda aby zredagował jej wiersze, ale później zignorowała jego postulaty.
Salon.
Przez ponad 60 lat Barney prowadziła literacki salon w Paryżu, w którym co tydzień spotykano się w celu dyskutowania o literaturze, sztuce, muzyce oraz o wielu innych kwestiach. Barney starała się nagradzać prace kobiet, ale gościła także wielu najważniejszych literatów płci męskiej. W jej salonie spotykali się moderniści-emigranci oraz członkowie Akademii Francuskiej. Joan Schenkar opisywała salon jako "miejsce, gdzie lesbijskie schadzki mogły współistnieć z akademikami w duchu wesołości, wzajemnych oddziaływań oraz poznawczych rozdźwięków".
Na początku XX w. Barney założyła zalążek salonu w swoim domu w Neuilly-sur-Seine. Czytano tam poezje oraz organizowano amatorskie przedstawienie. Pewnego razu u Barney zatańczyła także Mata Hari.
Wystawienie sztuki "Equivoque" mogło zmusić Barney do opuszczenia Neuilly w 1909 r. Według ówczesnej gazety właściciel posiadłości zabronił Barney wystawiać na zewnątrz sztuki o Safonie. Barney przeniosła się do Paryża, gdzie wynajęła pawilon przy Rue Jacob nr 20. Tam założyła swój salon, który istniał do późnych lat 60. Pawilon był dwukondygnacyjny. Niedaleko znajdował się zarośnięty ogród z dorycką „Świątynią Przyjaźni”. W początkowym okresie częstymi gośćmi salonu byli Pierre Louÿs, Paul Claudel, Philippe Berthelot oraz Joseph Charles Mardrus.
W okresie I wojny światowej salon stał się miejscem spotkań przeciwników wojny. Henri Barbusse przeczytał tam swoją antywojenną powieść "Under Fire". Barney zorganizowała przy Rue Jacob Kobiecy Kongres dla Pokoju. W czasie wojny salon odwiedzali Oscar Milosz, Auguste Rodin oraz poeta Alan Seeger, który był wówczas na przepustce z Legii Cudzoziemskiej (zginął na froncie w 1916 r.).
Na początku lat 20. Barney zaprzyjaźniła się z Ezrą Poundem, który stał się częstym gościem salonu. Oboje wspierali poetów, Paula Valéry’ego i T.S. Eliota, aby ci mogli zrezygnować z pracy i poświęcić się pisarstwu. Jednak Valéry znalazł sobie innych patronów, a Eliot odmówił przyjęcia pomocy. Pound przedstawił Barney awangardowemu kompozytorowi George Antheil. Chociaż Barney preferowała muzykę klasyczną, uczestniczyła w premierowych wykonaniach utworów Antheila "Symphony for Five Instruments" oraz "First String Quartet" przy Rue Jacob. To w salonie Barney Ezra Pound poznał swoją wieloletnią kochankę Oldgę Rudge.
W 1927 r. Barney powołała "Académie des Femmes" (Kobiecą Akademią) dla uhonorowania kobiet-pisarzy. Była to odpowiedź na Akademię Francuską i jej 40 „nieśmiertelnych”, wśród których nie było wówczas żadnej kobiety. Kobieca Akademia nie była formalną organizacją. Jej członkinie spotykały się w każdy piątek na spotkaniach salonu. Członkostwem Akademii wyróżniono m.in. Colette, Gertrude Stein, Annę Wickham, Richilde, Lucie Delarue-Mardrus, Minę Loy, Djunę Barnes oraz pośmiertnie Renee Vivien.
Wśród innych gości salonu w latach 20. znajdowali się francuscy literaci André Gide, Anatole France, Max Jacob, Louis Aragon oraz Jean Cocteau, literaci anglojęzyczni Ford Madox Ford, William Somerset Maugham, Francis Scott Fitzgerald, Sinclair Lewis, Sherwood Anderson, Thornton Wilder, T.S. Eliot oraz William Carlos Williams, a ponadto niemiecki poeta Rainer Maria Rilke, poeta bengalski Rabindranath Tagore, dziennikarki Janet Flanner i Nancy Cunard, wydawcy Caresse i Harry Crosby, kolekcjonerka sztuki Peggy Guggenheim, Sylvia Beach, malarki Tamara Łempicka i Marie Laurencin oraz tancerka Isadora Duncan.
Ernest Hemingway nigdy nie odwiedził salonu Natalie Barney. James Joyce pojawił się tam kilka razy, ale nie przywiązywał do tych wizyt dużej wagi. Marcel Proust nigdy nie uczestniczył w piątkowych spotkaniach. Rue Jacob 20 odwiedził tylko raz, aby podyskutować z Barney o kulturze lesbijskiej, podczas swoich przygotowań do napisania "W poszukiwaniu straconego czasu". Z powodu złego stanu zdrowia Prousta wizyta ta była kilkukrotnie przekładana, a gdy w końcu doszła do skutku pisarz był tak zdenerwowany, że nie zdołał poruszyć interesującego go tematu.
Epigramaty i powieści.
W 1910 r. Barney opublikowała "Èparpillements", pierwszy zbiór epigramatów i bon motów. Kariera literacka Barney nabrała rozpędu, kiedy autorka wysłała kopię "Èparpillements" Rémy'emu de Gourmont, poecie, krytykowi i filozofowi, który stał się samotnikiem, kiedy w wieku ok. 30 lat oszpeciła go gruźlica. De Gourmont był pod takim wrażeniem epigramatów Barney, że zaprosił ją do swojego domu. Barney wywarła wielki wpływ na Gourmonta pod koniec jego życia. Wieczorami zabierała go na przejażdżki samochodem, kolacje przy Rue Jacob, bale maskowe, a raz na spacer nad Sekwaną. De Gourmont zamienił ich rozmowy na listy, które opublikował jako „Listy do Amazonki” ("Lettres à l'Amazone"). Przydomek „Amazonki” towarzyszył Barney do końca życia. Nawet na jej grobie napisano "Amazonka Rémy'ego de Gourmonta".
W 1920 r. Barney opublikowała "Pensées d'une Amazone", w której po raz pierwszy jawnie określiła swojego poglądy polityczne. W pierwszym rozdziale, zatytułowany „Seksualnie niepowodzenia, wojna i feminizm”, przedstawiła feministyczny i pacyfistyczny punkt widzenia, nazywając wojnę "przymusowym i zbiorowym samobójstwem zorganizowanym przez mężczyznę". Poglądy autorki wyrażone są w formie krótkich epigramatów. W kolejnym rozdziale, „Nieporozumienie albo proces Safony”, Barney zgromadziła historyczne teksty dotyczące homoseksualizmu opatrzone jej własnym komentarzem. Poruszyła również tematy alkoholizmu, przyjaźni, starości i literatury, pisząc, że "powieści są dłuższe niż życie" oraz "Romantyzm jest dziecięcą dolegliwością – ci który przeżyli to jako dzieci są teraz wytrzymalsi". W 1939 r. ukazała się kontynuacja tej pracy, pt. "Nouvelles Pensées de l'Amazone".
"The One Who is Legion, or A.D.'s After-Life", wydana w 1930 r., jest jedyną książką Barney napisaną po angielsku, jak również jej jedyną powieścią. Ilustrowana przez Romaine Brooks opowiada o samobójcy, A.D., który zostaje przywrócony do życia jako hermafrodyta i czyta książkę o jego własnym życiu. Ta książka, "The Love-Lives of A.D.", jest zbiorem hymnów, wierszy i epigramatów.
Główne związki.
Natalie Barney była zwolenniką poliamorii. Już w "Cinq Petits Dialogues Grecs" wypowiadała się na korzyść wielosobowych związków oraz przeciwko zazdrości. Sama praktykując poliamorię zachęcała również swoje kochanki, aby zrezygnowały z monogamii.
Barney posiadała wiele kochanek. Pewnego razu stworzyła listę w której podzieliła je na trzy kategorie: romanse ("liaisons"), półromanse ("demi-liaisons") i przygody ("adventures"). Colette była półromansem, projektantka mebli Eyre da Lanux została określona jako przygoda. Jako romanse (czyli związki, które Barney uważała za ważne) znalazły się Olive Custance, Renee Vivien, Elisabeth de Gramont, Romaine Brooks oraz Dolly Wilde. Najdłużej utrzymywały się związku Barney z de Gramont, Brooks oraz Wilde. Od 1927 r. te trzy romanse trwały równocześnie i stan taki utrzymał się aż do śmierci Dolly Wilde. Krótsze romanse Barney, np. z Colette lub Lucie Delarue-Mardrus, często przekształcały się w dożywotnie przyjaźnie.
Elisabeth de Gramont.
Elisabeth de Gramont, księżna de Clermont-Tonnerre, była pisarką najbardziej znaną ze swoich pamiętników. Potomkini króla Henryka IV dorastała wśród arystokracji. Na świat wyższych sfer patrzyła z pewnym ubolewaniem. Stała się znana jako „czerwona księżna” z powodu swojego poparcia dla socjalizmu. Była zamężna i miała dwójkę dzieci, kiedy w 1910 r. poznała Natalie Barney. Mąż Elisabeth znany był z gwałtownego charakteru. Małżonkowie wkrótce znaleźli się separacji. W 1918 r. de Gramont i Barney napisały kontrakt małżeński, w którym znalazł się zapis: "żaden związek nie będzie tak silny jak ten".
De Gramont zaakpcepowała poliamorię Barney i również nawiązała kilka romansów. Kiedy zapraszała Barney na wakacje na wieś, zawsze zapraszała również Romaine Brooks. Związek Barney i de Gramont przetrwał do śmierci tej ostatniej w 1954 r.
Romaine Brooks.
Najdłuższym związkiem w jakim pozostawała Barney był romans z amerykańską malarką Romaine Brooks, którą pozostała ok. 1914 r. W latach 20. Brooks namalowała portrety wielu członków salonu Barney, w tym samą Natalie oraz Elisabeth de Gramont.
Brooks tolerowała większość romansów Barney, sama również posiadała kilka kochanek. Czasami jednak stawała się zazdrosna, kiedy Barney zbytnio przywiązywała się do nowej kochanki. Zwykle w takich sytuacjach Brooks wyjeżdżała z miasta, ale pewnego razu postawiła Barney ultimatum, aby dokonała wyboru między nią a Dolly Wilde. Mimo bliskiego związku z Barney, Brooks nie chciała mieszkać z nią pod jednym dachem. Nie lubiła Paryża, ani przyjaciół kochanki. Wolała przebywać w samotności. Aby zadośćuczynić potrzebom Brooks, Barney wybuchowała letni domek składający się z dwóch skrzydeł połączonych jadalnią, który nazwały "Villa Trait d'Union". Brooks spędzała wiele czasu we Włoszech lub podróżując po Europie. Związek Barney i Brooks przetrwał przeszło 50 lat.
Dolly Wilde.
Dolly Wilde była bratanicą Oscara Wilde’a i ostatnią z rodziny, która nosiła to nazwisko. Była znana ze swoich epigramatów, ale nigdy nie opublikowała żadnej ze swoich prac. Pracowała również jako tłumaczka. Natalie Barney poznała w 1927 r.
Podobnie jak Vivien, Wilde miała skłonność do samodestrukcji. Dużo piła, była uzależniona od heroiny, kilkukrotnie usiłowała popełnić samobójstwo. Barney sfinansowała jej detoks, ale terapia nie odniosła skutku. Uzależniła się natomiast od paraldehydu.
W 1939 r. zdiagnozowano u niej raka piersi. Odmówiła poddania się operacji i poszukiwała alternatywnych metod leczenia. W 1940 r. została rozdzielona z Barney, kiedy wojska niemieckie wkroczyły do Francji. Wilde uciekła do Anglii, natomiast Barney i Brooks udały się do Włoch. Dolly Wilde zmarła w 1941 r. Przyczyna jej śmierci nie jest do końca jasna. Możliwe, że spowodowało ją przedawkowanie paraldehydu.
II wojna światowa i lata powojenne.
Postawa Natalie Barney w okresie II wojny światowej wzbudza kontrowersje. W 1937 r. lady Una Troubridge skarżyła się, że Barney "wygłasza wiele nieprzemyślanych nonsensów o tyranii faszyzmu". Barney miała w sobie krew żydowską, po rodzinie ze strony matki. Wojnę spędziła we Włoszech, ryzykując deportację do obozu koncentracyjnego. Barney uniknęła tego losy, dzięki przesłanemu przez siostrę zaświadczeniu o bierzmowaniu. Mimo tego Barney uwierzyła propagandzie państw Osi, która przedstawiała aliantów jako agresorów. Ponieważ Barney była pacyfistką, w jej nieopublikowanych pamiętnikach z okresu wojny spisała treści profaszystowskie i antysemickie, cytując mowy Hitlera z pewną dozą aprobaty.
Istnieje możliwość, że antysemickie treści w jej pamiętniku miały służyć jako dowód, że nie jest Żydówką, albo że zostały zainspirowane przez antysemickie wywowiedzi radiowie Ezry Pounda. Niezależnie od przyczyn zapisywania antysemickich treści, Barney pomogła podczas wojny żydowskiej parze opuścić Włochy, ułatwiając im dostanie się na amerykański statek. Pod koniec wojny Barney ponownie zmieniła poglądy – tym razem uznała aliantów za wyzwolicieli.
"Villa Trait d'Union" została zniszczona podczas bombardowań. Po wojnie Brooks odmówiła zamieszkania z Barney w Paryżu. Pozostała we Włoszech, ale często widywała się z Natalie. Ich związek pozostał monogamiczny do połowy lat 50., kiedy Barney spotkała swoją ostatnią miłość, Janine Lahovary, żonę byłego rumuńskiego ambasadora. Lahovary zyskała przyjaźń Brooks, a Barney udzieliła jej zapewnienia, że ich związek zawsze pozostanie na pierwszym miejscu.
W 1949 r. Barney ponownie otworzyła salon, w którym zebrało się wielu pisarzy młodego pokolenia. Przez 10 lat regularnym bywalcem salonu był Truman Capote, który zapamiętał jak Barney przedstawiła go wielu osobom, które były pierwowzorami postaci z książki Prousta "W poszukiwaniu straconego czasu". Alice B. Toklas stała się regularnym gościem po śmierci Gertrude Stein w 1946 r. W latach 60. w salonie bywały Mary McCarthy oraz Marguerite Yourcenar, która w 1980 r., 8 lat po śmierci Barney, została pierwszą kobietą, którą uhonorowano miejscem w Akademii Francuskiej.
Barney nie wróciła już do pisania epigramatów. Opublikowała natomiast 2 tomy swoich wspomnień zatytułowane "Souvenirs Indiscrets" (1960) oraz "Traits et Portraits" (1963). Pomagała również znaleźć wydawcę wspomnień Romaine Brooks oraz pomagała sprzedawać jej obrazy do galerii.
Pod koniec lat 60. Brooks coraz bardziej odsuwała się od innych i popadała w coraz większą depresję. Odmówiła spotkania z lekarzami, których przysłała jej Barney. W ostatnich latach życia stawała się nieprzyjemna, kiedy w pobliżu przebywała pani Lahovary, gdyż miała nadzieje spędzić te lata sam na sam z Barney. W końcu Brooks zerwała kontakty z Natalie. Barney wciąż pisała do niej listy, ale pozostawały one bez odpowiedzi. Brooks zmarła w grudniu 1970 r., Natalie Barney 2 lutego 1972 r. na niewydolność serca.
Dziedzictwo.
Pod koniec życia Barney jej prace popadły przeważnie w zapomnienie. W 1979 r. Judy Chicago umieściła ją na swoim "The Dinner Party". W latach 80. jej twórczość doczekała się uznania w kręgach feministycznych. W 1992 r. ukazały się angielskie tłuczamczenie niektórych jej pamiętników, esejów i epigramatów.
Jej pośredni wpływ na literaturę, wywierany poprzez salon i znajomości, daje się zauważyć w dziełach wielu twórców, który odnosili się do niej lub tworzyli na jej wzór postaci w swoich książkach. W "Claudine S'en Va" autorstwa Colette Barney pojawia się jako „Miss Flossie”. Pod tym samym imieniem pojawiała się w "Idylle Saphique". Renee Vivien napisała o niej wiele wierszy, jak również powieść symbolistyczną "Une Femme M'Apparut". Rémy de Gourmont adresował do niej swoje "Listy do Amazonki". Truman Capote wspomniał o niej w swojej ostatniej, niedokończonej powieści "Answered Prayers". Postać Barney pojawia się również w powieściach Francesco Rapazziniego "Un Soir chez l'Amazone", opisującej salon Natalie Barney, oraz "Minimax" Anny Livii, która przedstawia Barney i Renee Vivien jako wciąż żyjące wampiry.
Według Lillian Faderman "Prawdopodobnie nie ma takiej lesbijki, która w ciągu czterech dekad, pomiędzy 1928 r. a końcem lat 60., umiejącej czytać w języku angielskim lub w każdym z jedenastu języków na które książkę przetłumaczono, która nie znałaby „Źródła Samotności”". Chociaż autorka książki, Radclyffe Hall, uważała to za argument na rzecz większej tolerancji dla „inwersji seksualnej”, powieść jest często krytykowana przez środowiska lesbijskie za przedstawienie bohaterów, który nienawidzą samych siebie, oraz nadużywanie słów „anomalia” i „pomyłka natury”. Na postaci Barney wzorowana jest postać gospodyni salonu, Valérie Seymour, która jest także symbolem odmiennej postawy. "Valérie, łagodna i pewna siebie, tworzyła atmosferę odwagi; wszyscy czuli się w jej towarzystwie normalni o dzielni".
Lucie Delarue-Mardrus na początku stulecia pisała miłosne wiersze do Barney, a w 1930 r. opisała ją w powieści "L'Ange et les Pervers". Barney jest pierwowzorem postacie Laurette Wells, gospodyni salonu, która przez prawie całą powieść próbuje odzyskać dawną ukochaną, której postać jest luźno oparta na Renee Vivien. Autorka jest krytyczna wobec postaci Wells, ale jednocześnie Laurette jest jedyną postacią której towarzystwo lubi Marion, główna bohaterka powieści.
Rosyjska poetka Maryna Cwietajewa, po spotkaniu z Barney w latach 30., napisała w 1934 r. wiersz "List do Amazonki", w którym przedstawiła swoje sprzeczne odczucia wobec miłości między kobietami.
O Barney oraz otaczających ją kobietach traktuje książka Djuny Barnes "Ladies Almanack", powieść z kluczem. Na Natalie Barney wzorowana jest postać damy Evangeline Musset Nieprzyzwoity język, zjadliwy humor oraz niejednoznaczność "Ladies Almanack" stały się powodem dyskusji wśród krytyków, czy powieść jest uczuciową satyrą czy gorzkim atakiem. Mimo tych wątpliwości Barney lubiła tę powieść i czytała ją wielokrotnie w ciągu swojego życia.

</doc>
<doc id="1425918" url="https://pl.wikipedia.org/wiki?curid=1425918" title="Horace St. John Kelly Donisthorpe">
Horace St. John Kelly Donisthorpe

Horace St. John Kelly Donisthorpe (ur. 17 marca 1870, zm. 22 kwietnia 1951) – brytyjski myrmekolog i koleopterolog. Pamiętany jest za liczne opisy nowych gatunków, które z czasem okazywały się odnosić do opisanych już wcześniej, a także entuzjastyczne lobbowanie o przemianowanie rodzaju mrówki "Lasius" na "Donisthorpea". Był członkiem Zoological Society of London oraz członkiem i wiceprzewodniczącym Royal Entomological Society. 
W swoich pracach opisał trzydzieści nowych gatunków, z których 24 uznanych zostało wkrótce za "nomina dubia". Kilka z opisanych przez Donisthorpe'a nazw jest jednak ważnych, są to: 

</doc>
<doc id="1425919" url="https://pl.wikipedia.org/wiki?curid=1425919" title="Alice Pike Barney">
Alice Pike Barney

Alice Pike Barney (ur. 14 stycznia 1857 w Cincinnati, zm. 12 października 1931 w Los Angeles) – amerykańska malarka działająca w Waszyngtonie. Jej córkami były Natalie Clifford Barney i Laura Clifford Barney.
Życiorys.
Ojciec Alice, Samuel Napthali Pike, zbił fortunę na produkcji whiskey. Był również patronem sztuk w Cincinnati w stanie Ohio, gdzie wybudował Pike's Opera House. Jego ojciec był niemieckim Żydem, matka Holenderką. Matka Alice była z kolei Francuzką. W 1866 rodzina przeprowadziła się do Nowego Jorku, gdzie ojciec wybudował Grand Opera House. Alice była najmłodszym z czworga dzieci i jako jedyna podzielała kulturalne zainteresowania ojca. Jako dziecko przejawiała talenty śpiewaczki i pianistki.
W wieku 17 lat została zaręczona z Henrym Mortonem Stanleyem. Ponieważ Alice była prawie dwa razy młodsza od narzeczonego (Stanley miał wówczas 33 lata), jej matka naciskała, aby narzeczeni zaczekali ze ślubem. W czasie kiedy Stanley wyruszył na wyprawę do Afryki Alice poślubiła Alberta Clifforda Barneya, syna producenta wagonów kolejowych z Dayton w stanie Ohio.
W 1882 państwo Barney spędzali lato w Nowym Jorku. W hotelu Long Beach spotkali pisarza Oscara Wilde’a. Następnego dnia Wilde, Alice i jej najstarsza córka Natalie wybrali się na spacer na plażę. Przeprowadzona wówczas rozmowa skłoniła Alice do studiowania malarstwa, mimo braku aprobaty ze strony męża.
W 1887 r. Alice wyjechała do Paryża, aby być bliżej córek, które uczyły się wówczas w Les Ruches. Podczas pobytu we Francji Alice studiowała malarstwo u Carlosa-Durana. Alice powróciła do Paryża w 1896, kiedy jej córka Laura leczyła kontuzję nogi. Ponownie podjęła wówczas studia u Durana oraz u hiszpańskiego malarza Claudio Castelucho. Była również jedną z pierwszych studentek akademii Jamesa McNeilla Whistlera. W 1899 otworzyła salon w wynajętym domu przy Avenue Victor Hugo. Regularnymi gośćmi byli w nim symboliści: Lucien Lévy-Dhurmer, John White Alexander i Edmond Aman-Jean. Wkrótce malarstwo Alice zaczęło nabierać cech symbolizmu.
Kiedy Natalie Barney wydała tomik poezji "Quelques Portraits-Sonnets de Femmes" Alice wykonała ilustracje do tego tomiku. Nie zdawała sobie sprawy, że wiersze miłosne są adresowane do kobiet a trzy z czterech modelek to kochanki jej córki. Kiedy Albert Barney dowiedział się o lesbijskich wątkach z twórczości córki przybył do Paryża, wykupił niesprzedane egzemplarze tomiku i je zniszczył. Nalegał także aby żona i córka powróciły z nim do Stanów. Wkrótce jednak opublikowano pierwszy waszyngtoński "Social Register". Opisanie Alice Barney jako córki producenta whiskey i wnuczki żydowskiego imigranta podkopało nieco społeczną pozycję Barneyów. Albert uznał to za katastrofę. Zaczął więcej pić i po dwóch miesiącach doznał zawału serca. Stan jego zdrowia pogarszał się w dalszym stopniu i Albert zmarł w 1902
W tym czasie Alice Barney miała indywidualne wystawy w wielu galeriach, m.in. w Corcoran Gallery of Art. Działała na rzecz uczynienia z Waszyngtonu centrum sztuki. Wiele jej obrazów znajduje się obecnie w zbiorach Smithsonian American Art Museum.
Ok. 1900 r. przeszła na bahaizm. W 1911, mając 53 lata, poślubiła 23-letniego Christiana Hemmicka. Związek ten stał się obiektem zainteresowania światowej prasy. Małżeństwo to zakończyło się rozwodem w 1920.
Linki zewnętrzne.
 

</doc>
<doc id="1425921" url="https://pl.wikipedia.org/wiki?curid=1425921" title="Liane de Pougy">
Liane de Pougy

Liane de Pougy (ur. 2 lipca 1869 w La Flèche we Francji, zm. 26 grudnia 1950 w Lozannie), tancerka Folies Bergère, jedna z najbardziej znanych paryskich kurtyzan.
Życiorys.
Urodziła się jako Anne-Marie Chassaigne, córka Pierre'a Blaise'a Eugène'a Chassaigne oraz Aimée Lopez. Była wychowywana w klasztorze. W wieku 16 lat uciekła z oficerem marynarki Armandem Pourpe'em. Niedługo po ślubie zaszła w ciążę. Małżeństwo to nie było szczęśliwe. Kiedy Armand został przydzielony do służby w Marsylii, jego żona została kochanką markiza Charles'a de MacMahona. Był jej czwartym kochankiem w czasie trwania małżeństwa (pozostali to porucznik marynarki, hazardzista i markiz de Portes). Mąż przyłapał Anne-Marie w łóżku z markizem i strzelił do niej z rewolweru, raniąc ją w nadgarstek. Wkrótce Anne-Marie uciekła do Paryża, zostawiając syna (późniejszego pilota, Marca Pourpe) wraz z ojcem.
Podczas pobytu w Paryżu Anne-Marie zaczęła pracować jako kurtyzana i zmieniła nazwisko na "Liane de Pougy". Szybko otoczył ją wianuszek bogatych i utytułowanych kochanków. Jej główną rywalką była hiszpańska kurtyzana La Belle Otero. De Pougy opisywała samą siebie jako próżną, ale nie głupią. Interesowała się malarstwem, literaturą i poezją. W 1899 r. rozpoczął się jej lesbijski romans z przyszłą amerykańską poetką Natalie Clifford Barney. Romans ten stał się podstawą książki de Pougy, "Idylle Saphique", opublikowane w 1901 r. Mniej więcej w tym samym czasie zakończył się romans Barney i de Pougy, kiedy Amerykanka postanowiła "uratować" de Pougy od życia kurtyzany.
W 1910 r. Liane poślubiła rumuńskiego księcia Goerges'a Ghikę. Małżeństwo to zakończyło się separacją po 16 latach, ale nie doszło do rozwodu. Jej syn z pierwszego małżeństwa zginął podczas I wojny światowej. Po śmierci syna Liane stała się osobą religijną. Związała się z dominikanami jako siostra świecka Anne-Marie. Pracowała w Azylu św. Agnieszki w Sabaudii. Pomagała dzieciom z wadami wrodzonymi. Zmarła w Lozannie w 1950 r.

</doc>
<doc id="1425923" url="https://pl.wikipedia.org/wiki?curid=1425923" title="Carolina Otero">
Carolina Otero

Carolina Otero, zwana La Belle Otero, urodzona jako Agustina Otero Iglesias (ur. 4 listopada 1868 w Ponte Valga w Galicji, zm. 12 kwietnia 1965 w Nicei) – hiszpańska tancerka, aktorka i kurtyzana.
Życiorys.
Już jako dziecko rozpoczęła pracę w Santiago de Compostela. W wieku 14 lat opuściła dom ze swoim partnerem tanecznym Paco i udała się do Lizbony, żeby zarabiać na życie jako tancerka i śpiewaczka. W 1888 znalazła sponsora w Barcelonie i przeprowadziła się wraz z nim do Marsylii. Wkrótce porzuciła go i rozpoczęła karierę jako "La Belle Otero", cyganka z Andaluzji. Szybko stała się gwiazdą Folies Bergère.
Po kilku latach Otero stała się jedną z najbardziej pożądanych kobiet w Europie. Była kochanką wielu bogatych i utytułowanych mężczyzn, których starannie wybierała. Wśród jej kochanków znaleźli się: Albert I, książę Monaco, Edward VII, król Wielkiej Brytanii, rosyjscy wielcy książęta Piotr i Mikołaj, książę Westminster oraz pisarz Gabriele D’Annunzio. Podobno sześciu mężczyzn popełniło samobójstwo, kiedy zakończył się ich związek z Otero. Dwóch innych stoczyło o nią pojedynek.
W sierpniu 1898 roku w Petersburgu francuski operator filmowy Félix Mesguich sfilmował Otero podczas wykonywania Valse Brillante. Projekcja tego filmu wywołała skandal, gdyż w tańcu uczestniczył jeden z carskich oficerów, i Mesguich został wydalony z Rosji.
Otero przeszła na "emeryturę" po I wojnie światowej. Posiadała wówczas majątek o wartości 15 milionów współczesnych dolarów. Prowadziła jednak rozrzutny styl życia i przed śmiercią straciła większość majątku. Zmarła w 1965 roku.

</doc>
<doc id="1425927" url="https://pl.wikipedia.org/wiki?curid=1425927" title="Szuwar turzycy dzióbkowatej">
Szuwar turzycy dzióbkowatej

Zespół turzycy dzióbkowatej, szuwar turzycy dzióbkowatej ("Caricetum rostratae") – zespół roślinności łąkowo-szuwarowej budowany głównie przez turzycę dzióbkowatą.
Charakterystyka.
Szuwar niski zajmujący płytkie wody i podmokłe siedliska lądowe – porastający brzegi cieków i zbiorników wodnych. Tworzy torfowisko niskie. Siedlisko o odczynie od kwaśnego lub lekko zasadowego. Podłoże mineralne, organiczno-mineralne, torfiejące, do organicznego o różnej żyzności – czasem humotroficzne. Wczesne stadia charakteryzuje stała obecność wody na powierzchni (ok. 0,5 m głębokości) i obecność gatunków wodnych i szuwaru wysokiego, następne są suchsze i kwaśniejsze, z bujną warstwą mszystą, czasem tworząc kwaśne torfowisko przejściowe. W sukcesji zastępuje zbiorowiska szuwaru wysokiego, a przechodzi w inne rodzaje torfowisk i turzycowisk, czasem może przekształcić się w trzcinowisko.

</doc>
<doc id="1425928" url="https://pl.wikipedia.org/wiki?curid=1425928" title="Zespół turzycy dzióbkowatej">
Zespół turzycy dzióbkowatej



</doc>
<doc id="1425930" url="https://pl.wikipedia.org/wiki?curid=1425930" title="Uładzimir Siemaszka">
Uładzimir Siemaszka

Uładzimir Ilicz Siemaszka (błr. Уладзімір Ільіч Семашка, ros. Владимир Ильич Семашко, "Władimir Iljicz Siemaszko"; ur. 20 listopada 1949 w Kalinkowiczach) – białoruski polityk, w latach 2003-2010 pierwszy wicepremier Białorusi, od 2018 ambasador Białorusi w Moskwie.
Kariera polityczna.
Uładzimir Siemaszka w 1972 ukończył Białoruski Instytut Techniczny. Od 1972 do 1974 odbywał służbę wojskową. W latach 1976–1996 pracował w kilku miejscach. Był konstruktorem, szefem departamentu konstruktorskiego w zakładzie przemysłowym, a także szefem Stowarzyszenia Badań i Produkcji INTEGRAL.
Od 1996 do 2001 był dyrektorem Mińskego Zakładu Przemysłowego "Horizont". Od 2001 do 2003 zajmował stanowisko ministra energii Republiki Białorusi. Od lipca do grudnia 2003 pełnił obowiązki wicepremiera Białorusi. W grudniu 2003 został pierwszym wicepremierem w rządzie Siarhieja Sidorskiego.
W 2018 mianowany ambasadorem Białorusi w Moskwie.

</doc>
<doc id="1425932" url="https://pl.wikipedia.org/wiki?curid=1425932" title="Karl Theodor Fahr">
Karl Theodor Fahr

Karl Theodor Fahr (ur. 3 października 1877 w Pirmasens, zm. 1945) – niemiecki lekarz, patolog.
Życiorys.
W 1903 otrzymał doktorat na Uniwersytecie w Gießen, kontynuował naukę u Eugena Bostroema w Giessen, Morrisa Simmondsa w Hamburgu oraz u Ilji Miecznikowa w Paryżu. W 1924 roku został dyrektorem Instytutu Patologicznego w Hamburgu-Eppendorfie. Fahr pamiętany jest za prace nad patologią nerek. Razem z Franzem Volhardem opublikował monografię na temat choroby Brighta "Die Brightsche Nierenkrankheit". W 1923 roku jako jeden z pierwszych opisał związek palenia papierosów z rakiem oskrzeli. Ponadto, opisał rzadką chorobę neurodegeneracyjną, znaną dziś pod eponimiczną nazwą choroby Fahra.

</doc>
<doc id="1425937" url="https://pl.wikipedia.org/wiki?curid=1425937" title="Reginald McKenna">
Reginald McKenna

Reginald McKenna (ur. 6 lipca 1863 w Londynie, zm. 6 września 1943 tamże) – brytyjski polityk, członek Partii Liberalnej, minister w rządach Henry’ego Campbella-Bannermana i Herberta Henry’ego Asquitha.
Był synem Williama Columbana McKenny. Do 1874 r. kształcił się prywatnie w St Malo we Francji, a przez kolejne trzy lata w Ebersdorfie w Niemczech. Naukę kontynuował w King’s College w Londynie oraz w Trinity Hall na Uniwersytecie Cambridge. W 1887 r. rozpoczął praktykę adwokacką w Inner Temple. W 1892 r. bez powodzenia startował w wyborach parlamentarnych w okręgu Clapham.
W 1895 r. został wybrany do Izby Gmin jako reprezentant okręgu North Monmouthshire. W 1907 r. został przewodniczącym Rady Edukacji. W latach 1908-1911 był pierwszym lordem Admiralicji. Następnie został ministrem spraw wewnętrznych. W latach 1915-1916 był kanclerzem skarbu. Sprzeciwiał się przymusowemu poborowi. Z rządu odszedł po usunięciu Asquitha ze stanowiska premiera. Miejsce w Izbie Gmin utracił po wyborach 1918 r.
Po przegranych wyborach McKenna został prezesem Midland Bank. W 1922 r. nowy premier, Andrew Bonar Law, zaproponował McKennie powrót na stanowisko kanclerza skarbu, ale McKenna odmówił. W 1923 r. kolejny premier, Stanley Baldwin, ponowił propozycję. McKenna wyraził zgodę, ale pod warunkiem, że powróci do Izby Gmin z okręgu City of London. Jednak deputowany z tego okręgu nie chciał ustąpić McKennie miejsca, więc ten ostatni ponownie odmówił.
W 1908 r. poślubił Pamelę Jekyll (zm. w listopadzie 1943), córkę sir Herberta Jekylla i Agnes Graham. Reginald i Pamela mieli razem dwóch synów:
McKenna zmarł w Londynie i został pochowany w Mells w hrabstwie Somerset.

</doc>
<doc id="1425941" url="https://pl.wikipedia.org/wiki?curid=1425941" title="Okręg wyborczy North Monmouthshire">
Okręg wyborczy North Monmouthshire

Okręg wyborczy North Monmouthshire powstał w 1885 r. i wysyłał do brytyjskiej Izby Gmin jednego deputowanego. Okręg obejmował północną część hrabstwa Monmouthshire w południowej Walii. Został zlikwidowany w 1918 r.

</doc>
<doc id="1425942" url="https://pl.wikipedia.org/wiki?curid=1425942" title="Przysłup (przełęcz w Górach Słonnych)">
Przysłup (przełęcz w Górach Słonnych)

Przysłup (620 m n.p.m.) – przełęcz w Górach Sanocko-Turczańskich.
Jest to płytkie, zalesione obniżenie położone w głównym grzbiecie Gór Słonnych, pomiędzy nienazwanym wzniesieniem o wysokości 636,4 m n.p.m., a masywem góry Przysłup (658 m n.p.m.). Prowadzi tędy droga krajowa nr 28 z Sanoka do Przemyśla, która na odcinku Wujskie – Tyrawa Wołoska wznosi się ok. 260 m w górę, a następnie opada 280 m w dół, strome odcinki pokonując przy pomocy jednego z najdłuższych w Polsce ciągów serpentyn. Ok. 1 km na południowy zachód od Przysłupu urządzono parking widokowy, skąd roztacza się panorama na pasma Gór Sanocko-Turczańskich i Bieszczadów.

</doc>
<doc id="1425943" url="https://pl.wikipedia.org/wiki?curid=1425943" title="Mistrzostwa Świata w Lataniu Precyzyjnym 2004">
Mistrzostwa Świata w Lataniu Precyzyjnym 2004



</doc>
<doc id="1425944" url="https://pl.wikipedia.org/wiki?curid=1425944" title="Mistrzostwa Świata w Lataniu Precyzyjnym 2006">
Mistrzostwa Świata w Lataniu Precyzyjnym 2006



</doc>
<doc id="1425945" url="https://pl.wikipedia.org/wiki?curid=1425945" title="Mistrzostwa Świata w Lataniu Precyzyjnym 2002">
Mistrzostwa Świata w Lataniu Precyzyjnym 2002



</doc>
<doc id="1425946" url="https://pl.wikipedia.org/wiki?curid=1425946" title="Mistrzostwa Świata w Lataniu Precyzyjnym 2000">
Mistrzostwa Świata w Lataniu Precyzyjnym 2000



</doc>
<doc id="1425947" url="https://pl.wikipedia.org/wiki?curid=1425947" title="Halinka Młynkowa">
Halinka Młynkowa



</doc>
<doc id="1425949" url="https://pl.wikipedia.org/wiki?curid=1425949" title="Goździolepek mchowy">
Goździolepek mchowy

Goździolepek mchowy ("Eocronartium muscicola" (Pers.) Fitzp.) – gatunek grzybów należący do rodziny "Eocronartiaceae". Jest to jedyny gatunek z rodzaju goździolepek ("Eocronartium" G.F. Atk.).
Systematyka i nazewnictwo.
Pozycja w klasyfikacji według Index Fungorum: "Eocronartium, Eocronartiaceae, Platygloeales, Incertae sedis, Pucciniomycetes, Pucciniomycotina, Basidiomycota, Fungi".
Po raz pierwszy takson ten zdiagnozował w 1800 r. Persoon nadając mu nazwę "Clavaria muscicola". Obecną, uznaną przez Index Fungorum nazwę nadał mu w 1918 r. Harry Morton Fitzpatrick, przenosząc go do rodzaju "Eocronartium". 
Synonimy nazwy naukowej:
Nazwę polską podał Władysław Wojewoda w 1977 r.
Charakterystyka.
Jest pasożytem mchów. Uważa się, że reprezentuje w ewolucji grzybów ogniwo pośrednie między rzędami "Uredinales" i "Auriculariales".
Ma wielkość 0,5–0,8 cm. Jest nitkowaty, pojedynczy lub lekko rozgałęziony. Barwa biaława, kremowa lub jasnożółta. Konsystencja woskowata albo galaretowata.
Wrzecionowate-półksiężycowate, 5–25 × 2,5–6 μm.
Występowanie.
Gatunek spotykany w Europie i Ameryce Północnej. W Polsce bardzo rzadki, znany z jednego stanowiska w okolicy Krzeszowic.

</doc>
<doc id="1425950" url="https://pl.wikipedia.org/wiki?curid=1425950" title="Bitstream Vera">
Bitstream Vera

Bitstream Vera – fonty opracowane przez Jima Lyles i opublikowane przez firmę Bitstream na licencji pozwalającej na nieodpłatne korzystanie, rozpowszechnianie oraz tworzenie form pochodnych. Są dostępne w formacie TrueType i posiadają hinting. Podstawą opracowania fontu był zestaw Bitstream Prima.
Na podstawie fontów Bitstream Vera powstały fonty rodziny DejaVu, często rozprowadzane wraz ze środowiskiem graficznym różnych dystrybucji opartych na Linuksie. Fonty Bistream Vera zawierają tylko znaki alfabetu łacińskiego stosowane w językach Europy Zachodniej, fonty DejaVu posiadają bardziej rozbudowany zestaw obsługiwanych znaków.
Charakterystyka.
W skład fontów Bitstream Vera wchodzą rodziny fontów o krojach bezszeryfowych, szeryfowych i krój stały.

</doc>
<doc id="1425952" url="https://pl.wikipedia.org/wiki?curid=1425952" title="Eocronartium muscicola">
Eocronartium muscicola



</doc>
<doc id="1425954" url="https://pl.wikipedia.org/wiki?curid=1425954" title="Oren Zetuni">
Oren Zetuni

Oren Zetuni (hebr. אורן זיתוני; ur. 18 lutego 1976) – izraelski piłkarz grający na pozycji pomocnika. Karierę zakończył w wyniku kontuzji w 2006.

</doc>
<doc id="1425955" url="https://pl.wikipedia.org/wiki?curid=1425955" title="Pogórze Spiskie">
Pogórze Spiskie

Pogórze Spiskie – mikroregion, część Pogórza Spisko-Gubałowskiego, znajdująca się pomiędzy Doliną Białki na zachodzie a doliną Popradu na wschodzie. Leży na pograniczu Polski i Słowacji w Karpatach Zachodnich, przy czym większa część tego regionu znajduje się na Słowacji. Najwyższym szczytem jest Rzepisko (1259 m).
Topografia.
Pogórze Spiskie sąsiaduje z Pieninami na północy, Rowem Podtatrzańskim i Kotliną Spiską na południu i wschodzie. Czasami wyróżnia się w nim dwie części:
Geografowie słowaccy, jak również wielu polskich nie wydzielają jednak Zamagurza jako odrębny region. Przy takim ujęciu Pogórze Spiskie i Magura Spiska to synonimy. Jerzy Kondracki w swojej regionalizacji geograficznej Polski używa nazwy Pogórze Spiskie, zaś Magurą Spiską nazywa jego główne pasmo górskie ciągnące się niemal wyłącznie na Słowacji.
Opis regionu.
Pogórze Spiskie jest najbardziej rozczłonkowaną i najdalej na wschód wysuniętą częścią Pogórzy Północnotatrzańskich. Zbudowane jest z warstw fliszu karpackiego. Jest w dużym stopniu zalesione i słabo zaludnione. Osiedla znajdują się nie tylko w dolinach potoków, ale również na wierzchowinach. Warunki do uprawy gleby niekorzystne, stąd też zamieszkująca je ludność trudniła się głównie pasterstwem. Pod względem historycznym i etnograficznym region ten należy do Spiszu. Obecnie coraz większą uwagę przywiązuje się do rozwoju turystyki i rekreacji (narciarstwo). Na najlepiej zachowanych obszarach utworzono kilka rezerwatów przyrody. Na terenie Polski jest to rezerwat przyrody Niebieska Dolina w Łapszach Niżnych. Na Słowacji południowo-wschodnia część Magury Spiskiej ze szczytem Rzepisko włączona została w obszar Tatrzańskiego Parku Narodowego i wydzielono w niej 3 obszary ochrony ścisłej.

</doc>
<doc id="1425956" url="https://pl.wikipedia.org/wiki?curid=1425956" title="Oranit">
Oranit

Oranit (hebr. אורנית; arab. ارنيت) – samorząd lokalny położony w Dystrykcie Judei i Samarii, w Izraelu.
Leży w zachodniej części Samarii, w otoczeniu miasta Kafr Kasim, miasteczka Kafr Bara, kibucu Horeshim, osiedla Sza’are Tikwa, wioski Nirit oraz arabskiej wioski Azzun Atma. Na północny wschód od miasta przebiega mur bezpieczeństwa oddzielający Izrael od Autonomii Palestyńskiej. Po stronie palestyńskiej znajdują się arabskie wioski Salman, al-Mudawwar, al-Ashqar i Beit Amin.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie.
Osada została założona 19 maja 1983, jako prywatna inicjatywa nazywana „Kompania Delta”. Jednak pierwsi mieszkańcy osiedlili się tutaj w 1985. Status samorządu lokalnego otrzymała w 1990.
W 2003 wybudowano w jej pobliżu mur bezpieczeństwa, które "de facto" przyłączył te ziemie do Izraela.
Demografia.
Zgodnie z danymi Izraelskiego Centrum Danych Statystycznych w 2008 roku w osadzie żyło 6,2 tys. mieszkańców.
Populacja osady pod względem wieku (dane z 2006):
Edukacja.
W miejscowości znajduje się szkoła podstawowa "Oranit".
Komunikacja.
Z miejscowości wyjeżdża się w kierunku południowym. Przy granicy miasteczka znajduje się skrzyżowanie z drogą nr 5050 , którą jadąc na zachód dojeżdża się do miasta Kafr Kasim, lub jadąc na wschód dojeżdża się do osiedla Sza’are Tikwa. Lokalna droga prowadzi na południe do autostrady nr 5 (Tel Awiw-Ari’el).

</doc>
<doc id="1425957" url="https://pl.wikipedia.org/wiki?curid=1425957" title="Iwan Bambiza">
Iwan Bambiza

Iwan Michajławicz Bambiza (, , "Iwan Michajłowicz Bambiza"; ur. 8 października 1952 w Laskowiczach) – białoruski polityk, w latach 2004–2010 zastępca premiera Białorusi.
Życiorys.
Urodził się 8 października 1952 roku we wsi Laskowicze, w rejonie petrykowskim obwodu homelskiego Białoruskiej SRR, ZSRR. W 1975 roku ukończył Wydział Mechanizacji Gospodarstwa Wiejskiego Białoruskiego Instytutu Mechanizacji Gospodarstwa Wiejskiego, a w 1989 roku Mińską Wyższą Szkołę Partyjną.
W latach 1975–1985 był głównym inżynierem ds. hodowli żywego inwentarza w sowchozie im. Niekrasowa w rejonie homelskim, głównym inżynierem w sowchozie „Bryniewo” i dyrektorem sowchozu „Hołubicki” w rejonie petrykowskim. W latach 1985–1987 pełnił funkcję naczelnika wydziału gospodarki wiejskiej Pietrykowskiego Rejonowego Komitetu Wykonawczego oraz przewodniczącego Rejonowego Zjednoczenia Przemysłu Rolnego. W latach 1987–1991 był przewodniczącym Rzeczyckiego Rejonowego Komitetu Wykonawczego i przewodniczącym Rzeczyckiej Rejonowej Rady Deputowanych Ludowych.
W 1990 roku został deputowanym ludowym do Rady Najwyższej Białoruskiej SRR XII kadencji z Wasilewickiego Okręgu Wyborczego Nr 228. Od 20 lipca 1990 roku wchodził w skład Komisji Konstytucyjnej. Od 1991 do lutego 1994 roku był sekretarzem Planowej i Budżetowo-Finansowej Komisji Rady Najwyższej. 22 lutego 1994 roku został wiceprzewodniczącym Rady Najwyższej. W maju tego samego roku wszedł w skład Zarządu Narodowego Banku Republiki Białorusi. 25 sierpnia 1995 został wyznaczony przez prezydenta Alaksandra Łukaszenkę na stanowisko ministra ds. Wspólnoty Niepodległych Państw. Stanowisko to zajmował do 1996 roku. W latach 1997–2004 był prezesem Białoruskiego Państwowego Koncernu Naftowego i Chemicznego „Biełnieftiechim” oraz przewodniczącym rady nadzorczej OAO „Biełagroprombank”.
25 maja 2004 roku prezydent Łukaszenka zwolnił Iwana Bambizę ze stanowiska w „Biełnieftiechimie” (jego miejsce zajął Branisłau Siwy) i wyznaczył go na stanowisko zastępcy premiera Republiki Białorusi (na miejsce Ramana Wnuczki), tym samym czyniąc go urzędnikiem państwowym wyższej klasy.
27 grudnia 2010 roku, zgodnie z art. 106 konstytucji, rząd premiera Siarhiej Sidorskiego, w którego skład wchodził Iwan Bambiza, podał się do dymisji. Następnego dnia prezydent powołał nowy rząd, w którym Bambiza już się nie znalazł.
Życie prywatne.
Iwan Bambiza jest żonaty, ma troje dzieci. Jeden z jego synów, Alaksandr, zginął w wieku 25 lat. Bambiza posiada willę położoną w elitarnej mińskiej dzielnicy Drozdy, zamieszkanej przez przedstawicieli władzy i ludzi blisko związanych z Alaksandrem Łukaszenką.

</doc>
<doc id="1425958" url="https://pl.wikipedia.org/wiki?curid=1425958" title="Wydmuchrzyca piaskowa">
Wydmuchrzyca piaskowa

Wydmuchrzyca piaskowa ("Leymus arenarius" (L.) Hochst.) – gatunek rośliny z rodziny wiechlinowatych ("Poaceae"). Znana jest też jako wydmuchrzyca nadmorska.
Zasięg występowania.
Występuje na środkowych i północnych terenach Europy, głównie na wydmach nadmorskich, rzadziej na śródlądowych. Nie występuje w basenie Morza Śródziemnego. Jako gatunek zawleczony rozprzestrzenia się gdzieniegdzie poza tymi obszarami swojego rodzimego zasięgu. W Polsce występuje pospolicie nad Bałtykiem, w innych regionach kraju tylko jako gatunek zawleczony lub zasiewany przez ludzi.

</doc>
<doc id="1425959" url="https://pl.wikipedia.org/wiki?curid=1425959" title="Lajos Markusovszky">
Lajos Markusovszky

Lajos Markusovszky (niem.: "Ludwig Markusovszky", ur. 25 kwietnia 1815 w Csorbie, zm. 21 kwietnia 1893 w Abbazii) – węgierski lekarz, chirurg.
Studiował na Uniwersytecie w Peszcie. W 1844 roku został doktorem medycyny i chirurgii, otrzymał też stanowisko asystenta Jánosa Balassyego (1814–1868). Przez pewien czas uczył się w Paryżu i, dzięki otrzymanemu stypendium, w Wiedniu u Wattmanna. W 1857 roku założył węgierskie czasopismo medyczne Orvosi Hetilap, wydawane do dziś. Wykładał na Uniwersytecie w Budapeszcie, obok Balassyego i Jendrassika był jednym z najbardziej cenionych nauczycieli. Po 1867 roku Doradca ds Uniwersytetu przy Ministerstwie Edukacji i Religii. Wieloletni przyjaciel Ignaza Semmelweisa. Był jedną z osób obecnych podczas historycznego pokazu pierwszej laryngoskopii wykonanej przez Johanna Nepomuka Czermaka na własnej krtani 13 listopada 1858.

</doc>
<doc id="1425961" url="https://pl.wikipedia.org/wiki?curid=1425961" title="Wonderland (film)">
Wonderland (film)

Wonderland – amerykański film kryminalny w reżyserii Jamesa Coksa z 2003 roku.
Fabuła.
Film opowiada o historii Johna Holmesa, gwiazdora filmów porno, który wraz ze swoją kochanką został w 1981 r. zamieszany w poczwórne morderstwo.
Los Angeles, rok 1981. Pewnego dnia z mieszkania przy Wonderland Avenue policja odbiera wezwanie w sprawie morderstwa. Po przyjeździe na miejsce, stróże prawa odkrywają zmasakrowane zwłoki czterech osób; piąta w stanie krytycznym zostaje odwieziona do szpitala. W trakcie prowadzonego śledztwa funkcjonariusze odkrywają przerażający świat przemocy, narkotyków i seksu, o którym nikt nie wiedział.
Obsada.
i inni

</doc>
<doc id="1425962" url="https://pl.wikipedia.org/wiki?curid=1425962" title="Pałac Lucerna w Pradze">
Pałac Lucerna w Pradze

Pałac Lucerna – kompleks zabudowań mieszczący się w centrum Pragi, w górnej części Placu Wacława, na rogu ulicy Štěpánskiej i Vodičkovej.
Historia.
Obiekt został zbudowany przez Vácslava Havla, dziadka Václava Havla, późniejszego prezydenta Republiki Czeskiej. Jego budowa rozpoczęła się w 1907 i trwała do 1921. Początkowo zabudowania miały służyć jako stadion hokejowy, ale zmieniono koncepcję i powstał Pałac z niezwykle imponującymi wnętrzami i rozwiązaniami architektonicznymi. W 1909 otwarto tu kino, które od 1929 wyświetla filmy dźwiękowe (podczas okupacji niemieckiej pokazywano w nim nazistowskie filmy z wytwórni UFA, często w obecności występujących w nich aktorów).
Dzisiaj Pałac Lucerna pełni funkcję kulturalną. W jego skład wchodzi Wielka Sala, Kino Lucerna, Pasaż Handlowy z ekskluzywnymi markami światowych projektantów oraz bar muzyczny. W pałacu umieszczona jest rzeźba "Koń" Davida Černého. Działa tu także rzadkie urządzenie dźwigowe – paternoster. Latem udostępniane jest wejście na dach.
Wielka Sala Pałacu Lucerna.
Sercem Pałacu jest Wielka Sala mieszcząca się 3 piętra pod ziemią. Jest długa na 54 metry, szeroka na 25,5 metra oraz wysoka na 10 metrów. Jej kubatura wynosi 16.000 m³. Mieści ponad 4 tysiące ludzi. Odbywają się w niej koncerty muzyczne - występowali tu m.in.

</doc>
<doc id="1425963" url="https://pl.wikipedia.org/wiki?curid=1425963" title="Eli Zizow">
Eli Zizow

Eli Zizow (hebr. אלי זיזוב; ur. 30 stycznia 1991 w Beer Szewie) – izraelski piłkarz pochodzenia gruzińskiego grający na pozycji napastnika.

</doc>
<doc id="1425964" url="https://pl.wikipedia.org/wiki?curid=1425964" title="Alfe Menasze">
Alfe Menasze

Alfe Menasze (hebr. אלפי מנשה) – samorząd lokalny położony w Dystrykcie Judei i Samarii, w zachodniej części Samarii w Izraelu.
Historia.
Osada została założona w 1983. Status samorządu lokalnego otrzymała w 1987.
Demografia.
Zgodnie z danymi Izraelskiego Centrum Danych Statystycznych w 2006 roku w osadzie żyło 5,8 tys. mieszkańców.
Populacja osady pod względem wieku (dane z 2006):
&lt;br&gt;
Komunikacja.
Na północ od miasteczka przebiega droga ekspresowa nr 55 (Kefar Sawa-Nablus).

</doc>
<doc id="1425965" url="https://pl.wikipedia.org/wiki?curid=1425965" title="William Palmer (2. hrabia Selborne)">
William Palmer (2. hrabia Selborne)

William Waldegrave Palmer, 2. hrabia Selborne KG, GCMG (ur. 17 października 1859 w Londynie, zm. 26 lutego 1942 tamże) – brytyjski arystokrata i polityk, członek Partii Liberalnej, Partii Liberalno-Unionistycznej i Partii Konserwatywnej, minister w rządach lorda Salisbury’ego, Arthura Balfoura i Herberta Henry’ego Asquitha.
Był synem Roundella Palmera, 1. hrabiego Selborne. Wykształcenie odebrał w Winchester College oraz w University College na Uniwersytecie Oksfordzkim, gdzie uzyskał dyplom z historii. W 1883 r. poślubił lady Maud Cecil, córkę Roberta Gascoyne’a-Cecila, 3. markiza Salisbury. W latach 1882-1885 był asystentem prywatnego sekretarza Kanclerza Skarbu Hugh Childersa. W 1885 r. został wybrany do Izby Gmin z ramienia Partii Liberalnej z okręgu Petersfield.
Kiedy w 1886 r. premier Gladstone przedstawił projekt ustawy nadającej autonomię Irlandii doszło do rozłamu w Partii Liberalnej. Część jej polityków utworzyła Partię Liberalno-Unionistyczną, która wkrótce związała się z konserwatystami. Wśród liberalnych unionistów znalazł się William Palmer (noszący wówczas grzecznościowy tytuł wicehrabiego Wolmer) i jego ojciec. W 1892 r. Wolmer zmienił okręg wyborczy na Edinburgh West. Po śmierci ojca w 1895 r. odziedziczył tytuł 2. hrabiego Selborne i zasiadł w Izbie Lordów. W latach 1885–1900 był podsekretarzem stanu w Ministerstwie Kolonii.
W 1900 r. Selborne został członkiem gabinetu jako pierwszy lord Admiralicji. Pozostał na tym stanowisku do 1905 r., kiedy to zastąpił lorda Milnera na stanowiskach gubernatora Transwalu i Kolonii Rzeki Oranje. W maju tego roku przybył do Pretorii. Za jego urzędowanie obie dawne republiki burskie otrzymały autonomię. W czerwcu 1907 r. Selborne zrezygnował ze stanowiska gubernatora Kolonii Rzeki Oranje. Gubernatorem Transawalu pozostał do 1910 r., kiedy to utworzono Związek Południowej Afryki.
Po powrocie do Wielkiej Brytanii został mistrzem Worshipful Company of Mercers. W 1915 r. został członkiem gabinetu koalicyjnego jako przewodniczący Rady Rolnictwa. Zrezygnował w 1916 r. i nigdy już nie sprawował żadnego urzędu państwowego. W 1909 r. otrzymał Order Podwiązki. Był również kawalerem Krzyża Wielkiego Orderu św. Michała i św. Jerzego.
Zmarł w 1942 r. Tytuł parowski odziedziczył jego najstarszy syn Roundell. Młodszy syn, Robert, był kapitanem pułku Hampshire i zginął w 1916 r. podczas walk na Bliskim Wschodzie. Jego listy do domu zostały opublikowane w zbiorze pt. "Letters from Mesopotamia".

</doc>
<doc id="1425967" url="https://pl.wikipedia.org/wiki?curid=1425967" title="Rołando Kutirow">
Rołando Kutirow

Rołando Kutirow (ur. 23 stycznia 1962) – macedoński szachista, arcymistrz od 1996 r., do 1993 r. występował pod nazwiskiem Redzepagić.
Kariera szachowa.
W 1985 r. uczestniczył w finale indywidualnych mistrzostw Jugosławii. Po powstaniu Macedonii znalazł się w krajowej czołówce, zmienił również nazwisko. W latach 1994, 1996 i 1998 wystąpił na szachowych olimpiadach, natomiast w 1997 r. – na drużynowych mistrzostwach Europy, rozegranych w Puli.
W 1993 r. podzielił IV m. w pierwszych mistrzostwach Macedonii, natomiast w 1995 r. zajął II m. w turnieju kołowym w Strumicy, który z racji obsady, nietypowego systemu rozgrywek oraz końcowych wyników wzbudził spore kontrowersje w świecie szachowym. W turnieju tym wzięło udział zaledwie 4 szachistów, którzy rozegrali ze sobą po 6 partii, a zwycięzcą został Zurab Azmaiparaszwili (2610) z niecodziennym wynikiem 16 pkt w 18 partiach, co dało mu wysokie zyski rankingowe. Rołando Kutirow (2425) uzyskał 11½ pkt (i również wysokie zyski w punktacji rankingowej), a pozostali dwaj w turnieju szachiści – zaledwie 4½ (Bojan Kurajica, 2585) oraz 4 (Nuchim Raszkowski, 2550), tracąc wiele punktów rankingowych.
Najwyższy ranking w karierze osiągnął 1 lipca 1996 r., z wynikiem 2525 punktów zajmował wówczas 1. miejsce wśród macedońskich szachistów. Od 2002 r. w turniejach klasyfikowanych przez Międzynarodową Federację Szachową rozegrał zaledwie kilkanaście partii.

</doc>
<doc id="1425968" url="https://pl.wikipedia.org/wiki?curid=1425968" title="Hrabia Selborne">
Hrabia Selborne

Informacje ogólne.
Hrabiowie Selborne 1. kreacji (parostwo Zjednoczonego Królestwa)
Najstarszy syn 4. hrabiego Selborne: William Lewis Palmer, wicehrabia Wolmer

</doc>
<doc id="1425969" url="https://pl.wikipedia.org/wiki?curid=1425969" title="Andrzej Izdebski">
Andrzej Izdebski

Andrzej Izdebski, pseud. „Szum” (ur. w 1925 w Warszawie, zm. 29 lipca 2008 w Krakowie) – żołnierz Armii Krajowej i Narodowych Sił Zbrojnych, działacz Konfederacji Polski Niepodległej, Komitetu Obrony Robotników i „Solidarności”.
Biografia.
W 1944 r. przeszedł przeszkolenie w Szkole Podchorążych NSZ w Pruszkowie. Następnie z strukturach AK w stopniu starszego strzelca. W 1950 r. ukończył studia na Politechnice Gdańskiej z tytułem magistra budownictwa lądowego i rozpoczął pracę w Krakowie-Nowej Hucie. 
Od 1979 członek Konfederacji Polski Niepodległej. Był m.in. członkiem władz tej organizacji i Kierownikiem II-go Obszaru KPN i przez wiele kadencji członkiem Rady Politycznej KPN. W 1980 należał do założycieli krakowskiej „Solidarności”, później do założycieli Komitetu Obrony Więzionych za Przekonania w Krakowie. Działał jako drukarz i kolporter ulotek oraz prasy podziemnej w latach 1977–1988. Publikował artykuły w prasie drugiego obiegu m.in. „Zomorządności”. Był redaktorem i wydawcą pisma KPN Małopolska „Opinia Krakowska”. Wielokrotnie zatrzymywany i więziony przez władze PRL. Działał w Komitecie Opieki nad Kopcem Józefa Piłsudskiego, wskazywany jako autorytet środowisk niepodległościowych.
Autor wielu opracowań historycznych m.in. z dziejów międzymorza i stosunków polsko-ukraińskich. W latach 90. pełnił funkcję prezesa krakowskiego oddziału Towarzystwa Pomost.
Został pochowany na Cmentarzu Rakowickim w Krakowie.

</doc>
<doc id="1425970" url="https://pl.wikipedia.org/wiki?curid=1425970" title="Wiktar Bura">
Wiktar Bura

Wiktar Bura (biał. Віктар Бура; ros. Виктор Павлович Буря, Wiktor Pawłowicz Buria; ur. 1953 w Piestowie, obwód nowogrodzki, ZSRR) – białoruski polityk, wicepremier Białorusi od maja 2006 do 2010.
Kariera polityczna.
Wiktar Bura w 1975 ukończył Białoruski Instytut Techniczny. Od 1975 do 1977 odbywał służbę wojskową.

</doc>
<doc id="1425971" url="https://pl.wikipedia.org/wiki?curid=1425971" title="Elkana">
Elkana

Elkana (hebr. אלקנה) – samorząd lokalny położony w Dystrykcie Judei i Samarii, w zachodniej części Samarii w Izraelu.
Leży w zachodniej części Samarii, w otoczeniu osiedli Sza’are Tikwa, Magen Dan i Ec Efrajim. Na północy, wschodzie i południu przebiega mur bezpieczeństwa oddzielający Izrael od Autonomii Palestyńskiej. Po stronie palestyńskiej znajdują się arabska wioska Masha i miasto Az-Zawija.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" w sprawie podziału Palestyny na dwa państwa: żydowskie i arabskie. Tutejsze tereny miały znajdować się w państwie arabskie i w wyniku wojny o niepodległość w 1948 znalazły się pod okupacją Jordanii.
Podczas wojny sześciodniowej w 1967 ziemie te zajęły wojska izraelskie.
Osada została założona w 1977 przez grupę żydowskich religijnych osadników z Gusz Emunim. Nazwano ją na cześć biblijnego Elkany, ojca Samuela. Status samorządu lokalnego otrzymała w 1981.
W 2003 wybudowano w jej pobliżu mur bezpieczeństwa, które "de facto" przyłączył te ziemie do Izraela.
Demografia.
Zgodnie z danymi Izraelskiego Centrum Danych Statystycznych w 2008 roku w osadzie żyło 3,1 tys. mieszkańców.
Populacja osady pod względem wieku (dane z 2006):
Edukacja.
W miejscowości są 2 szkoły podstawowe, 1 szkoła średnia, jesziwa oraz college "Orot Yahadut".
Kultura i sport.
W miejscowości jest ośrodek kultury, biblioteka, boisko do piłki nożnej oraz korty tenisowe.
Komunikacja.
Na południe od miejscowości przebiega droga ekspresowa nr 5 (Tel Awiw–Ari’el), brak jednak możliwości bezpośredniego wjazdu na nią. Przez miasteczko przebiega droga nr 505 , którą jadąc na zachód dojeżdża się do osiedla Sza’are Tikwa i drogi ekspresowej nr 5, lub jadąc na wschód dojeżdża się do arabskiej wioski Masha. Lokalna droga prowadzi na północ do osiedla Ec Efrajim.

</doc>
<doc id="1425973" url="https://pl.wikipedia.org/wiki?curid=1425973" title="Rosyjski oddział wojskowy gen. Franco">
Rosyjski oddział wojskowy gen. Franco

Rosyjski oddział wojskowy generała Franco – ochotniczy oddział wojskowy złożony z białych Rosjan walczący w latach 1936–1939 w hiszpańskiej wojnie domowej po stronie wojsk generała Francisco Franco.
Wybuch w połowie lipca 1936 w Hiszpanii wojny domowej pomiędzy frankistami i republikanami spotkał się z dużym odzewem w rosyjskich środowiskach emigracyjnych. Rosyjscy emigranci przyjęli z dużą sympatią zbrojne wystąpienie generała Franco przeciwko lewicowemu rządowi Frontu Ludowego, traktując je jako kolejny przejaw walki z komunizmem. Wielu emigrantów, przede wszystkim byłych wojskowych, skierowało prośby do różnych organizacji rosyjskich o pomoc w przedostaniu się do Hiszpanii. Jednakże brakowało finansów, a granica francusko-hiszpańska była zamknięta i pilnie strzeżona. Dlatego jedynie nielicznym udało się przedostać na terytorium hiszpańskie. Pierwszymi ochotnikami było czterech byłych białych oficerów, w tym generałowie Anatolij Fok i Nikołaj Szynkarienko. Pod koniec sierpnia 1936 przedostali się oni nielegalnie do Maroka Hiszpańskiego, a stamtąd do Hiszpanii. W kolejnych miesiącach doszli kolejni – najczęściej z Francji, ale niektórzy przybywali z tak odległych krajów, jak na przykład Madagaskar (Nikołaj Bark). Ogółem do wojsk generała Franco wstąpiło około 70–80 białych Rosjan. Ponadto kilku innych służyło już w armii hiszpańskiej od początku lat 20. XX wieku, w tym lotnicy Wsiewołod Marczenko i Nikołaj Ragozin. Hiszpanie nie chcieli przyznawać obcokrajowcom wyższych stopni oficerskich, dlatego najwyższym stopniem dla rosyjskich ochotników był stopień porucznika.
Większość rosyjskich ochotników została skierowana w rejon Guadalajary do miejscowości Molina de Aragón, gdzie weszli w skład batalionu hiszpańskich monarchistów-karlistów "Donna Maria de Molina" pod dowództwem kapitana L. Ruisa-Fernandeza. Składał się on z czterech kompanii. W tym czasie odwiedzili ich rosyjscy korespondenci wojenni i dziennikarze, w tym wydawca paryskiego pisma "Czasowoj" Wasilij Oriechow, który później regularnie publikował informacje o walkach rosyjskiego oddziału. W kwietniu 1937 sztab generała Franco wydał rozkaz sformowania samodzielnego rosyjskiego oddziału wojskowego z rosyjskimi komendami, sztandarami i dowództwem, ale z powodu niedużej ilości białych ochotników zostało to zarzucone. W tej sytuacji ochotniczy oddział rosyjski pozostał w składzie batalionu "Donna Maria de Molina". Na czele Rosjan stał porucznik Nikołaj Kriwoszeja. Wkrótce batalion trafił na front nad rzekę Tag. Na drugim brzegu zajmowały pozycje Brygady Międzynarodowe, w skład których wchodziło bardzo wielu sowieckich wojskowych. We wrześniu 1937 dwie kompanie zostały okrążone przez wojska republikańskie we wsi Quinto de Ebro pod Saragossą. Po dwóch dniach ciężkich walk – nie mogąc wyrwać się z okrążenia – zginęli porucznicy Anatolij Fok i Jakow Połuchin. Cały 1938 i początek 1939 Rosjanie walczyli nad Tagiem. Straty były uzupełniane kolejnymi ochotnikami. Z wielu akcji bojowych można wymienić wyparcie wojsk republikańskich i zajęcie we wrześniu 1938 strategicznego wzgórza El-Contandero w rejonie Mahón Blanco. W lutym 1939 oddział rosyjski został przeniesiony przez Teruel do wsi El-Toro w prowincji Castellón, gdzie zajmował pozycje obronne do końca wojny. Liczył wówczas 23 żołnierzy. Po jej zakończeniu w marcu tego roku batalion "Donna Maria de Molina" wraz z Rosjanami wziął udział w uroczystej paradzie wojsk frontowych w Walencji.
Ostatecznie w wojnie domowej zginęło 34 białych Rosjan, w tym też ci, którzy służyli w innych oddziałach. Hiszpańskie władze nie zapomniały o rosyjskich ochotnikach. Po rozformowaniu ich oddziału wszyscy automatycznie dostali hiszpańskie obywatelstwo. Mogli też udać się na dwumiesięczny wypoczynek. Ci, którzy nie byli oficerami, otrzymali stopień sierżanta hiszpańskiej armii. 29 października 1939 grupa rosyjskich ochotników na czele z pułkownikiem Nikołajem Bołtinem została przyjęta przez generała Franco. Na ich prośbę zostali oni przyjęci w szeregi Hiszpańskiej Legii Cudzoziemskiej. Dalsze losy Rosjan były różne. Wielu zostało w Hiszpanii do końca życia, wybierając dalszą służbę wojskową lub karierę cywilną. Z tych, którzy pozostali w armii, 10 wstąpiło ochotniczo w 1941 do nowo formowanej Błękitnej Dywizji, wysłanej w lipcu tego roku w składzie Wehrmachtu na front wschodni (między innymi Nikołaj Artiuchow, Konstantin Gonczarenko, Siergiej Hurski, Wadim Klimienko, Nikołaj Kriwoszeja, L.G. Tockij, Aleksandr Tringam), gdzie służyli jako tłumacze – trzech spośród nich zginęło. Niektórzy walczyli z Sowietami w szeregach włoskiego korpusu ekspedycyjnego (między innymi Piotr Bielin, Nikołaj Sieliwanow, Nikołaj Sładkow, Antonij Jariemczuk).

</doc>
<doc id="1425975" url="https://pl.wikipedia.org/wiki?curid=1425975" title="Okręg wyborczy Edinburgh West">
Okręg wyborczy Edinburgh West

Okręg wyborczy Edinburgh West powstał w 1885 r. i wysyła do brytyjskiej Izby Gmin jednego deputowanego. Okręg obejmuje zachodnią część Edynburga.

</doc>
<doc id="1425977" url="https://pl.wikipedia.org/wiki?curid=1425977" title="MS Katowice II">
MS Katowice II

MS Katowice II – polski statek typu ro-ro, który obsługiwał w latach 80. XX wieku linię kontenerową z Europy do Australii.
Statek zbudowany w stoczni w Bilbao przekazano Polskim Liniom Oceanicznym w 1982. W 1989 razem z MS Poznań, MS Gdańsk i MS Wrocław zmienił on armatora i banderę.

</doc>
<doc id="1425978" url="https://pl.wikipedia.org/wiki?curid=1425978" title="Elton John AIDS Foundation">
Elton John AIDS Foundation

Elton John AIDS Foundation (EJAF) – organizacja non-profit zajmująca się walką z AIDS poprzez gromadzenie funduszy na prowadzenie profilaktyki przeciwko zakażeniu HIV, a także na udostępnianie programów edukacyjnych oraz zapewnianie bezpośredniej opieki i usług ludziom żyjącym z HIV i/lub AIDS. Fundacja została uruchomiona w 1992 w Atlancie przez Eltona Johna, który w 1993 otworzył jej kolejną filię w Londynie.
Do 2014 EJAF zebrała 275 mln dol., które przekazała na sfinansowanie programów przeciwdziałającym HIV i AIDS w 55 krajach.

</doc>
<doc id="1425980" url="https://pl.wikipedia.org/wiki?curid=1425980" title="Staurosporyna">
Staurosporyna

Staurosporyna ("AM-2282") – organiczny związek chemiczny, naturalny antybiotyk wyizolowany w 1977 roku z bakterii "Streptomyces staurosporeus". Z podwójnym indolowym pierścieniem był pierwszym poznanym z ponad 50 alkaloidów o takiej budowie. Struktura staurosporyny została określona metodami krystalografii rentgenowskiej w 1994 roku.
Staurosporyna wykazywała w badaniach "" działanie przeciwgrzybicze, a także hipotensyjne. Prowadzono też badania mające wykazać jej ewentualne działanie przeciwnowotworowe.
Efekty biologiczne staurosporyny wynikają z jej zdolności inhibicji kinaz białkowych, przez uniemożliwienie związania ATP przez białko enzymu. Staurosporyna wiąże się silnie do miejsca wiążącego ATP kinaz, ale jest mało specyficzna. Brak specyficzności ograniczył zastosowanie kliniczne tego antybiotyku.
Staurosporyna jest prekursorem midostauryny.

</doc>
<doc id="1425983" url="https://pl.wikipedia.org/wiki?curid=1425983" title="Portatyw">
Portatyw

Portatyw ( „nieść”) – małe, przenośne organy piszczałkowe używane od średniowiecza.
Składały się z jednego rzędu piszczałek labialnych. Zakres instrumentu to około dwie i pół oktawy.
Miał metalowe piszczałki o jednakowej średnicy, różnej długości. Trzymano go prostopadle do torsu grającego, który grał na nim jedną ręką, druga poruszała trójkątnym mieszkiem.
Instrument taki noszono na pasie, zawieszony u boku lub na szyi . Stawiano go także na stole lub na kolanach.
Zastosowanie.
Instrument znalazł zastosowanie zarówno do celów kościelnych jak i świeckich. Dzięki możliwości przenoszenia stosowany był podczas procesji kościelnych, przede wszystkim do podawania tonu do śpiewu chorału gregoriańskiego.
Instrument ten największą popularność miał w XV wieku.
W XVII i XVIII wieku pojawił się portatyw w obudowie skrzynkowej, noszony przez kilka osób (2-4 osoby), stosowany w procesjach religijnych i paradach wojskowych.
Portatyw to jeden z instrumentów będących w obszarze zainteresowania organoznawstwa.

</doc>
<doc id="1425984" url="https://pl.wikipedia.org/wiki?curid=1425984" title="Reprezentacja Norwegii w piłce ręcznej kobiet">
Reprezentacja Norwegii w piłce ręcznej kobiet

Reprezentacja Norwegii w piłce ręcznej kobiet – narodowy zespół piłkarek ręcznych Norwegii. Reprezentuje swój kraj w rozgrywkach międzynarodowych.
Od 1994 do 2009 roku trenerką reprezentacji była Marit Breivik. Od 2009 trenerem jest Þórir Hergeirsson.

</doc>
<doc id="1425985" url="https://pl.wikipedia.org/wiki?curid=1425985" title="Rafael Arévalo">
Rafael Arévalo

Rafael Arévalo (ur. 4 lipca 1986 w Sonsonate) – salwadorski tenisista.
Jest starszym bratem Marcela Arévala, również tenisisty.
Karierę zawodową Arévalo rozpoczął w 2003 roku. W zawodach z serii ITF Men's Circuit wygrał dwa tytuły.
W 2008 roku otrzymał zaproszenie do występu w turnieju gry pojedynczej mężczyzn podczas igrzysk olimpijskich w Pekinie. W I rundzie pokonał Lee Hyunga-taika, a następnie przegrał z Rogerem Federerem.
Od 2003 roku Arévalo reprezentuje Salwador w Pucharze Davisa.
W rankingu gry pojedynczej Arévalo najwyżej był na 374. miejscu (18 sierpnia 2008).

</doc>
<doc id="1425990" url="https://pl.wikipedia.org/wiki?curid=1425990" title="Tim Reynolds">
Tim Reynolds

Tim Reynolds (ur. 15 grudnia 1957 w Wiesbaden) – amerykański gitarzysta i multiinstrumentalista. Założyciel zespołu TR3, grywa również regularnie z innymi wykonawcami takimi jak: Dave Matthews Band – kilka wspólnych tras koncertowych, Dave Matthews – w duecie akustycznym oraz jako członek Dave Matthews &amp; Friends. Od 2008 roku stale współpracujący z zespołem Dave Matthews Band, niebędący jednak jego oficjalnym członkiem. 
Gitarzysta największą sławę zdobył dzięki współpracy z Dave'em Matthewsem oraz z Dave Matthews Band. Tim Reynolds pomagał w nagrywaniu trzech pierwszych albumów studyjnych Dave Matthews Band. Jego gitarę można usłyszeć na: Under the Table and Dreaming, Crash i Before These Crowded Streets. W roku 1999 ukazał się również album koncertowy Dave Matthews &amp; Tim Reynolds – Live at Luther College.
W latach 2006-2007 Reynolds razem z Dave'em Matthewsem zagrali tournée po Stanach Zjednoczonych a w połowie roku 2007 przyjechali również na kilka koncertów do Europy. Trasę koncertową z roku 2007 dokumentuje DVD/CD – Live at Radio City.
W roku 2008, Reynolds raz jeszcze dołączył do Dave Matthews Band pomagając zespołowi w nagrywaniu kolejnego studyjnego albumu Big Whiskey and the GrooGrux King. Reynolds grał również na gitarze na solowej płycie Dave'a Matthewsa – Some Devil z 2003 roku.
Dyskografia.
2007
2006
2005
2004
2003
2002
2001
2000
1999
1998
1997
1996
1995
1994
1993
1991
1990
1989
1988
1987
1984

</doc>
<doc id="1425991" url="https://pl.wikipedia.org/wiki?curid=1425991" title="SeAZ">
SeAZ

OAO SeAZ, Sierpuchowskij Awtomobilnyj Zawod (, СеАЗ, ) – rosyjski producent samochodów wchodzący w skład grupy Awtokom. Poprzednio zakłady zajmowały się produkcją motocykli i mikrosamochodów i nosiły nazwę SMZ (Sierpuchowskij Motocykletnyj Zawod).
Siedziba przedsiębiorstwa SeAZ znajduje się w Sierpuchowie w obwodzie moskiewskim.
Historia i opis fabryki.
Sierpuchowska Fabryka Motocykli (SMZ) została otwarta 7 lipca 1939 roku. Początkowo przeniesiono do niej z Podolskiej Fabryki Motocykli prace nad konstrukcją motocykla PMZ-125 o pojemności 125 cm³, który wszedł do produkcji przed wybuchem wojny z Niemcami jako MŁ-3. W 1941 roku wdrożono też do produkcji motocykl Ł-8 konstrukcji ŁMZ z Leningradu, których przed wybuchem wojny wyprodukowano 402. W październiku 1941 w związku z postępami wojsk niemieckich wyposażenie fabryki ewakuowano do Iżewska, wzmacniając zdolności produkcyjne zakładów Iżmasz, które zajęły się jednak produkcją zbrojeniową. Po odparciu pochodu wojsk niemieckich w bitwie pod Moskwą, w dawnych zakładach SMZ rozpoczęto remonty zdobycznych pojazdów, a następnie wiosną 1942 utworzono tam wiodące biuro konstrukcyjne motocykli (WKB). Zajmowano się badaniami i remontami zdobycznych motocykli oraz montażem zachodnich motocykli dostarczanych w ramach Lend-Lease Act, a także budową eksperymentalnych motocykli i silników. Po II wojnie światowej, w 1951 roku władze zdecydowały utworzyć w Sierpuchowie zakłady produkujące mikrosamochody na rynek wewnętrzny Związku Radzieckiego, dla potrzeb licznych inwalidów wojennych, dla których pojazdy produkcji SMZ były specjalnie dostosowane. Produkcję pojazdów dla inwalidów rozpoczęto w 1952 roku; pierwszym modelem był S-1Ł z silnikiem pojemności 125 cm³. W latach 1958-1971 w SMZ/SeAZ wytwarzano pojazdy marki S-3A, a w latach 1970-1997 − S-3D, nazywane potocznie "Inwalidka".
18 lutego 1988 w związku z planami produkcji miejskiego samochodu Oka, decyzją ministra przemysłu samochodowego zakłady SMZ przekształcono w Sierpuchowską Fabrykę Samochodów (SeAZ), którą włączono w skład zjednoczenia (później grupy przemysłowej) AwtoWAZ. Towarzyszyła temu znaczna rozbudowa zakładów, przeprowadzona w 1988 roku. Samochody Oka produkowane były w latach 1989-2008, pod oznaczeniem WAZ-1111 w odniesieniu do wersji bazowych i SeAZ-1111 w odniesieniu do wersji dla niepełnosprawnych. 
W maju 2005 roku AwtoWAZ sprzedał udziały w SeAZ grupie przemysłowej Awtokom.

</doc>
<doc id="1425992" url="https://pl.wikipedia.org/wiki?curid=1425992" title="Reprezentacja Niemiec w piłce ręcznej kobiet">
Reprezentacja Niemiec w piłce ręcznej kobiet

Reprezentacja Niemiec w piłce ręcznej kobiet, narodowy zespół piłkarek ręcznych Niemiec. Reprezentuje swój kraj w rozgrywkach międzynarodowych.
Od 2005 do 2014 roku trenerem reprezentacji był Heine Jensen.

</doc>
<doc id="1425993" url="https://pl.wikipedia.org/wiki?curid=1425993" title="Andriej Kobiakow">
Andriej Kobiakow

Andriej Władimirowicz Kobiakow (, , "Andrej Uładzimirawicz Kabiakou"; ur. 21 listopada 1960 w Moskwie) – białoruski polityk narodowości rosyjskiej, w latach 1998–2000 przewodniczący Komitetu Kontroli Państwowej Republiki Białorusi, w latach 2002–2003 minister gospodarki, w latach 2000–2002 i 2003–2010 zastępca premiera, w latach 2011–2014 – ambasador Białorusi w Federacji Rosyjskiej, w latach 2014–2018 premier Republiki Białorusi.
Życiorys.
Urodził się w 1960 roku w Moskwie, w Rosyjskiej FSRR, ZSRR. Jego ojciec pochodził spod Tuły i był pilotem myśliwców, matka pochodziła z miasta Puszkin (obecnie część Petersburga). W wieku trzech lat przeprowadził się wraz z rodziną na Białoruś, gdzie mieszkał do 16 roku życia. Skończył szkołę w Mińsku. W 1983 roku, po 5,5 roku studiów, ukończył Moskiewski Instytut Lotniczy im. S. Ordżonikidze, w 1991 roku – Białoruski Państwowy Instytut Gospodarki Narodowej im. Kujbyszewa. W latach 1989–1991 był słuchaczem Mińskiego Instytutu Politologii i Zarządzania Społecznego Komunistycznej Partii Białorusi (KPB). Posiada wykształcenie inżyniera mechanika, ekonomisty, politologa, wykładowcy dyscyplin społeczno-politycznych.
W latach 1985–1988 pracował jako starszy mistrz, zastępca kierownika wydziału, zastępca kierownika produkcji montażowej Zakładu „Diaprojektor” w Rohaczowie. W latach 1988–1989 był instruktorem działu organizacyjnego Rohaczewskiego Komitetu Miejskiego KPB. W latach 1991–1992 pełnił funkcję kierownika działu planowo-ekonomicznego Zakładu „Diaprojektor”, a w latach 1992–1995 – zastępcy dyrektora ds. ekonomiki tego przedsiębiorstwa.
W latach 1995–1996 pracował jako zastępca kierownika Służby Kontroli Prezydenta Republiki Białorusi. W latach 1996–1998 był zastępcą przewodniczącego Komitetu Kontroli Państwowej Republiki Białorusi. Od czerwca 1998 roku pełnił funkcję prezesa Białoruskiego Państwowego Koncernu Produkcji i Sprzedaży Towarów Przemysłu Lekkiego. Od 2 grudnia 1998 do 2000 roku był Przewodniczącym Komitetu Kontroli Państwowej Republiki Białorusi. 6 października 2000 roku wyznaczono go na przedstawiciela państwa w spółce „Biełpromstrojbank”. Od 2000 roku pełnił funkcję zastępcy premiera Republiki Białorusi. W styczniu 2001 roku otrzymał zadanie stworzenia komisji zajmującej się kontrolą operacyjną nad przychodami budżetu państwa w 2001 roku. Zgodnie z Konstytucją 21 września 2001 roku Rada Ministrów złożyła dymisję, ale już 24 września Andriej Kobiakow został ponownie wyznaczony przez prezydenta na stanowisko zastępcy premiera. Od 3 lipca 2002 do 24 grudnia 2003 roku był ministrem gospodarki. Od grudnia 2003 ponownie pełnił funkcję zastępcy premiera. 20 lutego 2004 roku ponownie został przedstawicielem państwa w „Biełpromstrojbanku”. 27 grudnia 2010 roku, zgodnie z Konstytucją, wraz z całym rządem złożył dymisję ze stanowiska zastępcy premiera. 28 grudnia 2010 roku został mianowany zastępcą kierownika Administracji Prezydenta Białorusi. 8 listopada 2011 roku został zwolniony z tego stanowiska i mianowany Nadzwyczajnym i Pełnomocnym Ambasadorem Republiki Białorusi w Federacji Rosyjskiej, a jednocześnie Stałym Przedstawicielem Republiki Białorusi przy Eurazjatyckiej Wspólnocie Gospodarczej. 27 grudnia 2014 roku został premierem Białorusi. Został zdymisjonowany z tej funkcji przez prezydenta Białorusi 18 sierpnia 2018 roku.
Poglądy.
Andriej Kobiakow, pomimo że jest urzędnikiem Republiki Białorusi i reprezentuje ją poza jej granicami, deklaruje, że za swoją ojczyznę uważa Rosję.
Życie prywatne.
Andriej Kobiakow jest żonaty z kobietą pochodzącą z Moskwy, ma córkę i syna.

</doc>
<doc id="1425995" url="https://pl.wikipedia.org/wiki?curid=1425995" title="Mademoiselle Juliette">
Mademoiselle Juliette

Mademoiselle Juliette to pierwszy singel z płyty francuskiej wokalistki Alizée "Psychédélices", którego radiowa premiera nastąpiła pod koniec września 2007 roku. Teledysk został wyemitowany miesiąc później.
Lista utworów.
Maxi CD Digipack

</doc>
<doc id="1425996" url="https://pl.wikipedia.org/wiki?curid=1425996" title="Frédéric Niemeyer">
Frédéric Niemeyer

Frédéric Niemeyer (ur. 24 kwietnia 1976 w Campbellton) – kanadyjski tenisista, w Pucharze Davisa, olimpijczyk.
Kariera tenisowa.
Karierę tenisową rozpoczął w 1998 roku, a zakończył w listopadzie 2009 roku.
Ma w swoim dorobku 7 zwycięstw w turniejach z serii ATP Challenger Tour: w Urbanie (1999), São Paulo (2002), Joplin (2005), Forest Hills (2005), Santa Clarita (2006), Cardiff (2007) i Vancouver (2007). Jego najlepszy rezultat w turnieju wielkoszlemowym to awans do 2 rundy Wimbledonu z 2003 roku, kiedy to wygrał z 8. na świecie Félixem Mantillą.
W latach 1999–2009 reprezentował Kanadę w Pucharze Davisa. Przez ten okres rozegrał dla zespołu 35 meczów, w singlu wygrywając 9 spotkań, a 13 w deblu.
Niemeyer 2 razy uczestniczył w igrzyskach olimpijskich, w 2004 roku w Atenach i w 2008 roku w Pekinie. Z rywalizacji singlowych odpadał w I rundzie, natomiast w deblu podczas turnieju w Atenach doszedł do 2 rundy, a w Pekinie przegrał w 1 rundzie. Za każdym razem grał w parze z Danielem Nestorem.
W rankingu gry pojedynczej Niemeyer najwyżej był na 134. miejscu (22 marca 2004), a w klasyfikacji gry podwójnej na 142. pozycji (5 sierpnia 2002).

</doc>
<doc id="1425997" url="https://pl.wikipedia.org/wiki?curid=1425997" title="Thomas McKinnon Wood">
Thomas McKinnon Wood

Thomas McKinnon Wood (ur. 26 stycznia 1855 w Londynie, zm. 26 marca 1927) – brytyjski polityk, członek Partii Liberalnej, minister w rządach Herberta Henry’ego Asquitha.
Życiorys.
Był jedynym synem handlarza Hugh Wooda i Jessie McKinnon, córki wielebnego Thomasa McKinnona. Wykształcenie odebrał w Mill Hill School oraz w University College w Londynie. Kiedy jego ojciec utracił wzrok, Thomas przejął rodzinny interes. Wkrótce zainteresował się polityką. W latach 1892-1909 zasiadał w radzie hrabstwa Londyn jako reprezentant Central Hackney. W latach 1898-1907 był liderem Partii Postępu. W latach 1898-1899 przewodniczył radzie hrabstwa. W 1907 r. został mianowany aldermanem i był nim do 1909 r. W 1899 r. został zastępcą Lorda Namiestnika hrabstwa Londyn.
Wood bez powodzenia kandydował w wyborach parlamentarnych w okręgach Islington East w 1892 r., Glasgow St. Rollox w 1895 r. i Orkney and Shetland w 1902 r. Dopiero w 1906 r. uzyskał mandat z okręgu Glasgow St. Rollox. W kwietniu 1908 r. został parlamentarnym sekretarzem przy Radzie Edukacji. W październiku otrzymał stanowisko podsekretarza stanu w Ministerstwie Spraw Zagranicznych. W 1911 r. został finansowym sekretarzem skarbu i członkiem Tajnej Rady. W latach 1912-1916 był ministrem ds. Szkocji. Od lipca do grudnia 1916 r. był Kanclerzem Księstwa Lancaster i finansowym sekretarzem skarbu.
Thomas Wood nie wszedł w skład gabinetu Lloyda George’a sformowanego w grudniu 1916 r. Pozostał w Izbie Gmin do 1918 r., kiedy utracił mandat na rzecz Gideona Oliphanta-Murraya. W 1924 r. bez powodzenia startował w wyborach w okręgu Hackney Central. Zmarł w 1927 r.
Jego żoną była Isabella Sandison, córka Alexandra Sandisona, którą poślubił w 1883 r. Miał z nią sześciu synów i dwie córki. Dwóch synów i córka zmarli jeszcze za życia ojca.

</doc>
<doc id="1425999" url="https://pl.wikipedia.org/wiki?curid=1425999" title="Bitwa pod Kinburn (1855)">
Bitwa pod Kinburn (1855)

Bitwa pod Kinburn – starcie zbrojne, które miało miejsce w końcowej fazie wojny krymskiej. 17 października 1855 roku połączona flota brytyjsko-francuska podjęła zwycięską walkę z rosyjskimi fortecami usytuowanymi u ujścia Dniepru, w tym z fortecą Kinburn na skraju Cypla Kinburskiego (przy limanie Dniepru i Bohu – estuarium Dniepru na terenie dzisiejszej Ukrainy). 
Przebieg.
Chociaż bitwa nie miała wpływu na wynik kończącej się wojny, jest godna uwagi ze względu na jeden z pierwszych w historii przypadków bojowego użycia okrętów pancernych. Zapewniły one sprzymierzonej flocie stosunkowo szybki i łatwy sukces. W ciągu czterogodzinnej walki francuskie okręty zniszczyły wrogie baterie i chroniące je fortyfikacje. Mimo iż same otrzymały w międzyczasie wiele trafień, dzięki opancerzonym kadłubom nie poniosły większych strat. Starcie to, wespół z bitwą pod Synopą, miało decydujący wpływ na wycofanie z użycia przez nowoczesne marynarki wojenne okrętów o drewnianej konstrukcji.

</doc>
<doc id="1426005" url="https://pl.wikipedia.org/wiki?curid=1426005" title="Okręg wyborczy Glasgow St. Rollox">
Okręg wyborczy Glasgow St. Rollox

Okręg wyborczy Glasgow St. Rollox powstał w 1885 r. i wysyłał do brytyjskiej Izby Gmin jednego deputowanego. Okręg położony był w Glasgow. Został zlikwidowany w 1950 r.

</doc>
<doc id="1426007" url="https://pl.wikipedia.org/wiki?curid=1426007" title="James Israel">
James Israel

James Adolf Israel (ur. 2 lutego 1848, zm. 2 lutego 1926) – niemiecki chirurg.
W 1870 roku otrzymał tytuł doktora nauk medycznych na Uniwersytecie Fryderyka Wilhelma w Berlinie. Studiował u Bernharda von Langenbecka i Ludwiga Traubego. Następnie kontynuował naukę w Wiedniu, gdzie w 1872 roku został asystentem w Szpitalu Żydowskim. Podczas wojny francusko-pruskiej był lekarzem wojskowym. W 1875 roku został lekarzem w Szpitalu Żydowskim w Berlinie. W 1894 roku został profesorem.
Israel był pionierem na polu chirurgii układu moczowego i nerek. Opublikował ponad 170 prac naukowych, z których większość dotyczyła urologii. Dokonał też istotnego wkładu w chirurgię plastyczną. Jako jeden z pierwszych stosował proponowane przez Listera metody antyseptyki. Był współzałożycielem czasopisma "Folia Urologica". Zaprojektował "Lazarettzug", rodzaj konnej karetki. Max Liebermann namalował portret chirurga w 1917 roku.

</doc>
<doc id="1426008" url="https://pl.wikipedia.org/wiki?curid=1426008" title="Order Najwyższy Chrystusa">
Order Najwyższy Chrystusa

Order Najwyższy Chrystusa (wł. "Ordine Supremo del Cristo") – najwyższe odznaczenie papieskie, nadawane katolickim głowom państw.
Historia.
Utworzony w 1319 przez papieża Jana XXII (według innego źródła 14 kwietnia 1318). Został rozdzielony pod koniec XVIII wieku na świecki "Order Chrystusa" nadawany przez Republikę Portugalii oraz papieski "Najwyższy Order Chrystusa".
Na mocy bulli papieskiej wydanej przez Pawła VI 15 kwietnia 1966 roku order może być nadawany tylko katolickim głowom państw.
Odznaczeni.
Wśród odznaczonych są m.in.:
Ostatni raz został nadany przez papieża Jana Pawła II w roku 1987, a otrzymał go Angelo de Mojana di Cologna Wielki Mistrz Zakonu Maltańskiego.

</doc>
<doc id="1426009" url="https://pl.wikipedia.org/wiki?curid=1426009" title="System korporacyjny">
System korporacyjny



</doc>
<doc id="1426011" url="https://pl.wikipedia.org/wiki?curid=1426011" title="Matra Alice">
Matra Alice

Matra &amp; Hachette Ordinateur Alice - komputer domowy, sprzedawany we Francji od 1983 roku. Klon TRS-80 MC-10, produkowanego przez Matrę i Hachette we Francji oraz Tandy Corporation w Stanach Zjednoczonych.
Matra Alice była charakterystyczna z powodu jej jasnoczerwonej obudowy. 
W odróżnieniu od poprzednika, Alice stała się popularna we Francji, czego przykładem niech będą jej prezentacje w szkołach jako część programu "Informatique pour tous" („Technologia informacyjna dla każdego”).
Istniały także następcy tego modelu:

</doc>
<doc id="1426015" url="https://pl.wikipedia.org/wiki?curid=1426015" title="Goździeńczyk popielaty">
Goździeńczyk popielaty

Goździeńczyk popielaty ("Clavulina cinerea" (Bull.) J. Schröt) – gatunek jadalnych grzybów z rodziny kolczakowatych ("Hydnaceae").
Systematyka i nazewnictwo.
Pozycja w klasyfikacji według Index Fungorum: "Hydnaceae, Cantharellales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1788 r. Jean Baptiste Bulliard nadając mu nazwę "Clavaria cinerea". Obecną, uznaną przez Index Fungorum nazwę nadał mu w 1888 r. Joseph Schröter, przenosząc go do rodzaju "Clavulina".
Synonimów naukowych ma ok. 20. Niektóre z nich:
Nazwę polską podali Barbara Gumińska i Władysław Wojewoda w 1968. W polskim piśmiennictwie mykologicznym gatunek ten opisywany był też jako goździeniec popielaty. 
Morfologia.
Wysokości 3–6(10) cm, krzaczasto rozgałęziony. Gałązki mniej lub bardziej szare do fioletowoszarych, trochę pomarszczone. Szczyty jaśniejsze, tępo zakończone lub ząbkowane, jednak nie spłaszczone ani grzebieniaste. Podstawa białawo-żółtawo się odcinająca.
Jasnożółty. Zarodniki kuliste lub eliptyczne, o rozmiarach 6–11 × 6–10 μm.
Występowanie i siedlisko.
Notowany jest w Ameryce Północnej i Środkowej, Europie, w Japonii i Australii. W Polsce jest bardzo pospolity.
Rośnie od sierpnia do października, w lasach liściastych, rzadziej w iglastych, przeważnie na gołej ziemi. W Polsce pospolity.
Gatunki podobne.
Goździeńczyka popielatego można łatwo pomylić z szaro zabarwionymi odmianami goździeńczyka grzebieniastego ("Clavulina cristata") lub z szarymi formami bardziej maczugowatego goździeńczyka pomarszczonego ("Clavulina rugosa").

</doc>
<doc id="1426021" url="https://pl.wikipedia.org/wiki?curid=1426021" title="Ulryka Eleonora Duńska">
Ulryka Eleonora Duńska

Ulryka Eleonora (ur. 11 września 1656 w Kopenhadze, zm. 26 lipca 1693) – księżniczka duńska, królowa Szwecji.
Życiorys.
Była siódmym dzieckiem (czwartą córką) króla Danii Fryderyka III i jego żony królowej Zofii Amalii brunszwickiej. W bardzo młodym wieku została obiecana królowi Szwecji Karolowi XI jednak z powodu Wojny skańskiej ich ślub doszedł do skutku dopiero 6 maja 1680. Para miała siedmioro dzieci:
Ulryka Eleonora nie angażowała się w życie polityczne Szwecji. Wspierała chorych i ubogich. Była również utalentowaną artystką.

</doc>
<doc id="1426022" url="https://pl.wikipedia.org/wiki?curid=1426022" title="Hemoglobinopatia">
Hemoglobinopatia

Hemoglobinopatia – defekt genetyczny, objawiający się błędną strukturą jednego z łańcuchów globiny w cząsteczce hemoglobiny. Hemoglobinopatie są przyczyną anemii, również hemolitycznych.
W obrazie mikroskopowym erytrocyty wyróżniają się patologicznym kształtem, wielkością i strukturą obwodu, co spowodowane jest zniszczeniem narządów i problemami w układzie krążenia, podczas gdy w talasemii mamy do czynienia z zaburzeniem produkcji erytrocytów, których kształt nie odbiega od normy.

</doc>
<doc id="1426023" url="https://pl.wikipedia.org/wiki?curid=1426023" title="Okratek czerwony">
Okratek czerwony

Okratek czerwony ("Clathrus ruber" Mich. ex Pers.) – gatunek grzybów z rodziny sromotnikowatych ("Phallaceae"). 
Systematyka i nazewnictwo.
Pozycja w klasyfikacji według Index Fungorum: "Clathrus, Phallaceae, Phallales, Phallomycetidae, Agaricomycetes, Agaricomycotina, Basidiomycota, Fungi".
Nazwę polską podał F. Teodorowicz w 1939 r.
Morfologia.
Kulisty, otwarty, mający postać czerwonej kraty z dużymi oczkami. Wydziela bardzo nieprzyjemny zapach zwabiający owady.
Gładkie, owalno-eliptyczne, o wymiarach 4–6 × 1,5–2,5 μm.
Występowanie.
Przypuszczalnie pierwotnie występował w obszarze basenu Morza Śródziemnego i południowej Francji. Został zawleczony do wielu krajów. W Wielkiej Brytanii znajdowany od połowy XIX wieku. W Polsce pierwszy okaz znaleziono na Cmentarzu Centralnym w Szczecinie w latach 80. Występuje w Stanach Zjednoczonych, skąd pochodzi podobny gatunek "Clathrus crispus". Znany jest z Australazji, Wysp Kanaryjskich, Karaibów, Azorów, Kanady, Meksyku, Japonii. Na Ukrainie ma status gatunku chronionego i umieszczony jest w Czerwonej Księdze.
Filatelistyka.
Poczta Polska wyemitowała 30 czerwca 1980 r. znaczek pocztowy przedstawiający okratka czerwonego o nominale 2 złote. Autorem projektu znaczka był prof. Alojzy Balcerzak. Znaczek pozostawał w obiegu do 31 grudnia 1994 r..

</doc>
<doc id="1426025" url="https://pl.wikipedia.org/wiki?curid=1426025" title="Komunistyczna Partia Wietnamu">
Komunistyczna Partia Wietnamu

Komunistyczna Partia Wietnamu () – rządząca partia polityczna w Wietnamie, deklarująca jako swoją podstawę ideologiczną marksizm-leninizm. 
Historia.
Komunistyczna Partia Wietnamu powstała po rozpadzie Komunistycznej Partii Indochin, i przez okres do zjednoczenia kraju nazywała się Partią Pracujących Wietnamu (, w skrócie ). Założycielem tej partii był Hồ Chí Minh, prezydent Demokratycznej Republiki Wietnamu oraz wieloletni działacz na rzecz indochińskiego ruchu komunistycznego.
Komunistyczna Partia Wietnamu przez cały czas swego istnienia zachowywała (w przeciwieństwie do sąsiedniej Komunistycznej Partii Chin) bardzo dobre stosunki z Komunistyczną Partią Związku Radzieckiego, co zaowocowało sojuszem Wietnamu i ZSRR.
Naczelną władzą Komunistycznej Partii Wietnamu (zgodnie z jej statutem) są jej zjazdy, a pomiędzy nimi jest nią jej Komitet Centralny. Pracami KC kierują sekretarz generalny KC wraz z Biurem Politycznym i Sekretariatem KC.
Współpraca z innymi partiami politycznymi.
Komunistyczna Partia Wietnamu obecnie utrzymuje stosunki z ponad setką partii komunistycznych i robotniczych z całego świata. Najbliższe relacje łączą ją z Kambodżańską Partią Ludową, Komunistyczną Partią Chin, Komunistyczną Partią Kuby i Partią Pracy Korei.
Partia wysyłała swoje delegacje na zjazdy m.in. Komunistycznej Partii Federacji Rosyjskiej, Partii Komunistów Włoskich, Komunistycznej Partii Indii, Komunistycznej Partii Indii (Marksistowskiej), Komunistycznej Partii Grecji, Komunistycznej Partii Danii i Komunistycznej Partii Brazylii. Prowadzi również współpracę z lewicowymi organizacjami z Ameryki Łacińskiej, w czerwcu 2016 delegacja wietnamskich komunistów wzięła udział w Forum São Paulo.

</doc>
<doc id="1426026" url="https://pl.wikipedia.org/wiki?curid=1426026" title="Auxilia Palatina">
Auxilia Palatina

Auxilia Palatina (Pałacowe Formacje Pomocnicze) – jednostki straży przybocznej powołane przez Konstantyna Wielkiego w miejsce gwardii pretoriańskiej.
Powstały w miejsce gwardii pretoriańskiej, gdyż pretorianie nie cieszyli się zaufaniem cesarza, często uczestnicząc w przewrotach i zamachach stanu. Nowa formacja pełniła rolę straży przybocznej władcy, będąc odpowiednikiem współczesnych służb ochrony. Służyć w niej mogli wyłącznie mieszkańcy prowincji. Najczęściej w jej szeregach znajdowali się Germanie oraz Galowie. W ten sposób niezwiązani z sobą ludzie nie byli w stanie porozumieć się w celu zgładzenia cesarza.
Wyposażenie.
Auxilia Palatina wyposażone były inaczej niż pozostałe jednostki armii rzymskiej; ich uzbrojenie składało się z:

</doc>
<doc id="1426027" url="https://pl.wikipedia.org/wiki?curid=1426027" title="Podkorzeniak siateczkowy">
Podkorzeniak siateczkowy

Podkorzeniak siateczkowy ("Hysterangium separabile" Zeller) – gatunek grzybów z rodziny podkorzeniakowatych ("Hysterangiaceae").
Systematyka i nazewnictwo.
Pozycja w klasyfikacji według Index Fungorum: "Hysterangium, Hysterangiaceae, Hysterangiales, Phallomycetidae, Agaricomycetes, Agaricomycotina, Basidiomycota, Fungi".
Nazwę polską zaproponował Władysław Wojewoda w 2003 r. W polskim piśmiennictwie mykologicznym gatunek ten opisywany był też jako korzeniak siateczkowy.
Morfologia.
Owocnik tworzy się pod ziemią, jest kulisty, na przekroju widoczne ciemnooliwkowe wnętrze. Na zewnątrz najpierw białawy, potem różowawy albo brudnoczerwonawobrązowy.
Występowanie.
W Polsce gatunek rzadki. Opisano tylko kilka jego stanowisk, wszystkie sprzed II wojny światowej: Gdańsk (1921 r.), Elbląg (1926 r.), Nowy Świat (1892 r.), Brudzyni (1929 r.), Oborniki Śląskie (1889 r.), Międzyrzecze Podlaskie (1900 r.). Po II wojnie światowej podano tylko jedno stanowisko w Pienińskim Parku Narodowym (1972 r.). Znajduje się na "Czerwonej liście roślin i grzybów Polski". W latach 2007–2009 ponownie udało się go tu odnaleźć Ma status E – gatunek wymierający. Znajduje się na listach gatunków zagrożonych także w Niemczech, Danii, Finlandii.

</doc>
<doc id="1426031" url="https://pl.wikipedia.org/wiki?curid=1426031" title="Podwójny układ rentgenowski">
Podwójny układ rentgenowski



</doc>
<doc id="1426033" url="https://pl.wikipedia.org/wiki?curid=1426033" title="Rentgenowski układ podwójny">
Rentgenowski układ podwójny



</doc>
<doc id="1426034" url="https://pl.wikipedia.org/wiki?curid=1426034" title="Mathías Cardacio">
Mathías Cardacio

Mathías Adolfo Cardaccio Alaguich (ur. 2 października 1987 w Montevideo) – urugwajski piłkarz pochodzenia włoskiego występujący najczęściej na pozycji środkowego pomocnika, obecnie zawodnik meksykańskiego Dorados de Sinaloa.
Mathías Cardacio jest wychowankiem Nacionalu Montevideo.
W 2008 podpisał 4–letni kontrakt z włoskim zespołem A.C. Milan. Debiut w Milanie zaliczył w meczu Pucharu Włoch z S.S. Lazio (1:2), zmieniając Andrija Szewczenkę w 85 minucie, a w 92 minucie został ukarany żółtą kartką. Debiut w Serie A zanotował w 33. kolejce przeciwko US Palermo, zmieniając w 79 minucie Davida Beckhama.
28 sierpnia 2009 rozwiązał kontrakt z Milanem. Następnie związał się z zespołem Defensor Sporting, który wypożyczył go do Banfield. W latach 2010–2011 był zawodnikiem meksykańskiego Atlante, gdzie rozegrał 19 ligowych meczów i strzelił jedną bramkę.
Występował na Mistrzostwach Świata U–20 2007 w młodzieżowej reprezentacji Urugwaju. W seniorskiej kadrze zadebiutował w 2008 roku.

</doc>
<doc id="1426037" url="https://pl.wikipedia.org/wiki?curid=1426037" title="Maczużnik osi">
Maczużnik osi

Maczużnik osi ("Ophiocordyceps sphecocephala" (Klotzsch ex Berk.) G.H. Sung, J.M. Sung, Hywel-Jones &amp; Spatafora) – gatunek grzybów z rodziny "Ophiocordycipitaceae".
Systematyka i nazewnictwo.
Pozycja w klasyfikacji według Index Fungorum: "Ophiocordyceps, Ophiocordycipitaceae, Hypocreales, Hypocreomycetidae, Sordariomycetes, Pezizomycotina, Ascomycota, Fungi".
Po raz pierwszy zdiagnozowali go w 1843 r. Johann Friedrich Klotzsch i Miles Joseph Berkeley, nadając mu nazwę "Sphaeria sphecocephala". Obecną, uznaną przez Index Fungorum nazwę nadali mu G.H. Sung, J.M. Sung, Hywel-Jones i Spatafora w 2007 r.
Nazwę polską podali Barbara Gumińska i Władysław Wojewoda, wówczas gatunek ten zaliczany był do rodzaju "Cordyceps" (maczużnik). Według Index Fungorum należy jednak do rodzaju "Ophiocordyceps", stąd też nazwa polska jest już niespójna z nazwą naukową. Ponadto nazwę maczużnik w 2003 r. Wiesław Fałtynowicz podał dla innego rodzaju grzybów – "Sphinctrina".
Synonimy naukowe:
Morfologia i tryb życia.
Po zainfekowaniu owada grzybnia rozrasta się w jego ciele, powodując specyficzne zachowanie owada. Porażony owad wznosi się na najwyższe miejsce na roślinie i umiera, trzymając się jej. Na martwym ciele owada grzyb tworzy maczugowatą podkładkę o wysokości do 6 cm. Składa się ona z żółtawej główki i długiego, białawego trzonu.
Występowanie.
Występuje w Ameryce Północnej, Środkowej i Południowej, Europie, Azji i Afryce. Występuje także w Polsce. Jest rzadki. Jego aktualne stanowiska podaje internetowy atlas grzybów. Znajduje się w nim na liście gatunków zagrożonych, wartych objęcia ochroną.
Maczużnik osi to grzyb entomopatogeniczny będący pasożytem os i innych błonkówek, zwłaszcza z rodzajów "Polistes", "Tachytes" i "Vespa".
Znaczenie.
Podobnie jak inne gatunki maczużników, "Ophiocordyceps sphecocephala" zawiera aktywne biologicznie substancje, badane pod kątem przydatności w medycynie, przede wszystkim w terapii nowotworów. Jest poszukiwany przez chińskich lekarzy i w handlu osiąga wysoką cenę.

</doc>
<doc id="1426038" url="https://pl.wikipedia.org/wiki?curid=1426038" title="Framing Armageddon (Something Wicked Part 1)">
Framing Armageddon (Something Wicked Part 1)

Framing Armageddon (Something Wicked Part 1) – ósmy album studyjny amerykańskiego zespołu Iced Earth, zarazem drugi i ostatni z wokalistą Timem Owensem. Wydany został 11 września 2007 roku nakładem SPV GmbH. Jest on pierwszym z dwóch albumów koncepcyjnych, których temat przewodni to kontynuacja opowieści fantasy zapoczątkowanej na "Something Wicked This Way Comes". 
Lista utworów.
wszystkie utwory skomponował Jon Schaffer, oprócz "Reflections", "Infiltrate and Assimilate" (Schaffer/ Mills) i "The Domino Decree" (Shaffer/ Owens)
wszystkie teksty napisał Jon Schaffer
Wydanie japońskie zawiera utwór bonusowy "Coming Curse", zaś wydanie azjatyckie posiada bonusowe CD z utworami zawartymi na "Overture of the Wicked" EP.
Twórcy.
Źródło 

</doc>
<doc id="1426040" url="https://pl.wikipedia.org/wiki?curid=1426040" title="Australia na zimowych igrzyskach olimpijskich">
Australia na zimowych igrzyskach olimpijskich

Australia na zimowych igrzyskach olimpijskich pojawiła się po raz pierwszy w 1936 w Garmisch-Partenkirchen i uczestniczyła odtąd we wszystkich kolejnych oprócz tych, które miały miejsce w 1948 w Sankt Moritz.
Australia zdobyła swój pierwszy medal z zimowych igrzysk olimpijskich, brązowy, w 1994 w short tracku w sztafecie na dystansie 5000 metrów. Pierwszy medal indywidualny dla Australii zdobyła Zali Steggall, był to brązowy medal w 1998 w slalomie narciarskim kobiet. Podczas igrzysk w 2002 złote medali zdobyli Steven Bradbury w short tracku na dystansie 1000m i Alisa Camplin w narciarskich skokach akrobatycznych, dzięki czemu Australia stała się jedynym państwem z półkuli południowej, które kiedykolwiek zdobyło złote medale na Zimowych Igrzyskach Olimpijskich.
Na Zimowych Igrzyskach Olimpijskich 2006 w Turynie Australię reprezentowało 40 zawodników, najwięcej w całej historii startów sportowców z tego kraju. Pierwszy raz też z góry założonym celem było zdobycie medalu, co udało się Daleowi Begg-Smithowi, który zdobył złoty medal w narciarstwie dowolnym. Medal zdobyła także, drugi raz w swojej karierze, Alisa Camplin, zajmując trzecie miejsce w skokach akrobatycznych.
Historia.
Australia pierwszy raz wzięła udział w zimowych igrzyskach olimpijskich w 1936. Kraj ten miał wtedy jednego reprezentanta, Kennetha Kennedy'ego, uczestniczącego w zawodach w łyżwiarstwie szybkim. Australia nie wysłała drużyny na Zimowe Igrzyska Olimpijskie 1948, ale potem brała udział w każdych kolejnych igrzyskach. Na igrzyska w 1952 wysłano 9 sportowców. Na Zimowych Igrzyskach Olimpijskich 1956 Colin Hickey, nazywany "szczurem na lodowisku", był 7. w łyżwiarstwie szybkim na 500 i 1000 metrów. Planował on rozpocząć karierę w hokeju na lodzie, lecz ostatecznie wybrał łyżwiarstwo szybkie. Jedynym powodem zmiany dyscypliny był niski wzrost w dzieciństwie.
W 1960 Australię reprezentowało 31 sportowców, co do 2006 było największą liczbą reprezentantów tego kraju. Liczba zawodników była tak duża dzięki drużynie hokejowej, która grała jednak na bardzo niskim poziomie: straciła 88 bramek i przegrała wszystkie sześć meczów. W kombinacji norweskiej, jedyny raz w całej historii startów Australijczyków, brał wtedy udział Hal Nerdal. W przeciwieństwie do licznej reprezentacji w 1960, w kolejnych igrzyskach liczba zawodników była najmniejsza od 1936 – w 1968 na igrzyska pojechało tylko trzech zawodników.
Na igrzyskach w 1964 zginął w czasie treningu australijski narciarz Ross Milne.
Łyżwiarz szybki Colin Coates sześciokrotnie brał udział w igrzyskach, od 1968 do 1988. Najlepszym jego wynikiem było 6. miejsce na 10 000 metrów w 1976, co było najwyższą pozycją zawodnika z Australii do igrzysk w 1994 w Lillehammer. W 1988 Coates pojechał na igrzyska formalnie tylko jako trener, lecz na chwilę przed rozpoczęciem zawodów włożył kombinezon, wystartował i uzyskał swój rekordowy czas. Australia wzięła też udział w pierwszych Zimowych Igrzyskach Paraolimpijskich 1976 w szwedzkim Örnsköldsvik i odtąd brała już udział w każdej edycji igrzysk paraolimpijskich.
Australijska sztafeta w short tracku pojawiła się na igrzyskach w 1992 po zdobyciu mistrzostwa świata, ale odpadła w półfinałach. W 1992 Australia zdobyła swoje pierwsze medale igrzysk paraolimpijskich; były to: jeden medal złoty, jeden srebrny i dwa brązowe. W 1994 sztafeta w short tracku zajęła trzecie miejsce, zdobywając tym samym pierwszy medal zimowych igrzysk olimpijskich dla Australii, taktyka australijskich zawodników polegała na tym aby utrzymać się na łyżwach i nie zostać zdyskwalifikowanym, jadąc w taki sposób udało im się pokonać jedną drużynę w finale. Pierwszy medal indywidualnie zdobyła Zali Steggall, zajmując w 1998 trzecią pozycję w slalomie.
Podczas igrzysk w 2002 Australia zdobyła dwa złote medale. Członek sztafety, która w 1994 uzyskała brązowy medal, Steven Bradbury, zdobył złoto w finale short tracku jadąc przez praktycznie cały wyścig na ostatnim miejscu, wysunął się na prowadzenie dopiero wtedy kiedy prowadzący wyścig zawodnik przewrócił się podcinając nogi trzem innym łyżwiarzom, a jadący daleko z tyłu Bradbury uniknął kolizji z leżącymi na lodzie zawodnikami – według słów Bradbury'ego była to świadoma taktyka, ponieważ zadawał sobie sprawę z wyższości innych zawodników.
Kolejnym kandydatem do zdobycia medalu był skoczek akrobatyczny Jacqui Cooper, jednak doznał kontuzji podczas treningu. Drugie złoto dla Australii zdobyła w skokach akrobatycznych Alisa Camplin. Było to jej pierwsze zwycięstwo, wcześniej nigdy nie wygrała zawodów Pucharu Świata; dzień przed startem ze zdenerwowania przed zawodami nie zjadła nawet kolacji.
W 2006 Australię reprezentowało 40 sportowców w 10 konkurencjach, było to najwięcej zawodników w historii tego kraju. Pierwszy raz także Australia oficjalnie liczyła na zdobycie medalu.
Jedna z medalowych nadziei, Lydia Ierodiaconou, doznała kontuzji przy lądowaniu podczas drugiego skoku kwalifikacyjnego w narciarskich skokach akrobatycznych. Do finałów doszły Jacqui Cooper i Alisa Camplin. Cooper wygrała kwalifikacje, lecz upadła przy obu skokach w finale, Camplin natomiast zdobyła brązowy medal. Złoto zdobyła faworytka w jeździe po muldach podwójnych, Dale Begg-Smith. Kolejna zawodniczka uznawana za kolejną medalową nadzieję, Torah Bright, ostatecznie zdobyła piąte miejsce. Zawodnikiem mającym szanse na medal był również Damon Hayler, lecz zajął dopiero siódme miejsce w snowcrossie.
Startująca w skeletonie Michelle Steele, także była uważana za kandydatkę do medalu, lecz jej brak doświadczenia i trudna technicznie trasa spowodowały, że była ostatecznie 13. Ze względu na to, że w sztafecie w short tracku uczestniczyło tylko osiem drużyn, medalowe szanse widziano także w starcie australijskiej sztafety; ostatecznie nie dotarli oni do finału A.
Poparcie społeczeństwa.
Zainteresowanie sportami zimowymi rosło w Australii z czasem. Start Kennetha Kennedy'ego podczas igrzysk w 1936 był oficjalnie zatwierdzony i oceniony przez Australijską Federację Olimpijską, jednakże opieka nad zawodnikiem i wsparcie były dość małe. Colin Hickey powiedział, że nie dostał żadnego stroju na Zimowe Igrzyska Olimpijskie 1952 od Australijskiej Federacji Olimpijskiej, prócz czarnej opaski na ramię i krawata jako symbol żałoby po śmierci króla Anglii Jerzego VI. Powiedział także, że urzędnicy "nie kontrolowali mnie. (...) Wszystko co od nich usłyszałem to czasy, które mam uzyskać".
Po igrzyskach w 1960, podczas których Australijska drużyna hokeja na lodzie poniosła klęskę przegrywając wszystkie mecze, rozgorzała dyskusja na temat kompromisu pomiędzy selekcją zawodników a ich uczestnictwem w igrzyskach. Na konferencji w 1963 Kenneth Kennedy narzekał na fakt, iż wina nie leży po stronie ich drużyny narodowej. Uzasadniał to faktem, iż australijscy hokeiści nie dorównywali światowemu poziomowi, lecz nigdy nie będą dobrą drużyną, dopóki nie zaczną rozgrywać meczów z drużynami z innych krajów. Edgar Tanner podał w wątpliwość jego tezę zastanawiając się, czy australijscy sportowcy jadą na igrzyska olimpijskie aby rywalizować z innymi zawodnikami na światowym poziomie i uzyskiwać wyniki na konto Australii, czy "tylko po to, aby uczestniczyć w igrzyskach". Zajmujący się kolarstwem Bill Young odparł jego zarzuty, mówiąc: "Myślałem, że myślą przewodnią igrzysk jest to, aby w nich uczestniczyć".
Po Zimowych Igrzyskach Olimpijskich 1968, kiedy jedynym narciarzem alpejskim reprezentującym Australię był Malcolm Milne, delegat narciarski dr Peter Blaxland stwierdził, iż nie powinno się wysyłać narciarzy wbrew ich woli z powodów psychologicznych. W odpowiedzi na to Sir Wilfrid Kent Hughes wyraził obawę, iż na igrzyska może zostać wysłany sportowiec niemający szans na dobre wyniki.
W 1993 utworzono w Axams niedaleko Innsbrucku w Austrii centrum treningowe letnich i zimowych sportów "Sonnpark", jako wspólne przedsięwzięcie Australijskiego i Austriackiego Komitetu Olimpijskiego. Colin Hickey powiedział o Sonnparku: "Jest świetny. (...) Z tymi rodzajami wsparcia mogliśmy wycisnąć z Europejczyków ostatnie poty". Australia wkrótce sprzedała ośrodek. Po igrzyskach w 1998 w Nagano utworzono Australijski Instytut Zimowych Igrzysk Olimpijskich (wstępnie nazwany Australijskim Instytutem Sportów Zimowych).
Zawodnicy z Australii podczas igrzysk w 2002 brali udział w pięciu dyscyplinach sportowych. Była to najmniejsza liczba dyscyplin od igrzysk 1984. Wtedy to pierwszy raz od 1976 nie wystąpił żaden biegacz narciarski; nie wystąpił także żaden bobsleista, pierwszy raz od debiutu Australijczyków w tym sporcie w 1988. Australijski bobsleista, Will Alstergren, powiedział: "Pokonaliśmy także połowę drużyn obecnie walczących w Salt Lake City, lecz niestety nie mogliśmy wypełnić wysokich wymagań Australijskiego Komitetu Olimpijskiego". Wysokie minima Australii były też wymieniane jako jeden z powodów, przez które Australia nie brała udziału w biegach narciarskich.
Podczas igrzysk w 2002 australijska stacja telewizyjna Seven Network przedstawiła talk show w konwencji programu satyrycznego prowadzony przez duet Roy and HG nazwany "The Ice Dream" (ang. "lodowe marzenie"), w którym przeprowadzali oni wywiady z kilkoma sławami i promowali kandydaturę Smiggin Holes do organizacji Zimowych Igrzysk Olimpijskich 2010.
Zdobycie złotych medali przez Stevena Bradbury'ego i Alisę Camplin zostało uczczone przez australijską pocztę, która wydała okolicznościowe znaczki z ich podobiznami, podobnie jak po sukcesach australijskich sportowców na Letnich Igrzyskach Olimpijskich 2000 w Sydney. Znaczki te zostały wyprodukowane, w przeciwieństwie do tych z 2000 roku, z wykorzystaniem szybkiego druku offsetowego. Emisję znaczków z podobizną Bradbury'ego rozpoczęto 20 lutego, a znaczków z Camplin 22 lutego, cztery dni po zdobyciu przez nich medali.
Każdy z nich za wykorzystanie ich wizerunku otrzymał po 20 000 dolarów australijskich. Bradbury powiedział: "Powinienem otrzymać samochód. Nie mam go już od dłuższego czasu"; potem uznał produkcję tego znaczka za "wielki honor". Camplin także była zachwycona swoim znaczkiem, mówiąc: "Dla nas umieszczenie wśród letnich olimpijczyków mających swoje znaczki i poprzednich 39 legend sportowych także umieszczonych na znaczkach jest czymś cudownym".
21 lutego 2006 australijska poczta rozpoczęła emisję znaczków upamiętniających sukcesy Dale'a Begg-Smitha w Turynie, uzasadniając ją faktem, iż jego złoty medal umieścił go w "wąskim i zaszczytnym gronie sportowców". 
Australian Broadcasting Corporation relacjonowała także wydarzenia z Zimowych Igrzysk Paraolimpijskich 2006.
Sporty zimowe w Australii.
Pomimo tego, że Australia uważana jest za kraj bardziej odpowiedni dla sportów letnich (fałszywa kandydatura Smiggin Holes do organizacji Zimowych Igrzysk Olimpijskich 2010 wymagała m.in. podwyższenia najwyższej góry Australii o ok. 300 m z użyciem śmieci), uprawiane są tam niektóre konkurencje zimowe. Opady śniegu notowane są w Alpach Australijskich oraz na niektórych obszarach Tasmanii. Alpy Australijskie są celem weekendowych wypadów mieszkańców Sydney, Melbourne i Canberry, w odróżnieniu od stoków na Tasmanii, oddalonych od największych miast Australii o ponad dzień drogi. W obydwu ośrodkach narciarskich nie ma jednak długich tras zjazdowych; także sezon narciarski jest stosunkowo krótki, gdyż trwa około 3 miesiące.
W 2004 w Blue Cow w Nowej Południowej Walii stworzono trasę do jazdy po muldach zwaną "Toppa's Dream". W Mount Buller organizowane są pierwsze w kalendarzu Pucharu Świata zawody w jeździe po muldach. Skoczkowie akrobatyczni trenują często na wodzie przed ćwiczeniami na śniegu (przykładem jest Camplin ćwicząca w sadzawce w Wandin niedaleko Melbourne). Kangaroo Hoppet, należący do Światowej Ligi Biegów Masowych, jest corocznym biegiem przyciągającym biegaczy z kilkunastu krajów. W Australii nie są uprawiane skoki narciarskie.
Niektóre główne miasta Australii posiadają lodowiska, które umożliwiają uprawianie sportów zimowych bez względu na klimat, np. subtropikalne Brisbane jest głównym ośrodkiem short tracku w Australii. Sydney było organizatorem Mistrzostw Świata w Short Tracku 1991 (podczas których zwyciężyła sztafeta australijska), a Brisbane Igrzysk Dobrej Woli 2001.
W Australii nie ma żadnego toru bobslejowego (wykorzystywanego w bobslejach, saneczkarstwie i skeletonie).
Przegląd według sportów.
Australijski Instytut Zimowych Igrzysk Olimpijskich ma program rozwoju dla narciarstwa alpejskiego, dowolnego, snowboardingu, short tracku, łyżwiarstwa figurowego oraz skeletonu. Podczas igrzysk w 2006 zawodnicy z Australii brali udział także w zawodach w biathlonie, biegach narciarskich, bobslejach i saneczkarstwie.
Narciarstwo alpejskie.
Australijscy sportowcy brali udział w konkurencjach narciarstwa alpejskiego podczas każdych igrzysk, począwszy od 1952. Pierwszą alpejką reprezentującą Australię w tej konkurencji była w 1956 Christine Davy. Malcolm Milne, brat zmarłego podczas treningu podczas igrzysk w 1964 Rossa Milne, wygrał zawody Pucharu Świata w zjeździe w Val d’Isère w 1969 oraz zdobył medal mistrzostw świata w 1970 w zjeździe. Milne miał więc aspiracje do medalu igrzysk w 1972. Zdobycie medalu uniemożliwiła mu kontuzja kolana.
Steven Lee reprezentował swój kraj na trzech olimpiadach. Jego największym osiągnięciem było jednak pucharowe zwycięstwo, drugie w historii Australii, w super gigancie w 1985 w Furano.
Pierwszym medalem w tej konkurencji dla Australii był brąz Zali Steggall w slalomie w 1998. Podczas igrzysk w 2006 Australię reprezentowało 4 alpejczyków.
Biathlon.
Australia brała udział w biathlonie w każdych igrzyskach od 1984, z wyjątkiem igrzysk w 2002. Najlepszym wynikiem w tej konkurencji było 8. miejsce Kerryn Rim w 1994 w biegu indywidualnym na 15 km. W 2006 Australię reprezentował w tej konkurencji Cameron Morton.
Łyżwiarstwo figurowe.
Australijscy łyżwiarze figurowi pierwszy raz brali udział w olimpiadzie w 1952. Brali także udział w latach 1956, 1960 oraz w każdych igrzyskach od 1976. We wcześniejszych latach nie zdobywali jednak wysokich pozycji; zazwyczaj zajmowali ostatnie miejsca. W ostatnich latach osiągają jednak lepsze wyniki. Najlepszym wynikiem było dotychczas 10. miejsce Anthony'ego Liu w zawodach mężczyzn w 2002. W 2006 roku Australię reprezentowała Joanne Carter, zdobywając 25. miejsce.
Narciarstwo dowolne.
Australia była licznie reprezentowana w narciarstwie dowolnym. Australijscy narciarze brali udział w zjeździe po muldach na każdej olimpiadzie od 1988, kiedy to konkurencja ta stała się oficjalnym sportem igrzysk. Uczestniczyli także w zawodach w skokach akrobatycznych od 1994, kiedy to stały się oficjalnym sportem, oraz w 1992, w pokazach tej konkurencji.
Australia jest silną drużyną w skokach akrobatycznych kobiet. W konkurencji tej Australię reprezentowały Kirstie Marshall i Jacqui Cooper, które miały duże szanse na zdobycie medalu. Ostatecznie pierwszy medal w tej konkurencji zdobyła Alisa Camplin. Było to złoto podczas igrzysk w 2002.
Australię reprezentowało w 2006 w tej konkurencji dziewięciu sportowców (czterech w skokach akrobatycznych kobiet, czterech w jeździe po muldach mężczyzn i jeden w jeździe po muldach kobiet). Urodzona w Kanadzie Dale Begg-Smith zdobyła złoty medal w muldach. Lydia Ierodiaconou zakończyła swoje występy na tych igrzyskach kontuzją podczas drugiego skoku kwalifikacyjnego. Do finałów doszły Alisa Camplin i Jacqui Cooper (z rekordowym wynikiem wynoszącym 213.56). Ostatecznie medal zdobyła Camplin, zajmując trzecia pozycję za Szwajcarką Evelyne Leu i Chinką Li Nina.
Narciarstwo klasyczne.
Australijscy sportowcy pierwszy raz brali udział w biegach narciarskich w 1952. Później uczestniczyli także w latach 1960, 1968 oraz od 1980 do 1998. Zawodnicy z Australii nigdy nie brali udziału w zawodach w skokach narciarskich, w kombinacji norweskiej natomiast pojedynczy występ zaliczył Hal Nerdal w 1960.
W 2006 Australię reprezentowała w biegach trójka sportowców. Paul Murray i Esther Bottomley brali udział w sprincie mężczyzn. Clare-Louise Brumley planowała starty w biegu łączonym i w biegu na 30 km techniką dowolną, lecz uniemożliwiła jej to choroba.
Bobsleje/saneczkarstwo.
Pierwszy australijski bobsleista reprezentował Wielką Brytanię. Frederick McEvoy jechał podczas igrzysk w 1936 w brytyjskiej dwójce i czwórce, zdobywając odpowiednio czwarte miejsce i brązowy medal. Australia pierwszy raz brała udział w zawodach w bobslejach w 1988 i uczestniczyła już w każdej olimpiadzie, z wyjątkiem igrzysk w 2002.
Paul Narracott był pierwszym Australijczykiem biorącym udział w igrzyskach letnich i zimowych: podczas Letnich Igrzysk Olimpijskich 1984 startował w konkurencjach lekkoatletycznych, a w bobslejach na Zimowych Igrzyskach Olimpijskich 1992. Australijscy zawodnicy brali udział w saneczkarstwie w 1992 i 1994, w skeletonie natomiast niemal podczas każdych igrzysk, prócz tych w Salt Lake City.
Na igrzyskach w 2006 Australia była reprezentowana we wszystkich tych trzech sportach. Swoje ekipy miała w dwójkach mężczyzn i kobiet; ponadto była pierwszym krajem, któremu nie udało się uzyskać kwalifikacji olimpijskiej w czwórkach mężczyzn podczas Challenge Cup 2006. Australijski Komitet Olimpijski próbował umożliwić tej załodze start wykorzystując fakt, iż jeden z członków mającej zapewniony start na igrzyskach ekipy brazylijskiej, Armando dos Santos, brał narkotyki. Próby zastąpienia ekipy z Brazylii zakończyły się jednak fiaskiem. Hannah Campbell-Pegg zajęła 23. miejsce w saneczkarstwie. Michelle Steele natomiast, wybrana jako mająca potencjalne szanse na medal w skeletonie spośród zawodniczek nie trenujących sporty zimowe (wcześniej trenowała sporty plażowe), z powodu braku doświadczenia uzyskała dopiero 13. miejsce. W skeletonie wśród mężczyzn Australię reprezentował Shaun Boyle.
Łyżwiarstwo szybkie.
Australijski debiut na zimowych igrzyskach olimpijskich stanowił występ łyżwiarza szybkiego, Kennetha Kennedy'ego, podczas igrzysk w 1936. Zawodnicy z Australii brali udział w zawodach w łyżwiarstwie szybkim bądź w short tracku podczas każdych igrzysk, z wyjątkiem 1964. Colin Hickey był siódmy w 1956 na 500 i 1000 metrów. Colin Coates sześciokrotnie brał udział w zimowych igrzyskach olimpijskich, od 1968 do 1988, z najlepszym wynikiem zawodnika z Australii przed igrzyskami w Lillehammer – był szósty w 1976 na 10 000 metrów.
Australia zdobyła pierwsze mistrzostwo świata w sporcie zimowym kiedy sztafeta w short tracku wygrała podczas Mistrzostw Świata 1991 w Sydney. Także pierwszy medal zimowych igrzysk olimpijskich został zdobyty w short tracku – był to brąz zdobyty przez sztafetę męską w Lillehammer 1994. Steven Bradbury zdobył pierwszy złoty medal dla Australii podczas igrzysk w Salt Lake City w 2002. W 2006 Australię reprezentowało w short tracku pięciu mężczyzn oraz Emily Rosemond, natomiast żaden a Australijczyków nie brał udziału w biegach na dłuższych dystansach.
Hokej na lodzie.
Australia brała udział tylko raz w zawodach w hokeju na lodzie, w 1960. Drużyna przegrała wszystkie mecze i zajęła ostatnie miejsce w gronie 9 zespołów.
Curling.
Australia nie brała udziału w zawodach w curlingu jako w oficjalnym sporcie igrzysk, ale uczestniczyła w nim jako w sporcie pokazowym (w 1992). Sport ten zaczął być od 1998 rozgrywany oficjalnie jako sport igrzysk, jednak Australia nigdy już nie brała udziału w tych zawodach.
Snowboarding.
Zeke Steggall, brat brązowej medalistki Zali Steggall, reprezentował swój kraj w pierwszych dwóch występach na igrzyskach zimowych w snowboardzie. W skład drużyny olimpijskiej na igrzyska w 2006 wchodziło dziewięciu snowboardzistów, którzy brali udział we wszystkich trzech konkurencjach wśród kobiet i mężczyzn.
Byli to: Mitchell Allan (halfpipe), Torah Bright (halfpipe), Andrew Burton (halfpipe), Holly Crawford (halfpipe), Damon Hayler (snowboard cross), Ben Mates (halfpipe), Emanual Oppliger (slalom równoległy), Johanna Shaw (slalom równoległy) and Emily Thomas (snowboard cross). Bright uplasował się na 5. pozycji, natomiast Hayler na 7.
Australia na zimowych igrzyskach paraolimpijskich.
Australia brała udział w każdej zimowej paraolimpiadzie. Pierwszy medal igrzysk paraolimpijskich dla Australii został zdobyty w 1992; później na każdej paraolimpiadzie ktoś z Australii zajmował medalową pozycję. Każdy z tych medali był zdobywany w narciarstwie alpejskim.
Na Zimowych Igrzyskach Paraolimpijskich 1992 australijscy sportowcy zdobyli 4 medale – jedno złoto, jedno srebro i dwa medale brązowe. Michael Milton, narciarz alpejski po amputacji, zdobył złoty medal w slalomie oraz srebrny w supergigancie. David Munk, narciarz mający porażenie kończyn dolnych, zajął 3. pozycję w supergigancie, a Michael Norton, z podobną niepełnosprawnością, zdobył brąz w zjeździe.
W 1994 Australia zdobyła 9 medali: trzy złote, dwa srebrne i cztery brązowe. Milton zdobył złoto w slalomie gigancie, srebro w slalomie i brąz w zjeździe i supergigancie. Norton wygrał zawody w slalomie i supergigancie. James Paterson, narciarz z mózgowym porażeniem dziecięcym, zdobył srebrny medal w zjeździe i brązowy w slalomie gigancie. Munk zajął 3. pozycję w slalomie gigancie. Ponieważ dla każdego rodzaju niepełnosprawności rozgrywane są oddzielnie zawody, obaj Paterson i Munk zdobyli brązowe medale w slalomie gigancie. Na igrzyskach w 1998 medale dla Australii zdobył tylko Paterson, zajmując 1. miejsce w zjeździe i 3. miejsce w slalomie.
Na igrzyskach w 2002 zawodnicy z Australii zdobyli 7 medali, w tym aż 6 złotych i jeden srebrny. Michael Milton wygrał we wszystkich konkurencjach, zdobywając w sumie cztery złote medale w zjeździe, supergigancie, slalomie gigancie i slalomie. Niewidomy Bart Bunting, prowadzony przez Nathana Chiversa, wygrał złoty medal w zjeździe i supergigancie, i srebrny w slalomie gigancie.
W 2006 Australia wysłała na paraolimpiadę pierwszą kobietę – Emily Jansen, narciarkę z amputowanymi nogami. James Millar, urodzony bez prawego przedramienia, był pierwszym od 1980 biegaczem narciarskim reprezentującym Australię. Brał on udział także w biathlonie. Dla Australii celem na te igrzyska było zdobycie dwóch medali. Cel ten został spełniony dzięki brązowemu medalowi Toby'ego Kane'a w supergigancie i srebrnemu medalowi Michaela Miltona w zjeździe, dla którego były to już ostatnie igrzyska. 

</doc>
<doc id="1426042" url="https://pl.wikipedia.org/wiki?curid=1426042" title="Jerzy Buzek (1842–1907)">
Jerzy Buzek (1842–1907)

Jerzy Buzek (ur. 19 września 1842 w Końskiej, zm. 25 kwietnia 1907) – polski działacz społeczny, pradziadek premiera Polski Jerzego Buzka.
Życiorys.
Buzek jest synem Jana i Anny z domu Cięgiel. 
Ukończył szkołę ludową w rodzinnej wsi i gimnazjum ewangelickie w Cieszynie. Mimo sukcesów w nauce (w mowie i piśmie opanował niemiecki, francuski, łacinę i grekę), nie kontynuował edukacji, lecz na życzenie matki miał objąć rodzinne gospodarstwo. Przez pewien czas przyuczał się do zawodu rolnika w Dolnych Błędowicach. Po powrocie do Końskiej zdobył spore uznanie i popularność. Nie zgodził się zostać wójtem, za to udzielał się w radzie szkolnej. Od 1860 prezbiter zboru ewangelickiego w Cieszynie. Był nim do 1903, kiedy został usunięty przez Niemców.
Z pierwszego małżeństwa z Marią Lazar miał synów Tadeusza i Jerzego, a z drugiego z Zuzanną Delong dziesięcioro dzieci, m.in. Józefa i Andrzeja.

</doc>
<doc id="1426043" url="https://pl.wikipedia.org/wiki?curid=1426043" title="To Be Continued">
To Be Continued

To Be Continued – to zbiór 4 CD/4 kaset przybliżający muzykę Eltona Johna od czasów zespołu Bluesology do roku 1990. Cztery nowe piosenki ("Made For Me", "You Gotta Love Someone", "I Swear I Heard The Night Talkin'" i "Easier To Walk Away") zostały nagrane specjalnie do tego boxu. Brytyjska wersja z 1991 zawierała nową szatę graficzną, a zamiast utworów "You Gotta Love Someone" i "I Swear I Heard the Night Talkin'" ukazały się odpowiednio niezrealizowane wcześniej: "Suit of Wolves" i "Understanding Women". Drugi utwór ukazał się później na albumie "The One" w 1992 roku.
Spis utworów.
Kaseta 1/CD 1
Kaseta 2/CD 2
Kaseta 3/CD 3
Kaseta 4/CD 4

</doc>
<doc id="1426044" url="https://pl.wikipedia.org/wiki?curid=1426044" title="Guda Obend">
Guda Obend

Guda Obend. Glatzer Volkskalender (gw. niem. "Dobry Wieczór. Kłodzki kalendarz regionalny") – niemieckie cykliczne wydawnictwo w formie kalendarza wydawane przez Walzel Verlag z Międzylesia na terenie ziemi kłodzkiej w latach 1911–1942.
Oprócz stron z typowym kalendarzem na dany rok wydawnictwo zawierało zgodnie z nazwą wiele artykułów dotyczących regionu – jego historii, przyrody i osobliwości. Zamieszczano ilustracje dokumentujące życie codzienne, opowiadania i wiersze, rebusy i zagadki. Dużą uwagę poświęcano dialektowi kłodzkiemu w każdym numerze publikując wiersze różnych autorów (m.in. Marii Karker), przysłowia (zbierane przez urzędnika bankowego z Kudowy Friedricha Graebischa), a w dziale „Narrsche Ecke” zbiór anegdot w gwarze.
W kalendarzu na 1917 tematem były miejscowe kaplice i kapliczki, w wydaniach z 1914 i 1939 pałace i zamki hrabstwa kłodzkiego.
Od 1934 r., kiedy „Guda Obend” połączono z „Grofschoftersch Feierobend”, nosił nazwę złożoną „Guda Obend Grofschoftersch Feierobend. Heimatliches Jahrbuch für die Grafschaft Glatz”'.
Jego wieloletnim redaktorem naczelnym był Robert Karger, który do współpracy pozyskał takich autorów jak np. Joseph Wittig, Paul Futter, Bruno Neugebauer, August Marx, Friedrich Graebisch, Josef Andreas Pausewang (malarz, autor wielu grafik w „Guda Obend”).

</doc>
<doc id="1426047" url="https://pl.wikipedia.org/wiki?curid=1426047" title="Henri Dutrochet">
Henri Dutrochet

René Joachim Henri Dutrochet (ur. 14 listopada 1776 w Poitou, zm. 4 lutego 1847 w Paryżu) – francuski lekarz, botanik i fizjolog.
W 1802 roku rozpoczął studia medyczne w Paryżu, a następnie został mianowany naczelnym lekarzem w szpitalu w Burgos w Hiszpanii. Po epidemii tyfusu plamistego wrócił w 1809 do Francji, gdzie poświęcił się badaniom w naukach przyrodniczych. Zbadał i opisał osmozę, oddychanie, embriologię, a także wpływ światła na rośliny.
Wiele publikował. Najważniejsze jego dzieło to "„Mémoires pour servir a l'histoire anatomique et physiologique des végétaux et des animaux”".

</doc>
<doc id="1426057" url="https://pl.wikipedia.org/wiki?curid=1426057" title="Drużba (obwód kaliningradzki)">
Drużba (obwód kaliningradzki)

Drużba (, , , ) – miejscowość w Rosji, w obwodzie kaliningradzkim, w rejonie prawdinskim.
W Drużbie do Łyny wpada rzeka Omet oraz kończy się Kanał Mazurski.
Historia.
W roku 1256 Krzyżacy zajęli znajdujący się na prawym brzegu Łyny gród pruski. Po zniszczeniu grodu przez Nadrowów Krzyżacy nowy zamek wystawili po drugiej stronie rzeki w roku 1260. Przy zamku powstała osada, której status miasta na prawie chełmińskim nadał w roku 1400 wielki mistrz krzyżacki Konrad von Jungingen. W 1410 miasto zostało zajęte przez króla Polski Władysława II Jagiełłę.
W 1440 Alembork był jednym z miast założycieli Związku Pruskiego, który na początku 1454 wystąpił z prośbą do polskiego króla o przyłączenie Prus do Królestwa Polskiego. W lutym 1454 Kazimierz IV Jagiellończyk przychylił się do prośby i inkorporował region z miastem do Polski, po czym wybuchła wojna trzynastoletnia. W 1455 miasto zostało zaatakowane przez Krzyżaków. Zniszczeniu uległa część miasta włącznie z zamkiem, którego nie odbudowano, ponieważ miasto otoczone było murami obronnymi. Po wyborze na wielkiego mistrza zakonu Ludwiga von Erlichshausena Alembork znalazł się na trasie jego objazdu hołdowniczego. Po wojnie w latach 1466–1657 miasto stanowiło część Rzeczypospolitej jako lenno.
W 1711 do miasta dotarła epidemia dżumy, w której śmierć poniosła większość mieszkańców.
W drugiej połowie XIX w. w Alemborku funkcjonował browar i gorzelnia. W mieście odbywało się sześć jarmarków rocznie, na których handlowano przędzą. Alembork był pierwszym zelektryfikowanym miastem Prus Wschodnich.
Po II wojnie światowej Alembork utracił prawa miejskie. Miejscowość otrzymała rosyjską nazwę Drużba.
W roku 1875 mieszkało tu 2090 osób, w roku 1910 – 1697 osób i w roku 1939 – 2692 osób. W 1945 r. liczba mieszkańców Drużby uległa bardzo znacznemu zmniejszeniu.
Kościół.
Do 1405 r. mieszkańcy Alemborka korzystali z kaplicy zamkowej. Kościół wraz z kwadratową u podstawy wieżą wybudowany został w XV w.
Kościół (szczególnie wieża) został silnie uszkodzony w czasie działań wojennych w 1914 r. Prace remontowe oraz odbudowa wieży z jej podwyższeniem trwały do 1925 r. (proj. Arthur Kickton). Po II wojnie światowej świątynia przez długi czas służyła jako magazyn. Po przeprowadzonym pod koniec XX w. remoncie kościół funkcjonuje jako świątynia luterańska.

</doc>
<doc id="1426058" url="https://pl.wikipedia.org/wiki?curid=1426058" title="Granice konkurencji">
Granice konkurencji



</doc>
<doc id="1426059" url="https://pl.wikipedia.org/wiki?curid=1426059" title="Cara mia">
Cara mia

„Cara mia” – debiutancki singel szwedzkiego wokalisty Månsa Zelmerlöwa, wydany 28 lutego 2007 jako digital download oraz oficjalnie 5 marca 2007 roku w formacie CD.
Singel został umieszczony na debiutanckim albumie Månsa Zelmerlöwa – "Stand by for…".
Tekst piosenki został napisany przez Fredrika Kempe i Henrika Wikströma. Utwór ten startował w szwedzkim Melodifestivalen 2007, piosenka zajęła trzeciej miejsce. Piosenka pokryła się podwójną platyną w Szwecji.

</doc>
<doc id="1426063" url="https://pl.wikipedia.org/wiki?curid=1426063" title="Abramowiczowie herbu Jastrzębiec odmienny">
Abramowiczowie herbu Jastrzębiec odmienny

Abramowiczowie, Abrahamowiczowie herbu Jastrzębiec odmienny (Abramowicz) – polski ród szlachecki.
Rodzina pochodziła z północnego Mazowsza, skąd jedna jej gałąź przeniosła się na Litwę. Jan Abramowicz w 1528 był wspomniany w metryce litewskiej.
Jan, wojewoda miński i smoleński, był żonaty z Dorotą Wołłowiczówną. Miał syna Mikołaja, wojewodę mścisławskiego i trockiego, i córkę Marynę, żonę Piotra Rudominy, kasztelana smoleńskiego.
Mikołaj poślubił Elżbietę Hornostajównę, wdowę po Andrzeju Drohojowskim. Miał z nią synów Samuela i Stanisława oraz córkę Katarzynę, żonę Marcina Frąckiewicza Radzimińskiego, pisarza polnego litewskiego.

</doc>
<doc id="1426066" url="https://pl.wikipedia.org/wiki?curid=1426066" title="Camonna Tong">
Camonna Tong



</doc>
<doc id="1426070" url="https://pl.wikipedia.org/wiki?curid=1426070" title="Przedmoście Warszawskie">
Przedmoście Warszawskie

Przedmoście Warszawskie lub Przedmoście Warszawa (niem. "Brückenkopf Warschau") – linia fortyfikacji i umocnień ciągnąca się od Ryni nad Narwią, przez Strugę, Zielonkę, Starą Miłosnę, Wiązownę i Józefów aż do Wisły. Pierwsze prace rozpoczęły się w 1915 roku – od tego czasu fortyfikacje były wielokrotnie przebudowywane, aż do roku 1944. Obecnie większość fortyfikacji jest zniszczona, niektóre częściowo zasypane.
Projekt linii fortyfikacji na wschód od Warszawy.
Plan rosyjski.
W XIX wieku Warszawski Okręg Wojskowy był najdalej wysuniętym na zachód rosyjskim okręgiem wojskowym, a jego obszar w większości pokrywał się z terenami dawnego Królestwa Polskiego. Jednocześnie Warszawa była drugim po Petersburgu europejskim miastem w Imperium Rosyjskim. W związku z tym, po zaostrzeniu się sytuacji politycznej w Europie pod koniec lat 70., Rosjanie rozpoczęli prace nad ufortyfikowaniem tego obszaru tworząc Warszawski Rejon Umocniony (ros. "Варшавской укрепленной район"). Jego projekt opracowany w 1887 zakładał wykorzystanie istniejących już twierdz w Modlinie i Warszawie oraz nowych, planowanych obiektów jako podstawy do operacji przeciwko Niemcom i Austro-Węgrom. Koncepcja Rejonu była rozwinięciem istniejących od czasów napoleońskich pomysłów obrony tego obszaru w oparciu o trójkąt twierdz. Dodatkowym atutem terenu były liczne naturalne zapory i przeszkody w postaci rzek, bagien i wydm, które znakomicie nadawały się do obrony w przypadku kontrataku państw centralnych.
Rejon Umocniony ograniczały fortyfikacje, rozlokowane w uproszczeniu na planie trójkąta. Dwa z jego narożników tworzyły wymienione już twierdze, trzecim miała być Twierdza Zegrze. Boki tego trójkąta, oparte o Wisłę (Modlin-Warszawa) i Narew (Modlin-Zegrze) planowano uzupełnić samodzielnymi fortami w Łomiankach oraz Dębem. Trzeci bok (Warszawa-Zegrze), pozbawiony oparcia na dużych przeszkodach wodnych, został zaplanowany z wykorzystaniem obszarów leśnych i bagiennych, które znacznie utrudniały ruchy wojsk. Na tym odcinku zaplanowano budowę trzech nowych obiektów poza twierdzami: Fort Beniaminów, Fort Maciołki i Fort Pustelniki. Dodatkowo planowano wykorzystać dwa forty budowane w ramach Twierdzy Warszawa: Fort Kawęczyn oraz Fort Wawer.
Poprzez wzbogacenie o nowe fortyfikacje powstał 300 km² obszar forteczny. Jego rozległość pozwalała na przeprowadzenie bezpiecznej koncentracji wojsk, jak również na skuteczne blokowanie nieprzyjacielskiej ofensywy w rejonie Środkowej Wisły.
Gorącym zwolennikiem powstającego rejonu był gubernator Warszawy – Iosif Hurko. Dzięki jego staraniom w ekspresowym tempie ruszyła budowa linii fortów łączących Zegrze z Warszawą i zamykających trójkąt twierdz od wschodu. Dwa z nich: Wawer i Kawęczyn, zostały wzniesione w latach 1892–1893. W 1901 (lub 1898), na podstawie projektu fortu standardowego gen. inż. Wieliczki, rozpoczęto budowę umocnień w Beniaminowie. Prace te trwały aż do rozpoczęcia I wojny światowej. Pozostałe dwa forty w Pustelnikach i Maciołkach nigdy nie doczekały się realizacji. Ich budowę zaprzestano na oczyszczeniu przedpola i przygotowaniu dróg fortecznych.
Na skutek zmiany rosyjskich planów strategicznych po 1909 zarzucono rozbudowę umocnień Warszawskiego Rejonu Umocnionego.
Plan niemiecki.
1 sierpnia 1914 II Rzesza ogłosiła wojnę z Rosją. Po początkowych sukcesach Rosjan Niemcy przystąpili do ofensywy, gromiąc wojska rosyjskie w bitwach: pod Tannenbergiem oraz nad jeziorami mazurskimi. Na przełomie lipca i sierpnia 1915 wojska niemieckie zbliżyły się do Wisły. 3 sierpnia 1915 Rosjanie wydali rozkaz o opuszczeniu Warszawy. Wszystkie ważne elementy twierdzy oraz mosty zostały wysadzone w powietrze. 2 dni później Niemcy wkroczyli do miasta. Od 9 sierpnia do 20 sierpnia 1915 trwało oblężenie Twierdzy Modlin, z czego zasadnicze walki trwały tylko sześć dni.
Na tak zaskakująco szybki upadek najpotężniejszej rosyjskiej twierdzy złożyło się wiele czynników. Obrońców osłabiało kiepskie wyszkolenie do walk w twierdzy i brak odpowiedniego wyposażenia, brak wykończenia większości obiektów pierścienia zewnętrznego twierdzy i nade wszystko słaba wola walki tak dowódców, jak i ich podkomendnych. Na korzyść Niemców przemawiało doskonałe wyszkolenie wojsk w prowadzeniu ataków na obiekty umocnione wyniesione z walk na froncie zachodnim oraz fakt, że w ręce niemieckie jeszcze przed rozpoczęciem walk wpadł sztabowy samochód rosyjski wraz z dokładnymi planami umocnień.
Ciąg piaszczystych wydm i podmokłych lasów zwrócił uwagę kajzerowskich sztabowców, zaraz po zdobyciu tych terenów w 1915. Wykorzystując warunki naturalne Niemcy postanowili ufortyfikować ciąg wydm od Ryni nad Narwią, przez Strugę, Zielonkę, Starą Miłosnę, Wiązownę i Józefów aż do Wisły. Nowo powstałej linii umocnień nadano nazwę Przedmoście Warszawa (niem. "Brückenkopf Warschau"). Miała ona za zadanie zabezpieczać od wschodu ważne przeprawy mostowe na Wiśle i Narwi, jak również samą Warszawę przed spodziewaną kontrofensywą wojsk rosyjskich.
Umocnienia z I wojny światowej.
Wznoszone przez niemieckich saperów na przełomie 1915 i 1916 umocnienia przebiegały na linii Ostrów – Beniaminów – Struga – Zielonka – Rembertów – Stara Miłosna – Majdan – Wiązowna – Józefów. Wiosną 1916 dokonano modyfikacji polegającej na wysunięciu prawego skrzydła umocnień do przodu od Majdanu przez Wiązownę i dalej wzdłuż rzek Mieni i Świdra do Wisły, ustalając tym samym ostateczny przebieg "Brückenkopf Warschau".
Nowo powstała linia umocnień biegła następująco: Nowa Wieś, dalej na wschód poprzez tereny dzisiejszego Józefowa, następnie dochodziła do mostu kolejowego i przebiegała dalej prawym brzegiem Świdra i Mieni do wsi Emów i Wiązowna. Na zachód od Wiązowny skręcała na północ i grzbietami wydmowych wzgórz dochodziła przez Góraszkę, Zagórze, Starą Miłosnę, Zieloną do wschodniego skraju Rembertowa. Następnie przebiegała na wschód od linii kolejowej stanowiącej łącznik pomiędzy koleją terespolską i petersburską, przez teren poligonu artyleryjskiego w Rembertowie. Dalej biegła w kierunku północnym, grzbietami wzgórz, przez Maciołki, Wólkę Radzymińską, Dąbkowiznę do carskiego fortu Beniaminów. Stamtąd linie biegła w kierunku północnym do rzeki Rządza i jej lewym brzegiem do Narwi.
Wzniesione w latach I wojny światowej umocnienia "Brückenkopf Warschau" stanowiły nowoczesną linię obrony doskonale wkomponowaną w teren przy wykorzystaniu jego walorów obronnych – wzniesień, mokradeł, rzek. Niewątpliwą zaletą linii była jej niewielka długość oraz poprowadzenie z drobnymi odstępstwami w linii prostej na osi północ – południe. Dodatkowym atutem była bardzo dobrze rozwinięta sieć drogowa i kolejowa, która ułatwiała manewrowanie odwodami i kierowanie własnych wojsk na najbardziej zagrożone odcinki frontu.
Linia Przedmościa dzieliła się na dwie części: północną – opartą na przejętych i rozbudowanych fortyfikacjach rosyjskich oraz południową w całości zbudowaną przez Niemców. Miejscem połączenia obu części był teren poligonu w Rembertowie. Na całej długości Niemcy wznieśli kilkadziesiąt żelbetonowych schronów z których większość stanowiły niewielkie schrony bojowe, obserwacyjno-bojowe i pogotowia. Co 500–800 m znajdował się schron na ckm składający się z wydłużonego pomieszczenia 4 × 2 m z małą strzelnicą z przodu lub umocnione stanowisko ckm. Wzdłuż całej linii wykopano rowy strzeleckie, wzdłuż których ciągnęły się zasieki przeciwpiechotne z drutu kolczastego o szerokości 3 m, rozciągnięte na trzech rzędach palików drewnianych lub metalowych. Ponadto na pierwszej linii znajdowały się dobrze wkomponowane w teren, usytuowane skrzydłowo stanowiska karabinów maszynowych oraz punkty obserwacyjne artylerii. Przedpola zostały oczyszczone z drzew i krzewów w celu ułatwienia obserwacji i prowadzenia ognia. Na zapleczu zostało rozlokowanych kilkadziesiąt stanowisk artyleryjskich, których zadaniem było wspieranie ogniem dział walczących oddziałów na pierwszej linii. W celu poprawy komunikacji na Przedmościu Warszawskim wybudowano szereg dróg rokadowych, a w 1916 powstała linia kolejki wąskotorowej Wawer – Nieporęt – Zegrze.
Ostatecznie, całkowita długość wzniesionych umocnień wynosiła około 55 km. Zgodnie z niemieckimi planami na wypadek rosyjskiej ofensywy umocnienia "Brückenkopf Warschau" miały zostać obsadzone 4-5 dywizjami piechoty wzmocnionymi 80 bateriami artylerii.
Do początku 1918 umocnienia były pilnowane, choć nie rozbudowywano ich, ani nie poddawano konserwacji. Związane było to z panującą sytuacją na froncie wschodnim, który przebiegał daleko w głąb Rosji. Utrata znaczenia strategicznego umocnień spowodowała, że na początku roku dowództwo niemieckie wydało rozkaz o ich likwidacji. W listopadzie 1918 zmieniła się sytuacja geopolityczna – zakończyła się I wojna światowa, a Polska uzyskała niepodległość. Pojmując znaczenie militarne linii fortyfikacji zabezpieczających od wschodu Warszawę, w styczniu 1919, polskie władze wojskowe wstrzymały rozbiórkę umocnień. Dodatkowo poniemieckie umocnienia zyskały wojskową ochronę, która okazała się niewystarczająca do zabezpieczenia obiektów. Pomimo ochrony miejscowa ludność rozgrabiła wszystkie mogące się do czegokolwiek przydać materiały. W związku z brakiem środków finansowych na remonty oraz skuteczną ochronę, późnym latem 1919 wydano ponownie zgodę na rozbiórkę umocnień. Prace rozbiórkowe wstrzymano dopiero pod koniec czerwca 1920, wobec zbliżającej się ofensywy bolszewickiej.
Wojna polsko-bolszewicka.
Przygotowanie pozycji obronnych.
Latem 1920 konflikt polsko-bolszewicki, wszedł w decydującą fazę. W pierwszych dniach sierpnia Naczelny Wódz Józef Piłsudski podjął decyzję o zatrzymaniu ofensywy bolszewickiej na przedpolach Warszawy, a następnie po wykonaniu uderzeń oskrzydlających znad Wkry, a później Wieprza, wyjść na tyły Armii Czerwonej i zmusić ją do odwrotu. Najważniejsze zadanie w tej operacji miały realizować wojska, które przyjmowały na siebie ciężar uderzenia Armii Czerwonej dowodzonej przez Michaiła Tuchaczewskiego na przedpolach Warszawy. Zadanie obrony Warszawy od wschodu zostało powierzone Frontowi Północnemu dowodzonemu przez gen. Józefa Hallera, a w szczególności 1 Armii dowodzonej przez gen. Franciszka Latinika.
Armia polska stanęła na pozycjach obronnych, w skład których przewidziano cztery linie umocnione. Pierwsza z nich, najdalej wysunięta na wschód biegła od Twierdzy Zegrze, następnie dolnym biegiem rzeki Rządzy do Dybowa, by potem przez miejscowości: Kraszew, Helenów do Nowej Czarnej połączyć się z bagnem Białe Błota (na wschód od Wołomina), i dalej skrajem miasta, poprzez Leśniakowiznę, teren poligonu artyleryjskiego, na wschód od Okuniewa, dochodziła do Wiązowny i dalej ku Wiśle.
Drugą linię obrony stanowiły pozostałości po carskich i niemieckich umocnieniach położonych w pasie: Beniaminów – Struga – Zielonka – Rembertów – Zakręt – Emów – Józefów. Była to "de facto" linia Przedmościa Warszawskiego według projektu niemieckiego. Jako trzeci pas przewidywano pozycje na obrzeżach warszawskiej dzielnicy – Pragi, ostatnią – czwartą linię stanowiły przyczółki mostowe.
W skład 1 Armii gen. Latinika w czasie walk na Przedmościu Warszawskim wchodziły:
Ponadto w odwodzie armii stała 1 Dywizja Litewsko-Białoruska gen. Jana Rządkowskiego (Marki), a w krytycznym momencie została użyta 10 Dywizja Piechoty płk. Lucjana Żeligowskiego (Jabłonna) będąca w odwodzie Frontu Północnego. Do dyspozycji 1 Armii były trzy pociągi pancerne: („Mściciel”, „Paderewski” i „Danuta”), związki artylerii, czołgi, lotnictwo oraz wywiad taktyczny zwłaszcza jego część – radiowywiad. Ogółem na linii Przedmościa Warszawskiego zgromadzono: przeszło 30 tysięcy żołnierzy, 450 ciężkich karabinów maszynowych i 250 dział.
Zgodnie z rozkazem Naczelnego Wodza, związki 1 Armii już z okolic Małkini (linia Bugu) rozpoczęły planowy odwrót, na przewidziane pozycje przedmościa. Wojska bolszewickie niesione hasłami wielkiej rewolucji światowej, posuwały się w ślad za Wojskiem Polskim. Na odcinku przedmościa atakowały:
Związki sowieckie biorące udział w natarciu na Warszawę liczyły według szacunkowych i zaniżonych danych ok. 15 000 żołnierzy i 1100 szabel.
Walki.
10 sierpnia 1920 Tuchaczewski wydał rozkaz zdobycia wschodniej dzielnicy Warszawy – Pragi. Do boju ruszyła 21 Dywizja Piechoty ze składu 3 Armii, która jako jedyna tego związku taktycznego znajdowała się na południe od Bugu. Miała ona nacierać przez Radzymin na Pragę. Zbieżne zadanie powierzono 16 Armii, która miała zająć przedmoście od Modlina po Karczew.
Pierwsze oddziały bolszewickie pojawiły się przed pierwszą linią obrony 12 sierpnia w godzinach wieczornych. Od tego momentu rozpoczyna się nieprzerwana batalia o utrzymanie linii obronnych warszawskiego przedmościa. W następnym dniu Armia Czerwona potężnym uderzeniem zdołała przełamać obronę 46 pułku piechoty pod Dybowem oraz Kraszewem i po zażartej walce zajęła Radzymin. Poczynione próby jego odbicia przez 46 pp nie dały rezultatu. W celu opanowania sytuacji i przywrócenia ciągłości pierwszej linii obrony dowódca 1 Armii postanowił włączyć do walki o Radzymin swoją odwodową 1 Dywizję Litewsko-Białoruską. Pomimo zaangażowania tej jednostki, 14 sierpnia nie udało się trwale zająć Radzymina.
Krytycznym momentem w bojach obronnych na przedmościu był atak jednostek bolszewickich w okolicach Wólki Radzymińskiej przez szosę Nieporęt – Rembertów, która stanowiła drugą linię obrony i osiągnięcie rejonu Izabelina. W tym samym czasie dowództwo 1 Armii postanowiło wykorzystać 10 Dywizję Piechoty stacjonującą w Legionowie do ponownego ataku na Radzymin. Podchodząca na pozycje wyjściowe dywizja, weszła bojem w ugrupowania Armii Czerwonej powodując panikę w szeregach nieprzyjaciela. Wykorzystując moment zaskoczenia przeszła do ataku. Po całodziennym boju, dywizja ostatecznie wyzwoliła Radzymin. Bardziej stabilna sytuacja w rejonie przedmościa, miała miejsce w rejonie położonym na południe od Radzymina na odcinku od Starej Miłosny poprzez Wiązownę, Emów aż po Świerk, gdzie zacięty i skuteczny opór od 13 do 16 sierpnia stawiały oddziały XXIX Brygady Piechoty płk Stanisława Wrzalińskiego. 16 sierpnia, w godzinach południowych, oddziały polskie wyparły bolszewików z okolic Radzymina i ponownie obsadziły pierwszą linię obrony. Tego samego dnia znad Wieprza Józef Piłsudski poprowadził kontrofensywę.
W dniu następnym na Bolszewików uderzyły oddziały broniące dotychczas Przedmościa. Grupa płk. Stanisława Wrzalińskiego ze składu 15 Dywizji Piechoty oraz wspomagające ją oddziały 14 Dywizji Piechoty idące z południa wykonały natarcie na Mińsk Mazowiecki. Oddziały grupy bojowej Wrzalińskiego ok. 18:00 zajęły centrum Mińska Mazowieckiego. Późnym wieczorem 17 sierpnia Tuchaczewski, widząc skutki kontrofensywy polskiej, wydał 16 Armii rozkaz wycofania się na linię rzeki Liwiec. W ślad za nią ruszyła na wschód polska 1 Armia gen. Franciszka Latinika.
Katastrofalna sytuacja na froncie polsko-bolszewickim w lipcu i sierpniu 1920 roku zmusiła polski Sztab Generalny do budowy pod Warszawą nowych, jak również do remontu starszych, umocnień. Nowa, pierwsza linia obrony przebiegała wzdłuż linii Karczew, Wiązowna, Okuniew, Wołomin, Dybów, Rynia. Drugą zaś składała się w większości z umocnień "Brückenkopf Warschau". W dniach 12–16 sierpnia 1920 stała się oparciem dla wojsk 1 Armii gen. Franciszka Latinika, broniących dostępu do Warszawy. Po roku 1920 następowała systematyczna dewastacja i grabież umocnień, w szczególności przez ludność miejscową, która poszukiwała głównie elementów metalowych. W takim stanie umocnienia przetrwały do roku 1939.
Kampania wrześniowa.
W związku z narastającym napięciem w relacjach polsko-niemieckich oraz groźbą wybuchu wojny Sztab Generalny Wojska Polskiego rozpoczął prace nad przygotowaniem planu obronnego na wypadek agresji niemieckiej. W założeniach do planu obronnego „Zachód” przewidywano możliwość wycofania wojsk polskich na linię środkowej Wisły. Wobec nieukończenia prac nad powyższym planem przed wrześniem 1939, szczegółowa rola i miejsce Warszawy w planie wojny z Niemcami nie została uwzględniona. Stąd też nie posiadano ani szczegółowej koncepcji, ani planu obrony Warszawy. Opracowany był jedynie w wersji daleko niepełnej plan rozproszenia ludności stolicy oraz plan obrony przeciwlotniczej. Dla lądowej obrony stolicy początkowo nie przewidziano żadnych sił i środków, nie przygotowując też żadnych umocnień polowych. Przy czym w założeniach brano pod uwagę, że Warszawa może być przez wojska niemieckie zagrożona jedynie od zachodu. Zakładano, że od północy dostateczną i skuteczną zaporą dla wroga będzie broniona linia Narwi i Bugu z silnie umocnionym rejonem Modlina. Nie brano również pod uwagę uderzenia Niemców z południowego wschodu.
Klęska w bitwie granicznej, nadspodziewanie szybkie postępy wojsk niemieckich i coraz bardziej realne zagrożenie stolicy ze strony niemieckich wojsk lądowych spowodowały w dniu 3 września podjęcie decyzji przygotowania Warszawy do obrony.
Pomimo heroicznej postawy wojsk polskich w bitwie pod Mławą nie udało się powstrzymać natarcia 3 Armii z Prus Wschodnich. 4 września, wobec niemożliwości utrzymania oskrzydlonej od wschodu pozycji mławskiej dowództwo polskie zdecydowało się na odwrót w kierunku Modlina. Zdezorganizowane i częściowo rozbite pododdziały 8 i 20 Dywizji Piechoty weszły w skład Grupy Operacyjnej gen. Zulaufa. Grupa, utworzona 4 września w ramach Armii Modlin, miała za zadanie obrony linii Narwi i Wisły od Serocka do Wyszogrodu. 10 września 1939, część oddziałów 8 i 20 DP obsadziła linię umocnień Przedmościa Warszawskiego w rejonie Beniaminów – Zielonka.
Niemiecki sukces pod Mławą umożliwił dowództwu 3 Armii głęboki manewr oskrzydlający całą obronę Warszawy. Jednostki I Korpusu Armii i Korpusu Armijnego „Wodrig” zostały skierowane do sforsowania Narwi i zdobywając główne punkty oporu na linii rzeki – Pułtusk i Różan – uniemożliwiły stworzenie stałego frontu. W ten sposób polski plan obrony załamał się.
Tymczasem dowództwo obrony Warszawy dążyło usilnie do jak najdłuższego niedopuszczenia do zamknięcia miasta od wschodu i utrzymania bezpośredniej łączności z wojskami walczącymi na wschód od Wisły. Natarcie niemieckiej 3 Armii zmusiło polską Grupę Operacyjną gen. Zulaufa do opuszczenia obrony nad Narwią. Na rozkaz gen. Rómmla, w nocy z 13 na 14 września zajęła obronę na Pradze i wschodnich jej przedpolach, porzucając umocnienia Przedmościa Warszawskiego. W ten sposób w dniu 14 września Niemcy zamknęli pierścień okrążenia wokół Warszawy siłami około sześciu dywizji. Pomimo przewagi liczebnej i w uzbrojeniu, Niemcom nie udało się złamać obrony przedmościa praskiego. Dopiero podpisanie 27 września aktu kapitulacji stolicy zakończyło walki na Pradze.
Budowa (1940–1944).
Klęska Polski we wrześniu 1939 rozpoczęła kolejny etap wojskowych prac na Przedmościu. Przesunięcie granic III Rzeszy spowodowało pozostawienie większości istniejących umocnień niemieckich na głębokich tyłach i utratę ich znaczenia. Dlatego już w październiku 1939 powstała koncepcja utworzenia linii obronnej opartej o Prusy Wschodnie oraz linię rzek Narew – Wisła – San. W styczniu 1940 ustalono jej przebieg: miała prowadzić zachodnimi brzegami rzek, a w miejscu ważniejszych przepraw tworzyć tzw. przedmościa.
Jednym z nich było Przedmoście Warszawa usytuowane na dalekich przedpolach Pragi, które osłaniało mosty na Wiśle i Narwi. Wiosną 1940 Inspekcja Umocnień Wschodnich dokonała pomiarów i w oparciu o nie oraz o dane z lat 1915–1916 pod koniec lata były gotowe dokładne plany budowy i rozmieszczenia fortyfikacji. Pozycja przebiegała od Wisły przez Ostrówiec, Łukówiec, wzgórze 116, Pogorzel, Świerk, Wólkę Mlądzką, Wiązownę, Zakręt, Wesołą, Zielonkę, na zachód od Nadmy, Słupna, Sierakowa i Wólki Radzymińskiej, przedpolem fortu w Beniaminowie i łukiem do Rynii.
Na odcinku długości ok. 60 km planowano wzniesienie ponad 80 schronów. Niemieckie plany zakładały budowę tradytorów do ognia bocznego typu Regelbau 514 (72 sztuki), obiektów kierowania ogniem artylerii z kazamatą flankującą typu Regelbau 120a i bez kazamaty typu Regelbau 120b (łącznie 10 sztuk), schronów biernych typu Regelbau 501 dla jednej drużyny piechoty każdy (liczba sztuk nie jest znana) oraz wielu mniejszych obiektów drewniano-ziemnych lub z blachy falistej. Prace nad budową umocnień rozpoczęły się już jesienią 1940 od przygotowania dróg dojazdowych do planowanych obiektów, natomiast w marcu następnego roku rozpoczęto budowę schronów. W niektórych miejscach umocnienia pokrywały się z linią fortyfikacji z 1915 roku. W Wiązownie i Zakręcie w skład nowych pozycji włączono zachowane obiekty z czasów I wojny światowej.
Niemcy wykorzystali także niektóre obiekty wybudowane w okresie międzywojennym na terenie poligonu między Zielonką a Wesołą.
Prace fortyfikacyjne nie trwały długo, gdyż już 14 maja tego samego roku nadszedł rozkaz o ich wstrzymaniu w związku z planowanym atakiem na Związek Radziecki. Sukcesy pierwszych miesięcy walk na froncie wschodnim i wiara w szybkie zwycięstwo spowodowały decyzję o rezygnacji z dalszej budowy umocnień "Brückenkopf Warschau". Dokończone zostały jedynie najbardziej zaawansowane prace. Do lata 1941 Niemcom udało się wybudować na przedmościu 11 lub 12 obiektów Regelbau 514, 4 obiekty Regelbau 120a, 1 obiekt Regelbau 120b, 1 obiekt Regelbau 501, 3 fundamenty i kilkanaście wykopów pod nieukończone obiekty oraz kilkadziesiąt mniejszych obiektów drewniano-ziemnych lub z blachy falistej. Do końca 1942 roku wszystkie zgromadzone materiały do budowy umocnień zostały wysłane na budowę Wału Atlantyckiego.
Do wznowienia prac przystąpiono dopiero w 1944, kiedy oddziały niemieckie w pośpiechu zaczęły wycofywać się pod naporem armii radzieckiej. Prace fortyfikacyjne wykonywali saperzy i żołnierze jednostek wartowniczych obsadzających przyczółek z wykorzystaniem miejscowej ludności. Wykonano wówczas rowy przeciwczołgowe i transzeje oraz postawiono zapory przeciwczołgowe. Nie zdołano jednak dokończyć wszystkich zaplanowanych prac. Między innymi nie zdążono wykorzystać przysłanych koleją przez Ericha Kocha kochbunkrów, które były zmagazynowane na stacji Warszawa Wschodnia.
Główne typy schronów.
Regelbau 120a.
Schron obserwatora artylerii z kopułą pancerną i kazamatą flankującą dla jednego karabinu maszynowego.
Jeden z najcięższych elementów wybudowanych przez Niemców na Przedmościu Warszawskim. Grubość jego żelbetowych ścian i stropu wzmocnionego stalowymi belkami wynosiła 2 m. Schron wyposażony był w śluzę gazową, kazamatę flankującą ckm obrony wejścia, pomieszczenia załogi, pomieszczenie map, pomieszczenie gospodarcze oraz pomieszczenie obserwatora artylerii (kopuła z peryskopem). Obiekt posiadał dwie strzelnice osłonięte pancernymi płytami stalowymi. Pierwsza z nich, typu 483P2 (oznaczenie niem. "Gewehrschartenverschluss 483P2") znajdowała się w schodkowej kazamacie flankującej, z której można było ostrzeliwać przedpole. Druga płyta pancerna, typu 57P8 ("Gewehrschartenverschluss 57P8"), znajdowała się w strzelnicy obrony wejścia. Na szycie znajdowała się pancerna kopuła obserwacyjna typu 441P01 ("Panzer-Turm für Artillerie Beobachtung 441P01") o średnicy 1,5 m i grubości pancerza 250 mm, w której znajdowały się cztery otwory na peryskopy boczne oraz górny otwór dla głównego obrotowego peryskopu. Obserwator znajdujący się w kopule miał bezpośrednią łączność ze znajdującym się obok pomieszczeniem dla map, gdzie znajdowała się centrala kierowania ogniem artylerii. Dodatkowe wyposażenie schronu składało się z piecyka węglowego, filtru powietrza i dziewięciu prycz dla załogi. Pomiędzy pomieszczeniami znajdowały się stalowe, gazoszczelne drzwi, zaś główne wejście zabezpieczała przeciwszturmowa krata typu 491P1 ("Gittertür für Zugänge 491P2"). Ponadto w kazamacie flankującej znajdowało się wyjście ewakuacyjne. Wszystkie zewnętrzne elementy schronu były pokryte kamuflażem i dodatkowo okryte siatką maskującą.
Regelbau 120b.
Schron obserwatora artylerii z kopułą pancerną. Grubość jego żelbetowych ścian i stropu wzmocnionego stalowymi belkami wynosiła 2 m. Obiekt wyposażony był w śluzę gazową, pomieszczenie pogotowia, pomieszczenie bojowe, pomieszczenie map, pomieszczenie gospodarcze oraz pomieszczenie obserwatora artylerii (kopuła z peryskopem). Schron, w przeciwieństwie do Regelbau 120a, posiadał tylko jedną strzelnicę obrony wejścia,do jej zabezpieczenia użyto płyt stalowych 422P01 (niem. "Gewehrschartenverschluss 422P01") zamontowanych 10 śrubami. Wersja b pozbawiona była kazamaty flankującej, z której można było ostrzeliwać przedpole. Najważniejszym elementem schronu była obserwacyjna kopuła pancerna typu 441P01 ("Panzer-Turm für Artillerie Beobachtung 441P01") o średnicy 1,5 m i grubości pancerza 250 mm. W kopule znajdowały się cztery boczne otwory na peryskopy boczne oraz górny otwór dla głównego peryskopu. Główny peryskop był obrotowy i wysuwał się przez strop oraz stalową podłogę kopuły. Obserwator zajmujący stanowisko bojowe w kopule miał bezpośrednią łączność z pomieszczeniem dla map, z którego kierowano ogniem artylerii. Wyposażenie schronu składało się z piecyka węglowego, uruchamianego ręcznie filtru powietrza i dziewięciu prycz dla załogi. Pomiędzy pomieszczeniami znajdowały się stalowe, gazoszczelne drzwi, zaś główne wejście zabezpieczała przeciw szturmowa krata typu 491P1 ("Gittertür für Zugänge 491P2"). Wszystkie zewnętrzne elementy schronu były pokryte kamuflażem i dodatkowo okryte siatką maskującą.
Regelbau 501.
Schron bierny, którego grubość ścian zewnętrznych i stropu wynosiła 200 cm. Obiekt wyposażony był w śluzę gazową, małą strzelnicę typu 48P8 ("Gewehrschartenverschluss 48P8") umiejscowioną w wejściu oraz pomieszczenie drużyny piechoty. Na wyposażeniu schronu znajdowały się między innymi: filtr powietrza, piecyk węglowy oraz prycze dla załogi. Pomiędzy pomieszczeniami znajdowały się stalowe, gazoszczelne drzwi typu 410P9 ("Gasschutztür 410P9"). Główne wejście do obiektu zabezpieczała przeciw szturmowa krata typu 491P1 ("Gittertür für Zugänge 491P2") składająca się z pięciu prętów o średnicy 20 mm każdy, połączonych trzema poziomymi belkami, zaś wyjście ewakuacyjne chroniły drzwi gazoszczelne typu 410P9 ("Gasschutztür 410P9"). Załoga schronu liczyła od 10 do 15 osób.
Regelbau 514.
Regelbau 514 był schronem bojowym (tradytor) o wymiarach 9 × 10 m, grubości żelbetowych ścian i wzmacnianego stalowymi belkami stropu 2 m. Wyposażony był w śluzę gazową, dwa pomieszczenia (pogotowia i bojowe) oraz wydzielone z korytarza pomieszczenie obserwatora piechoty. Wewnątrz przewidziano prycze dla sześcioosobowej załogi. Na wyposażenie schronu składały się również: filtr powietrza, peryskop umieszczony w stropie oraz piecyk węglowy. Schron posiadał dwie strzelnice osłonięte pancernymi płytami stalowymi. Pierwsza z nich – 422P01 (niem. "Gewehrschartenverschluss 422P01") zamontowana 10 śrubami osłaniała strzelnicę obrony wejścia. Druga płyta – typu 78P9 ("Stahl-Schartenplatte (MG) 78P9") została wmontowana w ścianę kazamaty bojowej. Miała ona wymiary 3,8 × 3 m, grubość 200 mm i masę 18 ton. Od wewnętrznej strony płyty dostawione było jarzmo kuliste w którym znajdowała się lufa środka ogniowego – prawdopodobnie był to wielkokalibrowy karabin maszynowy MG-115 lub MG-131. Kąt ostrzału wynosił 60°. Ponadto po bokach otworu ogniowego znajdowały się dwa małe otwory, przystosowane do peryskopów, ułatwiających obserwację przedpola. Pomiędzy pomieszczeniami znajdowały się gazoszczelne, stalowe drzwi. Dodatkowym elementem zabezpieczającym przed wtargnięciem nieprzyjaciela do schronu była powszechnie montowana krata przeciw szturmowa typu 491P2 ("Gittertür für Zugänge 491P2"). Niektóre schrony tego typu posiadały wbudowane w korytarzu wyjście ewakuacyjne. Na zewnątrz, wszystkie widoczne fragmenty schronu pokryte były kamuflażem, a całość dodatkowo nakrywała siatka maskująca.
Infrastruktura.
Drogi rokadowe.
W celu zapewnienia swobodnej komunikacji do wznoszonych obiektów i wzdłuż planowanej linii obrony, już pod koniec XIX wieku zaplanowano budowę sieci dróg rokadowych. Prace te zapoczątkowali Rosjanie, budując drogę z Jabłonny przez Wieliszew do Zegrza o długości 11 km. Do roku 1910 całkowicie ukończono drogę rokadową biegnącą wzdłuż wznoszonych fortów na linii Beniaminów – Wawer. Droga ta biegła od Wawra przez Zielonkę, Marki, Wólkę Radzymińską do Nieporętu, gdzie łączyła się z wybudowaną wcześniej drogą z Jabłonny. Całkowita długość drogi wynosiła 30 km. Obie drogi, wytyczone na początku wieku, stanowią obecnie ważne fragmenty systemu drogowego Warszawy i okolic. Droga Jabłonna – Zegrze stanowi fragment trasy nr 61, natomiast droga Wawer – Nieporęt to w Warszawie ciąg ulic: Kaczeńca, Łysakowska, Rekrucka, Żołnierska wchodzących w skład drogi wojewódzkiej nr 631. Wraz z budową fortu Wawer, Rosjanie włączyli w sieć dróg fortecznych przedłużenie ulicy Grochowskiej w kierunku południowo-wschodnim, aż do Wawra. W celu zapewnienia należytej komunikacji z fortem Beniaminów, powstała droga z Nieporętu, przez Białobrzegi do Beniaminowa.
Kolejny etap rozbudowy dróg fortecznych na Przedmościu Warszawskim przypadł na okres niemieckiej okupacji podczas II wojny światowej. W trakcie gruntownej modernizacji linii "Brückenkopf Warschau" w latach 1940–1941, z polecenia niemieckich władz wojskowych wybudowano kilka nowych dróg oraz utwardzono dotychczas istniejące drogi gruntowe. W tym między innymi drogi:
Większość prac przy budowie dróg rokadowych została wykona przez polskie firmy budowlane. Przy budowie dróg w stronę Dąbrowieckiej Góry Niemcy wykorzystywali przymusowo ludność żydowską z pobliskiego Karczewa.
Do utwardzenia dróg użyto betonowych płyt oraz czerwonej cegły pochodzącej z celestynowskiej cegielni oraz ze zburzonych podczas kampanii wrześniowej budynków warszawskich. Czerwone cegły nadały drogom charakterystyczny kolor, stąd też wzięły się nieoficjalne, lokalne nazwy: "Czerwona Droga", "Czerwonka".
Galeria: Pozostałości nawierzchni ceglanej na drodze Aleksandrów – Wiązowna.
Linie kolejowe.
Już w fazie projektowania Warszawskiego Rejonu Fortecznego rosyjskie dowództwo planowało wykorzystać linie kolejowe celem usprawnienia komunikacji wewnętrznej obszaru fortecznego. Istniejące linie kolejowe:
miały zostać uzupełnione siecią dodatkowych linii szeroko- i wąskotorowych. Już w 1898 Rosjanie oddali do użytku szerokotorową bocznicę wojskową o rozstawie szyn 1524 mm biegnącą z Jabłonny przez Wieliszew do Zegrza o łącznej długości 8 km.
Jednocześnie władze rosyjskie wydały prywatnym przedsiębiorcom pozwolenie na budowę dwóch linii wąskotorowych, na których przebieg znaczący wpływ mieli wojskowi sztabowcy. Pierwsza z nich, budowana w dwóch etapach, biegła z Warszawy do Radzymina. Pierwszy etap budowy: Warszawa Targówek – Marki Pustelnik został ukończony w 1897 r. W dwa lata później linię doprowadzono do Radzymina, dzięki czemu łączna długość trasy wyniosła 18 km. Szerokość toru wynosiła 800 mm. Drugą linią wąskotorową była Kolej Jabłonowska prowadząca z Jabłonny przez Wawer, Józefów, Otwock do Karczewa. Budowana etapami od 1899 do 1914, liczyła 45,6 km długości przy rozstawie torów wynoszącym 800 mm. Cała linia została oddana do użytku w 1914, tuż przed wybuchem I wojny światowej.
Podczas I wojny światowej obie wąskotorówki były wykorzystywane do transportu materiałów budowlanych oraz niemieckich saperów i robotników, pracujących przy budowie umocnień. Ponownie wykorzystane zostały na potrzeby wojska w sierpniu 1920, kiedy to wraz ze szlakami szerokotorowymi ułatwiały dyslokację oddziałów 1 Armii gen. Franciszka Latinika.
Jedyną linią kolejową wybudowaną wyłącznie na potrzeby linii umocnień "Brückenkopf Warschau" była kolej wąskotorowa Wawer – Nieporęt – Zegrze – Wieliszew. Jej budowa została zapoczątkowana przez władze rosyjskie w 1913 roku, ale z niewiadomych przyczyn szybko została przerwana. Do tego czasu ukończono większość nasypów, mostów i przepustów. Po zajęciu tych terenów przez armię niemiecką dokończenie budowy tej linii zostało zlecone Zarządowi Towarzystwa Warszawskich Dróg Żelaznych Podjazdowych oraz Zarządowi Kolei Dojazdowej Mareckiej. W pracach brały udział również niemieckie oddziały saperów kolejowych (niem. "Eisenbahnpioniere").
Linia zaczynała się przy stacji kolejki jabłonowskiej w Wawrze, a kończyła się przy linii szerokotorowej Jabłonna – Zegrze, na zachód od Nieporętu. Całość biegła po zachodniej stronie drogi fortecznej Wawer – Zegrze oraz posiadała odgałęzienia do Białobrzegów oraz fortu Beniaminów. Jej długość wynosiła około 28 km, zaś rozstaw torów – 800 mm. Zbudowana w okresie wojennym, miała cechy linii prowizorycznej – nieutwardzone podtorze, nie obrobione podkłady kolejowe, wykorzystanie różnych typów szyn. Uroczyste oddanie do użytku nastąpiło 1 listopada 1916. Głównym przeznaczeniem trasy była obsługa wojskowego transportu towarowego składającego się głównie z drewna, węgla, materiałów budowlanych. Władze niemieckie na odcinku od Strugi do Zegrza zezwoliły również na ruch osobowy obsługiwany przez Marecką Kolej Dojazdową. Po zakończeniu „Wielkiej Wojny” wąskotorówka była nieużywana. Wzrost kosztów utrzymania oraz spadek przewozów spowodowały jej całkowitą likwidację w 1923.
Walki w 1944.
Sytuacja na froncie.
Trzy lata po niemieckim ataku na Związek Radziecki, 22 czerwca 1944, oddziały Armii Czerwonej przystąpiły do ofensywy pod kryptonimem Bagration (ros. "Операция Багратион"). Trzy radzieckie fronty:
miały za zadanie opanowanie terenów białoruskiej SRR. Armia Czerwona przeznaczyła do wykonania tego zadania siły liczące łącznie 1 400 000 żołnierzy, zorganizowanych w 166 dywizjach, posiadających 5200 czołgów i dział samobieżnych, 31 700 dział i moździerzy. Wsparcie z powietrza zapewniało 6334 samolotów. Naprzeciw siłom tym wystawiona została niemiecka Grupa Armii „Środek” w składzie której wchodziły:
W chwili ataku GA „Środek” obsadzała front długości tysiąca kilometrów 800 tysiącami żołnierzy zorganizowanymi w trzydzieści trzy dywizje piechoty i dwie dywizje pancerne.
Plan operacji przewidywał jednoczesne uderzenie w sześciu kierunkach w celu zdobycia czterech miast: Witebska, Orszy, Mohylewa i Bobrujska, które stanowiły zorganizowany system obrony wojsk feldmarszałka Ernsta von Buscha – dowódcy Grupy Armii „Środek”. Rosjanie, pamiętający olbrzymie straty z 1941, nie próbowali atakować frontalnie jednostek niemieckich. Preferować zaczęto likwidacje wrogich zgrupowań poprzez okrążanie. W tym celu po zajęciu wyznaczonych punktów armie białoruskich frontów miały skierować się w stronę Mińska, aby zamknąć w kotle i zniszczyć jednostki GA „Środek”. Po zdobyciu stolicy Białorusi dowództwo radzieckie planowało wespół z rozpoczynającą się na południu operacją lwowsko-sandomierską wkroczyć na ziemie polskie do linii Wisły.

</doc>
<doc id="1426071" url="https://pl.wikipedia.org/wiki?curid=1426071" title="Ictinaetus">
Ictinaetus



</doc>
<doc id="1426073" url="https://pl.wikipedia.org/wiki?curid=1426073" title="Pride of Poland">
Pride of Poland

Pride of Poland – coroczna aukcja koni arabskich, odbywająca się w Janowie Podlaskim, tuż po Narodowym Pokazie Koni Arabskich. Licytowane na niej konie pochodzą z polskich hodowli: Stadnin Koni w Janowie Podlaskim i Michałowie oraz ze Stada Ogierów w Białce i ze stadnin prywatnych.
Pierwsza aukcja koni arabskich w Janowie Podlaskim została zorganizowana w 1970 roku. Nazwa "Pride of Poland" została jej nadana w roku 2001. Aukcja w Janowie Podlaskim stała się z czasem swoistym barometrem światowych cen wierzchowców, kształtującym podaż i popyt na konie arabskie. Do 2007 roku włącznie, na janowskiej aukcji zlicytowanych zostało ponad 1300 koni.
Najwyższe ceny na aukcji licytowane były w latach 80. XX wieku. Wtedy to padały rekordy cenowe: ogier "El Paso" został sprzedany za milion dolarów, ogier "Bandos" za 806 tys. dolarów, ogier "Deficyt ľ" za 609 tys. dol., a ogier "Banat ľ" za 525 tys. dol.
W 2007 roku, podczas Aukcji Pride of Poland, najwyższą cenę, 300 tys. euro, uzyskała klacz "Pieta". Zakupiła ją Shirley Watts, żona perkusisty z zespołu The Rolling Stones, Charliego Wattsa. Inne dwa konie sprzedane na tej aukcji, to klacze: "Zulejka" za 205 tys. euro i "Altona" za 180 tys. "euro". Obydwie sprzedano do Belgii. Agencja Nieruchomości Rolnych, będąca właścicielem państwowych stadnin koni, oszacowała, że roczne wpływy z Aukcji Pride of Poland w latach 2003-2007 wyniosły ok. 1 mln euro.
10 sierpnia 2008 roku w Janowie Podlaskim odbyła się 39. Aukcja Pride of Poland. Wystawionych na sprzedaż było 37 klaczy, a wśród nich najcenniejsza, czempionka janowskiego XXIX Narodowego Pokazu Koni Arabskich Czystej Krwi z 2007 roku, 13-letnia klacz "Kwestura", hodowli SK Michałów. "Kwestura" została sprzedana za 1,125 mln euro. Jest to najwyższa cena, jaka kiedykolwiek została osiągnięta za konia na aukcji w Janowie Podlaskim. Klacz kupił nabywca z Bliskiego Wschodu.
Podczas Pride of Poland 2015 padł absolutny rekord – za klacz janowskiej hodowli, Pepitę (Ekstern – Pepesza/Eukaliptus), championkę Polski 2014 i Best in Show – zapłacono 1,4 mln euro.
Organizatorem Pride of Poland był przez wiele lat Polturf, który w kwietniu 2016 zerwał umowę z powodu braku kontaktu ze stadninami. W 2016 roku aukcję zorganizowała stadnina w Janowie we współpracy z Międzynarodowymi Targami Poznańskimi [1]. Do licytacji przystąpiło 44 kupców, a aukcję obserwowało ok. 450 gości. Najwyższą cenę 300 tys. euro uzyskała klacz Sefora z hodowli w Janowie Podlaskim. Nabywca konia pochodzi z Kataru. Łącznie suma uzyskana w wyniku sprzedaży w aukcji wyniosła 1,271 mln euro.
Dwie klacze - Emirę i Al Jazeerę licytowano dwukrotnie. Nieprawidłowościami podczas aukcji zajęła się prokuratura.
W 2017 r. partnerem stadniny w Janowie Podlaskim przy organizacji aukcji Pride of Poland ponownie są Międzynarodowe Targi Poznańskie.
W 2017 roku na aukcji sprzedano zaledwie 6 koni za niewiele ponad 400 tys. euro.
Podczas aukcji w 2018 roku sprzedano 6 koni za łączną kwotę 501 tys. euro. Niestety, michałowskie klacze Parmana wylicytowana za 180 tys. i Elbera za 52 tys. euro oraz białecka Perika za 15 tys. euro nie zostały odebrane przez kupców, co obniżyło wynik finansowy aukcji o połowę. Najdrożej sprzedano klacz Pilarosę hodowli SK Janów Podlaski za 133 tys. euro.
W 2019 roku odbyła się jubileuszowa 50 aukcja Pride of Poland. Najwyższą cenę aukcji, 400 tys. euro, uzyskała klacz Galerida hodowli SK Michałów oraz klacz Potentilla hodowli SK Janów Podlaski wylicytowana za 215 tys. euro. Na aukcji wystawiono 21 klaczy, z czego jedna została wycofana, a 14 sprzedano za kwotę 1,4 mln euro.
Pride of Poland 2020 zdecydowanie podbiła klacz Perfinka hodowli SK Białka, złota czempionka U.S. National Arabian Championships 2019 i Scottsdale Arabian Horse Show 2020, została wylicytowana za rekordową cenę 1,25 mln euro przez kupca z Arabii Saudyjskiej. Z 22 pozycji na liście aukcyjnej, sprzedano 8 klaczy, jeden zarodek od klaczy Enezja hod. i wł. Falborek Arabians oraz przyszłe źrebię od klaczy Emandoria hod. i wł. SK Michałów za łączną kwotę 1,6 mln euro.

</doc>
<doc id="1426074" url="https://pl.wikipedia.org/wiki?curid=1426074" title="Polemaetus">
Polemaetus



</doc>
<doc id="1426080" url="https://pl.wikipedia.org/wiki?curid=1426080" title="MOSFET">
MOSFET

MOSFET (ang. "metal-oxide-semiconductor field-effect transistor") – technologia produkcji tranzystorów polowych z izolowaną bramką i obwodów układów scalonych. Jest to aktualnie podstawowa technologia produkcji większości układów scalonych stosowanych w komputerach i stanowi element technologii CMOS.
W technologii MOSFET tranzystory są produkowane w formie trzech warstw. Dolna warstwa to płytka wycięta z monokryształu krzemu lub krzemu domieszkowanego germanem. Na płytkę tę napyla się bardzo cienką warstwę krzemionki lub innego tlenku metalu lub półmetalu, która pełni funkcję izolatora. Warstwa ta musi być ciągła (bez dziur), ale jak najcieńsza. Obecnie w najbardziej zaawansowanych technologicznie procesorach warstwa ta ma grubość pięciu cząsteczek tlenku. Na warstwę tlenku napyla się z kolei bardzo cienką warstwę dobrze przewodzącego metalu (np. złota). Układ trzech warstw tworzy prosty tranzystor lub pojedynczą bramkę logiczną układu procesora.
Budowa.
Skrót MOSFET pochodzi od angielskiego określenia "Metal-Oxide Semiconductor FET", co oznacza tranzystor polowy ("FET" – ang. "Field Effect Transistor") o strukturze: metal, tlenek, półprzewodnik. Istnieje również alternatywny, ale rzadko spotykany skrót MISFET, pochodzący od ang. "Metal-Insulator-Semiconductor FET" ("insulator" – izolator).
W podłożu – płytce słabo domieszkowanego półprzewodnika typu P albo N tworzone są dwa małe obszary o przeciwnym typie przewodnictwa – odpowiednio N+ lub P+ (N+/P+ oznacza silne domieszkowanie tych obszarów). Te silnie domieszkowane obszary tworzą dren oraz źródło do których doprowadzane są kontakty. Powierzchnia półprzewodnika pomiędzy drenem i źródłem jest pokryta cienką warstwą dielektryka (izolatora), grubość tej warstwy jest rzędu kilkunastu nanometrów. Na dielektryk napylana jest warstwa materiału przewodzącego (metalu) tworząca bramkę.
Ze względu na niewielką grubość warstwy izolacyjnej istnieje realne niebezpieczeństwo jej fizycznego uszkodzenia (przepalenia) na skutek doprowadzenia z zewnątrz dużego ładunku elektrostatycznego. Dlatego układy elektroniczne zawierające tranzystory MOS (np. powszechnie stosowane w sprzęcie komputerowym układy CMOS) są przechowywane np. w foliach przewodzących mających zapobiec przedostaniu się ładunków do obwodów. W żadnym razie nie jest to przesadna ostrożność, ponieważ potencjał człowieka może być nawet rzędu kilku–kilkudziesięciu kilowoltów.
Przepływ prądu następuje pomiędzy źródłem i drenem, przez tzw. kanał, sterowanie tym prądem następuje na skutek zmiany napięcia bramka-źródło. Rozróżnia się dwa typy tranzystorów MOS:
Ponieważ bramka jest izolowana od kanału to nie płynie przez nią żaden prąd – dla prądu stałego oporność wejściowa jest nieskończenie duża. Tranzystory MOS są elementami bardzo szybkimi w porównaniu z tranzystorami bipolarnymi, gdyż zachodzące w nich zjawiska są czysto elektrostatyczne. Głównym czynnikiem zwiększającym czas przełączania jest obecność pojemności bramki, którą trzeba przeładować przy przełączaniu.
Zasada działania.
Tranzystor MOS polaryzuje się tak, żeby jeden rodzaj nośników (nie ma nośników większościowych i mniejszościowych – elektrony w kanale typu N, dziury w kanale typu P) płynął od źródła do drenu.
Wyróżnia się dwa zakresy pracy:
Zakres pracy tranzystora determinuje napięcie dren-źródło formula_2 – jeśli jest ono większe od napięcia nasycenia formula_3 wówczas tranzystor znajduje się w zakresie nasycenia.
Zakres nienasycenia.
Jeśli napięcie bramka-źródło formula_5 jest mniejsze od napięcia progowego (tworzenia kanału) formula_6 to prąd dren-źródło jest zerowy. Gdy napięcie progowe zostanie przekroczone wówczas na skutek działania pola elektrycznego przy powierzchni półprzewodnika powstaje warstwa inwersyjna – warstwa półprzewodnika o przeciwnym typie przewodnictwa niż podłoże. Warstwa inwersyjna ma więc taki sam typ przewodnictwa jak obszary drenu i źródła, możliwy jest więc przepływ prądu od drenu do źródła. Warstwa inwersyjna tworzy kanał.
Tak jest w przypadku tranzystorów z kanałem indukowanym, natomiast w tranzystorach z kanałem wbudowanym istnieje on nawet przy zerowym napięciu formula_7
W zakresie nienasycenia zależność prądu drenu od napięcia bramka-źródło wyraża przybliżony wzór:
gdzie formula_9 – współczynnik transkonduktancji, parametr zależny od tranzystora. Dla niewielkich napięć drenu zależność ta jest liniowa.
Zakres nasycenia.
Gdy kanał już istnieje, zwiększanie napięcia dren-źródło powoduje zwiększanie prądu drenu. To z kolei powoduje odkładanie się pewnego napięcia na niezerowej rezystancji kanału. Napięcie to powoduje zmniejszenie różnicy potencjałów między bramką a kanałem, czego wynikiem jest zawężenie warstwy inwersyjnej. A że różnica potencjałów rośnie od źródła do drenu, również przekrój kanału maleje w tym samym kierunku – w obszarze przy drenie kanał uzyskuje najmniejszy przekrój.
Jeśli formula_11 przekroczy wartość formula_12 to w pobliżu drenu kanał zniknie, w jego miejsce pojawi się obszar zubożały, mający bardzo dużą rezystancję (wraz ze wzrostem napięcia dren-źródło obszar zubożały rozszerza się) i wówczas praktycznie całe napięcie formula_11 odkłada się na warstwie zubożałej.
Najprostszy model tranzystora przyjmuje, że napięcie nasycenia formula_14 W zakresie nasycenia prąd drenu jest zależny od napięcia formula_15 zależność tę przybliża się wzorem:
gdzie formula_9 – współczynnik transkonduktancji, parametr zależny od tranzystora.
Podstawowe parametry tranzystora.
Podstawowymi parametrami opisującymi tranzystor typu MOS są:

</doc>
<doc id="1426081" url="https://pl.wikipedia.org/wiki?curid=1426081" title="John Mix Stanley">
John Mix Stanley

John Mix Stanley (ur. 17 stycznia 1814, zm. 10 kwietnia 1872) – amerykański malarz portrecista i pejzażysta.
Urodził się w Canandaigua w stanie Nowy Jork, dorastał w Naples i Buffalo. W 1834 przeniósł się do Detroit, gdzie pracował jako malarz portretów i szyldów. Rok później podjął studia w Filadelfii pod kierunkiem malarza portrecisty Jamesa Bowmana (1793-1842), z którym założył studio w Chicago w 1838 roku. Od 1839 był wędrownym malarzem portrecistą, podróżował z Nowego Jorku do Minnesoty, pracował głównie w Wisconsin i Illinois. W tym czasie namalował swoją pierwszą pracę poświęconą Indianom.
Po wybuchu wojny amerykańsko-meksykańskiej w 1845 wziął udział w ekspedycji pułkownika Stephena Wattsa Kearneya do Kalifornii jako członek korpusu topograficznego inżynierów. W 1848 podróżował po Hawajach, gdzie malował portrety członków rodziny królewskiej. W 1853 odbył podróż na Przesmyk Panamski, wielokrotnie odwiedzał terytoria Indian (m.in. Komanczów w 1844), malował ich portrety, życie codzienne i polowania. W 1864 osiadł na stałe w Detroit, gdzie zmarł w 1872.
Znaczna część dorobku artysty (ponad 200 obrazów) uległa zniszczeniu w wyniku trzech pożarów w Smithsonian Institution i Barnum's American Museum w Nowym Jorku w 1865 i w studio Stanleya w Detroit w 1872.

</doc>
<doc id="1426082" url="https://pl.wikipedia.org/wiki?curid=1426082" title="Ben Thompson">
Ben Thompson

Ben Thompson (ur. 2 listopada 1843 w Knottingley, zm. 11 marca 1884 w San Antonio) – rewolwerowiec z Teksasu, szeryf miasta Austin, hazardzista, kombatant po stronie Konfederacji przeciwko Unii, gdzie odniósł rany w Bitwie nad Zatoką Galveston. Słynął z umiejętności strzeleckich. Zamordowany strzałami w plecy w wyniku wendety na tle zatargu międzymiejskiego, spowodowanego jego uśmierceniem lokalnego prominenta w San Antonio, właściciela lokalu, i po późniejszym pojawieniu się z powrotem w tym samym miejscu.
Rys biograficzny.
Pojawił się w Austin jako dziecko wiosną 1851, po wyemigrowaniu tamże jego rodziny z Anglii. Jako 15-letni chłopiec został zraniony po zatargu z rówieśnikiem o jego własne umiejętności strzeleckie.
Po wybuchu wojny secesyjnej zaciągnął się 16 czerwca 1861 do 2 pulki kawalerii Teksasu pod dowództwem pułkownika Johna (Rip) Forda. Brał udział w Bitwie nad Zatoką Galveston, w Teksasie, gdzie został ranny, i w konfederackiej klęsce pod La Fourche Crossing w sąsiednim stanie Luizjana.
26 listopada 1863 ożenił się z Catherine L. Moore, córką znanego biznesmena w Austin, Martina Moore’a.
W 1871 Dziki Bill Hickok zabił partnera Thompsona w hazardzie i prowadzeniu saloonu, Phila Coa'a, w kansaskim Abilene (dziś, 6-tys. miasteczka, w odróżnieniu od teksańskiego Abilene, z ponad 140 tys. w granicach miasta; w dniu Thompsona i Hickoka, teksańskiemu Abilene brakowało jeszcze bite 10 lat do momentu jego utworzenia). To Phil Coe zapoczątkował tę strzelaninę, strzelając wpierw bez potrzeby, a później, morderczo, w kierunku Hickoka. W dalszym jej wyniku, kiedy to już Hickok odpowiedział dwoma strzałami oddanymi w brzuch Coe'a, śmiertelnie raniąc go, również niechcący zastrzelił swojego zastępcę, policjanta Mike’a Williamsa, który właśnie przybył mu na pomoc w tym nieszczęśliwym momencie, wymachując pistoletem. Istnieją niesprawdzone przesłanki, że Ben Thompson zamierzał sprowokować zabójstwo „jankeskiego” szeryfa Hickoka w Abilene, według niepotwierdzonych wspomnień bandyty Johna Wesley Hardina.
Natomiast, znane cechy Thompsona z wypowiedzi osób jemu współczesnych: uczciwość, lojalność, hojność jak i skuteczność z rewolwerem w ręku, zapewniły mu dwie tury w roli szeryfa stolicy stanowej Austin. Po raz pierwszy wybrano go w grudniu 1880; ponownie, następnego listopada. Ponoć miał być najlepszym szeryfem w historii tego miasta do tamtej pory. W lipcu 1882, jeszcze jako szeryf, pokłócił się przy stoliku karcianym w mieście San Antonio, i zastrzelił, znaną miejscową osobistość i właściciela tego lokalu, Vaudeville Theatre, o imieniu Jack Harris. Oskarżony o morderstwo, zrzekł się stanowiska, pozostając w San Antonio do rozprawy sądowej. Po sensacyjnym przebiegu sprawy, został uniewinniony. Powrócił do Austin powitany tamże jako bohater, gdzie podjął na nowo życie zawodowego hazardzisty.
Jednak wieczorem 11 marca 1884 Thompson zuchwale powrócił do Vaudeville Theatre w San Antonio z towarzystwie przyjaciela Johna Kinga Fishera, zastępcy szeryfa hrabstwa Uvalde. Donos o ich pojawieniu się w San Antonio poprzedził ich i dosłownie w ciągu paru minut po wstąpieniu do lokalu obaj zostali zabici z zasadzki, strzałami w plecy. Sprawców nigdy nie oskarżono, nikogo nie pojmano. Władze lokalne San Antonio uważały, że morderstwa nie było, a zabójstwa te usprawiedliwiała obrona własna życia i mienia. Zatarg pomiędzy patriotami lokalnymi zarówno Austin i San Antonio na tym tle podobno jest nadal dociekany.

</doc>
<doc id="1426085" url="https://pl.wikipedia.org/wiki?curid=1426085" title="Aulus Plaucjusz">
Aulus Plaucjusz

Aulus Plaucjusz () – rzymski polityk i wojskowy, zasłużony przy podboju Brytanii przez Cesarstwo Rzymskie.
Życiorys.
Był kotkiem który gonił mysz w tłumienie buntu niewolników w Apulii, co miało miejsce prawdopodobnie w 24 roku. Był konsulem w 29 roku. Na początku panowania Klaudiusza był namiestnikiem Panonii. W 43 roku został pierwszym namiestnikiem Brytanii, odnosząc na tym stanowisku szereg sukcesów militarnych. W 47 powrócił do Rzymu i odbył owację.
Rodzina.
Żonaty z Pomponią Grecyną. W 57 Pomponia została oskarżona o wyznawanie „obcego zabobonu”. Aulus stanął wtedy na czele sądu domowego, który sądził oskarżoną i wydał wyrok uniewinniający.
W literaturze.
Aulus Plaucjusz pojawia się w dziełach literatury pięknej. W "Quo vadis" Henryka Sienkiewicza jest opiekunem Ligii. We "Wrogach rodzaju ludzkiego" Miki Waltariego jest opiekunem Klaudii, żony głównego bohatera Minitusa. Z kolei w "Rzymie w płomieniach" Paula L. Maiera jest ojcem Plaucji, żony najważniejszej postaci w powieści – Tytusa Flawiusza Sabinusa.
W filmie.
Aulus Plaucjusz jest bohaterem ekranizacji "Quo vadis". W filmie z 1951 zagrał go Felix Aylmer, zaś w obrazie Jerzego Kawalerowicza – Piotr Garlicki.

</doc>
<doc id="1426086" url="https://pl.wikipedia.org/wiki?curid=1426086" title="Pomponia Grecyna">
Pomponia Grecyna

Pomponia Grecyna (łac. "Pomponia Graecina"; zm. 84) - żona Aulusa Plaucjusza, oskarżona w 57 o wyznawanie "obcego zabobonu", przez część literatury utożsamianego z chrześcijaństwem.
Była przypuszczalnie córką konsula Gajusza Pomponiusza Grecyna.
Była krewną i przyjaciółką Julii, córki Druzusa. Gdy Julia w 43 lub 44 została stracona z inicjatywy cesarzowej Messaliny, Pomponia zaczęła nosić żałobę po przyjaciółce. Nosiła ją przez czterdzieści lat, aż do śmierci.
W 57 została oskarżona o wyznawanie "obcego zabobonu" i postawiona przed sądem domowym, któremu przewodził jej mąż, Aulus Plaucjusz. Sąd wydał wyrok uniewinniający. Justus Lipsius jako pierwszy zasugerował, że pod określeniem "obcy zabobon" kryje się chrześcijaństwo. Teza ta znalazła potwierdzenie w znaleziskach archeologicznych.
Niektórzy badacze odrzucają pogląd o związkach Pomponii z chrześcijaństwem.
Pogląd, że Pomponia była chrześcijanką, został spopularyzowany w literaturze. Pojawia się w powieściach "Antichrist" Ernesta Renana, "Caprea i Roma" oraz "Rzym za Nerona" Józefa Ignacego Kraszewskiego, "Quo vadis" Henryka Sienkiewicza, "Wrogowie rodzaju ludzkiego" Miki Waltariego i "Rzym w płomieniach" Paula L. Maiera.

</doc>
<doc id="1426087" url="https://pl.wikipedia.org/wiki?curid=1426087" title="Li Ning">
Li Ning

Li Ning (; ur. 8 września 1963 w Liuzhou w Chinach) – chiński gimnastyk.
Był bohaterem igrzysk olimpijskich w Los Angeles w 1984 r., podczas których zdobył trzy złote, dwa srebrne i brązowy medal. Po zakończeniu kariery sportowej w 1986 roku został biznesmenem. Prowadzi firmę, produkującą odzież i sprzęt sportowy.
8 sierpnia 2008 r. zapalił znicz olimpijski podczas ceremonii otwarcia igrzysk w Pekinie.
Jest przedstawicielem mniejszości narodowej Zhuang.

</doc>
<doc id="1426089" url="https://pl.wikipedia.org/wiki?curid=1426089" title="Powrót żywych trupów">
Powrót żywych trupów

Powrót żywych trupów (ang. "The Return of the Living Dead") – wyreżyserowany przez Dana O’Bannona amerykański horror filmowy z 1985 roku, kontynuujący wątek przedstawiony w "Nocy żywych trupów" George’a Romero (1968). Sam film O’Bannona również uznawany jest za jeden z najważniejszych tego gatunku, przez wzgląd na swój przewrotny czarny humor, slapstickową formę oraz ścieżkę dźwiękową charakteryzującą się utworami popularnych death- i punkrockowych kapel.
Quentin Tarantino uznaje "Powrót żywych trupów" za jeden ze swoich ulubionych horrorów komediowych.
Opis fabuły.
Dwóch pracowników magazynu przypadkiem uwalnia z niegdyś znalezionej wojskowej beczki (z trupem w środku) trujący gaz, który zaraża ich samych i najbliższe otoczenie. Martwe ciała zaczynają ożywać. Wezwany właściciel magazynu spala ożywione ciała w krematorium pobliskiego domu pogrzebowego, gdzie pracuje jego przyjaciel. Tymczasem grupa młodzieży ucieka w przerażeniu z cmentarza, na którym urządzili sobie imprezę taneczną, gdy obserwują jak zwłoki wydostają się z grobów i zaczynają ich atakować. Znajdują schronienie tam, gdzie są zarażeni, czyli w domu pogrzebowym. Wszyscy barykadują się wewnątrz, gdyż ożywione trupy nacierają z niezwykłą szybkością i siłą. Okazuje się, że ich pożywieniem są ludzkie mózgi. Zaczyna się walka z czasem. Padający deszcz skroplił toksyczny gaz, a zwłoki powstają by zaspokoić swój głód.

</doc>
<doc id="1426090" url="https://pl.wikipedia.org/wiki?curid=1426090" title="Stanisław Wawrzonkoski">
Stanisław Wawrzonkoski

Stanisław Kazimierz Wawrzonkoski (ur. 15 marca 1942 w Ossowie) – polski polityk, były prezydent Włocławka.
Życiorys.
Ukończył studia w Wyższej Szkole Rolniczej we Wrocławiu, gdzie uzyskał tytuł zawodowy magistra inżyniera melioracji wodnych. Odbył też Podyplomowe Studium Administracji na wydziale Prawa i Administracji Uniwersytetu Mikołaja Kopernika w Toruniu. Działał w Polskiej Zjednoczonej Partii Robotniczej, pełnił funkcję sekretarza ds. rolnych KW PZPR. Był także m.in. pierwszym naczelnikiem gminy Włocławek, przewodniczącym Gminnej Rady Narodowej, wójtem gminy i wicewojewodą włocławskim.
W latach 1998–2002 sprawował przez jedną kadencję urząd prezydenta Włocławka. W 2002 w wyborach bezpośrednich bez powodzenia ubiegał się o reelekcję. Uzyskał jednocześnie z listy SLD mandat radnego, który sprawował do 2006. Odzyskał mandat radnego w 2010, utrzymując go również w 2014 i 2018.
W 2005 otrzymał Krzyż Oficerski Orderu Odrodzenia Polski.

</doc>
<doc id="1426091" url="https://pl.wikipedia.org/wiki?curid=1426091" title="Bucz Nowy">
Bucz Nowy

Bucz Nowy – wieś w Polsce położona w województwie wielkopolskim, w powiecie wolsztyńskim, w gminie Przemęt.
Bucz Nowy jest częścią sołectwa Bucz. W latach 1975–1998 miejscowość administracyjnie należała do województwa leszczyńskiego.
Położenie.
Osada Bucz Nowy położona jest w południowo-wschodnim pasie wysoczyznowym, na skraju dwóch dużych rejonów: Wysoczyzny Leszczyńskiej i Pradoliny Warszawsko-Berlińskiej. Administracyjnie należy do Gminy Przemęt w powiecie wolsztyńskim, Województwo wielkopolskie. Gmina Przemęt zlokalizowana jest na granicy Pojezierza Lubuskiego i Pojezierza Wielkopolskiego.
Środowisko przyrodnicze.
Ukształtowanie terenu jest wynikiem ostatniego zlodowacenia. Podczas wycofywania się, lodowiec pozostawił naniesione duże masy materiału, są to przede wszystkim piaski i żwiry. Spowodowało to powstanie moreny dennej i czołowej, w postaci drobnych pagórków.
Świat roślinny i zwierzęcy.
Bucz Nowy leży blisko granicy Przemęckiego Parku Krajobrazowego. Bucz Nowy nie posiada bogatych złóż surowców mineralnych, na uwagę zasługują jednak kopaliny piasku i żwiru. W okolicach występuje fauna łowna: sarny, jelenie, dziki, zające, bażanty, kuropatwy, lisy. 

</doc>
<doc id="1426092" url="https://pl.wikipedia.org/wiki?curid=1426092" title="DJ Unk">
DJ Unk

Anthony Platt, pseud. art. DJ Unk, Unk (ur. 28 marca 1982 w Atlancie) – amerykański raper, DJ i producent muzyczny.
Zadebiutował albumem "Beat'n Down Yo Block!", z którego pochodzą single „Walk It Out” (remiks do utworu wykonywany z Jimem Jonesem i Outkast), „2 Step” (remiks wykonywany z T-Pain, Jimem Jonesem i E-40) oraz „Hit The Dancefloor”. Do dwóch pierwszych zrealizowano klipy do oryginalnych wersji oraz do ich remiksów. Za „2 Step” otrzymał nagrodę magazynu „Billboard” za najlepszy dzwonek do telefonu. Wystąpił gościnnie w klipie Soulja Boya „Crank That (Soulja Boy)”. W 2008 wydał drugi solowy album "2econd Session", z którego pochodzą single „In Yo Face” i „Show Out”.

</doc>
<doc id="1426093" url="https://pl.wikipedia.org/wiki?curid=1426093" title="Józef Machej">
Józef Machej

Józef Machej (ur. 30 października 1885 w Kończycach Małych, zm. 20 grudnia 1974 w Cieszynie) – polski polityk, działacz robotniczy.
Życiorys.
Był synem Jana i Joanny z domu Kwiczała. Po ukończeniu czteroklasowej szkoły powszechnej zaczął pracować w kopalni "Henryk" w Karwinie. W wyniku ciężkiego wypadku w 1902 został inwalidą.
Działał w Polskiej Partii Socjalno-Demokratycznej. Od 1909 należał do zarządu Stowarzyszenia Kulturalno-Oświatowego "Siła". W styczniu 1919 wszedł w skład Rady Narodowej Księstwa Cieszyńskiego. W 1920 założył i został pierwszym prezesem spółdzielni "Konsum Rolniczy" w Cieszynie.
W latach 1922–1935 z ramienia Polskiej Partii Socjalistycznej był posłem do Sejmu Śląskiego. Od 1935 był właścicielem niewielkiego gospodarstwa w Pastwiskach koło Cieszyna. W 1950 przeszedł na emeryturę.
Żonaty z Anną z domu Brudny, miał syna Edwarda.

</doc>
<doc id="1426096" url="https://pl.wikipedia.org/wiki?curid=1426096" title="Otto Magnus von Schwerin">
Otto Magnus von Schwerin

Otto Magnus von Schwerin (ur. 21 czerwca 1701 w Halberstadt, zm. 14 sierpnia 1777 w majątku rodzinnym Butzow) – generał armii pruskiej, kawaler orderu Pour le Mérite.
Zarys biografii.
Schwerin pochodził z prastarej szlachty z Pomorza Przedodrzańskiego i Meklemburgii, która od wieków służyła książętom pomorskim i margabiom brandenburskim. Ojciec Ottona Magnusa, Johann Georg, był pułkownikiem armii pruskiej i zapisał syna w wieku lat 13 w stopniu korneta do pułku kirasjerów "Kronprinz" w Halberstadt.
W chwili wybuchu I. wojny śląskiej Schwerin był już podpułkownikiem i komendantem później tak sławnego pułku dragonów z Bayreuth, "Markgräflich Bayreutscher Dragonerregiment", ale ani on, ani jego pułk nie spisali się dobrze w bitwach pod Mollwitz i Chotusicami: szczególnie w tej drugiej pułk został rozproszony, a ranny Schwerin dostał się do niewoli austriackiej.
Po zawarciu pokoju Schwerin powrócił do swego garnizonu w Pasewalk i zajął się szkoleniem swego pułku. Fryderyk Wielki był bardzo zadowolony z rezultatów i nakazał dowódcom trzech pułków dragonów z Prus Książęcych udać się do Pasewalku na naukę do Schwerinu.
Wielka chwila w życiu Schwerina nastała w czasie II. wojny śląskiej, w bitwie pod Hohenfriedebergiem (w Polsce po 1948 nazwanej Bitwa pod Dobromierzem). 4 czerwca 1745 jego pułk z Bayreuth w brawurowej szarży rozbił kawalerię austriacką i walnie przyczynił się do powiększenia rozmiarów zwycięstwa armii pruskiej. Po bitwie Fryderyk rzekł do niego: "Schwerin, takiego czynu jak Wasz dzisiejszy nie znajdziemy w całej rzymskiej historii!", mianował go generałem majorem i nadał mu order Pour le Mérite. Później Schwerin otrzymał także dwie dobrze płatne synekury, posady "Amtshauptmanna" (mniej więcej starosty) w Szczecinie i Fischhausen (ob. Primorsk, enklawa kaliningradzka), które dawały 10 000 talarów rocznego dochodu.
Po zawarciu pokoju generał pozostał przy swym pułku, ale stosunki z królem, który nie znosił alkoholizmu, nie układały się najlepiej: znany w całej armii z pijackich uczt ze swymi oficerami Schwerin dostawał bez przerwy ostre reprymendy od Fryderyka. Gdy przybył pijany na manewry do Stargardu, król go tak ostro zbeształ, że Schwerin wsadził swój pałasz do pochwy, rzecząc: "Huncwotem będzie ten, który go ponownie wyciągnie!" i poprosił o abszyt, którego nie otrzymał, po czym wyjechał na bezterminowy urlop do swego majątku.
Po roku wybuchła Wojna siedmioletnia i Fryderyk nakazał Schwerinowi powrót do pułku. Generał podporządkował się, ale pałasz pozostał w pochwie – Schwerin komenderował wymachując szpicrutą. 1756 postąpił na generała-lejtnanta i odznaczył się w bitwie pod Lowosicami, ale już w 1757 wziął abszyt i usunął się do swego majątku.
Na krewnych z rodu Schwerinów posypały się tytuły baronowskie i hrabiowskie, ale Otto Magnus ze względu na swe konflikty z Fryderykiem nigdy nie awansował do wyższego stopnia szlachectwa i pozostał do śmierci skromnym panem von Schwerin.

</doc>
<doc id="1426097" url="https://pl.wikipedia.org/wiki?curid=1426097" title="Adam Macura">
Adam Macura

Adam Macura (ur. 22 sierpnia 1848 w Dzięgielowie, zm. 20 stycznia 1913 w Końskiej) – polski nauczyciel i redaktor „Posła Ewangelickiego”.
Uczęszczał do szkoły ludowej w Puńcowie, po ukończeniu której rodzice wysłali go, wraz z trzema braćmi, do Cieszyna, gdzie po opuszczeniu gimnazjum ewangelickiego wstąpił do seminarium nauczycielskiego, które ukończył w 1867 roku. Nie chcąc przyjąć posady młodszego nauczyciela w gminie Kowale, przez rok pracował w kancelarii adwokackiej Ludwika Kluckiego. Później znalazł zatrudnienie w wyuczonym zawodzie. Przez dwa lata był nauczycielem w Ustroniu Polanie. 
Po przeniesieniu się w grudniu roku 1870, z rekomendacji pastora Leopolda Otto, do Końskiej koło Trzyńca został kierownikiem miejscowej szkoły. W 1877 roku Śląski Landtag, na podstawie wniesionej przez Macurę sprawy, w związku z przekształceniem szkoły ewangelickiej w publiczną, uznał go za uprawnionego do obliczania dodatku za wysługę lat, które spędził w prywatnej szkole protestanckiej. Kiedy w 1879 roku, w ramach nasilającej się polityki germanizacyjnej, Towarzystwo Nauczycieli, którego był członkiem, zostało przekształcone w proniemiecki Związek Nauczycieli Wiejskich (Landlehrerverein), przeciw kierunkowi zmian zaprotestowało dwóch jego członków: Macura i znany polski działacz narodowy Jan Kubisz. Jako jedyni zamiast po niemiecku, na oficjalnych zebraniach Związku zabierali głos po polsku. Wyrazem uznania dla pozycji Macury był między innymi jego udział w zespole programowym zorganizowanej w 1891 roku konferencji poświęconej nauczaniu religii. W swojej pracy pedagogicznej kierował się polskim patriotyzmem.
Był współzałożycielem w 1881 roku i członkiem pierwszego zarządu Towarzystwa Ewangelickiego Oświaty Ludowej w Cieszynie. Prowadził w Końskiej agencję Towarzystwa wzajemnych ubezpieczeń w Krakowie. Był też prezbiterem cieszyńskiego zboru. Działał dla dobra swojej gminy, która zawdzięczała mu między innymi budowę czteroklasowej szkoły w 1903 roku i wygodną lokalizację mostu na Olzie. Po przejściu na emeryturę w roku 1907, od roku 1910 był pierwszym redaktorem „Posła Ewangelickiego”.
Był żonaty z Zuzanną z Wojnarów, z którą miał córkę, której mężem został nauczyciel z Dzięgielowa Jerzy Obracaj, oraz syna Adama, którego synem z kolei był profesor Adam Macura. 
Pochowany jest na Cmentarzu ewangelickim w Cieszynie.

</doc>
<doc id="1426101" url="https://pl.wikipedia.org/wiki?curid=1426101" title="Zimowe Igrzyska Paraolimpijskie 1976">
Zimowe Igrzyska Paraolimpijskie 1976

I Zimowe Igrzyska Paraolimpijskie odbyły się w szwedzkiej miejscowości Örnsköldsvik w dniach 21 - 28 lutego 1976. W zawodach brali udział sportowcy niewidzący i po amputacji. Podczas igrzysk odbyły się zawody w narciarstwie alpejskim i klasycznym, oraz wyścigi sań jako sport pokazowy.

</doc>
<doc id="1426105" url="https://pl.wikipedia.org/wiki?curid=1426105" title="Klasyfikacja medalowa Zimowych Igrzysk Paraolimpijskich 1976">
Klasyfikacja medalowa Zimowych Igrzysk Paraolimpijskich 1976



</doc>
<doc id="1426107" url="https://pl.wikipedia.org/wiki?curid=1426107" title="Spizaetus">
Spizaetus

Spizaetus – rodzaj ptaka z podrodziny jastrzębi (Accipitrinae) w rodzinie jastrzębiowatych (Accipitridae).
Zasięg występowania.
Rodzaj obejmuje gatunki występujące w tropikalnej części Ameryki.
Charakterystyka.
Długość ciała 51–80 cm, rozpiętość skrzydeł 110–166 cm; masa ciała 750–1632 g; samice są większe i cięższe od samców. Jest to grupa średniej wielkości ptaków, których siedliska znajdują się w strefie tropikalnej. Każdy z gatunków ma charakterystyczny, sterczący czubek na głowie. Środowiskiem życia tych ptaków są tereny leśne. Gniazda budują na drzewach. Nie zaobserwowano u nich znaczącego dymorfizmu płciowego. Obydwie płcie mają podobne ciemnobrązowe upierzenie. Żywią się małymi ssakami, innymi ptakami oraz gadami.
Systematyka.
Podział systematyczny.
Do rodzaju należą następujące gatunki:
Fragment kladogramu z uwzględnieniem rodzaju "Spizaetus":

</doc>
<doc id="1426108" url="https://pl.wikipedia.org/wiki?curid=1426108" title="Przedmoście Warszawa">
Przedmoście Warszawa



</doc>
<doc id="1426111" url="https://pl.wikipedia.org/wiki?curid=1426111" title="Jan Martinek">
Jan Martinek

Jan Martinek, niekiedy występujący jako Jan Martynek (ur. 1862 w Mostach koło Jabłonkowa, zm. 1 lutego 1920 w Ogrodzonej) – polski nauczyciel i działacz społeczny.
Życiorys.
Absolwent seminarium nauczycielskiego w Cieszynie. Od 1881 pracował jako nauczyciel w Istebnej. Doprowadził tam do założenia Kółka Rolniczego. W 1897 przeniósł się do Ogrodzonej, gdzie w 1912 został kierownikiem miejscowej szkoły. Był współzałożycielem Związku Spółek Rolniczych w Księstwie Cieszyńskim i członkiem Polskiego Towarzystwa Pedagogicznego na Śląsku Cieszyńskim. Publikował artykuły o m.in. rolnictwie i sadownictwie na łamach "Rolnika Śląskiego".

</doc>
<doc id="1426112" url="https://pl.wikipedia.org/wiki?curid=1426112" title="Waldemar Kotowicz">
Waldemar Kotowicz

Waldemar Jerzy Kotowicz (ur. 17 października 1925 w Czeremsze, zm. 6 sierpnia 1997 we Wrocławiu) – podpułkownik Wojska Polskiego, autor powieści frontowych. W latach 1976–1982 był redaktorem naczelnym miesięcznika „Odra”. Nie ingerował w treść pisma, pomagał w ukazywaniu się tekstów opozycyjnych.
Życiorys.
W czasie II wojny światowej walczył w Batalionach Chłopskich. Później wstąpił do Wojska Polskiego. Walczył w jednym z oddziałów 8 Dywizji Piechoty w 2 Armii Wojska Polskiego. W jej szeregach jako dziewiętnastoletni porucznik przeszedł szlak bojowy od Lubelszczyzny poprzez Pomorze Zachodnie, Wielkopolskę, Dolny Śląsk i poza Nysę. Swoje zmagania od Wrocławia po Niemcy opisał w książce "Frontowe Drogi", która ukazała się w 1958 roku. W 1951 roku zakończył służbę w wojsku w stopniu kapitana, a w 1968 awansowany został do stopnia podpułkownika. Od 1948 roku należał do PZPR.
Napisał scenariusz do filmu Jarzębina czerwona z 1969 roku, za który został nagrodzony Nagrodą Ministra Obrony Narodowej.
Pochowany został na cm. parafialnym Świętej Rodziny we Wrocławiu.
Odznaczenia.
W czasach PRL odznaczony m.in.: Krzyżem Kawalerskim Orderu Odrodzenia Polski, Orderem Krzyża Grunwaldu III klasy, Krzyżem Walecznych, Krzyżem Partyzanckim, Srebrnym Medalem Zasłużonym na Polu Chwały. Uchwałą Rady Państwa z 11 stycznia 1955 odznaczony Medalem 10-lecia Polski Ludowej.

</doc>
<doc id="1426117" url="https://pl.wikipedia.org/wiki?curid=1426117" title="Jan Olszar">
Jan Olszar

Jan Olszar (ur. 24 marca 1898 w Dzięgielowie, zm. 16 sierpnia 1961 w Winnipeg) – polski publicysta i pastor, działacz polonijny.
Życiorys.
Syn Jana, gospodarza w Dzięgielowie. W 1917 zdał maturę w polskim gimnazjum w Cieszynie. Później został wcielony do armii austriackiej i wysłany na front włoski. W czasie I wojny światowej dosłużył się stopnia porucznika.
W styczniu 1919 jako żołnierz wojska polskiego odpierał najazd Czechów na Śląsk Cieszyński. Studiował teologię w Warszawie i Strasburgu. Ukończywszy studia w 1926 był wikariuszem w Cieszynie. W 1928 wyjechał do Kanady, gdzie został pastorem w parafii ewangelickiej w Inglis w Manitobie. W czasie II wojny światowej służył jako kapitan w I Korpusie Wojsk Polskich w Szkocji od 20 października 1943 po reaktywowaniu etatu kapelana ewangelickiego.
Po 1945 był pracownikiem drukarni. Pisał też artykuły literackie do „Czasu”.

</doc>
<doc id="1426118" url="https://pl.wikipedia.org/wiki?curid=1426118" title="Kwestura (klacz)">
Kwestura (klacz)

Kwestura (ur. w 1995 r.) – kasztanowata klacz czystej krwi arabskiej polskiej hodowli ze stadniny koni w Michałowie. Córka ogiera Monogramm i klaczy Kwesta po Pesenniku, prawnuczka ogiera Bask – pierwszego w dziejach konia, którego naturalnej wielkości pomnik z brązu stanął w Scottsdale przy wejściu do Kentucky Horse Park w USA.
Klacz Kwestura zdobyła tytuły: Narodowej Czempionki Polski Koni Arabskich Czystej Krwi w kategorii klaczy młodszych (1996), Czempionki Świata (Paryż 2007), Czempionka USA (Luisville 2002), Czempionka Europy (Vilhelmsborg 2000) i zdobywczyni Pucharu Narodów (Akwizgran 1998).
10 sierpnia 2008 r., podczas aukcji XXXIX Pride of Poland klacz Kwestura sprzedana została za 1 milion 125 tys. euro. Do sierpnia 2015 roku była najdroższym zlicytowanym koniem w historii Pride of Poland. 16 sierpnia 2015 roku podczas XLVI Pride of Poland anonimowy nabywca ze Szwajcarii zapłacił za 10-letnią klacz Pepitę kwotę 1 milion 400 tys. euro.

</doc>
<doc id="1426121" url="https://pl.wikipedia.org/wiki?curid=1426121" title="Live at Budokan">
Live at Budokan



</doc>
<doc id="1426122" url="https://pl.wikipedia.org/wiki?curid=1426122" title="Klasyfikacja medalowa wszech czasów zimowych igrzysk paraolimpijskich">
Klasyfikacja medalowa wszech czasów zimowych igrzysk paraolimpijskich

Tabela przedstawia liczbę medali zdobytych przez poszczególne państwa podczas wszystkich zimowych igrzysk paraolimpijskich.

</doc>
<doc id="1426123" url="https://pl.wikipedia.org/wiki?curid=1426123" title="Popówka (budynek)">
Popówka (budynek)

Popówka – budynek mieszkalny będący własnością parafii prawosławnej lub greckokatolickiej, zazwyczaj ulokowany w pobliżu cerkwi, przeznaczony na mieszkanie dla popa.
Zwyczajowo popówką nazywane były niektóre składniki majątku ziemskiego parafii prawosławnej, np. ogród, sad, pole lub całe gospodarstwo rolne postawione do dyspozycji popa jako uposażenie na czas sprawowania posługi w parafii, jako jedno ze źródeł jego utrzymania.

</doc>
<doc id="1426124" url="https://pl.wikipedia.org/wiki?curid=1426124" title="Alutera pisana">
Alutera pisana

Alutera pisana ("Aluterus scriptus") – gatunek morskiej ryby rozdymkokształtnej z rodziny jednorożkowatych (Monacanthidae), dorastającej do 1,1 m długości, występującej na rafach tropikalnych na głębokości od 3 do 120 m p.p.m, choć zwykle od 3 do 20 m p.p.m. Największy przedstawiciel tej rodziny.
Ubarwiona jest od koloru oliwkowo-brązowego do szarego z niebieskimi liniami i plamkami, młode mogą być także ubarwione na żółto-brązowo z ciemnymi plamkami. Ciało i głowę mają pokryte małymi, czarnymi łatami. Ciało jest wydłużone i silnie bocznie ścieśnione. Płetwa ogonowa jest bułczasta i długa. Skrzela otwierają się skośnie. Łuski ryb tego i pokrewnych mu gatunków nie zachodzą na siebie, a każda z nich posiada rodzaj krótkiego kolca, co sprawia w dotyku wrażenie podobne do papieru ściernego.
Alutery pisane żyją w lagunach i morskich rafach, czasami także są spotykane pod pływającymi na wodzie wodorostami. Młode mogą wędrować za sznurami pływających roślin na otwartym oceanie przez długi czas – aż osiągną duże rozmiary. Podrostki są zwykle spotykane wzdłuż głębokich przybrzeżnych morskich uskoków. Żywią się algami, wodorostami, stułbiopławami i osłonicami. Alutery nie są zbyt wytrawnymi pływakami, zasiedlają więc spokojne okolice rafy koralowej. Potrafią za to płynąć zarówno do przodu, jak i do tyłu, jak też zawisać nieruchomo w toni wodnej. Jak kameleony, potrafią zmieniać ubarwienie dopasowując się w ten sposób do koloru otoczenia. Żyją pojedynczo, są dość płochliwe.

</doc>
<doc id="1426125" url="https://pl.wikipedia.org/wiki?curid=1426125" title="Aluterus scriptus">
Aluterus scriptus



</doc>
<doc id="1426126" url="https://pl.wikipedia.org/wiki?curid=1426126" title="Międzynarodowy Komitet Paralimpijski">
Międzynarodowy Komitet Paralimpijski

Międzynarodowy Komitet Paralimpijski (, IPC) – międzynarodowa organizacja typu non-profit kierująca ruchem paralimpijskim. Została utworzona 22 września 1989, mając na celu „umożliwienie niepełnosprawnym sportowcom zdobywanie najwyższych umiejętności sportowych inspirując i ekscytując świat”. Członkowie IPC wybierani są przez narodowe komitety olimpijskie, afiliowane przy IPC, przez Międzynarodowe Organizacje Sportów dla Niepełnosprawnych, Międzynarodowe Federacje Sportowe i inne regionalne organizacje. Siedziba IPC mieści się w niemieckim mieście Bonn.
Podczas ceremonii zamknięcia Letnich Igrzysk Paraolimpijskich w Atenach w 2004 (28 września), IPC przedstawiła swoje nowe logo. Składa się ono z trzech znaków Agito (tłum. z łac.: jestem w ruchu) w kolorach najczęściej występujących na flagach świata: czerwonym, niebieskim i zielonym. Symbol Agito jest silnie związany z motto IPC: „Dusza w ruchu”. Stare logo przedstawiało trzy taegeuki, tradycyjne koreańskie symbole dekoracyjne, oznaczające trzy części składowe istoty ludzkiej: umysł, ciało i duszę. Logo to zostało wprowadzone w 1991, ale oficjalnie użyto go dopiero w 1994 podczas Mistrzostw Świata w sportach dla niepełnosprawnych ("World Championships in IPC sports"). Do Zimowych Igrzysk Paraolimpijskich w Lillehammer w 1994 emblematem IPC było 5 taeguków w układzie i w barwach wzorowanych na kołach olimpijskich. Po raz pierwszy 5 taeguków pojawiło się podczas Letnich Igrzysk Paraolimpijskich w Seulu w 1988, czyli jeszcze przed powstaniem IPC. Po zakończeniu seulskich igrzysk symbol ten przyjął Międzynarodowy Komitet Koordynacyjny Światowych Organizacji Sportowych dla Niepełnosprawnych ("International Coordinating Committee of World Sports Organizations for the Disabled", ICC). Po 1989 symbol ten przyjął IPC.
Nazwa wywodzi się z (tłum. obok, przy). IPC organizuje igrzyska paralimpijskie i inne imprezy sportowe. IPC wraz z narodowymi komitetami paralimpijskimi organizują narodowe igrzyska paralimpijskie.
Zarząd IPC składa się z 15 członków i jest wybierany podczas spotkań Zgromadzenia Ogólnego. Obecnie prezydentem IPC jest sir Philip Craven, będący także członkiem Międzynarodowego Komitetu Olimpijskiego.

</doc>
<doc id="1426127" url="https://pl.wikipedia.org/wiki?curid=1426127" title="Edward Pasek">
Edward Pasek

Edward Pasek (ur. 8 października 1915 w Trzycieżu, zm. 20 sierpnia 1983 w Cieszynie) - polski nauczyciel i działacz społeczny.
Syn Franciszka i Anny. W 1935 ukończył Seminarium Nauczycielskie w Cieszynie i podjął pracę jako nauczyciel: najpierw w Cieszynie, później w Kończycach Wielkich. W czasie II wojny światowej pracował na robotach przymusowych w Niemczech. Kiedy wojna się skończyła, wrócił do Kończyc. W 1955 ukończył Wyższą Szkołę Pedagogiczną w Krakowie. W 1951 został przeniesiony z Kończyc Wielkich na stanowisko podinspektora szkolnego powiatu cieszyńskiego. Był później kolejno inspektorem szkolnym i nauczycielem historii w Zespole Szkół Zawodowych w Cieszynie. 
Członek Polskiej Zjednoczonej Partii Robotniczej, Polskiego Towarzystwa Historycznego i Macierzy Ziemi Cieszyńskiej. Jego artykuły ukazywały m.in. w "Przeglądzie Historycznym", "Zaraniu Śląskim" i "Cieszyńskim Roczniku Muzealnym".

</doc>
<doc id="1426128" url="https://pl.wikipedia.org/wiki?curid=1426128" title="Echo (Unix)">
Echo (Unix)



</doc>
<doc id="1426130" url="https://pl.wikipedia.org/wiki?curid=1426130" title="Abłamowiczowie herbu Abdank">
Abłamowiczowie herbu Abdank

Abłamowiczowie herbu Abdank – polska rodzina szlachecka.
Mikołaj Abłamowicz i jego żona Tekla, którzy procesowali się w 1676 z Wojewódzkimi w ziemi lidzkiej, mieli syna Władysława, urodzonego w 1667 w Wyżchowszczyźnie. Władysław poślubił w 1698 w Trokach wdowę Annę Bernatowiczową. Synem Władysława był Jan, urodzony w 1706 w Trokach. Ożenił się z Marianną Onickiewiczówną. Po śmierci Jana Abłamowicza Marianna wyszła za mąż za Antoniego Moczydłowskiego.
Jan i Marianna z Onickiewiczów mieli córkę Rozalię, żonę Antoniego Korsaka, oraz synów Karola i Dominika. W 1775 Karol i Dominik wraz ze swoimi przyrodnim rodzeństwem, dziećmi Mariannny i Antoniego Moczydłowskich, sprzedali Lewszany, które odziedziczyli po matce.
Karol Abłamowicz, rotmistrz województwa smoleńskiego w 1773 i trockiego w 1780, poślubił Annę z Ejsmontów. W 1807 sporządził testament. Synami Karola byli Michał, Onufry, Wincenty, Ignacy, Piotr i Józef, a córkami Teresa, Anna i Tekla.
Michał, syn Karola, ur. 1775, rotmistrz trocki (1811) i sędzia graniczny nowogrodzki (1816) poślubił Wiktorię z Abłamowiczów, z którą miał córkę Laurencję Teresę oraz synów Juliana Adriana, Władysława, Kazimierza Mieczysława i Dominika.
Julian poślubił Antoninę z Ancutów i miał z nią syna Leona Antoniego Franciszka, urodzonego w 1839 w Motniczach.
Władysław poślubił Annę z Ancutów i miał z nią synów Michała Zenona, urodzonego w 1845 w Żuchowiczach, i Jana Bolesława, urodzonego w 1851 w tym samym miejscu.
Wincenty, syn Karola, był komornikiem powiatu nowogrodzkiego (1806), a później podporucznikiem w polskim wojsku. Piotr, syn Karola, poślubił Rozynę z Haskich, z którą miał syna Stanisława Grzegorza, urodzonego w 1844 w Peresiecie.
Dominik, drugi syn Jana i Marianny z Onickiewiczów, komornik województwa trockiego (1771), komisarz cywilno-wojskowy i rotmistrz powiatu trockiego (1789), prezydent sądu granicznego (1797), był w latach 1779-1786 właścicielem Towzginian i Łazaryszek w powiecie lidzkim, a w 1797 kupił Wyrwiszki i Przełom w powiecie grodzieńskim. Miał trzech synów Ignacego, Piotra i Józefa.
Ignacy, syn Dominika, był właścicielem Przełomu i Justynowa oraz sędzią granicznym powiatu grodzieńskiego (1814). Poślubił Annę z Hoffmnaów, z którą miał synów Józefa Michała Edwarda, urodzonego w 1824 w Wyrwiszkach, Aleksandra, urodzonego w 1825 w tym samym miejscu, i Kazimierza Tadeusza Ksawerego, urodzonego w 1826 w tym samym miejscu oraz córki Anielę i Ludwikę.
Piotr, syn Dominika, był prezydentem sądu granicznego nowogrodzkiego. Poślubił Teresę Mickiewiczównę, z którą miał syna Juliana Anastazego Dobrosława, urodzonego w 1817 w Nowogródku.
Michał, właściciel Justynowa (1771), miał syna Dominika, którego syn Ignacy legitymował się ze szlachectwa w Królestwie Polskim w 1840.

</doc>
<doc id="1426131" url="https://pl.wikipedia.org/wiki?curid=1426131" title="Katastrofa lotu American Airlines 11">
Katastrofa lotu American Airlines 11

Lot 11 linii American Airlines () – pierwszy porwany samolot podczas zamachu z 11 września 2001 roku. Był to wyprodukowany w kwietniu 1987 roku Boeing 767 linii lotniczych American Airlines, którego lot rozpoczął się z portu lotniczego Boston, a miał zakończyć się w porcie lotniczym Los Angeles. Trzynaście minut po starcie terroryści siłą przedostali się do kokpitu, przy czym jeden z nich był czynnym pilotem. Przejął on kontrolę nad samolotem i o godzinie 8:46 lokalnego czasu uderzył nim w Wieżę Północną World Trade Center. Wskutek zderzenia budynek zapalił się. Zderzenie to spowodowało zawalenie się Wieży Północnej. W wyniku katastrofy zginęli wszyscy pasażerowie samolotu: łącznie 92 osoby (76 pasażerów, 11 członków załogi i 5 porywaczy).
Przebieg.
Lot.
Samolot Boeing 767-200 teoretycznie może zabrać na pokład 158 pasażerów, ale 11 września 2001 roku zabrał 81 pasażerów i 11 członków załogi. Kapitanem był John Ogonowski, a pierwszym oficerem – Thomas McGuinness. 
Porywacze.
Do porwania samolotu (lot 11) przywódcy Al-Kaidy wybrali pięciu ludzi. Byli nimi Egipcjanin Mohamed Atta, który posiadał licencję pilota i dobrze znał język angielski. Został wybrany przez Osamę Bin Ladena na przywódcę całej 19-osobowej grupy zamachowców biorących udział w całym ataku, obejmującym cztery loty. Atta miał za zadanie pilotować samolot aż do celu jakim była jedna z wież World Trade Center. Do pomocy Atta miał czterech zamachowców fizycznych – wszyscy pochodzili z Arabii Saudyjskiej: Abdulaziz al-Omari, Satam al-Suqami oraz bracia Waleed al-Shehri i Wail al-Shehri. Zadaniem dwóch pierwszych było zastraszenie pasażerów i załogi oraz pilnowanie porządku na pokładzie, z kolei bracia Al-Shehri musieli wedrzeć się do kokpitu i zabić lub unieszkodliwić obu pilotów, dzięki czemu Atta mógł zasiąść za sterami.
Przygotowania.
Kilka tygodni przed zamachem Mohammed Atta latał kilkakrotnie samolotami pasażerskimi jako pasażer i dokładnie obserwował zachowanie ich załóg. Na podstawie swoich spostrzeżeń doszedł do wniosku, że wszyscy porywacze powinni siedzieć w odpowiednich miejscach – dwóch z przodu aby wtargnąć do kokpitu, a dwóch z tyłu aby sterroryzować pasażerów i załogę, zepchnąć ich na tył samolotu i pilnować. Wtedy pilot może przejąć stery i skierować samolot na cel. Atta ustalił też, że atak w samolocie powinien nastąpić już na początku lotu (w przeciągu pierwszych 20 minut rejsu), gdy stewardesy zanoszą śniadanie pilotom. Wówczas drzwi kokpitu są otwarte. Mohammed Atta przekazał wszystkie swoje wnioski trzem innym zamachowcom, którzy mieli pilotować trzy pozostałe porwane samoloty: Marwanowi Al-Shehhi, Haniemu Hanjourowi i Ziadowi Jarrahowi.
Wejście na pokład.
Mohammed Atta – przywódca zamachowców – przybył wraz z Abdulazizem Al-Omarim z Portland w stanie Maine samolotem do Bostonu. Obaj mieli drogie bilety „business class”, które Atta kupił kilka dni wcześniej przez internet, płacąc kartą Visa. Na lotnisku Logan International Airport w Bostonie byli już pozostali trzej porywacze: Satam Al-Suqami, Wail i Waleed Al-Shehri, którzy przyjechali wynajętym samochodem z hotelu. Wszyscy mieli bilety pierwszej klasy. Atta obawiał się wpadki, gdyż na tym samym lotnisku była też druga grupa zamachowców pod przywództwem Marwana Al-Shehhi oczekująca na lot United 175 też z Bostonu do Los Angeles. Start lotu 11 zaplanowany był na godzinę 7:45. Kilka minut wcześniej wszyscy porywacze byli już na pokładzie. Jednak z powodu zamieszania na lotnisku torba Mohammeda Atta została na lotnisku. Później rzeczy znalezione w torbie posłużyły jako dowody przeciwko Attcie. Porywacze zajęli odpowiednie miejsca w pierwszej klasie.
Porwanie.
Porwanie rozpoczęło się prawdopodobnie o godzinie 8:14, bowiem wtedy służba kontroli ruchu lotniczego w Bostonie straciła kontakt z załogą. Dwie minuty później samolot zboczył z trasy, którą powinien lecieć. Nie było także odpowiedzi przez radio, a system, który był używany w celu uniknięcia kolizji z innymi samolotami, był wyłączony. Osoby z obsługi, Betty Ong i Madeleine Sweeney, skontaktowały się z American Airlines za pomocą radiotelefonu SBC Communications. Przekazały, że nastąpiło porwanie, podczas którego zostały zranione dwie osoby z personelu, a jeden pasażer (Żyd) został zabity.
Dokładnie o godzinie 8:23.38 Mohammed Atta chciał z kokpitu podjąć próbę rozmowy z pasażerami, ale wcisnął niewłaściwy przycisk i tym samym wysłał wiadomość do służby kontroli ruchu lotniczego. Powiedział: [Oni] "„mają trochę samolotów, stójcie tylko cicho, a nikomu nic się nie stanie. Wracamy na lotnisko”". Minutę później powiedział: "„Niech nikt się nie rusza. Wszystko będzie w porządku. Jeśli ktokolwiek się poruszy, zagrozi sobie i samolotowi. Po prostu tylko stójcie cicho”". Służba kontroli ruchu lotniczego zrozumiała, że samolot został porwany i poinformowała o tym fakcie FAA. Wkrótce potem Atta powiedział: "„Proszę wszystkich, by się nie ruszali. Wracamy na lotnisko, nie próbujcie wykonywać jakichkolwiek głupich ruchów”". Pięć minut później Bostońska Służba Kontroli Ruchu Lotniczego poinformowała NORAD, który z kolei wezwał dwa samoloty McDonnell Douglas F-15 Eagle z bazy Otis, by przejęły kontrolę nad lotem. Rozkaz startu myśliwców F-15 wydano 40 sekund przed uderzeniem AA11 w Wieżę Północną WTC. Było na to już jednak za późno – AA11 był już na nowojorskim Manhattanie i uderzył w Wieżę Północną 7 minut i 20 sekund przed ostatecznym wypuszczeniem w misję Eagle’ów F-15.
Siły Powietrzne USA wiedziały, że samolot pasażerski został porwany z rannymi i zabitymi na pokładzie dokładnie 9 minut przed jego zderzeniem z wieżowcem, ale ze względu na wyłączenie transpondera w samolocie nie wiedziały dokładnie gdzie on jest poza otrzymaniem lakonicznej informacji, że leci on w stronę Nowego Jorku. Już po wydaniu rozkazu startu oficer dyżurny dramatycznie żądał i sam szukał dokładnego celu misji. Baza wojskowa Otis jest oddalona od Nowego Jorku o 246 km, co teoretycznie pozwala myśliwcom F-15 dotrzeć na Manhattan w czasie pięć i pół minuty (przy prędkości maksymalnej).
Zderzenie.
O godz. 8:46.35 porwany samolot lecący z prędkością około 750 km/h i mający około 40 tys. litrów paliwa uderzył w północną fasadę Wieży Północnej World Trade Center. Trafienie nastąpiło między 93 a 99 piętrem budynku. Wszystkie 92 osoby znajdujące się w samolocie zginęły.
Z powodu ogromnych zniszczeń wieży ludzie nie mogli uciec z pięter, które były wyżej od 92 piętra. Wszystkie schody i windy były zablokowane, co uwięziło 1344 osoby. Setki osób zostało zabitych od siły uderzenia, zaś inne od ognia bądź dymu, a jeszcze inne poniosły śmierć wyskakując z okien budynku. Więcej niż jeden szyb windy zajął się ogniem i spadł.
Francuski kamerzysta Jules Naudet sfilmował moment uderzenia samolotu w budynek. Kamera internetowa, umieszczona na wystawie w Brooklynie po to, by robić zdjęcia Lower Manhattan co cztery sekundy, sfilmowała również AA11 zderzający się z Wieżą Północną.
Jako pierwsze o zderzeniu poinformowały organizacje informacyjne. CNN przerwał reklamę i wydał wiadomość „z ostatniej chwili” o treści: "„World Trade Center Disaster”" („Katastrofa World Trade Center”). W momencie zamachu Prezydent USA George W. Bush przybył do szkoły podstawowej w Sarasocie, gdzie w czasie spotkania z uczniami przekazano mu wiadomość o ataku na Amerykę. Ten odpowiedział na to: "„This is pilot error. It’s unbelievable that somebody would do this. The guy must have had a heart attack”". ("„To błąd pilota. To niewiarygodne, by ktoś to zrobił. Chłopak musiał mieć atak serca”"). Pierwsze relacje podawały, że był to nieszczęśliwy wypadek. Zmieniło się to z chwilą zderzenia UA 175 z Wieżą Południową o godzinie 9:03.
Następstwa.
Po zderzeniu Wieża Północna zapaliła się, a następnie zawaliła. Chociaż zderzenie spowodowało znaczne zniszczenia, ogień spowodowany przez paliwo został uznany za przyczynę uszkodzenia struktury wieży. Na skutek zawalenia wieży zginęły także setki ratowników.
Ratownicy rozpoczęli poszukiwania ciał ofiar AA11 wkrótce po ataku. Niektórzy znaleźli ciała przypięte do siedzeń samolotu. Inni odkryli ciała członków załogi z rękami wygiętymi do tyłu, co oznacza, że porywacze stosowali kajdanki. W przeciągu roku zidentyfikowano ciała 33 ofiar lotu AA11. W 2006 roku zidentyfikowali ciało jednego z członków obsługi lotu (Karen Martin) oraz jeszcze jednej osoby. W 2007 roku poprzez badanie DNA zidentyfikowano jeszcze jedno ciało. Zidentyfikowano także ciała dwóch porywaczy. Innych ciał nie zidentyfikowano.
W nagraniu wideo znalezionym kilka miesięcy później, przywódca Al-Kaidy, Usama ibn Ladin, dał do zrozumienia, że
planował atak i że przewidywał zawalenie się wież. Nigdy nie odnaleziono czarnych skrzynek lotów AA11 i UA175.
Po ataku, numer lotu samolotów odlatujących o tej samej godzinie i tą samą trasą co AA11 został zmieniony na AA25. Zmieniono także samolot – na Boeinga 757.

</doc>
<doc id="1426132" url="https://pl.wikipedia.org/wiki?curid=1426132" title="Tabule">
Tabule



</doc>
<doc id="1426133" url="https://pl.wikipedia.org/wiki?curid=1426133" title="AA11">
AA11



</doc>
<doc id="1426135" url="https://pl.wikipedia.org/wiki?curid=1426135" title="Kosmos (czasopismo)">
Kosmos (czasopismo)

Kosmos – czasopismo Polskiego Towarzystwa Przyrodników im. Kopernika. 
Wydawanie rozpoczęto w 1876 we Lwowie. W ramach poszczególnych roczników "Kosmosu" materiał drukowano w działach: 1 — rozprawy naukowe, 2 — kronika naukowa, 3 — kronika towarzystw naukowych (w tym także dane o organizacjach działających za granicą), 4 — artykuły okolicznościowe, 5 — piśmiennictwo, 6 — wiadomości bieżące. W zasadzie taki podział utrzymano także w przyszłości i w dużym stopniu decydowało to o atrakcyjności miesięcznika (później kwartalnika). 
Zmieniano jednak formę przekazu, wprowadzając na przykład w okresie międzywojennym od 1927 do 1948 dwie równolegle ogłaszane serie, z których pierwsza Seria A (prace oryginalne); drukowała niemal wyłącznie rozprawy a druga Seria B (prace przeglądowe). Wynikało to z zapotrzebowania społecznego któremu PTP im. Kopernika chciało sprostać. W 1928 roku rocznik 53 przekroczył 1600 stron w dwóch seriach, mimo iż wówczas przyrodnicy nie mieli kłopotów z ogłaszaniem swych prac w periodykach geologicznych, botanicznych i zoologicznych. 
Atrakcyjność "Kosmosu" jako czasopisma naukowego i upowszechniającego wiedzę decydowała, że nawet byli zesłańcy na Syberię, gdy podczas drugiej wojny światowej znaleźli się w oddziałach polskich w Palestynie, podjęli skuteczne działania na rzecz reaktywowania PTP im. Kopernika, łącznie z ogłaszaniem swoich spostrzeżeń przyrodniczych. 
Czasopismo wydawane jest nieprzerwanie do dnia dzisiejszego – obecnie przez Polskie Towarzystwo Przyrodników im. Kopernika z siedzibą w Krakowie, przy czym redakcja znajduje się w Warszawie. Aktualne numery są dostępne w wydaniu internetowym.

</doc>
<doc id="1426137" url="https://pl.wikipedia.org/wiki?curid=1426137" title="Valentin Jamerey-Duval">
Valentin Jamerey-Duval

Valentin Jamerey-Duval (ur. 25 kwietnia 1695 w Arthonnay w Burgundii - zm. 1775) – francuski historyk i archeolog.
Studiował na Uniwersytecie w Pont-a-Mousson. W 1718 został profesorem historii i antyków w Akademii Lunéville, w 1736 przełożonym gabinetu monet i medali. Był autorem dzieła "Oeuvres" o medalach.

</doc>
<doc id="1426138" url="https://pl.wikipedia.org/wiki?curid=1426138" title="University of Sydney Library">
University of Sydney Library

University of Sydney Library - system biblioteczny Uniwersytetu w Sydney. Według jego publikacji jest największą biblioteką akademicką na południowej półkuli. System tworzy 14 bibliotek, znajdujących się w 9 kampusach tego australijskiego uniwersytetu. Główny budynek, Fisher Library, został nazwany na cześć jednego z pierwszych dobroczyńców biblioteki, Thomasa Fishera. W jej zbiorach znajduje się m.in. pierwsze wydanie "Philosophiae naturalis principia mathematica" Isaaca Newtona.

</doc>
<doc id="1426139" url="https://pl.wikipedia.org/wiki?curid=1426139" title="2008 HJ">
2008 HJ

2008 HJ – niewielka planetoida z Grupy Apolla należąca do obiektów NEO. 
Odkrycie.
2008 HJ została odkryta w kwietniu 2008 roku przez "Richarda Miles’a", brytyjskiego astronoma amatora, za pomocą australijskiego teleskopu "Faulkes Telescope South". Nazwa planetoidy jest oznaczeniem tymczasowym. Nie otrzymała też jeszcze oficjalnej numeracji. W trakcie odkrycia obiekt poruszał się z prędkością ok. 45 km/s względem Ziemi.
Właściwości fizyczne.
Planetoida 2008 HJ ma rozmiary ok. 12 na 24 m i masę 5 × 106 kg. Jest to zapewne planetoida skalista.
Jest to planetoida o najkrótszym znanym okresie obrotu wokół własnej osi, wynoszącym 42,7 s. Obiekt ten należy do hipotetycznej grupy ciał o średnicach zbliżonych do 20 m i okresie obrotu poniżej jednej minuty. Poprzedni rekordzista, planetoida , obraca się wokół własnej osi w czasie 78 s. Obiekt ten w swoim ruchu orbitalnym przelatuje blisko Ziemi, a ponieważ płaszczyzna jego orbity prawie pokrywa się z płaszczyzną orbity Ziemi, należy do obiektów NEO. Minimalna odległość, na jaką 2008 HJ może zbliżać się do naszej planety to około 0,0016 jednostki astronomicznej, czyli ok. 240 tys. km.
Planetoida ta powstała prawdopodobnie w wyniku kolizji większych obiektów.

</doc>
<doc id="1426140" url="https://pl.wikipedia.org/wiki?curid=1426140" title="Porównanie dialektów Lispa">
Porównanie dialektów Lispa



</doc>
<doc id="1426144" url="https://pl.wikipedia.org/wiki?curid=1426144" title="Denuncjacja">
Denuncjacja



</doc>
<doc id="1426146" url="https://pl.wikipedia.org/wiki?curid=1426146" title="Bitwa pod Ball’s Bluff">
Bitwa pod Ball’s Bluff

Bitwa pod Ball’s Bluff (znana także jako bitwa pod Leesburgiem lub bitwa o Harrison’s Landing) – starcie zbrojne, które miało miejsce 21 października 1861 r. w pobliżu miasteczka Leesburg na południowym brzegu rzeki Potomak w Wirginii w trakcie wojny secesyjnej.
Po porażce w I bitwie nad Bull Run generał George McClellan naciskany ze wszystkich stron przyjął taktykę ofensywną, a jego głównym celem było pokonanie konfederatów w walnej bitwie. 17 października siły generała Josepha E. Johnstona skróciły swoje linie w północnej Wirginii, wzmacniając stanowiska po obu stronach Centerville.
McClellan, spodziewając się ataku konfederatów, zaplanował uderzenie siłami trzech dywizji, które miały za zadanie opanowanie dogodnego przejścia przez Potomak, a w konsekwencji zajęcie Leesburga. 19 października generał brygady George A. McCalls na czele własnej dywizji pomaszerował w kierunku Dranesville położonego 22 km na południe od Leesburga, gdzie miał połączyć się z brygadą generała Nathana „Shanksa” Evansa. Evans opuścił jednak Leesburg, zajmując stanowiska w pobliżu miasta.
20 października McClellan poinformował generała Charlesa P. Stone’a o marszu wojsk McCallsa, po czym nakazał mu zmianę manewru mającą na celu wywabienie południowców z okolicy Leesburga i tym samym zdradzenie swoich pozycji. Stone nakazał swoim siłom przekroczenie Potomaku w dwóch miejscach na wschód od Leesburga.
Nocą 20 października patrol wojsk Unii zameldował o wykryciu stanowisk konfederatów położonych na zachód od Ball’s Bluff na 18-metrowej wysokości klifie nad rzeką Potomak. Gęsto zalesione pozycje obronne znajdowały się w połowie drogi pomiędzy oboma przejściami przez rzekę naprzeciwko wysepki Harrison. Stone nakazał wypad w tym kierunku, wydzielając do dalszych ataków siły pod wodzą Edwarda D. Bakera. Następnie Stone osobiście poprowadził swoich żołnierzy do pozorowanego ataku drugim przejściem.
Podczas gdy czołowy batalion wojsk Unii oczekiwał na dalsze rozkazy (widziane z dalekiej odległości namioty południowców okazały się drzewami), brygada Evansa zdecydowała się wyprzedzić uderzenie Bakera. Baker tymczasem podjął decyzję ataku na Leesburg. Dowódca przewidywał łatwe zwycięstwo nad południowcami.
Pozycje wybrane przez Bakera były dobrane bardzo źle, wszystkie oddziały znajdowały się pod ostrzałem wroga. Dopiero po jakimś czasie dowódca zwrócił się o nadesłanie dział. Gdy po około pół godzinie Baker pojawił się ponownie w centrum walk na lewym skrzydle, został śmiertelnie postrzelony kulą pistoletową w chwili, gdy rozpoczynał obchód własnych stanowisk.
Evans tymczasem posyłał coraz większe siły w kierunku Ball’s Bluff, jednak zaledwie jedna kompania wojska osiągnęła pozycje w okolicy Edwards Ferry. Po zapadnięciu zmroku linia obony wojsk Unii pękła w końcu pod ciągłym ostrzałem konfederatów.
Wielu żołnierzy Północy spadło z klifu wprost do rzeki, gdzie potonęło. Wysłane do ewakuacji łodzie zostały zatopione. Ciała poległych i potopionych odtransportowano do Waszyngtonu.
Po bitwie obie strony nadal stacjonowały po obu stronach Potomaku. Winnym klęski uznano generała Stone’a. Najbardziej komentowano jednak śmierć senatora Bakera – bliskiego przyjaciela prezydenta Abrahama Lincolna. Podejrzewano nawet spisek przeciwko demokratom. Spory powstałe po śmierci Bakera doprowadziły nawet do politycznej walki w dowództwie Unii.

</doc>
<doc id="1426148" url="https://pl.wikipedia.org/wiki?curid=1426148" title="Karol Pindór">
Karol Pindór

Karol Pindór (ur. 4 listopada 1881 w Cieszynie) – austro-węgierski i polski dyplomata.
Życiorys.
Syn Jana Pindóra, pastora ewangelickiego. Służył w Towarzystwie Żeglugi „Lloyd Austriacki”. W 1903 odwiedził Indie, Chiny i Japonię. W latach 1904-1908 pracował w międzynarodowej administracji Chińskich Ceł w Nankinie i Harbinie, później znalazł zatrudnienie w ambasadzie Austro-Węgier w Pekinie, w latach 1909-1914 na stanowisku austriackiego tymczasowego konsula w Chinach w Szanghaju. Był zatrudniony w Ministerstwie Spraw Zagranicznych w Wiedniu (1914-1918). W latach 1918–1919 członek polskiej delegacji na konferencji w Wersalu. W 1920 został konsulem polskim w San Francisco. W następnym roku ponownie znalazł się w Chinach – tym razem jako konsul w Harbinie (1922-1924), konsul i delegat pełnomocny rządu II RP w Szanghaju (1924-, w latach 1926-1928 ambasador), gdzie zajmował się sprawami Chin, Tybetu i Syjamu (Tajlandii). W imieniu Polski podpisał ostateczny traktat polsko-chiński. W 1930 powrócił do Polski i zaczął pracować w Ministerstwie Spraw Zagranicznych w Warszawie. Był też zatrudniony w sekretariacie Ligi Narodów w Genewie (1930-1932). Jego losy po zakończeniu służby dyplomatycznej nie są znane.
Władał jęz. chińskim.

</doc>
<doc id="1426149" url="https://pl.wikipedia.org/wiki?curid=1426149" title="Stalag III C">
Stalag III C

Stalag III C Alt Drewitz (obecnie Kostrzyn-Drzewice) – niemiecki obóz jeniecki dla szeregowych i podoficerów, w Okręgu wojskowym III – Berlin, funkcjonujący od września 1939 – lata 1940 do 31 stycznia 1945 na terenie wsi Alt Drewitz (Stare Drzewice), obecnie osiedle Drzewice w Kostrzynie.
Położenie.
Obóz zlokalizowany był na znacznie poszerzonym terenie byłej fabryki amunicji, gdzie w latach międzywojennych funkcjonował paramilitarny ośrodek szkoleniowo-treningowy /Schulungslager/. Był on systematycznie rozbudowywany, m.in. o kolejne baraki i zabudowania gospodarcze w pobliskim lesie. 
Historia.
Powstanie i funkcjonowanie podczas II wojny.
Początkowo na terenie późniejszego obozu przebywało kilka tysięcy jeńców czeskich, po zajęciu Czechosłowacji przez Niemcy. We wrześniu i październiku 1939 zostało tu ulokowanych około 7 tysięcy jeńców polskich, których przeznaczono do budowy baraków; zanim je wznieśli, obozowali w namiotach. Formalnie obóz powstał 11.06.1940, a jego powołanie związane było z napływającą falą jeńców francuskich po ataku Niemiec na Francję 10 maja 1940, której założone wcześniej stalagi III A Luckenwalde (28.08.1939) i III B Fürstenberg (06.12.1939) nie były w stanie pomieścić.
Od maja – czerwca 1941 do obozu zaczęli przybywać jeńcy jugosłowiańscy i brytyjscy. Od września 1941 zaczęto osadzać w obozie jeńców radzieckich, początkowo relokowanych ze stalagu VIII E w Neuhammer. W październiku 1943 do obozu przybyli jeńcy włoscy w liczbie 14 578 (po wycofaniu się Włoch z koalicji hitlerowskiej), zaś po inwazji aliantów w Normandii umieszczani byli tu również jeńcy amerykańscy, kanadyjscy i brytyjscy. We wrześniu 1944 w obozie uwięziono na krótko kilkuset powstańców warszawskich, w tym m.in. majora Narcyza Łopianowskiego. 17.09.1944 do stalagu trafił amerykański komandos Joseph Beyrle, który w styczniu 1945 dokonał ucieczki i następnie brał udział w jego wyzwalaniu. W dniu 30.01.1945 Niemcy rozpoczęli ewakuację obozu. Został on wyzwolony przez oddziały 5 Armii Uderzeniowej 1 Frontu Białoruskiego następnego dnia – 31.01.1945. Ostatnim komendantem obozu był pułkownik Szekely de Boda.
Po 1945.
Po roku 1945 w barakach znajdował się przez jakiś czas obóz dla jeńców niemieckich. Według źródeł rosyjskich, niemal wszyscy oni zginęli w wyniku zbombardowania przez lotnictwo niemieckie. Cmentarz Stalagu III C został uporządkowany w 1962. Pomordowani i zmarli jeńcy spoczywają w sześciu mogiłach masowych o łącznej długości 340 m. Cmentarz zdobi pomnik przedstawiający trzy popiersia jeńców wojennych oraz płyta pamiątkowa i krzyż metalowy wzniesiony w płd.-zach. skrzydle cmentarza.
Eksponaty obozowe dotyczące obozu jenieckiego Stalag III C Alt Drewitz znajdują się w Izbie Pamięci w Gimnazjum nr 2 w Kostrzynie.
Stan narodowościowy i liczebny.
Na podstawie dostępnych materiałów źródłowych przyjmuje się, że łącznie przez ten obóz przeszło około 70 tysięcy jeńców z różnych krajów: Polski, Czech, Belgii, Holandii, Anglii, Jugosławii, Grecji, Włoch, Kanady, USA i ZSRR. Liczbę ofiar szacuje się na około 12 tysięcy osób, głównie jeńców radzieckich, włoskich i francuskich.
Statystyki obozowe:
Warunki i traktowanie więźniów.
Postanowienia konwencji haskiej i konwencji genewskich odnośnie do traktowania jeńców wojennych były respektowane przez Niemców jedynie częściowo i jedynie w stosunku do jeńców państw zachodnich. Jeńcy z pozostałych krajów zostali pozbawieni praw i statusu jeńca wojennego i traktowani byli jak niewolnicy - głodzeni, szykanowani i bici. Stalag III C uważany był za obóz najgorszej kategorii i jako karny, do którego przenoszeni byli więźniowie po nieudanych ucieczkach z innych stalagów. Potwierdzone są przypadki epidemii tyfusu. Na jeńcach wojennych dokonywano także zbrodniczych eksperymentów przy użyciu Cyklonu B. W okresie 10.01.1942 – 21.02.1942 prowadzone były eksperymenty medyczne na jeńcach radzieckich w łącznej liczbie 221.
Na podstawie losów jednego z radzieckich jeńców Stalagu, Michaił Szołochow stworzył mikropowieści „Los człowieka”
Komanda pracy.
Obóz w Drzewicach posiadał komanda pracy ("niem." Arbeitskommando, "skrót" Arb.Kdo.; "fr." kommando de travail, détachements de travail, "skrót" DT), w których jeńcy wykorzystywani byli do różnego rodzaju robót w miejscowościach na terenie Brandenburgii (gdzie byli też zakwaterowani; nie dotyczyło to jednak jeńców radzieckich, którzy nadal przebywali w stalagu lub jego filiach i byli dowożeni do pracy), m.in.: w przemyśle zbrojeniowym, pracach na roli, przy budowie dróg i kolei. Komanda liczyły średnio 20–30 osób, choć były również oddziały kilkusetosobowe w dużych zakładach oraz kilku - lub wręcz jednoosobowe w małych gospodarstwach rolnych.
Szczególna wymiana więźniów istniała pomiędzy stalagami III C i III B, a niejednokrotnie jeńców przenoszono w ramach zapotrzebowania na konkretnego fachowca.
Już w czerwcu 1940 jeńcom polskim ogłoszono możliwość podjęcia pracy na terenie Niemiec w charakterze robotników cywilnych (musieli oni podpisać stosowną deklarację), ale nie wszyscy z tego skorzystali. Po zwolnieniu ze stalagu, kierowano Polaków do obozów pracy przymusowej, np. do zakładów chemicznych IG-Farben w Krzystkowicach. Z czasem dano tę możliwość jeńcom innych narodowości (oprócz Rosjan). Jeńcy radzieccy, francuscy i włoscy zbudowali m.in. fabrykę materiałów fotograficznych w Gorzowie (podczas wojny profil produkcji został zmieniony na folie do elektroizolacji; obecnie ZWCH STILON).
Według relacji i opisu amerykańskiego komandosa - Josepha Roberta Beyrle istniało również komando kobiece (prawdopodobnie były to kobiety żołnierze radzieccy i uczestniczki Powstania Warszawskiego).
Lista (niepełna) komand pracy Stalagu III C:

</doc>
<doc id="1426150" url="https://pl.wikipedia.org/wiki?curid=1426150" title="Sándor Lumniczer (lekarz)">
Sándor Lumniczer (lekarz)

Sándor Lumniczer ("Alexander Lumniczer", ur. 29 marca 1821 w Kapuvár, zm. 30 stycznia 1892 w Budapeszcie) – węgierski lekarz, chirurg.
Urodził się w Kapuvárze, studiował w Peszcie i Wiedniu. W 1844 roku został doktorem medycyny i chirurgii na Uniwersytecie w Peszcie. Od 1845 do 1846 roku praktykował jako chirurg w Wiedniu u Franza Schuha, w 1847 roku zwiedził kliniki w Berlinie, Paryżu i Londynie. Potem lekarz polowy w armii węgierskiej ("Honvédarmee"), w 1849 roku został naczelnym lekarzem ("nacheinander Stabsarzt"), potem "oberster Feldstabsarzt" i "oberster Sanitäts-Chef" w Ministerstwie Wojny. Po rozbrojeniu w Világos został lekarzem w Peszcie i asystentem u Jánosa Balassy, od 1861 prymariuszem tytularnym ("Honorarprimarius"), od 1864 prymariuszem rzeczywistym ("wirklicher Primarius") w 2. oddziale chirurgicznym Szpitala Rocha w Budapeszcie. W 1868 roku został docentem, w 1872 profesorem nadzwyczajnym, w 1880 profesorem zwyczajnym chirurgii. Od 1868 wiceprzewodniczący, od 1880 przewodniczący Cesarskiego Towarzystwa Węgierskich Lekarzy ("kaiserliche ungarische Gesellschaft der Ärzte") w Budapeszcie; od 1878 wiceprzewodniczący, do 1881 przewodniczący Cesarskiej Węgierskiej Rady Lekarskiej ("kaiserliche ungarische Landes-Sanitätsrat"); w 1885 członek rady ministerialnej.

</doc>
<doc id="1426153" url="https://pl.wikipedia.org/wiki?curid=1426153" title="Otwór poszarpany">
Otwór poszarpany

Otwór poszarpany (łac. "foramen lacerum") – otwór znajdujący się w środkowym dole podstawy czaszki pomiędzy kością klinową a kością skroniową. Nie jest on typowym otworem, gdyż jest to struktura trójwymiarowa — szczególnie jego część przyśrodkowa.
Ograniczenia.
Brzegi otworu ograniczają trzy kości podstawy czaszki:
Topografia i zawartość.
W naturalnych warunkach jest on zamknięty chrząstkozrostem klinowo-skalistym (łac. "synchondrosis sphenopetrosa") a od strony dolnej warstwą tkanki włóknistej. W tkance łącznej zamykającej otwór przebiega nerw skalisty większy i nerw Widiusza. Nieco do wewnątrz i powyżej chrząstkozrostu przebiega tętnica szyjna wewnętrzna a na zewnątrz znajduje się trąbka słuchowa. W przednim ograniczeniu otworu znajduje się otwór prowadzący do kanału skrzydłowego (Widiusza) (łac. "canalis pterygoideus (Vidii)"), który zawiera nerw kanału skrzydłowego. Tylna część przylega do otworu wewnętrznego kanału tętnicy szyjnej (łac. "canalis caroticus").
Szczelina klinowo-skalista.
"Fissura sphenopetrosa" (łac.) Stanowi część boczną otworu. Jest ona bardziej płaska niż opisana powyżej część przyśrodkowa. Znajduje się pomiędzy piramidą kości skroniowej a kolcem kości klinowej. Podobnie jak otwór poszarpany wypełniona jest ona chrząstkozrostem klinowo-skalistym, przez który przechodzi nerw skalisty mniejszy.

</doc>
<doc id="1426154" url="https://pl.wikipedia.org/wiki?curid=1426154" title="Barbara Poloczkowa">
Barbara Poloczkowa

Barbara Poloczkowa (ur. 25 grudnia 1921 w Warszawie, zm. 8 lutego 1994 w Cieszynie) – polska historyczka i archiwistka.
Życiorys.
Ukończyła X Państwowe Gimnazjum i Liceum Humanistyczne w Warszawie. Od 1961 pracowała w Muzeum Śląska Cieszyńskiego w Cieszynie. W latach 1968–1974 była kierownikiem Muzeum Beskidzkiego w Wiśle. W tym czasie ukończyła etnografię na Uniwersytecie Jagiellońskim. W 1974 r. została kierownikiem cieszyńskiego oddziału Archiwum Państwowego w Katowicach. Była nim do przejścia na emeryturę w 1986 r.
Publikowała artykuły historyczne m.in. w „Głosie Ziemi Cieszyńskiej” i „Pamiętniku Cieszyńskim”. Należała do Polskiego Towarzystwa Ludoznawczego, Polskiego Towarzystwa Historycznego i Stowarzyszenia Archiwistów Polskich.

</doc>
<doc id="1426155" url="https://pl.wikipedia.org/wiki?curid=1426155" title="Foramen lacerum">
Foramen lacerum



</doc>
<doc id="1426156" url="https://pl.wikipedia.org/wiki?curid=1426156" title="Jadar Sport Radom">
Jadar Sport Radom



</doc>
<doc id="1426157" url="https://pl.wikipedia.org/wiki?curid=1426157" title="Antonio Gava">
Antonio Gava

Antonio Gava (ur. 30 lipca 1930 w Castellammare di Stabia, zm. 8 sierpnia 2008 w Rzymie) – włoski polityk i prawnik, długoletni parlamentarzysta, minister w różnych resortach.
Życiorys.
Syn polityka Silvia Gavy. Z wykształcenia prawnik, studia ukończył w 1954. Praktykował jako adwokat, pracował także jako dziennikarz. Zaangażował się w działalność polityczną w ramach Chrześcijańskiej Demokracji. Pełnił różne funkcje w partyjnych strukturach na poziomie miasta i prowincji. W 1960 został radnym prowincji Neapol, do końca lat 60. stał na czele władz wykonawczych tej prowincji.
W latach 1972–1992 zasiadał w Izbie Deputowanych VI, VII, VIII, IX i X kadencji. W latach 1992–1994 wchodził w skład Senatu XI kadencji.
W randze ministra był członkiem siedmiu różnych gabinetów. Od 18 października 1980 do 28 czerwca 1981 pełnił funkcję ministra bez teki w rządzie Arnalda Forlaniego, odpowiadając za kontakty z parlamentem. Od 4 sierpnia 1983 do 28 lipca 1987 był ministrem poczty i telekomunikacji w pierwszym i drugim gabinecie Bettina Craxiego oraz w szóstym rządzie Amintore Fanfaniego. Od 28 lipca 1987 do 13 kwietnia 1988 sprawował urząd ministra finansów u Giovanniego Gorii, a następnie do 16 października 1990 był ministrem spraw wewnętrznych w rządzie Ciriaca De Mity i w szóstym rządzie Giulia Androttiego.
W 1994 został czasowo aresztowany pod zarzutem współpracy z organizacją przestępczą camorra. Miał wykorzystywać nielegalne kontakty z jej członkami m.in. do negocjacji z terrorystami z Czerwonych Brygad, przyczyniając się do uwolnienia porwanego przez nich na początku lat 80. polityka Cira Cirillo. Ostatecznie w 2006 Antonio Gava został uniewinniony.

</doc>
<doc id="1426158" url="https://pl.wikipedia.org/wiki?curid=1426158" title="Paweł Pszczółka">
Paweł Pszczółka

Paweł Pszczółka (ur. 20 marca 1888 w Puńcowie, zm. 28 marca 1955 tamże) – polski nauczyciel.
Życiorys.
Był synem Jana, gospodarza w Puńcowie, i Zuzanny z domu Dziadek. Po ukończeniu seminarium nauczycielskiego w Cieszynie pracował w Polskiej Lutyni, Orłowej i Cieszynie. Należał do Polskiego Towarzystwa Pedagogicznego na Śląsku Cieszyńskim, którego był sekretarzem.
Od 1927 pracował w Wydziale Oświaty województwa śląskiego. W latach 1928–1939 był okręgowym wizytatorem szkół podstawowych w Katowicach. W czasie II wojny światowej był poszukiwany przez gestapo - Pszczółka przez ten okres ukrywał się w Krakowie. Kiedy wojna się skończyła, Pszczółka znowu zaczął pracować jako wizytator szkolny. Pełnił funkcję naczelnika Wydziału Szkół Podstawowych w Kuratorium Śląskim, do jego zadań należała organizacja szkolnictwa podstawowego i wychowania przedszkolnego w województwie śląskim. W 1947 przeszedł na emeryturę.
Zbierał materiały do dziejów szkolnictwa na Śląsku, które w 1954 przekazał dyrekcji Ossolineum. Za życia Pszczółki drukiem ukazała się tylko jego jedna praca - "Szkolnictwo powszechne woj. śląskiego" (Katowice 1936).

</doc>
<doc id="1426159" url="https://pl.wikipedia.org/wiki?curid=1426159" title="Balliol College">
Balliol College

Balliol College – jedno z kolegiów Uniwersytetu Oksfordzkiego, zrzeszające największą liczbę studentów. Kolegium liczy 403 studentów ("undergraduates") i 228 absolwentów ("graduates"). W 2006 45,1% absolwentów uzyskało dyplomy pierwszej klasy, co jest najlepszym wynikiem ze wszystkich oksfordzkich kolegiów. Dziekanem kolegium (z tytułem "master") jest od listopada 2011 Drummond Bone. Przewodniczącym "Junior Common Room" jest Adam Smith, a "Middle Common Room" Anna Lewis.
Kolegium zostało utworzone w 1263 r. przez Johna I de Balliol, ojca późniejszego króla Szkocji Jana I. Po jego śmierci w 1268 r. żona Johna I, Dervorguilla z Galloway, zapewniła kolegium stałe źródła finansowania oraz spisała w 1282 r. statut kolegium.
Absolwentami Balliol College jest pięciu laureatów Nagrody Nobla – Cyril Hinshelwood, John Hicks, Baruch Samuel Blumberg, Anthony James Leggett i Oliver Smithies. Absolwentami kolegium są trzej brytyjscy premierzy: Herbert Henry Asquith, Harold Macmillan i Edward Heath. Ponadto w kolegium studiowali królowie Norwegii: Olaf V i Harald V, oraz prezydent Niemiec – Richard von Weizsäcker.

</doc>
<doc id="1426162" url="https://pl.wikipedia.org/wiki?curid=1426162" title="Franciszek Sikora">
Franciszek Sikora

Franciszek Sikora (ur. 18 sierpnia 1910 w Istebnej, zm. 3 maja 1973 tamże) – polski nauczyciel i działacz społeczny.
Życiorys.
Absolwent seminarium nauczycielskiego w Cieszynie (1930). Od ukończenia tej szkoły do przejścia na emeryturę pracował (z przerwą w czasie II wojny światowej) w Szkole Powszechnej nr 1 w Istebnej. W czasie okupacji hitlerowskiej zarabiał na życie jako sprzedawca; równocześnie działał w konspiracji, brał udział w tajnym nauczaniu, wydawał konspiracyjne pismo „Ziemia Cieszyńska” i należał do Armii Krajowej.
Autor wierszy i opowiadań. Publikował m.in. na łamach „Orlego Lotu”, „Zarania Śląskiego” i – jako Jura z Istebnego – gwarowe gawędy do „Głosu Ziemi Cieszyńskiej”. Współredaktor „Echa Gór” – dodatku do „Gwiazdki Cieszyńskiej”. W latach 30. XX wieku wraz z Rudolfem Szotkowskim i ks. Emanuelem Grimmem, na nowo zorganizował Zespół Regionalny „Istebna”, a po II wojnie światowej reaktywował jego działalność i był jego wieloletnim kierownikiem. W 1969 roku wraz z zespołem wystąpił w serialu Czterej pancerni i pies odgrywając epizodyczną rolę. Planował napisanie monografii wsi Istebna, jednak nie zrealizował tego pomysłu.

</doc>
<doc id="1426163" url="https://pl.wikipedia.org/wiki?curid=1426163" title="Prządka olbrzymia">
Prządka olbrzymia

Prządka olbrzymia ("Nephila pilipes") – gatunek dużego pająka z rodziny prządkowatych (Nephilidae; dawniej zaliczany do krzyżakowatych, Araneidae) występującego w rejonach tropikalnych i subtropikalnych.
Budowa.
Duży pająk o silnie wydłużonym ciele. Duże samice osiągają 33,9 mm długości, samce są jednak znacznie mniejsze – dorastają do około 6,4 mm. Według Kuntnera i Coddingtona jest to już przykład skrajnego dymorfizmu płciowego przejawiającego się rozmiarami ("extreme sexual size dimorphism") – samice są ponad pięciokrotnie większe od samców. Mimo pokaźnych rozmiarów prządki nie są niebezpieczne dla człowieka.
Występowanie.
Pająk ten licznie występuje w lasach deszczowych i otwartych tropikalnych sawannach w Azji południowej oraz Australii. Populacje zasiedlające Indie, północną Australię i północno-wschodnią Azję różnią się genetycznie od prządek południowoazjatyckich – prawdopodobnie w okresie czwartorzędowych zlodowaceń były one odizolowane w refugiach.
Sieć.
Pająki te tkają sieci o powierzchni często powyżej metra kwadratowego. Są one tak solidne, że w niektórych krajach używa się ich do łowienia ryb. Nierzadko w sieci tych pająków złapane zostają ptaki lub inne małe kręgowce – nie są one jednak właściwym ich pożywieniem, na które składają się owady i inne bezkręgowce.

</doc>
<doc id="1426170" url="https://pl.wikipedia.org/wiki?curid=1426170" title="Gwardia Ruchoma">
Gwardia Ruchoma

Gwardia Ruchoma – powołana w czasie powstania listopadowego przez dyktatora Józefa Chłopickiego 6 grudnia 1830.
Utworzona dla wspierania działań wojska. Wyłoniona z rezerw Straży Bezpieczeństwa, liczyła 80 batalionów. Każde województwo było zobowiązane "dostarczyć" 10 batalionów po 1000 ludzi. Z szeregów gwardii uzupełniano stan istniejących pułków i tworzono nowe. Według instrukcji do obowiązków jej dowódców należało m.in. organizowanie wywiadu o ruchach nieprzyjacielskich, utrzymywanie łączności z innymi oddziałami, urabianie poprawnych stosunków z miejscową ludnością, szkolenie podkomendnych, sprawy zaopatrzenia.

</doc>
<doc id="1426175" url="https://pl.wikipedia.org/wiki?curid=1426175" title="Kunegunda Jakobina">
Kunegunda Jakobina

Kunegunda Jakobina (ur. 9 października 1556, zm. 26 stycznia 1586) – elektorówna reńska, hrabina Nassau Dillenburg z dynastii Wittelsbachów.
Była najmłodszym dzieckiem Fryderyka III, elektora-palatyna reńskiego, i jego pierwszej żony Marii, córki Kazimierza Hohenzollerna, elektora brandenburskiego. 13 września 1580 w Dilenburgu poślubiła Jana VI, hrabiego Nassau Dillenburg. Kunegunda Jakobina była jego drugą żoną.
Z tego małżeństwa pochodziła córka Amalia, urodzona w 1582, późniejsza żona Wilhelma von Solms-Greifenstein.

</doc>
<doc id="1426177" url="https://pl.wikipedia.org/wiki?curid=1426177" title="Anoplopoma">
Anoplopoma

Anoplopoma, dorszyk czarny, karbonela"(Anoplopoma fimbria)" – gatunek ryby z rodziny anoplopomowatych (Anoplopomatidae). Jedyny przedstawiciel rodzaju "Anoplopoma". 
Występowanie.
Anoplopoma jest spotykana na szelfach i stokach północnego Pacyfiku, na głębokościach od 50 do 2700 metrów, najliczniej na 100–300 m. Osiąga przeciętnie 40–70 cm długości i masę 2–10 kg, maksymalnie do 100 cm i do 45 kg. 
Znaczenie gospodarcze.
Jest jedną z cenniejszych ryb Oceanu Spokojnego, z tego powodu nazwaną „sterletem Pacyfiku”. 
Ma duże znaczenie dla gospodarki rybnej w Japonii. Jest wysoko cenioną rybą jadalną w wielu krajach – dla swojego słodkiego smaku i puszystej budowy. Jej wątroba zawiera duże ilości witaminy A.

</doc>
<doc id="1426178" url="https://pl.wikipedia.org/wiki?curid=1426178" title="Anoplopoma fimbria">
Anoplopoma fimbria



</doc>
<doc id="1426180" url="https://pl.wikipedia.org/wiki?curid=1426180" title="Hieronim Nekanda Trepka">
Hieronim Nekanda Trepka

Hieronim Nekanda Trepka herbu Topór (ur. ok. 1550, zm. 1630) – dworzanin i sekretarz najpierw Stefana Batorego, później Zygmunta III Wazy.
Syn Stanisława i Barbary z Gomolińskich, kasztelanki rozpirskiej.
W 1583 r. poślubił Elżbietę Prowanównę herbu Kolumna (zm. 1638), córkę Trojana Provana. Z tego małżeństwa pochodzili Walerian, Samuel, Żegota i Barbara, która w 1618 r. poślubiła Stanisława Bodzętę.

</doc>
<doc id="1426181" url="https://pl.wikipedia.org/wiki?curid=1426181" title="14 Brygada Artylerii Ciężkiej">
14 Brygada Artylerii Ciężkiej

14 Brygada Artylerii Ciężkiej (14 BAC) – związek taktyczny artylerii ciężkiej ludowego Wojska Polskiego.
Forowanie i zmiany organizacyjne.
Brygada sformowana w 1947 stacjonowała w Strachowie, a od lipca 1951 w Bolesławcu. Podlegała dowódcy Okręgu Wojskowego Nr IV we Wrocławiu. Latem 1948 roku brygada została przeformowana na etat Nr 4/38-4/40. W nowym etacie Nr 4/38 dowództwo brygady liczyło 175 żołnierzy i 9 pracowników wojska. Z baterii artyleryjskiego rozpoznania pomiarowego 26 i 28 dac została utworzona jedna bateria tego typu w oparciu o etat Nr 4/40.
W 1955 brygada zreorganizowana została na 14 Brygadę Artylerii Armat. W 1956 weszła w skład 10 Dywizji Artylerii Armat. Wiosną 1957 w wyniku odwilży i dokonywanej redukcji wojska rozwiązano 14 Brygadę Artylerii Armat.
Struktura organizacyjna 14 BAC w latach 1949-1951.
Uzbrojenie brygady stanowiło 38 armato-haubic 152 mm wz 37. Każdy dywizjon posiadał 12 armatohaubic.

</doc>
<doc id="1426182" url="https://pl.wikipedia.org/wiki?curid=1426182" title="Brasenose College w Oksfordzie">
Brasenose College w Oksfordzie

Brasenose College (pełna nazwa The King’s Hall and College of Brasenose) – jedno z kolegiów Uniwersytetu Oksfordzkiego, utworzone w 1509 r. przez prawnika, sir Richarda Suttona i biskupa Lincoln Williama Smytha. Nazwa pochodzi od brązowych kołatek na drzwiach kolegium.
Siedziba kolegium mieści się po zachodniej stronie Radcliffe Square. Kolegium liczy 360 studentów i 150 absolwentów. Dziekanem z tytułem "principal" jest profesor Roger Cashmore. Przewodniczącym "Junior Common Room" jest George Lambert, a "Middle Common Room" – Charlie Furness-Smith. W kolegium działa Brasenose College Boat Club, uznawany za najstarszy wioślarski klub na świecie, oraz Brasenose College Rugby Football Club, który szczyci się powiązaniami z Williamem Webbem Ellisem, twórcą gry w rugby.
Wśród najsłynniejszych absolwentów Brasenose College znajdują się: XIX-wieczny premier Henry Addington, noblista z dziedziny literatury William Golding, marszałek polny Douglas Haig, arcybiskup Canterbury Robert Runcie, jeden z twórców gry w rugby William Webb Ellis, komik Michael Palin oraz były premier Wielkiej Brytanii David Cameron.
W brytyjskim serialu kryminalnym "Sprawy inspektora Morse’a" kolegium Brasenose odgrywa rolę fikcyjnego Lonsdale College. W kolegium rozgrywa się też m.in. akcja książki Denar dla Szczurołapa.

</doc>
<doc id="1426183" url="https://pl.wikipedia.org/wiki?curid=1426183" title="Światosław III">
Światosław III

Światosław Gabriel (ur. 27 marca 1196, zm. 3 lutego 1252) – książę nowogrodzki od 1209, juriewski, wielki książę włodzimierski w latach 1247-1248.
Życiorys.
Był synem Wsiewołoda Wielkie Gniazdo i jego pierwszej żony Marii.
Poślubił nieznaną z imienia córkę Dawida, księcia muromskiego. Miał z nią syna Dymitra, księcia juriewskiego.

</doc>
<doc id="1426186" url="https://pl.wikipedia.org/wiki?curid=1426186" title="Nephila pilipes">
Nephila pilipes



</doc>
<doc id="1426195" url="https://pl.wikipedia.org/wiki?curid=1426195" title="Franciszek Lisowski">
Franciszek Lisowski

Franciszek Lisowski (ur. 1 października 1876 w Cieszanowie, zm. 4 czerwca 1939 w Tarnowie) – polski duchowny rzymskokatolicki, biskup pomocniczy lwowski w latach 1928–1933, biskup diecezjalny tarnowski w latach 1933–1939.
Życiorys.
Studia rozpoczął na Wydziale Prawa Uniwersytetu Lwowskiego, z których przeniósł się do seminarium. 19 sierpnia 1900 przyjął w Rzymie święcenia kapłańskie. Prowadził pracę duszpasterską w archidiecezji lwowskiej jako wikariusz w Złoczowie i Lwowie. Był profesorem i dziekanem Wydziału Teologicznego Uniwersytetu Lwowskiego (m.in. wybrany dziekanem Wydziału Teologicznego Uniwersytetu Lwowskiego na rok akademicki 1917/1918), a także rektorem Seminarium Duchownego we Lwowie.
20 lipca 1928 został mianowany biskupem pomocniczym archidiecezji lwowskiej ze stolicą tytularną Mariamme. Sakrę biskupią przyjął 7 października 1928. Sprawował funkcje wikariusza generalnego i kanonika kapituły metropolitalnej. Do 1933 był kierownikiem Katedry Teologii Dogmatycznej na Wydziale Teologicznym Uniwersytetu Jana Kazimierza we Lwowie. 27 stycznia 1933 został mianowany biskupem diecezjalnym diecezji tarnowskiej. Ingres do katedry tarnowskiej odbył 25 maja 1933. Jako biskup rozwinął działalność charytatywną i oświatową, zorganizował kongres eucharystyczny i synod diecezjalny w 1938, erygował kilka nowych parafii.
3 czerwca 1939 zasłabł podczas mszy świętej, po czym zmarł następnego dnia. Został pochowany na cmentarzu w Tarnowie-Krzyżu.
Odznaczenie.
Postanowieniem prezydenta RP Ignacego Mościckiego z 11 listopada 1936 został odznaczony Krzyżem Komandorskim Orderu Odrodzenia Polski.

</doc>
<doc id="1426200" url="https://pl.wikipedia.org/wiki?curid=1426200" title="Herman Oppenheim">
Herman Oppenheim



</doc>
<doc id="1426201" url="https://pl.wikipedia.org/wiki?curid=1426201" title="Coccinella">
Coccinella

Coccinella – rodzaj chrząszczy z rodziny biedronkowatych. Obejmuje gatunki o wypukłym, kontrastowo ubarwionym ciele długości 4–7 mm, z charakterystycznymi jasnymi plamami w przednio-bocznych częściach przedplecza i niepełnymi, ćwierćkolistymi liniami zabiodrowymi. Większość gatunków holarktyczna, nieliczne znane z krainy orientalnej i australijskiej. Dorosłe i larwy odżywiają się głównie różnymi gatunkami mszyc.
Taksonomia.
Rodzaj ten wprowadzony został już w 1758 roku przez Karola Linneusza w dziesiątej edycji "Systema Naturae" z 36 gatunkami. Pierre André Latreille wyznaczył w 1810 roku "C. septempunctata" gatunkiem typowym rodzaju. Pierwszą precyzyjną definicję rodzaju podał w 1925 roku Theodosius Dobzhansky bazując na cechach narządów rozrodczych samców i samic oraz wzorze ubarwienia i oddzielając rodzaj "Coccinella" od rodzajów "Synharmonia" (obecna "Oenopia") i "Coccinula". W 1962 W.J. Brown dokonał rewizji gatunków z rodzaju występujących w Stanach Zjednoczonych i Kanadzie, a w 1967 opublikował przegląd rekordów z Meksyku. W 1979 roku S.M. Jabłonkow-Chnozorian dokonał zmian w podziale rodzaju na podrodzaje, a w 1982 roku opublikował monografię palearktycznych Coccinellini, w której m.in. podał charakterystykę narządów rozrodczych większości palearktycznych gatunków rodzaju. Analogiczną pracę dotyczącą gatunków ze Stanów Zjednoczonych i Kanady opublikował w 1985 roku Robert D. Gordon.
Morfologia.
Owad dorosły.
Chrząszcze o krótkim, zwykle silnie wypukłym ciele, w obrysie owalnym do prawie okrągłego. Ich długość wynosi od 4 do 7 mm. Na czarnej głowie obecne dwie jasne plamki przy oczach, jasna przepaska lub głowa całkiem czarna. Czasem przednia krawędź głowy zażółcona. Nadustek o prawie ściętym wierzchołku. Żuwaczki o dwóch nieząbkowanych dodatkowo zębach. Odnóża ubarwione czarno, czułki i głaszczki czarno lub ciemnobrunatno. Buławka czułków o ściśle połączonych członach, z których przedostatni jest wyraźnie szerszy niż dłuższy. Przedplecze czarne z dwiema dużymi, białymi plamami kształtu trapezowatego lub trójkątnego, położonymi w częściach przednio-bocznych. Przedpiersie płaskie, na wyrostku z dwoma zbieżnymi lub równoległymi żeberkami. Śródpiersie na przodzie niewcięte, z tyłu ścięte, o wyrostku z dwoma niedochodzącymi do jego przedniej krawędzi żeberkami. Episternity zatułowia są czarne do czarnobrunatnych. Tło pokryw ma kolor czerwony lub żółty, a plamy na nim są czarne. Wierzchołek pokryw przy szwie niewcięty. Brzegi boczne pokryw gwałtownie podgięte, tworzą płaskie epipleury. Na pierwszym widocznym sternicie odwłoka obecna niekompletna linia udowa (zabiodrowa), tworząca ćwierćkole. Golenie środkowej i tylnej pary odnóży z dwiema ostrogami. Pazurki z zębem kształtem zbliżonym do kwadratu, położonym nasadowo lub pośrodkowo. Samce odznaczają się symetrycznymi narządami rozrodczymi, a samice obecnością "infundibulum".
Rozróżnienie płci u biedronkowatych jest dość trudne. L. Stellwag i J.E. Losey przebadali pod kątem zewnętrznych cech płciowych 13 gatunków z rodzaju "Coccinella". U 10 z nich samce odróżniały się od samic obecnością jasnych plam na biodrach, a u 5 ponadto obecnością pasów na udach. Pod kątem dymorfizmu końcowych sternitów odwłoka przebadano 12 gatunków północnoamerykańskich. Samce dziesięciu wyróżniały się wcięciem na tylnej krawędzi siódmego sternitu (piątego wentrytu), a pozostałych dwóch wcięciem na tylnej krawędzi ósmego sternitu. U samic tylny brzeg odpowiedniego sternitu był prosty. Wycięcie umożliwia samcom wygięcie odwłoka w czasie kopulacji. Dymorfizm płciowy przejawiać się może również w ubarwieniu przedplecza i rozmiarach ciała (samice większe od samców), jednak te metody rozpoznawania płci są obarczone większym ryzykiem pomyłki.
Larwa.
Głowa z wyraźnymi szwami czołowymi. Aparat gębowy z żuwaczkami wyposażonymi w retynakulum i ząb przedwierzchołkowy, a u wierzchołka podzielonymi na dwa zęby. Brak na żuwaczkach piłkowania. Pazurek stopy ("tarsungulus") z wyrostkiem u nasady. Terga śródtułowia i zatułowia z dwoma sklerytami. Odwłok o tergach od pierwszego do ósmego wyposażonych albo w krótkie "parascoli", albo w strumae; każda z tych struktur opatrzona kilkoma "chalazae" różnej wielkości. Dziewiąty tergit odwłoka o kompletnej, pozbawionej środkowego wyrostka krawędzi tylnej.
Biologia.
Przedstawiciele rodzaju są przede wszystkim mszycożercami. Do ich ofiar należą: "Acyrthosiphon carnosum", "Acyrthosiphon dirhodum", "Acyrthosiphon pisum", "Acyrthosiphon solani", "Acyrthosiphon urticae", "Amphorophora rubi", "Anuraphis farfarae", "Aphis citricola", "Aphis craccivora", "Aphis epilobii", "Aphis fabae", "Aphis forbesi", "Aphis gossypii", "Aphis helianthi", "Aphis jacobaeae", "Aphis nerii", "Aphis pomi", "Aphis rumicis", "Aphis sambuci", "Aphis urticata", "Aphis viburni", "Brachycaudus cardi", "Braehycaudus helichrysi", "Brevieoryne brassieae", "Caehryphora serotinae", "Capitophorus", "Cavariella aegopodii", "Cavariella essigi", "Chromaphis juglandicola", "Cryptomyzus ribis", "Cuernavaea noxius", "Daetynotus ambrosiae", "Dactynotus cirsii", "Dactynotus erigeronensis", "Daetynotus gobonis", "Daetynotus sonehi", "Drepanosiphum platanoidis", "Dysaphis sorbi", "Eriosoma lanigerum", "Eucallipterus tiliae", "Hyalopterus atriplicis", "Hyalopterus pruni", "Hyadaphis erysimi", "Hyadaphis foeniculi", "Hyperomyzus laetueae", "Laingia psammae", "Maerosiphoniella artemisiae", "Macrosiphoniella frigidicola", "Macrosiphum avenae", "Macrosiphum euphorbiae", "Maerosiphum rosae", "Melanaphis saeehari", "Melanoeallis earyaefoliae", "Monellia earyella", "Monelliopsis californica", "Monelliopsis earyae", "Monelliopsis nigropunctata", "Myzaphis rosarum", "Myzoeallis aselepiadis", "Myzus cerasi", "Myzus persicae", "Nearetieaphis bakeri", "Nearetaphis erataegifoliae", "Pemphigus brevieornis", "Pemphigus bursarius", "Pherioaphis trifolii", "Phorodon humuli", "Pleotriehophorus", "Rhopalosiphum padi", "Sehizaphis graminum", "Therioaphis riehmeri", "Toxoptera aurantii", "Tuberolaehnus salignus". Biedronki te żerują również na innych owadach, np. "C. hieroglyphica" odnotowana została jako efektywny drapieżnik larw szarynki grzybieniówki z rodziny stonkowatych.
Rozprzestrzenienie.
Rodzaj głównie holarktyczny. Nieliczne gatunki znane z krainy orientalnej i australijskiej. W Meksyku występuje 5 gatunków, a w Ameryce Północnej na północ od niego 12. Do fauny Europy należy 9 gatunków. W Polsce występuje 5 z nich.
Gatunki.
Należą tu m.in.:

</doc>
<doc id="1426202" url="https://pl.wikipedia.org/wiki?curid=1426202" title="Otwór wielki">
Otwór wielki

Otwór wielki, otwór potyliczny wielki, otwór potyliczny (łac. "foramen magnum", "foramen occipitale magnum", "foramen occipitale") – nieparzysty otwór w czaszce niektórych kręgowców oraz puszce głowowej sześcionogów.
Sześcionogi.
U owadów otwór ten leży w tylnej części głowy, łącząc ją z szyją. Zwykle jest to duży otwór, ale czasem jego rozmiar jest zredukowany. Górną i boczne części otworu wielkiego otacza zapotylica i szew zapotyliczny. Brzuszna strona może nie być odgraniczona żadnym sklerytem, a jedynie przedłużeniem błony szyjnej, jak u prostoskrzydłych. U wielu grup jest jednak odgraniczona przez rozrośnięte zapoliczki. Z kolei u pluskwiaków różnoskrzydłych oraz dorosłych muchówek i błonkówek brzuszna strona otworu ograniczona jest przez "hypostomal bridge", będący przedłużeniem podgębia.
Przez otwór ten przechodzą z głowy do przedtułowia różne narządy wewnętrzne, w tym przewód pokarmowy.
Kręgowce.
U ptaków i ssaków otwór wielki znajduje się w kości potylicznej pomiędzy łuską potyliczną (łac. "squama occipitalis") u ssaków lub kością nadpotyliczną (łac. "os supraoccipitale") u ptaków, która ogranicza go od tyłu, częścią podstawną (łac. "pars basilaris ossis occipitalis"), która znajduje się do przodu oraz częściami bocznymi (łac. "partes laterales ossis occipitalis") leżącymi do boku od otworu. Otwór wielki łączy jamę czaszki z kanałem kręgowym.
U człowieka otwór wielki jest szeroko-owalny i zawiera:

</doc>
<doc id="1426205" url="https://pl.wikipedia.org/wiki?curid=1426205" title="Jan Kolenda">
Jan Kolenda

Jan Władysław Kolenda (ur. 19 grudnia 1924 w Grzymiszewie, zm. 20 kwietnia 2012) – polski socjolog, działacz społeczny, polityk, w latach 1973–1975 prezydent (naczelnik) Kalisza, w latach 1975–1985 wicewojewoda kaliski.
Życiorys.
Po ukończeniu szkoły powszechnej do końca 1944 pracował w gospodarstwie rolnym. Po zakończeniu wojny został wcielony do Wojska Polskiego i tu skończył szkołę podoficerską ze stopniem starszego sierżanta. W 1947 ukończył liceum rolnicze i jako technik rolnik podjął pracę jako agronom. W tym samym czasie pełnił funkcję komendanta gminnego w Służbie Polsce. W latach 1950–1952 pracował w Komitecie Wojewódzkim Polskiej Zjednoczonej Partii Robotniczej w Poznaniu. Do Polskiego Związku Łowieckiego wstąpił w 1952 z inspiracji teścia. W latach 1953–1973 było dyrektorem w Państwowym Ośrodku Maszynowym w Kaliszu. W 1965 uzyskał tytuł magistra socjologii Wyższej Szkoły Nauk Społecznych w Warszawie. W latach 1970–1975 pełnił funkcję łowczego powiatowego. W 1973 został powołany na Naczelnika Miasta i Powiatu Kalisz. Został wybrany prezesem Wojewódzkiej Rady Łowieckiej.
Za pracę zawodową został odznaczony Krzyżem Kawalerskim i Oficerskim Orderu Odrodzenia Polski. Za działalność łowiecką otrzymał Brązowy Medal Zasługi Łowieckiej i Złoty Medal Zasługi Łowieckiej, a w 1991 „Złom”. Posiadał też medal za zasługi dla rozwoju łowiectwa w województwach kaliskim i poznańskim. 15 grudnia 2000 XX Krajowy Zjazd Delegatów nadał mu tytuł Członka Honorowego Polskiego Związku Łowieckiego.
Jan Kolenda został pochowany 25 kwietnia 2012 na cmentarzu wojskowym na Majkowie w Kaliszu.

</doc>
<doc id="1426206" url="https://pl.wikipedia.org/wiki?curid=1426206" title="12 Brygada Artylerii Ciężkiej">
12 Brygada Artylerii Ciężkiej

12 Łużycka Brygada Artylerii Ciężkiej (12 BAC) – związek taktyczny artylerii Wojska Polskiego.
Formowanie i zmiany organizacyjne.
We wrześniu 1945 roku 2 Łużycka Dywizja Artylerii przeformowana została na 12 Brygadę Artylerii. Jej brygady przekształcono w 68. i 70. pułki artylerii, oraz 67 pułk artylerii ciężkiej. Samodzielny 6 dywizjon artyleryjskiego rozpoznania pomiarowego wszedł w skład 67 pac. Oprócz tego, z 7 Brygady Artylerii Haubic wydzielono dwa dywizjony artylerii, które wykorzystano do sformowania dwóch pułków artylerii lekkiej dla 15. i 18 DP. Nowo powstała brygada pierwotnie stacjonowała w Ostrowie Wielkopolskim.
W 1950 stacjonowała w Gnieźnie. Podlegała dowódcy OW III w Poznaniu, a po rozwiązaniu okręgu – dowódcy OW IV. Do dnia 1 października 1950 Dowództwo 12 BAC wraz z 68 i 70 pah przekazane zostały w podporządkowanie dowódcy OW I, natomiast 67 pac do dnia 30 lipca przekazany został w podporządkowanie dowódcy OW II.
Przy 12 BAC funkcjonowała szkolna bateria artylerii oficerów rezerwy nr 2.
Wiosną 1951, w wyniku wprowadzenia planu przyśpieszonego rozwoju WP na lata 1951- 1953, na bazie 12 BAC rozpoczęto formowanie jednostki 8 Dywizji Artylerii Przełamania. 68 pah stał się zalążkiem dla 26 Brygady Artylerii Haubic,a 70 pah dla 29 Brygady Artylerii Haubic.

</doc>
<doc id="1426208" url="https://pl.wikipedia.org/wiki?curid=1426208" title="Wopy (powiat olsztyński)">
Wopy (powiat olsztyński)

Wopy (niem. "Woppen") – osada w woj. warmińsko-mazurskim, w pow. olsztyńskim, w gminie Dywity. Wieś założona około 1363 r., w wieku XVI–XIX w dokumentach wymieniana jako "Woppen", po 1945 jako Łopy. Nazwa "Wopy" jako urzędowa funkcjonuje od 1951. Osada znajduje się w historycznym regionie Warmia.
Historia.
Nazwa Wopy jest pochodzenia pruskiego. Wieś została założona w 1347. W 1404 była ponownie lokowana a zasadźcą był Rytwyn.
W latach 1975–1998 miejscowość należała administracyjnie do województwa olsztyńskiego.

</doc>
<doc id="1426213" url="https://pl.wikipedia.org/wiki?curid=1426213" title="Nurzec (stacja kolejowa)">
Nurzec (stacja kolejowa)

Nurzec – stacja kolejowa w Nurcu-Stacji, w województwie podlaskim, w Polsce. Na stacji odgałęziała się bocznica do JW 3748. 
W roku 2017 stacja obsługiwała 20–49 pasażerów na dobę.
Stacja, wraz z sąsiadującą z nią wieżą ciśnień wpisana jest, jako "zespół dworca kolejowego", do rejestru zabytków woj. podlaskiego pod nr A-59 z dn. 27.08.2003.
Historia.
Do 1934 roku osada Nurzec-Stacja (położona na północ od torów) znajdowała się w gminie Milejczyce, a stacja kolejowa Nurzec (z położonym na południe od torów osiedlem Zaolzie) w gminie Radziwiłłówka w powiecie bielskim. 16 października 1933 obie miejscowości utworzyły dwie odrębne gromady w poszczególnych gminach. 1 października 1934 przeprowadzono obszerne zmiany granic gmin w powiecie bielskim, w związku z czym stację kolejową przeniesiono ze zeniesionej gminy Radziwiłłówka do gminy Milejczyce, gdzie została zintegrowana z osadą Nurzec-Stacja w jedną gromadę o nazwie Nurzec Stacja Kolejowa. Ponadto 16 kwietnia 1936 gromadę Nurzec Stacja Kolejowa połączono z gromadą Nurzec (we wsi Nurzec) w jedną gromadę o nazwie "Nurzec". Podział na dwie gromady (Nurzec i Nurzec-Stacja) przywrócono ponownie 1 czerwca 1951.

</doc>
<doc id="1426215" url="https://pl.wikipedia.org/wiki?curid=1426215" title="Alexander Lumniczer">
Alexander Lumniczer



</doc>
<doc id="1426218" url="https://pl.wikipedia.org/wiki?curid=1426218" title="Hysterangium separabile">
Hysterangium separabile



</doc>
<doc id="1426220" url="https://pl.wikipedia.org/wiki?curid=1426220" title="Henry Duke">
Henry Duke

Henry Edward Duke (ur. 5 listopada 1855, zm. 20 maja 1939) – brytyjski prawnik i polityk, członek Partii Konserwatywnej, minister w rządach Herberta Henry’ego Asquitha i Davida Lloyda George’a.
Był drugim synem kupca Williama Edwarda Duke’a i Elizabeth Lord. Kształcił się prywatnie i nigdy nie uczęszczał do szkół publicznych ani na uniwersytet. Początkowo pracował jako dziennikarz dla lokalnej gazety "Western Morning News". W wieku 25 lat przeprowadził się do Londynu, gdzie zaczął studiować prawo. W 1885 r. rozpoczął praktykę adwokacką w korporacji Gray’s Inn. Następnie rozpoczął prywatną praktykę w Londynie. W latach 1897–1900 pracował w sądach w Devonport i Plymouth. Następnie do 1914 r. pracował wyłącznie w sądzie w Devonport. W 1899 r. został Radcą Królowej.
W latach 1900–1906 Duke zasiadał w Izbie Gmin jako reprezentant okręgu Plymouth. Do parlamentu powrócił w 1910 r. z okręgu Exeter, który to okręg reprezentował do 1918 r. W 1915 r. został członkiem Tajnej Rady. W lipcu 1916 r. został Głównym Sekretarzem Irlandii. W maju 1918 r. zrezygnował z tego stanowiska.
Po rezygnacji otrzymał tytuł szlachecki i został mianowany sędzią Sądu Apelacyjnego. W 1919 r. został prezesem jednego z oddziałów Wysokiego Sądu Sprawiedliwości i był nim do 1933 r. W 1925 r. otrzymał tytuł 1. barona Merrivale i zasiadł w Izbie Lordów.
W 1876 r. poślubił Sarah Shorland, córkę Johna Shorlanda. Miał z nią jednego syna i jedną córkę. Sarah zmarła w 1914 r. Henry zmarł w maju 1939 r. Kolejnym baronem Merrivale został jego jedyny syn, Edward.

</doc>
<doc id="1426221" url="https://pl.wikipedia.org/wiki?curid=1426221" title="Adalia">
Adalia

Adalia – rodzaj chrząszczy z rodziny biedronkowatych i podrodziny Coccinellinae. Występuje na całym świecie. Larwy i dorosłe odżywiają się pluskwiakami z rodzin mszycowatych i ochojnikowatych. Dorosłe charakteryzują się zmiennością ubarwienia w obrębie tego samego gatunku.
Morfologia.
Owad dorosły.
Ciało szerokie, owalne, lekko przypłaszczone, długości od 3,5 do 5,5 mm. Wierzch ciała widocznie punktowany. Głowa o przednio-bocznych kątach nadustka wystających. Buławka czułków o ściśle połączonych członach, z których przedostatni jest wyraźnie szerszy niż dłuższy. Przedpiersie w części wierzchołkowej zaokrąglone, a wierzchołek śródpiersia ścięty i zaopatrzony w listewkę. Żeberka boczne na gładkim, słabo wypukłym wyrostku przedpiersia sięgają do przednich krawędzi przednich bioder. Linie udowe (zabiodrowe) na pierwszym widocznym sternicie odwłoka prawie kompletne lub kompletne, półkoliste, nierozdowjone, nie dochodzą do przedniej krawędzi sternitu. Odnóża środkowej i tylnej pary mają po dwie ostrogi na goleniach. U nasady pazurków występuje w obrysie prawie kwadratowy ząbek. Pokrywy o zmiennym wewnątrzgatunkowo ubarwieniu. Występują osobniki od całkiem żółtych po całkiem czarne. Samce mają symetrycznyme narządy rozrodcze, a samice duże "infundibulum".
Larwa.
Głowa z wyraźnymi szwami czołowymi. Aparat gębowy z żuwaczkami wyposażonymi w retynakulum i ząb przedwierzchołkowy, a u wierzchołka podzielonymi na dwa zęby. Brak na żuwaczkach piłkowania. Odnóża o tarsungulusach z wyrostkiem u nasady, a goleniostopach z półbłoniastym, oszczecinionym obszarem po stronie spodniej, osiągającym długość całego członu. Terga śródtułowia i zatułowia z dwoma sklerytami. Odwłok o tergach od pierwszego do ósmego wyposażonych w "strumae" – każde zaopatrzone jest w kilka "chalazae", z których tylko trzy są wyraźne i często zgrupowane razem. Dziewiąty tergit odwłoka o kompletnej, pozbawionej środkowego wyrostka krawędzi tylnej.
Biologia i ekologia.
Dorosłe i larwy są drapieżnikami, żerującymi na ochojnikowatych z gatunków: "Adelges laricis", "Pineus pini" i "Pineus strobi" oraz mszycowatych z gatunków: "Acyrthosiphon carnosum", "Acyrthosiphon dirhodum", "Acyrthosiphon pisum", "Acyrthosiphon urticae", "Acyrthosiphon solani", "Amphorophora rubi", "Anoraphis farfarae", "Aphis fabae", "Aphis farinosa", "Aphis gossypii", "Aphls hederae", "Aphis pomi", "Aphis rumicis", "Aphis sambuci", "Aphis urticata", "Aphis viburni", "Betulaphis quadrituberculata", "Brachycaudus helichrysi", "Brevicoryne brassicae", "Capitophorus elongatus", "Cavariella aegopodi", "Chaitophorus capreae", "Chaitophorus veriscolor", "Chromaphis juglandica", "Chromaphis juglandicola", "Cryptomyzus ribis", "Dactynotus cirsii", "Dactynotus eoessigi", "Dactynotus sonchi", "Drepanosiphum platanoidis", "Dysaphis devecta", "Dysaphis sorbi", "Elatobium abletinum", "Eriosoma lanigerum", "Eriosoma pyricola", "Euceraphis punctipennls", "Euceraphis tiliae", "Hyalopterus pruni", "Laingia psammae", "Macrosiphum euphorbiae", "Macrosiphum rosae", "Monellia caryella", "Monelliopsis california", "Monelliopsis caryae", "Myzocallis boerneri", "Myzocallis carpini", "Myzocallis castanicola", "Myzocallis coryli", "Myzus cerasi", "Myzus persicae", "Nearctaphis bakeri", "Nearctaphis crataegifolia", "Pemphigus bursarius", "Periphyllus Iyropictus", "Periphyllus negundinis", "Periphyllus testundinaceus", "Phorodon humuli", "Phorodon menthae", "Phyllaphis fagi", "Pterocallis alni", "Rhopalosiphum insertum", "Thelaxes dryophila", "Tuberculoides annulatus", "Tuberolachnus salignus".
Rozprzestrzenienie.
Rodzaj prawie kosmopolityczny, znany z Europy, Azji, Afryki, obu Ameryk i Australii. W Polsce występują 3 gatunki: "A. bipunctata", "A. conglomerata" i "A. decempuntata".
Taksonomia.
Rodzaj wprowadzony został w 1850 roku przez Étienne'a Mulsanta. Gatunek typowy, "Coccinella bipunctata", został wyznaczony w 1874 roku przez George'a R. Crotcha.
Należą tu m.in.:
W obrębie rodzaju łatwo dochodzi do powstawania krzyżówek międzygatunkowych, które mogą być trwałe.

</doc>
<doc id="1426222" url="https://pl.wikipedia.org/wiki?curid=1426222" title="Albin Fleszar">
Albin Fleszar

Albin Jan Fleszar ps. „Satyr” (ur. 1 marca 1888 w Kąkolówce, zm. 3 września lub 3 listopada 1916 w Słonimie) – major piechoty Legionów Polskich.
Życiorys.
Syn Władysława i Zofii z domu Kosiba. Ojciec Fleszara był nauczycielem w szkole ludowej w Kąkolówce koło Błażowej w Galicji. Matka Zofia z domu Kosiba była córką wójta Korczyny koło Krosna. W połowie lat 90. XIX wieku przenieśli się do Mrowli koło Rzeszowa, gdzie Albin uczęszczał do szkoły, w której uczył jego ojciec. W czasie nauki w szkole średniej w Rzeszowie 17-letni Albin Fleszar ciężko zachorował na gruźlicę. Dla podratowania wątłego zdrowia został przez rodziców wysłany do Zakopanego. Tam skupił się na malarstwie, pisaniu poezji, a przede wszystkim rozwijał swoje zamiłowania do badania Ziemi. Po pokonaniu choroby przeniósł się do gimnazjum w Przemyślu, gdzie w roku 1908 złożył egzamin dojrzałości.
Studia i działalność niepodległościowa 1908–1914.
Tego samego roku rozpoczął studia na Uniwersytecie Lwowskim w Instytucie Geologicznym. Geologia była tym kierunkiem, który pasjonował Albina Fleszara od dzieciństwa. Bardzo szybko stał się jednym z najzdolniejszych studentów. Już w 1912 roku publikował w czasopiśmie „Kosmos”. W Instytucie Geologicznym Fleszar wytrzymał do 1912 roku. Wynikało to z jego oporu przeciw autokratycznemu i zamkniętemu na nowe teorie, głównie wówczas hipotezy płaszczyznowej budowie skorupy ziemskiej, której Albin Fleszar był gorącym zwolennikiem. Przeniósł się do Instytutu Geograficznego, gdzie znalazł dużo bardziej otwarte na nowości środowisko. Tam stał się inicjatorem wielu badań nad tektoniczną budową Karpat. Po zorganizowanej w 1913 roku wyprawie naukowej w Doły Sanockie Fleszar opublikował w „Kosmosie” (1914) dwie rozprawy. Był współpracownikiem prof. Eugeniusza Romera i członkiem Komisji Fizjograficznej Polskiej Akademii Umiejętności. Także rzucony na Wołyń w czasie walk Legionów prowadził obserwacje geologiczne i sporządzał notatki. Wynikiem tego powstała praca "Uwagi nad krajobrazem Poleskim. Studia między Turią a Styrem" wydanej w Sprawozdaniach Towarzystwa Naukowego Warszawskiego Wydziału Mat.-przyr. w 1916.
W okresie tym zaczął także bardzo energicznie działać w Związku Walki Czynnej. Skończył wyższy kurs oficerski Związku Strzeleckiego. Był jednym z 66 odznaczonych przez Józefa Piłsudskiego znakiem oficerskim „Parasol”. Albin Fleszar zakładał wiele drużyn strzeleckich w okolicach Rzeszowa. Był tam również wykładowcą i organizatorem kursów i szkoleń dla drużyn z okręgu rzeszowskiego.
I wojna światowa.
Zaraz po utworzeniu Legionów Polskich w operacji kieleckiej Fleszar-Satyr dowodził w stopniu kapitana (mianowany 1 stycznia 1915) II batalionem przyszłej I Brygady Legionów Polskich. 10 maja 1916 mianowany majorem, objął VI batalion, z którym przeszedł cały szlak bojowy I Brygady. Rozkazem z dnia 30 czerwca 1916 roku powołany na dowódcę 7 pułku piechoty. W dowodzonych przez niego oddziałach służyli m.in. Leopold Lis-Kula, Kazimierz Iranek-Osmecki, a kapelanem był ksiądz Stanisław Żytkiewicz. Przez swoich żołnierzy uznawany był za nauczyciela i wychowawcę. W połowie lipca 1916 roku wraz z Piłsudskim, Hallerem, Sosnkowskim, Dziekanowskim, Szczepanem, Roją, Burhardtem, Neugebauerem, Brzeziną, Beliną, Ostoją podpisał Memorandum do Dowództwa Armii Austro-Węgierskiej. Po dymisji Piłsudskiego popadł w depresję i przekonany, że dwuletni krwawy czyn legionowy zostanie utracony, w dniu 3 września 1916 roku popełnił samobójstwo w szpitalu w Słonimie (dzisiaj na Białorusi). Został pochowany na miejscowym cmentarzu. Po wojnie jego zwłoki ekshumowano i przeniesiono na cmentarz Powązkowski w Warszawie po pogrzebie 16 grudnia 1916. Na grobie (kwatera T, rząd 1, grób 8) umieszczono inskrypcję o treści: "„ uczony i żołnierz zginął w walce o wolność Ojczyzny i Honor Narodu”". W nekrologu, umieszczonym w „Kurierze Warszawskim” napisano „"Major Legionów Polskich, komendant 7 pułku I Brygady Legionów, zm. w Słonimie 3 listopada 1926 r. „z trudów wojennych”.”" Podobnie datę śmierci 3 listopada 1916 podał „Głos Rzeszowski”, wskazując, iż dwa dni później, 5 listopada 1916 wyruszył ze Słonimia orszak żałobny. Datę śmierci 3 listopada 1916 podało także Muzeum Józefa Piłsudskiego w Sulejówku, wskazując iż Fleszar popełnił samobójstwo po przyjęciu przez Austriaków wniosku Józefa Piłsudskiego o dymisję z 26 września 1916.
Upamiętnienie.
Uchwałą Rady Miasta Rzeszowa na uroczystym posiedzeniu 23 lipca 1936 uczczono pamięć dziesięciorga ludzi Legionów Polskich, w tym Albina Fleszara, nazywając nazwiskiem każdego z nich ulicę w mieście.

</doc>
<doc id="1426224" url="https://pl.wikipedia.org/wiki?curid=1426224" title="Baron Merrivale">
Baron Merrivale

Baronowie Merrivale 1. kreacji (parostwo Zjednoczonego Królestwa)

</doc>
<doc id="1426225" url="https://pl.wikipedia.org/wiki?curid=1426225" title="Adam Szelągowski">
Adam Szelągowski

Adam Wiktor Szelągowski (ur. 23 grudnia 1873 w Lublinie, zm. 3 sierpnia 1961 w Warszawie) – polski historyk, nauczyciel gimnazjalny i profesor Uniwersytetu Jana Kazimierza we Lwowie.
Życiorys.
Studiował na Uniwersytecie Lwowskim. Był uczniem Oswalda Balzera, doktorat w 1898, habilitacja 1902, profesor nadzwyczajny 1907. Jednocześnie do 1914 uczył w gimnazjach lwowskich, m.in. w C. K. V Gimnazjum we Lwowie. Od 1919 kierownik katedry historii społeczno-gospodarczej UJK, od 1921 (po Szymonie Askenazym) kierownik katedry historii nowożytnej UJK. W latach 1929-1930 był redaktorem naczelnym pisma „Insurrekcje. Materiały i badania do dziejów powstań oraz ruchów społecznych i narodowych w Polsce” (ukazały się jedynie 3 numery). Z dniem 31 marca 1939 został przeniesiony w stan spoczynku na zasadzie art. 24 pragmatyki profesorskiej.
Był członkiem Towarzystwa Historycznego we Lwowie. Sympatyzował z ruchem endeckim. Był członkiem czynnym Towarzystwa Naukowego we Lwowie. Był członkiem Ligi Narodowej. Po wojnie zamieszkiwał w Warszawie.
Otrzymał nagrodę naukową miasta portowego Gdyni im. Stefana Żeromskiego na rok 1938 „za całokształt pracy naukowej w dziedzinie dziejowych zagadnień bałtyckich”.
W kręgu jego szerokich zainteresowań naukowych były czasy od średniowiecza po czasy nowożytne, historia Polski i historia powszechna, historia gospodarcza i historia cywilizacji. Początkowo swoje badania rozpoczął od bliskich mu przez całe życie problemów historii gospodarczej ("Chłopi dziedzice we wsiach na prawie polskim do końca XIII w.", 1899) oraz powstałą z inspiracji Gustava von Schmollera ("Pieniądz i przewrót cen w XVI. i XVII. wieku w Polsce", 1902). Jest także autorem pierwszego zarysu polskiej polityki morskiej, oparty na szerokich studiach archiwalnych w Berlinie i Wiedniu ("Sprawa północna w wiekach XVI-XVIII", t. 1-3, 1904-1905). W monografiach: "Rozkład Rzeszy i Polska za panowania Władysława IV" (1907), "Wzrost państwa polskiego w XV-XVI w. Polska na przełomie wieków średnich i nowych" (1904) i "Najstarsze drogi z Polski na Wschód w okresie bizantyńsko-arabskim" (1909) badał powiązania polityki polskiej z polityką europejską. Opracował syntezę "Dzieje Polski 1849-1914" (w zbiorowym dziele "Polska jej dzieje i kultura", t. 3, 1932). Zawarty w niej opis genezy powstania styczniowego zachował walory aż do czasu ukazania się monografii Stefana Kieniewicza. Zajmował się także dziejami cywilizacji: "Wschód i Zachód: zagadnienia z dziejów cywilizacji" (1912), "Dzieje powszechne i cywilizacji" (t. 1-4, 1913-1918). Opublikował wiele prac z historii powszechnej: "Rewolucja francuska 1789-1793" (1927, wyd. 2 - 1934), "Stany Zjednoczone Ameryki Północnej. Tworzenie państwa i konstytucji" (1929). Autor wielu podręczników historii dla gimnazjów. Był autorem 3-tomowego podręcznika historii dla gimnazjów, obejmującego historię średniowieczną, nowożytną i nowoczesną.
Został pochowany w grobowcu rodzinnym na cmentarzu Powązkowskim w Warszawie, gdzie spoczęły także jego córki
Maria (1905-1989) i Aleksandra (1907-1996) (kwatera 155a-5-15).
Uczniowie.
Do grona jego uczniów należą: Irena Biżańska, Maria Anna Chmielowska, Marian Delawski, Grzegorz Duzinchiewicz,
Józef Grabowski, Janina Aleksandra Grodka, Jan Karpiniec, Franciszek Konieczny, Maria Jarosiewicz, Jadwiga Lechicka, Józef Lewicki, Apolonia Lityńska, Marian Mrożek, Irma Józefa Nalepowa, Adolfina Oblerówna, Maria Prydatkiewicz, Helena Zofia Struc-Filasiewiczowa, Marian Tyrowicz, Henryk Wereszycki.

</doc>
<doc id="1426226" url="https://pl.wikipedia.org/wiki?curid=1426226" title="Niemojki (stacja kolejowa)">
Niemojki (stacja kolejowa)

Niemojki – stacja kolejowa w Niemojkach, w województwie mazowieckim, w Polsce. 
W roku 2017 stacja obsługiwała 50–99 pasażerów na dobę.
W listopadzie 2020 roku ogłoszono przetarg na modernizacje peronów. Prace zakończono we wrześniu 2021 roku.

</doc>
<doc id="1426227" url="https://pl.wikipedia.org/wiki?curid=1426227" title="European Pet Network">
European Pet Network

European Pet Network (EPN) – organizacja non-profit, z siedzibą w Brukseli, łącząca europejskie bazy danych o zwierzętach oznakowanych biochipem (transponderem). Celem organizacji jest udostępnienie narzędzi umożliwiających odnalezienie właściciela oznakowanego zwierzęcia. Sieć Europejskiego Systemu Baz Danych Europetnet jest dostępna przez internet.
European Pet Network ukonstytuowało swoją działalność na początku 1997 roku w Brukseli. Organizacja ta powstała na mocy porozumienia osób, które od wielu lat zajmują się kwestią elektronicznej identyfikacji zwierząt w Europie i na świecie. European Pet Network zrzesza większość baz z terenu Europy i skupia te, które szczególnie się rozwinęły i obejmują swym działaniem znaczne regiony Europy.
Do głównych zadań EPN należy popularyzacja elektronicznej identyfikacji zwierząt domowych (głównie psów i kotów), jak również stworzenie jednej centralnej jednostki administracyjnej, mającej dane (numery transponderów) o oznakowanych zwierzętach z terenu Europy.
Każda z baz danych współpracujących z Europetnet regularnie przesyła numery transponderów z terenu swojego kraju i tym samym usprawnia formę odszukiwania zaginionych zwierząt. Wpisując numer mikroczipa na stronie wyszukiwarki Europetnet, osoba poszukująca danych o właścicielu zaginionego zwierzęcia uzyskuje informację o kraju pochodzenia zwierzęcia i kontakt z lokalną bazą dysponującą danymi kontaktowymi jego właściciela.
Członkowie European Pet Network w Polsce:

</doc>
<doc id="1426228" url="https://pl.wikipedia.org/wiki?curid=1426228" title="Clavulina cinerea">
Clavulina cinerea



</doc>
<doc id="1426229" url="https://pl.wikipedia.org/wiki?curid=1426229" title="János Balassa">
János Balassa

János Balassa ("Johann Balassa", ur. 5 maja 1814 w Sárszentlőrinc, zm. 9 grudnia 1868 w Peszcie) – węgierski lekarz, chirurg, członek Węgierskiej Akademii Nauk. Studiował medycynę w Wiedniu, następnie wykładał chirurgię na Uniwersytecie w Peszcie. Zajmował się głównie chirurgią pęcherza moczowego.

</doc>
<doc id="1426230" url="https://pl.wikipedia.org/wiki?curid=1426230" title="92 Pułk Artylerii Przeciwpancernej">
92 Pułk Artylerii Przeciwpancernej

92 Pułk Artylerii Przeciwpancernej (92 pappanc) – oddział artylerii przeciwpancernej ludowego Wojska Polskiego. JW 2538.
Pułk sformowany został w 1949 roku, w Bolesławcu na bazie 13 i 14 dappanc. Podlegał początkowo dowódcy 11 Dywizji Piechoty Zmotoryzowanej, a od 12 czerwca 1950 roku dowódcy OW IV. W 1951 roku przeniesiony został z Bolesławca do Gniezna, wszedł w skład 28 Brygady Artylerii Przeciwpancernej. W grudniu 1956 roku jednostka została rozformowana.
Skład organizacyjny.
Uzbrojenie pułku stanowiły 24 armaty 76 mm ZIS-3.

</doc>
<doc id="1426231" url="https://pl.wikipedia.org/wiki?curid=1426231" title="Ramaria rugosa">
Ramaria rugosa



</doc>
<doc id="1426233" url="https://pl.wikipedia.org/wiki?curid=1426233" title="Szypry">
Szypry

Szypry – osada w Polsce położona w województwie warmińsko-mazurskim, w powiecie olsztyńskim, w gminie Dywity, położona na południowym brzegu jeziora Wadąg, wymieniana w dokumentach już w 1377 r. (pod nazwą "Schipperkaim"), później jako "Szypren" (1656), "Schippern" (1755). W wieku XIX funkcjonowała nazwa "Schippern" oraz "Szypry". Wieś ponownie kolonizowana była w 1586 r., kiedy to biskup warmiński Marcin Kromer puste włóki nadał swojemu bratu – Bartłomiejowi – w celu założenia majątku ziemskiego. W 1601 majątek był w posiadaniu szlachcica Pawła Stawiskiego.
W latach 1975–1998 miejscowość należała administracyjnie do województwa olsztyńskiego.
W 1993 roku w Szyprach było 5 stałych mieszkańców. Pod koniec XX w. osada była miejscowością wypoczynkową.

</doc>
<doc id="1426234" url="https://pl.wikipedia.org/wiki?curid=1426234" title="Clathrus ruber">
Clathrus ruber



</doc>
<doc id="1426235" url="https://pl.wikipedia.org/wiki?curid=1426235" title="Hippodamia (rodzaj)">
Hippodamia (rodzaj)

Czerwonka ("Hippodamia") – rodzaj owadów z rzędu chrząszczy i rodziny biedronkowatych.
Morfologia.
Chrząszcze o ciele długości od 3 do 8 mm, dość wyraźnie wydłużonym i grzbietobrzusznie przypłaszczonym jak na przedstawicieli plemienia. Zarys ciała jest owalny. Głowa zwykle jest czarna z jasnym przodem. Nadustek ma ściętą lub lekko wklęsłą przednią krawędź oraz co najwyżej lekko ku przodowi wyciągnięte kąty przednio-boczne. Przedplecze ma jasne tło z różnie rozległą czarną łatą; niekiedy na tej łacie występują jeszcze jasne plamy. Krawędź tylna przedplecza pozbawiona jest obrzeżenia. Tło pokryw zwykle jest ubarwione w odcieniach żółci, pomarańczu, różu lub czerwieni. Na tle tym występują zwykle czarne plamy. Boczne brzegi pokryw są lekko podgięte w formę niemal płaskich epipleur, które opadają ku dołowi i nieco do wewnątrz. Na spodzie ciała zwykle dominuje barwa czarna. Przedpiersie ma wyrostek międzybiodrowy wąski, zwykle delikatnie wypukły, zaopatrzony w delikatne listewki boczne, natomiast pozbawiony żeberek. Wyrostek ów wchodzi w dołek na przedniej części śródpiersia. Środkowa część śródpiersia jest wystająca. Linie udowe (zabiodrowe) na zapiersiu i pierwszym z widocznych sternitów odwłoka mogą być obecne lub zanikłe. Dwie ostatnie pary odnóży zaopatrzone są w po dwie ostrogi na wierzchołkach goleni. Uda wystają poza boczny brzeg pokrywy. Stopy wszystkich par mają pazurki z wcięciem, formującym ząbek dodatkowy. U samców części gatunków stopy przedniej i środkowej pary odnóży są rozszerzone. Narządy rozrodcze samca są symetrycznie zbudowane. U samicy genitalia charakteryzują się dużym infundibulum oraz wydłużoną płytką koksalną z wyraźnym stylikiem.
Ekologia i występowanie.
Zarówno larwy, jak i imagines są drapieżnikami żerującymi głównie na mszycach (afidofagia). U gatunków o lepiej poznanych preferencjach pokarmowych stwierdzano także żerowanie na innych drobnych owadach, np. koliszkach i larwach stonkowatych, a z braku takiego pokarmu kanibalizm oraz uzupełnianie diety miękkimi częściami roślin.
Stadium zimującym u tych chrząszczy jest owad dorosły. W trudnych warunkach klimatycznych mogą one spędzać w hibernacji większą część roku.
Większość przedstawicieli rodzaju to gatunki nearktyczne, ale część jest palearktyczna lub holarktyczna, a "H. convergens" introdukowany został do wielu rejonów krainy neotropikalnej oraz na Hawaje. W Polsce rodzaj reprezentują trzy gatunki: czerwonka trzynastokropka, czerwonka baldaszówka i "H. septemmaculata".
Taksonomia.
Rodzaj ten wprowadzony został w 1837 roku przez Louisa A.A. Chevrolata w publikacji współautorstwa Pierre’a F.M.A. Dejean. "Coccinella tredecimpunctata" została wyznaczona jego gatunkiem typowym w 1873 roku przez George’a Roberta Crotcha. Część autorów wyróżnia w obrębie tego rodzaju podrodzaje "Hippodamia (Adonia)", "Hippodamia (Hemisphaerica)", "Hippodamia s.str." i "Hippodamia (Neoippodamia)", podczas gdy inni traktują wymienione taksony jako synonimy nazwy rodzajowej.
Do rodzaju tego zalicza się następujące gatunki:

</doc>
<doc id="1426237" url="https://pl.wikipedia.org/wiki?curid=1426237" title="Bergerocactus">
Bergerocactus



</doc>
<doc id="1426239" url="https://pl.wikipedia.org/wiki?curid=1426239" title="17 Pułk Moździerzy">
17 Pułk Moździerzy

17 Pułk Moździerzy (17 pm) - oddział artylerii ludowego Wojska Polskiego.
Formowanie i zmiany organizacyjne.
Na podstawie rozkazu Nr 0056/Org. Ministra Obrony Narodowej z dnia 30 marca 1949 został sformowany 17 pułk moździerzy. Jednostka była organizowana etapami: do 1 listopada 1949 utworzono zawiązek pułku oraz jego dywizjon szkolny, natomiast do 1 listopada 1950 zorganizowano 1 i 2 dywizjon moździerzy.
Formowanie pułku odbywało się garnizonie Żagań, w koszarach przy ulicy Szosa Żarska, według etatu Nr 5/45 o stanie 724 żołnierzy. Oddział podlegał dowódcy 11 Zmotoryzowanej Dywizji Piechoty (od 1950 - 11 Dywizji Zmechanizowanej).
Na podstawie rozkazu Nr 0055/Org. Ministra Obrony Narodowej z dnia 12 czerwca 1950 pułk został przeformowany na etat Nr 5/68 o stanie 683 żołnierzy i włączony w skład 11 Dywizji Zmechanizowanej.
Na podstawie rozkazu Nr 0045/Org. Ministra Obrony Narodowej z dnia 17 maja 1951 jednostka została przeformowana na etat Nr 5/87 o stanie 453 żołnierzy i 12 pracowników. Przeformowanie miało zostać zakończone w terminie do dnia 1 grudnia 1952. Liczba moździerzy została zmniejszona do dwudziestu ośmiu, a stan osobowy w stosunku do poprzedniego etatu uległ zmniejszeniu o 34%.
Na podstawie rozkazu Nr 0056/Org. Ministra Obrony Narodowej z dnia 19 września 1956 pułk został rozformowany w terminie do dnia 20 grudnia 1955.
Struktura organizacyjna.
Uzbrojenie pułku stanowiły czterdzieści dwa 120 mm moździerze wzór 1938.

</doc>
<doc id="1426240" url="https://pl.wikipedia.org/wiki?curid=1426240" title="SAFE-ANIMAL">
SAFE-ANIMAL



</doc>
<doc id="1426241" url="https://pl.wikipedia.org/wiki?curid=1426241" title="Amarawati (Indochiny)">
Amarawati (Indochiny)

Amarawati – historyczna kraina we wschodniej części półwyspu Indochińskiego, część historycznego państwa Czampa, obecnie prowincje Quảng Nam i Quảng Ngãi w środkowym Wietnamie. Centrum polityczne Amarawati było istotnym składnikiem federacji państw tworzących historyczną Czampę. W dolinie rzeki Thu Bồn, określanej mianem Święte Ziemie Amarawati znajdowały się sanktuaria religijne: hinduistyczne - Mỹ Sơn i buddyjskie - Đồng Dương, a także miasto Simhapura (Trà Kiệu) uważane za stolicę Czampy.

</doc>
<doc id="1426247" url="https://pl.wikipedia.org/wiki?curid=1426247" title="Rudolf Temesvary">
Rudolf Temesvary



</doc>
<doc id="1426248" url="https://pl.wikipedia.org/wiki?curid=1426248" title="New Zealand Knights">
New Zealand Knights



</doc>
<doc id="1426249" url="https://pl.wikipedia.org/wiki?curid=1426249" title="12 Pułk Moździerzy">
12 Pułk Moździerzy

12 Pułk Moździerzy (12 pm) – oddział artylerii ludowego Wojska Polskiego.
Pułk sformowany został w 1950, w garnizonie Krotoszyn, w składzie 10 Dywizji Zmechanizowanej na podstawie etatu Nr 5/45 o stanie 724 żołnierzy.
W 1955 został rozformowany.
Skład organizacyjny.
Uzbrojenie pułku stanowiły 42 moździerze 120 mm wz 38.

</doc>
<doc id="1426251" url="https://pl.wikipedia.org/wiki?curid=1426251" title="Olimpiada w Pekinie">
Olimpiada w Pekinie



</doc>
<doc id="1426252" url="https://pl.wikipedia.org/wiki?curid=1426252" title="Olimpiada w Pekinie w 2008">
Olimpiada w Pekinie w 2008



</doc>
<doc id="1426253" url="https://pl.wikipedia.org/wiki?curid=1426253" title="Olimpiada 2008">
Olimpiada 2008



</doc>
<doc id="1426254" url="https://pl.wikipedia.org/wiki?curid=1426254" title="John Jacob Astor">
John Jacob Astor

John Jacob Astor lub Johann Jakob Astor (ur. 17 lipca 1763, zm. 29 marca 1848) – emigrant z Niemiec, amerykański handlarz futer i finansista, który zorganizował dwie ekspedycje na północno-zachodnie wybrzeże Pacyfiku. Pierwszy amerykański multimilioner.
Początki kariery.
Astor, syn rzeźnika, urodził się w miejscowości Walldorf w pobliżu Heidelbergu. W wieku lat 16 wyjechał do Wielkiej Brytanii, by pomóc starszemu bratu, sprzedawcy instrumentów muzycznych. W pięć lat później wyemigrował do Stanów Zjednoczonych, przybywając do Baltimore i osiadając ostatecznie w Nowym Jorku.
W roku 1785 pojął za żonę Sarę Todd pochodzącą z zamożnej i posiadającej polityczne koneksje rodziny. Małżeństwo to pozwoliło mu uruchomić w Nowym Jorku sklep, w którym, obok importowanych instrumentów muzycznych, zaczął sprzedawać futra. Wiedzę o nich czerpał od żony. Futra sprowadzał z Montrealu i z faktorii Kompanii Zatoki Hudsona. W roku 1800 rozszerzył swe zainteresowania biznesowe wchodząc w rynek handlu nieruchomościami w Nowym Jorku i okolicach.
Jako pierwszy w Nowym Jorku podjął handel z Chinami, przy czym głównym przedmiotem tego handlu były futra. Jego dochody były jednak limitowane cenami narzucanymi przez Kompanię Zatoki Hudsona i Kompanię Północno-Zachodnią z siedzibą w Montrealu. W związku z tym wykorzystał Zakup Luizjany z roku 1803 i ekspedycję Lewisa i Clarka w nieznane zupełnie obszary północnego zachodu dzisiejszych Stanów Zjednoczonych dla stworzenia faktorii handlowej, która mogłaby pozyskiwać futra w pobliżu wybrzeży Pacyfiku i wysyłać cenne futra wprost do Chin.
Astoria.
W kwietniu 1808 roku, pod egidą prezydenta Thomasa Jeffersona, Astor założył American Fur Company. Planował założenie łańcucha faktorii handlowych wzdłuż szlaku Lewisa i Clarka, przy czym ostatnią z nich byłaby faktoria u ujścia rzeki Kolumbia do Pacyfiku w dzisiejszym stanie Oregon. Filiami kompanii miały być "Pacific Fur Company" (czerwiec 1810) i "Southwest Fur Company" (czerwiec 1811). Zadaniem pierwszej z nich było utworzenie faktorii Astoria na pacyficznym wybrzeżu Oregonu w pobliżu ujścia Kolumbii, gdzie Lewis i Clark zimowali w roku 1805. W tym samym czasie Astor wszedł w porozumienie z kanadyjskimi kompaniami futrzarskimi w sprawie zaopatrywania ich faktorii w terenie. Nawiązał również kontakty z Kompanią Rosyjsko-Amerykańską zobowiązując się – w zamian za futra – zaopatrywać jej punkty handlowe na Alasce.
Dwie ekspedycje wyruszyły do Oregonu. Pierwsza – morzem, na statku zakupionym przez Astora – pod dowództwem Roberta Stuarta, wyruszyła z Nowego Jorku we wrześniu 1810 roku, opłynęła Przylądek Horn i dotarła do celu w marcu roku następnego. W trakcie budowy faktorii statek ruszył na północ, ale w Zatoce Nootka doszło do starcia z Indianami, w wyniku którego cała załoga zginęła, a statek został zniszczony.
Ekspedycja lądowa, dowodzona przez Wilsona Price Hunta, wyruszyła z St. Louis w kwietniu 1811 roku. Wędrując w górę biegu Missouri, a następnie przez dzisiejsze stany Wyoming i Idaho z biegiem rzek Snake i Kolumbia, dotarła z pewnymi stratami do celu w lutym 1812 roku.
Wyprawy te, a zwłaszcza droga powrotna Stuarta szlakiem Lewisa i Clarka (w wyniku której powstał po latach szlak oregoński), przyczyniły się do poznania północnego zachodu Ameryki.
Zaopatrywanie faktorii Astoria drogą morską wiązało się ze znacznymi kosztami. Sytuacja stała się krytyczna w momencie wybuchu wojny roku 1812, w związku z czym Astor zdecydował się odsprzedać całość przedsięwzięcia Anglikom.
Ostatnie lata.
Po roku 1815 Astor skoncentrował się na rejonie Wielkich Jezior, zakładając faktorie w dzisiejszych Green Bay, Grand Portage i na wyspie Mackinac. Jego "American Fur Company" okazała się wkrótce znacznie wydajniejsza od innych tego samego typu firm futrzarskich i szybko zmonopolizowała handel futrami na tym obszarze.
W latach trzydziestych XIX wieku zapotrzebowanie na futra bobrowe w Europie gwałtownie zmalało. Jednocześnie dramatycznie zmniejszyła się populacja bobrów i innych zwierząt futerkowych w rejonach Wielkich Jezior i Gór Skalistych. Przewidując to Astor w roku 1834 odsprzedał swoje udziały handlowcom z St. Louis.
W roku 1836 zlecił Washingtonowi Irvingowi opisanie dziejów Astorii, dzięki czemu szeroka opinia publiczna dowiedziała się o szlakach wiodących na zachód, a szczególnie do Oregonu. John Jacob Astor pod koniec życia był znanym mecenasem sztuki. Zostawił po sobie majątek w wysokości 20 mln dolarów.

</doc>
<doc id="1426255" url="https://pl.wikipedia.org/wiki?curid=1426255" title="Komórki sitowe">
Komórki sitowe

Komórki sitowe (łac. "cellulae ethmoidales") – najmniejsze z zatok przynosowych człowieka. Składają się z drobnych jamek kostnych poprzedzielanych cienkimi blaszkami kostnymi. Wypełniają one błędnik sitowy (łac. "labyrinthus ethmoidalis") i stanowią zasadniczą część kości sitowej. Każda komórka sitowa wysłana jest błoną śluzową.
Podział i topografia.
Komórki sitowe umownie dzieli się na przednie i tylne. Niektórzy wyróżniają jeszcze komórki sitowe środkowe. Połączone są one za pośrednictwem małych otworów w blaszkach kostnych, które je oddzielają. Połączenia te stanowią sprawny drenaż podczas stanów zapalnych (ostre zapalenie komórek sitowych). Skrajnie położone komórki błędnika sitowego są otwarte i tworzą dołki, które dopiero w połączeniu z półkomórkami sąsiadujących kości tworzą pełne komórki. Od boku sąsiadują z oczodołem ograniczone od niego blaszką oczodołową (papierowatą) kości sitowej (łac. "lamina orbitalis (papyracea) ossis ethmoidalis"). Strop komórek sitowych stanowi podstawa przedniego dołu czaszki. Przyśrodkowo komórki sitowe stanowią boczną ścianę jamy nosowej. Są one połączone ze światłem jamy nosowej. Komórki sitowe przednie otwierają się w lejku sitowym (łac. "infundibulum ethmoidale") w przewodzie nosowym środkowym. Największą komórką sitową jest bańkowato rozdęta puszka sitowa (łac. "bulla ethmoidalis"), która widoczna jest pod małżowiną nosową środkową. Poniżej puszki sitowej znajduje się wyrostek haczykowaty (łac. "processus uncinatus"). Pomiędzy puszką sitową a wyrostkiem haczykowatym znajduje się szczelinowata przestrzeń rozwór półksiężycowaty (łac. "hiatus semilunaris"), który prowadzi do wspomnianego wyżej lejka sitowego — miejsca drenażu komórek sitowych przednich. Linią oddzielającą komórki sitowe przednie od tylnych jest czołowo ustawiony, środkowy fragment małżowiny nosowej środkowej tworzący tzw. blaszkę podstawną. Komórki sitowe tylne otwierają się w przewodzie nosowym górnym. Odmianą anatomiczną są komórki sitowe tylne obejmujące zatokę klinową. Są to tzw. komórki Onodiego.
Naczynia i nerwy.
Tętnice doprowadzające krew do komórek sitowych to:
Żyły odpowiadają tętnicom. Naczynia sitowe wchodzą do komórek od strony oczodołu. Unerwienie błędnika sitowego także od strony oczodołu zapewniają nerwy sitowe (od nerwu ocznego).

</doc>
<doc id="1426256" url="https://pl.wikipedia.org/wiki?curid=1426256" title="Robert Kowalski (aktor)">
Robert Kowalski (aktor)

Robert Kowalski (ur. 27 kwietnia 1965 we Wrocławiu) – polski aktor teatralny, telewizyjny i dubbingowy. Jest absolwentem wrocławskiej PWST. W teatrze zadebiutował na scenie Operetki Wrocławskiej rolą Fiedki w "Skrzypku na dachu" wyreżyserowanej przez Jana Szurmieja.

</doc>
<doc id="1426257" url="https://pl.wikipedia.org/wiki?curid=1426257" title="Zatoki sitowe">
Zatoki sitowe



</doc>
<doc id="1426262" url="https://pl.wikipedia.org/wiki?curid=1426262" title="Zimowe Igrzyska Paraolimpijskie 1980">
Zimowe Igrzyska Paraolimpijskie 1980

II Zimowe Igrzyska Paraolimpijskie odbyły się w norweskiej miejscowości Geilo w dniach 1 - 7 lutego 1980. W zawodach brali udział sportowcy ze wszystkimi rodzajami niepełnosprawności ruchowych. Podczas igrzysk odbyły się zawody w narciarstwie alpejskim i klasycznym, oraz zjazdy sań jako sport pokazowy.

</doc>
<doc id="1426263" url="https://pl.wikipedia.org/wiki?curid=1426263" title="Zimowe Igrzyska Paraolimpijskie 1984">
Zimowe Igrzyska Paraolimpijskie 1984

III Zimowe Igrzyska Paraolimpijskie odbyły się w austriackiej miejscowości Innsbruck w dniach 14 - 20 stycznia 1984. Pierwszy raz sport pokazowy odbywał się podczas Zimowych Igrzysk Olimpijskich w Sarajewie i trzydziestu narciarzy wystartowało w slalomie gigancie.

</doc>
<doc id="1426264" url="https://pl.wikipedia.org/wiki?curid=1426264" title="Klasyfikacja medalowa Zimowych Igrzysk Paraolimpijskich 1980">
Klasyfikacja medalowa Zimowych Igrzysk Paraolimpijskich 1980



</doc>
<doc id="1426265" url="https://pl.wikipedia.org/wiki?curid=1426265" title="Klasyfikacja medalowa Zimowych Igrzysk Paraolimpijskich 1984">
Klasyfikacja medalowa Zimowych Igrzysk Paraolimpijskich 1984



</doc>
<doc id="1426266" url="https://pl.wikipedia.org/wiki?curid=1426266" title="Zimowe igrzyska paralimpijskie">
Zimowe igrzyska paralimpijskie

Zimowe igrzyska paraolimpijskie – międzynarodowe zawody sportowe organizowane co 4 lata przez Międzynarodowy Komitet Paraolimpijski. Należą do największych i najbardziej popularnych zawodów sportowych dla niepełnosprawnych na świecie. Zwycięstwo odniesione podczas igrzysk uznawane jest przez sportowców większości dyscyplin za najbardziej prestiżowe osiągnięcie.

</doc>
<doc id="1426267" url="https://pl.wikipedia.org/wiki?curid=1426267" title="Letnie igrzyska paralimpijskie">
Letnie igrzyska paralimpijskie

Letnie igrzyska paraolimpijskie - międzynarodowe zawody sportowe organizowane co 4 lata przez Międzynarodowy Komitet Paraolimpijski. Należą do największych i najbardziej popularnych zawodów sportowych dla niepełnosprawnych na świecie. Zwycięstwo podczas igrzysk uznawane jest przez sportowców większości dyscyplin za najbardziej prestiżowe osiągnięcie.
Dyscypliny.
Sporty nie włączone do letnich igrzysk paraolimpijskich, lecz kierowane przez Międzynarodowy Komitet Paraolimpijski:

</doc>
<doc id="1426269" url="https://pl.wikipedia.org/wiki?curid=1426269" title="23 Brygada Artylerii Przeciwpancernej">
23 Brygada Artylerii Przeciwpancernej

23 Brygada Artylerii Przeciwpancernej (23 BAPpanc.) - związek taktyczny artylerii przeciwpancernej Wojska Polskiego w latach 1951-1955.
Historia jednostki.
W zatwierdzonym 6 listopada 1949 siedmioletnim planie rozwoju wojska w latach 1949-1955 (plan "L") zakładano między innymi:
12 lutego 1951 zatwierdzony został "Przyśpieszony plan zamierzeń organizacyjnych na lata 1951-1952". Nowy plan zawierał istotne różnice w stosunku poprzedniego, a jedną z nich była decyzja o sformowaniu do końca roku 1951 trzech brygad artylerii przeciwpancernej (22, 23 i 28 ).
23 Brygada Artylerii Przeciwpancernej sformowana została w terminie do 1 grudnia 1951. Dowództwo brygady i 110 papanc. stacjonowało w garnizonie Kalisz, 144 pappanc. w Jarocinie, a 156 pappanc. w Pleszewie. Brygada podporządkowana była dowódcy Okręgu Wojskowego Nr IV we Wrocławiu. Pułki 110 i 156 formowane były na podstawie etatu nr 4/57 pułku artylerii przeciwpancernej z 7 marca 1951, 144 papppanc. formowany był w oparciu o etat nr 4/58 pułku artylerii przeciwpancernej z 7 marca 1951, natomiast dowództwo brygady na podstawie etatu Nr 4/56. Zgodnie z etatem nr 4/57 pułk miał być uzbrojony w 26 armat przeciwpancernych kalibru 57 mm lub 76 mm, natomiast etat Nr 4/58 przewidywał 22 armaty przeciwpancerne kalibru 100 mm.
W terminie do 20 grudnia 1955 rozformowane zostały: dowództwo brygady. oraz 110 i 144 pappanc. Kadra i sprzęt z likwidowanych jednostek przekazana została do 156 pappanc. w Pleszewie, który przeformowany został na etat nr 4/113.
30 września 1967 jednostka przemianowana została na 20 pułk artylerii przeciwpancernej.
Skład organizacyjny.
Etatowo brygada liczyła 1438 żołnierzy i 82 pracowników cywilnych. Uzbrojenie stanowiło 76 dział, w tym 22 armaty 100 mm BS-3, 26 armat ppanc 76 mm ZIS-3 oraz 26 armat ppanc ZIS-2

</doc>
<doc id="1426271" url="https://pl.wikipedia.org/wiki?curid=1426271" title="Vulpia bromoides">
Vulpia bromoides



</doc>
<doc id="1426272" url="https://pl.wikipedia.org/wiki?curid=1426272" title="Thomaz Bellucci">
Thomaz Bellucci

Thomaz Cocchiarali Bellucci (ur. 30 grudnia 1987 w Tietê) – brazylijski tenisista, reprezentant w Pucharze Davisa, olimpijczyk.
Kariera tenisowa.
Karierę tenisową rozpoczął w 2005 roku.
Początkowo grywał w turniejach z serii "ITF Futures" oraz ATP Challenger Tour. W turniejach rangi ATP World Tour pierwszy finał osiągnął w lutym 2009 roku w Costa do Sauípe. Mecz o tytuł przegrał z Tommym Robredo. Na przełomie lipca i sierpnia tegoż sezonu w Gstaad Bellucci wygrał pierwszy turniej kategorii ATP World Tour, pokonując w finale Andreasa Becka. W lutym roku 2010 zwyciężył po raz drugi w zawodach ATP World Tour, w Santiago. Po drodze pokonał m.in. Fernando Gonzáleza, a w finale Juana Mónaco. W lipcu 2012 roku ponownie zwyciężył w turnieju w Gstaad, tym razem po pokonaniu w finałowym pojedynku Janko Tipsarevicia. W październiku tego roku osiągnął też finał rozgrywek w Moskwie, gdzie uległ Andreasowi Seppiemu. Brazylijczyk w maju 2015 roku czwarte zwycięstwo kategorii ATP World Tour 250 odniósł w Genewie po pokonaniu João Sousy. W lutym 2016 roku został finalistą zawodów w Quito, po przegranym finale z Víctorem Estrellą, a w kwietniu 2017 przegrał finał w Houston ze Steve’em Johnsonem.
W lipcu 2013 roku Brazylijczyk wygrał po raz pierwszy zawody z cyklu ATP World Tour w grze podwójnej, w Stuttgarcie, w parze z Facundo Bagnisem.
Bellucci od roku 2007 regularnie reprezentuje swój kraj w Pucharze Davisa. Do końca 2012 roku wystąpił w 20 pojedynkach singlowych, z których 13 wygrał oraz w 1 zwycięskim spotkaniu deblowym.
W 2008, 2012 i 2016 roku Bellucci reprezentował Brazylię na igrzyskach olimpijskich. W singlu najlepszy rezultat uzyskał w Rio de Janeiro (2016) dochodząc do ćwierćfinału, natomiast w deblu najdalej awansował do 2 rundy, również w Rio de Janeiro. Bellucciemu partnerował w konkurencji gry podwójnej André Sá.
W rankingu gry pojedynczej Bellucci najwyżej był na 21. miejscu (26 lipca 2010), a w klasyfikacji gry podwójnej na 70. pozycji (15 lipca 2013).

</doc>
<doc id="1426274" url="https://pl.wikipedia.org/wiki?curid=1426274" title="Elymus arenarius">
Elymus arenarius



</doc>
<doc id="1426275" url="https://pl.wikipedia.org/wiki?curid=1426275" title="Bergerocactus emoryi">
Bergerocactus emoryi

Bergerocactus emoryi (Engelm.) Britton &amp; Rose – gatunek sukulentów z rodziny kaktusowatych, jedyny przedstawiciel monotypowego rodzaju Bergerocactus Britton &amp; Rose. Występuje w Kalifornii w USA i Kalifornii Kolnej w Meksyku.
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Pachycereeae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Bergerocactus" Britton &amp; Rose, gatunek "Bergerocactus emoryi" (Engelm.) Britton &amp; Rose.

</doc>
<doc id="1426276" url="https://pl.wikipedia.org/wiki?curid=1426276" title="Andrzej Wańka">
Andrzej Wańka

Andrzej Stanisław Wańka (ur. 1964) – polski duchowny rzymskokatolicki. Jest doktorem teologii dogmatycznej.
Życiorys.
W latach 1999-2004 był adiunktem na Katedrze Fenomenologii Religii Wydziału Teologicznego na Uniwersytecie Kardynała Stefana Wyszyńskiego w Warszawie. Od 2004 prowadzi wykłady dla studentów Wydziału Teologicznego Uniwersytetu Szczecińskiego z teologii dogmatycznej, religiologii, proseminarium, ekumenizmu oraz misjologii.
W 2005 otrzymał Nagrodę Indywidualną III stopnia rektora Uniwersytetu Szczecińskiego za szczególne osiągnięcia w dziedzinie nauki.
W 2006 w Wydawnictwie Naukowym Uniwersytetu Szczecińskiego, ukazała się jego książka, pt. "Teozoficzna panreligia".
Został redaktorem "Studiów i Rozpraw", serii monografii Wydziału Teologicznego Uniwersytetu Szczecińskiego.
Jego badania naukowe dotyczą dialogu międzyreligijnego, podstaw moralności w religiach niechrześcijańskich, New Age, teozofii, nowych ruchów religijnych, ezoteryzmu i okultyzmu.
Należy do Towarzystwa Naukowego Katolickiego Uniwersytetu Lubelskiego oraz do Stowarzyszenia Teologów Fundamentalnych w Polsce.

</doc>
<doc id="1426277" url="https://pl.wikipedia.org/wiki?curid=1426277" title="Patków (przystanek kolejowy)">
Patków (przystanek kolejowy)

Patków – przystanek na linii kolejowej Siedlce - Czeremcha, położony w Patkowie, w województwie mazowieckim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1426278" url="https://pl.wikipedia.org/wiki?curid=1426278" title="Leymus arenarius">
Leymus arenarius



</doc>
<doc id="1426281" url="https://pl.wikipedia.org/wiki?curid=1426281" title="Hans Steinert">
Hans Steinert

Hans Gustav Wilhelm Steinert (ur. 10 kwietnia 1875 w Dreźnie, zm. 3 listopada 1911 w Lipsku) – niemiecki lekarz neurolog. W 1909 roku opisał dystrofię miotoniczną (choroba Steinerta).
Życiorys.
Urodził się w Dreźnie 10 kwietnia 1875 roku, jako syn prawnika Ottona Steinerta i jego żony Louise, z domu Westen. Od 1884 do 1893 uczęszczał do szkoły w Dreźnie, następnie zaczął studia medyczne i filozoficzne na Uniwersytecie w Lipsku, Uniwersytecie Alberta i Ludwika we Fryburgu Bryzgowijskim, Uniwersytecie Fryderyka Wilhelma w Berlinie i Uniwersytecie Christiana-Albrechta w Kilonii. Studia ukończył w 1898 roku, tytuł doktora medycyny otrzymał po przedstawieniu pracy "Über zwei Embryonalsysteme des Ovariums und über eine Dermoidzyste des Hodens". Następnie pracował w Halle (od września 1898 do końca maja 1899) u Adolfa Seeligmüllera i w Berlinie u Emanuela Mendla, a w końcu, w Lipsku, jako asystent w Instytucie Patologicznym, w prywatnej klinice Franza Windscheida i w Drezdeńskim Szpitalu Miejskim u Alfreda Fiedlera. Od kwietnia 1901 roku był na stałe zatrudniony w klinice uniwersyteckiej u Heinricha Curschmanna. W 1904 roku habilitował się na podstawie pracy "Neue Beiträge zur Lehre von der Muskelatrophie bei supranucleären Lähmungen besonders bei der cerebralen Hemiplegie" i od 12 lipca 1905 roku był docentem. W 1910 roku został profesorem. W 1911 roku nagle zachorował; zdążył napisać wniosek do władz uniwersyteckich o urlop zdrowotny, wyjechał na krótko do Davos, 3 listopada 1911 roku w Lipsku zmarł. Przyczyną śmierci był prawdopodobnie rak kory nadnerczy.
W 1905 roku ożenił się z Else Loewenheim (1879–1948). Mieli dwie córki (ur. 1906 i 1908) oraz syna (ur. 1910).

</doc>
<doc id="1426282" url="https://pl.wikipedia.org/wiki?curid=1426282" title="Martti Lappalainen">
Martti Lappalainen

Martti Eemil Lappalainen (ur. 11 kwietnia 1902 r. w Ruokolahti – zm. 6 października 1941 r. w Mäntysova) – fiński biegacz narciarski i żołnierz, dwukrotny medalista mistrzostw świata.
Kariera.
Lappalainen był sierżantem w 2 Pułku Artylerii Armii Fińskiej. Miał wziąć udział w patrolu wojskowym podczas igrzysk olimpijskich w Chamonix w 1924 roku, jednak w ostatniej chwili został zastąpiony. Cztery lata później, na igrzyskach olimpijskich w Sankt Moritz zajął siódme miejsce w biegu na 18 km, a na dystansie 50 km był dziewiąty. Igrzyska olimpijskie w Lake Placid w 1932 roku były ostatnimi w jego karierze. W swoim najlepszym starcie, w biegu na 18 km zajął czwarte miejsce, przegrywając walkę o brązowy medal ze swoim rodakiem Velim Saarinenem.
W 1926 roku wystartował na mistrzostwach świata w Lahti zajmując szóste miejsce w biegu na 30 km techniką klasyczną. Cztery lata później, podczas mistrzostw świata w Oslo był szósty w biegu na 17 km oraz czwarty na dystansie 50 km, gdzie w pojedynku o podium lepszy okazał się również reprezentujący Finlandię Adiel Paananen. Największy sukces w swojej karierze osiągnął na mistrzostwach świata w Sollefteå w 1934 roku, gdzie wspólnie z Sulo Nurmelą, Klaesem Karppinenem i Velim Saarinenem zdobył złoty medal w sztafecie 4x10 km. Na tych samych mistrzostwach wywalczył ponadto brązowy medal w biegu na 18 km stylem klasycznym, ulegając jedynie dwóm kolegom z reprezentacji: zwycięzcy Sulo Nurmeli oraz drugiemu na mecie Saarinenowi. Wziął także udział w mistrzostwach świata w Lahti w 1938 roku zajmując 39. miejsce w biegu na 50 km stylem klasycznym.
Lappalainen był mistrzem Finlandii w biegu na 10 km w latach 1929, 1930 i 1931, a w 1927 roku zdobył srebrny medal. W 1928 roku wygrał bieg na 50 km podczas zawodów Holmenkollen Ski Festival, a rok później był najlepszy na tym samym dystansie podczas zawodów Salpausselän Kisat.
Zginął 6 października 1941 w walkach z Armią Czerwoną podczas wojny kontynuacyjnej w miejscowości Mäntysova we wschodniej Karelii.
Jego brat - Tauno Lappalainen również reprezentował Finlandię w biegach narciarskich.

</doc>
<doc id="1426283" url="https://pl.wikipedia.org/wiki?curid=1426283" title="Ole Hegge">
Ole Hegge

Ole Johan Hegge (ur. 3 września 1898 w Bardu, zm. 2 czerwca 1994 w Livingston) – norweski biegacz narciarski, srebrny medalista olimpijski.
Kariera.
Podczas zimowych igrzysk olimpijskich w Sankt Moritz w 1928 roku zdobył srebrny medal w biegu na 18 km stylem klasycznym, ulegając jedynie swemu rodakowi Johanowi Grøttumsbråtenowi. Na tych samych igrzyskach zajął 5. miejsce w biegu na 50 km stylem klasycznym. Cztery lata później, podczas igrzysk olimpijskich w Lake Placid zajął 4. miejsce w biegu na 50 km, przegrywając walkę o brązowy medal z innym reprezentantem Norwegii Arne Rustadstuenem.
Brał udział też w mistrzostwach świata w Lahti w 1926 roku, gdzie na dystansie 50 km zajął 4. miejsce.
W 1926 i 1928 roku był mistrzem Norwegii w biegu na 30 km.

</doc>
<doc id="1426285" url="https://pl.wikipedia.org/wiki?curid=1426285" title="28 Brygada Artylerii Przeciwpancernej">
28 Brygada Artylerii Przeciwpancernej

28 Brygada Artylerii Przeciwpancernej (28 BAPpanc) - związek taktyczny artylerii przeciwpancernej ludowego Wojska Polskiego. JW 5625.
Formowanie i zmiany organizacyjne.
W wyniku wprowadzenia planu przyśpieszonego rozwoju WP na lata 1951-1953, wiosną 1951 roku, rozpoczęto formowanie jednostki 28 Brygady Artylerii Przeciwpancernej. Dowództwo brygady sformowano na bazie dowództwa i sztabu rozformowanego pułku artyleryjskiego rozpoznania pomiarowego z Orzysza. Brygada miała zająć koszary po odchodzącej do Orzysza 12 Łużyckiej BAC.
Stanowiła odwód Naczelnego Dowództwa i pod względem wyszkolenia bojowego, operacyjnym i wykorzystania podlegała dowódcy Artylerii WP. Rozformowana w 1956. Pozostawiono i usamodzielniono 91 pappanc. Dowódcą brygady był płk Rogaliński.
Struktura organizacyjna brygady.
Etatowo brygada liczyła 1438 żołnierzy i 61 cywili. Uzbrojenie stanowiło 76 dział, w tym 22 armaty 100 mm BS-3, 26 armat ppanc 76 mm ZIS-3 oraz 26 armat ppanc ZIS-2

</doc>
<doc id="1426287" url="https://pl.wikipedia.org/wiki?curid=1426287" title="Worldloppet">
Worldloppet

Worldloppet Ski Federation (Światowa Federacja Biegów Długodystansowych) – organizacja skupiająca największe narciarskie biegi masowe na świecie. Została zatwierdzona na kongresie FIS i rozpoczęła działalność w 1981. W ramach Worldloppet rozgrywany jest FIS Marathon Cup (Puchar Świata w narciarskich biegach długodystansowych). Łączna długość wszystkich biegów zaliczanych do Worldloppet wynosi 932 km.

</doc>
<doc id="1426288" url="https://pl.wikipedia.org/wiki?curid=1426288" title="Canon EOS 20D">
Canon EOS 20D

Canon EOS 20D – półprofesjonalna lustrzanka cyfrowa z cyklu EOS, produkowana przez japońską firmę Canon. Posiada matrycę o rozdzielczości 8,2 megapikseli. Jej premiera miała miejsce w 19 sierpnia 2004.
Jest następczynią Canon EOS 10D. W 2006 roku została zastąpiona modelem Canon EOS 30D.

</doc>
<doc id="1426290" url="https://pl.wikipedia.org/wiki?curid=1426290" title="Paul McGillion">
Paul McGillion

Paul McGillion (ur. 5 stycznia 1969 roku w Paisley, w Szkocji) – brytyjski aktor telewizyjny, filmowy i teatralny.
Urodzony w Paisley, w Szkocji, jest szóstym z siedmiorga dzieci. Kiedy ukończył dwa lata, jego rodzina przeprowadziła się do Kanady. Gdy miał jedenaście lat rodzina przeniosła się z powrotem do Szkocji na trzy lata, jego ojciec pracował na platformach wiertniczych Szetlandów.
Wystąpił w serialach FOX: "Sliders" (1996), "Z Archiwum X" ("The X-Files", 1994, 1997) oraz Showtime "Gwiezdne wrota" ("Stargate SG-1", 1997) jako młody Ernest Littlefield i Warner Bros. "Tajemnice Smallville" ("Smallville", 2003) jako sługu Lexa. W latach 1998-99 był wykładowcą w Vancouver Film School. W 2004 roku otrzymał rolę szkockiego lekarza Carsona Becketta w serialu "". W 2015 wystąpił w filmie "Kraina jutra".

</doc>
<doc id="1426291" url="https://pl.wikipedia.org/wiki?curid=1426291" title="Acilius sulcatus">
Acilius sulcatus



</doc>
<doc id="1426292" url="https://pl.wikipedia.org/wiki?curid=1426292" title="Nicolás Lapentti">
Nicolás Lapentti

Nicolás Alexander Lapentti Gómez (ur. 13 sierpnia 1976 w Guayaquil) – ekwadorski tenisista, reprezentant w Pucharze Davisa, olimpijczyk.
Nicolás Lapentti jest bratem Giovanniego oraz Leonardo, również tenisistów. Jego wujkiem jest Andrés Gómez.
Kariera tenisowa.
Występując jeszcze jako junior Lapentti wygrał w 1994 roku juniorską rywalizację w grze podwójnej na Rolandzie Garrosie (w parze z Gustavem Kuertenem) oraz podczas US Open (w parze z Benem Ellwoodem).
W 1995 roku Ekwadorczyk rozpoczął karierę zawodową, która trwała do stycznia 2011 roku. W singlu wygrał 5 turniejów rangi ATP World Tour i osiągnął 7 finałów. Najlepszym wynikiem Ekwadorczyka w rozgrywkach wielkoszlemowych jest awans do półfinału Australian Open 1999. Spotkanie o finał zawodów przegrał z Thomasem Enqvistem.
Jako deblista, ekwadorski tenisista zwyciężył w 3 turniejach z cyklu ATP World Tour oraz 4 razy przegrywał w finałach.
Od 1992 roku do marca 2010 roku Lapentti reprezentował Ekwador w Pucharze Davisa. W singlu rozegrał 57 pojedynków, z których 41 wygrał, natomiast w deblu rywalizował 38 razy, a zwyciężając 20–krotnie.
Lapentti 3 razy uczestniczył w igrzyskach olimpijskich, w Atlancie (1996), Atenach (2004) i Pekinie (2008), przegrywając w 1 rundach gry pojedynczej.
W rankingu gry pojedynczej Lapentti najwyżej był na 6. miejscu (22 listopada 1999), a w klasyfikacji gry podwójnej na 32. pozycji (10 maja 1999).

</doc>
<doc id="1426295" url="https://pl.wikipedia.org/wiki?curid=1426295" title="Jeremy Brockie">
Jeremy Brockie

Jeremy Brockie (ur. 7 października 1987 w Christchurch) – nowozelandzki piłkarz grający na pozycji napastnika.
Kariera klubowa.
Karierę piłkarską Brockie rozpoczął w klubie Nelson Suburbs, grającym w jednej z niższych lig Nowej Zelandii. W 2004 roku odszedł do Canterbury United i w jego barwach zadebiutował w New Zealand Football Championship, czyli półprofesjonalnej lidze nowozelandzkiej. W 2005 roku zajął z nim 4. miejsce w tabeli, a po sezonie odszedł do New Zealand Knights, grającego w australijskiej A-League. W klubie tym przez pół roku zaliczył cztery trafienia, ale już w 2006 roku wrócił do Canterbury United i dokończył w jego barwach sezon 2005/2006 (drużyna zajęła 3. lokatę). Latem 2006 Jeremy znów postanowił spróbować swoich sił w Australii i został zawodnikiem Sydney FC, ówczesnego mistrza kraju. Nie zdołał jednak przebić się do pierwszej jedenastki i po rozegraniu 8 spotkań w całym sezonie wrócił do ojczyzny. Od sezonu 2007/2008 zaczął występować w zespole Hawke’s Bay United. Latem 2008 przeszedł do Team Wellington, ale rozegrał tam tylko jedno spotkanie. W 2009 roku został piłkarzem North Queensland Fury.
Kariera reprezentacyjna.
W reprezentacji Nowej Zelandii Brockie zadebiutował 19 lutego 2006 roku w wygranym 1:0 towarzyskim spotkaniu z Malezją, gdy wszedł na boisko w 70. minucie meczu. Od tamtego roku zaczął również występować w kadrze U-20. W 2008 roku został powołany do niej na Igrzyska Olimpijskie w Pekinie. W pierwszym spotkaniu z Chinami (1:1) zdobył gola.

</doc>
<doc id="1426297" url="https://pl.wikipedia.org/wiki?curid=1426297" title="Zimowe Igrzyska Paraolimpijskie 1988">
Zimowe Igrzyska Paraolimpijskie 1988

IV Zimowe Igrzyska Paraolimpijskie odbyły się w austriackiej miejscowości Innsbruck w dniach 17 – 24 stycznia 1988. Ostatni raz zimowe igrzyska olimpijskie i paraolimpijskie odbyły się w różnych miejscach; od 1992 zawody te odbywały się w tej samej miejscowości. Igrzyska paraolimpijskie nie odbyły się w Calgary z powodów finansowych. Pierwszy raz w paraolimpiadzie wziął udział Związek Radziecki, zajmując w klasyfikacji medalowej dopiero 14. miejsce. Wprowadzono monoskiing, zarówno w narciarstwie biegowym, jak i alpejskim. Wprowadzono też biathlon i wyścigi sań na lodzie.

</doc>
<doc id="1426299" url="https://pl.wikipedia.org/wiki?curid=1426299" title="Myiarchus crinitus">
Myiarchus crinitus



</doc>
<doc id="1426300" url="https://pl.wikipedia.org/wiki?curid=1426300" title="Klasyfikacja medalowa Zimowych Igrzysk Paraolimpijskich 1988">
Klasyfikacja medalowa Zimowych Igrzysk Paraolimpijskich 1988



</doc>
<doc id="1426301" url="https://pl.wikipedia.org/wiki?curid=1426301" title="Blossfeldia">
Blossfeldia

Blossfeldia Werderm. – rodzaj sukulentów z rodziny kaktusowatych ("Cactaceae"). Jest to takson monotypowy z jednym gatunkiem – Blossfeldia liliputana . Występuje on w Andach, w Boliwii, północnej Argentynie.
Systematyka.
Rodzaj "Blossfeldia" jest czasem włączany do rodzaju notokaktus "Parodia" Speg.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Notocacteae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Blossfeldia" Werderm.

</doc>
<doc id="1426302" url="https://pl.wikipedia.org/wiki?curid=1426302" title="Cordyceps militaris">
Cordyceps militaris



</doc>
<doc id="1426303" url="https://pl.wikipedia.org/wiki?curid=1426303" title="Tyrannus verticalis">
Tyrannus verticalis



</doc>
<doc id="1426304" url="https://pl.wikipedia.org/wiki?curid=1426304" title="Suzann Pettersen">
Suzann Pettersen

Suzann Pettersen (ur. 7 kwietnia 1981) – norweska zawodowa golfistka. Obecnie w głównej mierze gra na amerykańskim LPGA Tour; jest również członkiem Ladies European Tour. Wielokrotna uczestniczka meczów Solheim Cup i Lexus Cup. Jej najlepszą pozycją w rankingu światowym było drugie miejsce.
Życie osobiste.
Pettersen jest córką Mony i Axela Pettersen, ma dwóch starszych braci, Stefana i Guneriusa. Obecnie mieszka w Bay Hill na Florydzie.
Kariera amatorska.
Jako amatorka odniosła wiele sukcesów. Jest pięciokrotną zwyciężczynią Amatorskich Mistrzostw Norwegii (1996-2000), triumfowała też w Brytyjskich Mistrzostwach Dziewcząt w 1999.
Reprezentowała Norwegię w Espirito Santo Trophy Drużynowych Amatorskich Mistrzostwach Świata w 1998 i 2000 roku, za drugim razem zdobywając tytuł mistrzowski.
W 1997 i 1999 była reprezentantką Europy w meczach Juniorskiego Ryder Cup.
Kariera zawodowa.
2000-2006.
Pettersen przeszła na zawodowstwo w 2000 roku, po czym zdobyła kartę Ladies European Tour zajmując jedenaste miejsce w 2001 LET Qualifying School. W swoim debiutanckim sezonie zagrała w dziesięciu turniejach przechodząc w każdym cuta. Pierwszy tytuł zdobyła już w drugim starcie wygrywając French Open pokonując Becky Morgan po dogrywce.
Zajęła drugie miejsce w klasyfikacji Order of Merit i została mianowana LET Rookie of the Year.
Sezon 2002 rozpoczął się dla Pettersen od przegranej w dogrywce przeciwko Karrie Webb w AAMI Australian Women’s Open.
Zajmując miejsce w pierwszej dziesiątce w jeszcze dwóch turniejach udało się jej dostać do reprezentacji Europy w 2002 Solheim Cup.
W meczu singlowym przeciwko Michelle Redman miała już pięć punktów straty na pięć dołków do końca, jednak udało się jej doprowadzić do remisu i zdobyć dla Europy pół punktu, po tym jak jej przeciwniczka zademonstrowała jedno z najbardziej dramatycznych potknięć w historii meczów golfowych.
Podczas turnieju kwalifikacyjnego do LPGA Tour zajęła dziesiąte miejsce zdobywając kartę na sezon 2003.
W sezonie 2003 zagrała 5 turniejów LET przechodząc we wszystkich cuty, a w HP Open zajmując nawet drugie miejsce za Sophie Gustafson.
Na LPGA Tour zagrała cały swój debiutancki sezon, w trakcie którego jej najlepszym osiągnięciem było trzecie miejsce w Chick-fil-A Charity Championship. Tego roku dostała też dziką kartę do europejskiej drużyny na Solheim Cup. Tamże czynnie przyczyniła się do zwycięstwa europejskich golfistek zdobywając cztery punkty w pięciu rozegranych meczach (4-1-0), przegrywając tylko w pojedynku przeciwko Cristie Kerr.
Podczas sezonu 2004 zagrała tylko w czterech turniejach LET, zajmując w Evian Masters ex aequo dziewiąte miejsce. Jej udział w LPGA Tour opóźnił się w wyniku operacji łokcia której się musiała poddać. Mimo to czterokrotnie zakończyła turniej w pierwszej dziesiątce, włączając ex aequo piąte miejsce w State Farm Classic.
Kontuzja pleców która ją trapiła w sezonie 2005 spowodowała, że wzięła udział tylko w trzech turniejach LET i dziewięciu LPGA. Najlepszy wynik w Europie zanotowała podczas Ladies Finnish Masters (drugie ex aequo), natomiast na LPGA Tour była to szósta pozycja w John Q. Hammons Hotel Classic. W Solheim Cup ponownie wzięła udział dzięki dzikiej karcie wygrywając i remisując po dwa mecze.
Tego sezonu wzięła również udział w inauguracyjnej edycji Lexus Cup będąc reprezentantką drużyny międzynarodowej.
W sezonie 2006 Suzann Pettersen pięciokrotnie zagrała w turniejach LET dwukrotnie odnotowując miejsce w pierwszej dziesiątce, w tym trzecie w Scandinavian TPC.
Grając na LPGA Tour trzykrotnie skończyła turniej z miejscem w pierwszej dziesiątce, z których najlepszym było piąte we Florida’s Natural Charity Championship.
2007.
Sezon 2007 rozpoczął się od nieudanego startu w reprezentacji Norwegii podczas Women's World Cup of Golf: tuż przed turniejem zmuszona była się wycofać z powodu nagłej choroby.
Niedługo potem zajęła drugie miejsce w Safeway International, będąc tylko o dwa uderzenia słabszą od zwyciężczyni, Loreny Ochoa.
Osiągnięcie to powtórzyła podczas Kraft Nabisco Championship, gdzie miała nawet szansę na zwycięstwo, jednak oddała pozycję lidera na ręce Morgan Pressel tracąc cztery uderzenia w czterech ostatnich dołkach.
W końcu jednak Pettersen została pierwszą norweską triumfatorką na LPGA Tour wygrywając Michelob ULTRA Open at Kingsmill, pokonując w dogrywce Jee Young Lee.
Na kolejny sukces nie musiała długo czekać, bowiem wygrała drugi w sezonie turniej wielkoszlemowy LPGA Championship, wyprzedzając jednym uderzeniem Karrie Webb.
Dzięki serii tak dobrych występów przesunęła się na czwarte miejsce w światowym rankingu. Na Ladies European Tour Pettersen wygrała w swojej rodzinnej Norwegii SAS Masters.
Październik tego sezonu okazał się dla niej szczególnie obfity w sukcesy. Na początku podczas Longs Drugs Challenge pokonała w dogrywce Lorenę Ochoa zdobywając swój trzeci tytuł na LPGA Tour.
Kolejne dwa zwycięstwa zanotowała w Azji wygrywając w Korei i Tajlandii.
31 grudnia 2007 Suzann Pettersen przesunęła się na drugie miejsce światowego rankingu wyprzedzając Karrie Webb i Annikę Sörenstam.
2008.
Z początkiem 2008 roku Pettersen podpisała wieloletni kontrakt z firmą Nike, który dotyczył używanych przez nią kijów, piłek, butów, rękawiczek, oraz torby.
Pierwsze zwycięstwo sezonu przyszło podczas Deutsche Bank Ladies Swiss Open, w którym prowadziła po trzech rundach, a czwarta została odwołana z powodu deszczu.
Kolejną wygraną, również na Ladies European Tour, zaliczyła w Ladies Irish Open zdobywając tytuł z przewagą pięciu uderzeń.
Co prawda w sezonie 2008 Pettersen nie wygrała na LPGA Tour żadnego turnieju, to jednak trzykrotnie kończyła zawody jako wicemistrzyni, a na liście zarobków zajęła siódme miejsce.
W Kraft Nabisco powtórzyła swoje osiągnięcie sprzed roku znowu zajmując drugie miejsce.
W inauguracyjnym turnieju Kapalua LPGA Classic była bardzo bliska wygranej: prowadziła po pierwszej i drugiej rundzie, a po trzeciej miała tylko 1 uderzenie straty do liderek. Ostatniego dnia nie była jednak w stanie odrobić deficytu i skończyła jako druga z wynikiem o jedno uderzenie słabszym od zwyciężczyni Morgan Pressel.
Wieńczący sezon turniej ADT Championship mógł przynieść upragniony tytuł, jednak mimo zakwalifikowania się do finałowej ósemki z najlepszym wynikiem trzeciej rundy Pettersen ostatniego dnia zagrała najsłabiej, a wynik 79 uderzeń dał jej siódme miejsce ex aequo.
2009.
Najlepszym wynikiem Pettersen w pierwszej połowie sezonu było zajęcie drugiego miejsca w Corona Championship oraz Sybase Classic. W pierwszym z tych turniejów przed finałowym dniem traciła tylko 1 uderzenie do prowadzącej Loreny Ochoa jednak w niedzielę mimo iż parokrotnie dogoniła liderkę to nie była w stanie wyjść na samodzielne prowadzenie. Podobnie podczas Sybase Classic po trzech rundach była współliderką wraz z Oh Ji-young, ale ostatniego dnia to Koreanka zagrała o cztery uderzenia lepiej od Pettersen.
W czerwcu Pettersen zachorowała na – jak się wtedy wydawało – grypę, w wyniku czego m.in. wycofała się w trakcie z LPGA Championship oraz nie wzięła udziału w Wegmans LPGA. Późniejsze badania wykluczyły jednak grypę nie wskazując równocześnie prawdziwej przyczyny jej problemów ze zdrowiem. Mimo to Pettersen startowała w kolejnych turniejach, w tym w ostatnim wielkoszlemowym turnieju sezonu Women's British Open, w którym nie przeszła cuta – poprzednio zdarzyło się to jej w Women's U.S. Open w 2007 roku.
Pod koniec sierpnia 2009 Pettersen po raz piąty wystąpiła w drużynie Europy podczas rozgrywek Solheim Cup. Rozegrała w nim maksymalną liczbę pięciu meczów, ale zdobyła tylko jeden punkt wygrywając w parze z Anną Nordqvist.
Słaby występ w Women's British Open i Solheim Cup nie był jednak zwiastunem spadku formy. W pierwszym turnieju po Solheim Cup – Safeway Classic – Pettersen zajęła drugie miejsce. Norweżka prowadzenie w tym turnieju zdobyła dopiero podczas ostatniej rundy. Kilka błędów popełnionych na ostatnich dołkach spowodowało jednak, że straciła je i o zwycięstwie musiała zadecydować dogrywka, którą przegrała.
Tydzień później Pettersen wygrała swój pierwszy turniej od dwóch lat. W CN Canadian Open po pierwszej rundzie miała jedno uderzenie straty do liderki. Druga runda dała jej współprowadzenie wraz z Kim Song-hee, a trzecia samodzielne pierwsze miejsce. Ostatniego dnia Pettersen skutecznie broniła się przed goniącymi ją zawodniczkami i ostatecznie triumfowała z przewagą pięciu uderzeń.
Trzy tygodnie po swoim zwycięstwie w Kanadzie Pettersen była zmuszona wycofać się turnieju CVS/pharmacy LPGA Challenge z powodu kontuzji lewej stopy. Badania stwierdziły pęknięcie kości co oznaczało dla niej prawie dwumiesięczną przerwę w grze na LPGA Tour. Wróciła w połowie listopada w zawodach Wendy's 3-Tour Challenge, w których wraz z Christie Kerr oraz Natalie Gulbis poprowadziły reprezentację LPGA Tour do zwycięstwa.
Niedługo potem wzięła udział w Lorena Ochoa Invitational, w których zajęła 18 miejsce ex aequo; tydzień później zamykające sezon LPGA Tour Championship ukończyła na ósmym miejscu.
Na początku października Pettersen była częścią grupy zawodowych golfistów, którzy brali udział w finałowej prezentacji dyscyplin sportowych ubiegających się o włączenie do programu Igrzysk Olimpijskich w Rio de Janeiro w 2016 roku.
Osiągnięcia Pettersen w sezonie 2009 zaowocowały przyznaniem jej na początku stycznia 2010 norweskiego tytułu najlepszej sportsmenki roku.
2010.
Już w pierwszym turnieju sezonu 2010 Pettersen miała szansę na wygraną. W Honda LPGA Thailand, turnieju który wygrała 3 lata wcześniej, prowadziła po każdej z trzech pierwszych rund stopniowo powiększając nad rywalkami swoją przewagę, która urosła do pięciu uderzeń przed finałową rozgrywką. Ostatniego dnia musiała jednak uznać pierwszeństwo Ai Miyazato i zajęła drugie miejsce.
Japonka zagrała ostatniego dnia najlepszą rundę turnieju (63) i pokonała Pettersen jednym uderzeniem. Suzann z kolei w niedzielę zagrała swoją najsłabszą rundę (70), w której zaliczyła cztery birdie oraz dwa – jej pierwsze w turnieju – bogeye .
W następnym turnieju, rozgrywanym w Singapurze HSBC Women's Champions Pettersen potwierdziła swoją dobrą formę zajmując ostatecznie trzecie miejsce ex aequo.
Pierwszy wielkoszlemowy turniej sezonu rozpoczął się dla Pettersen bardzo obiecująco – po pierwszej rundzie (-5) prowadziła z jednym uderzeniem przewagi. Słabsza druga runda (+1) spowodowała, że spadła na siódme miejsce, jednak trzeciego dnia zrehabilitowała się i kolejna runda 5 poniżej par wyniosła ją na drugie miejsce ex aequo, które zajmowała wraz z dobrą przyjaciółką Yani Tseng, jedno uderzenie za prowadzącą Karen Stupples. Podczas ostatniej rundy Stupples roztrwoniła swoje prowadzenie i walka o tytuł rozegrała się pomiędzy Pettersen i Tseng. Ostatecznie wygrała Tajwanka, a Pettersen musiała się zadowolić drugim miejscem z jednym uderzeniem straty.
Wyniki w turniejach wielkoszlemowych.
Przegląd.
DNP = nie brała udziału.
CUT = nie przeszła cuta.
"=" = ex aequo.
WC = wycofała się.
Zielone tło dla wygranych. Żółte tło dla miejsca w pierwszej dziesiątce.

</doc>
<doc id="1426306" url="https://pl.wikipedia.org/wiki?curid=1426306" title="Brachycereus">
Brachycereus



</doc>
<doc id="1426309" url="https://pl.wikipedia.org/wiki?curid=1426309" title="112 Pułk Artylerii Ciężkiej">
112 Pułk Artylerii Ciężkiej

112 Pułk Artylerii Ciężkiej (112 pac) – oddział artylerii ciężkiej ludowego Wojska Polskiego.
W wyniku wprowadzenia planu przyśpieszonego rozwoju WP na lata 1951- 1953, 1 sierpnia 1951, rozpoczęto w Głogowie formowanie 112 Pułk Artylerii Ciężkiej.
Skład organizacyjny.
Pułk liczył 16 armato-haubic 152 mm wz 37, 26 ciągników artyleryjskich, 24 samochody ciężarowe, 6 specjalnych i 5 osobowych
Przeformowanie.
W 1956 przeformowano 112 Pułk Artylerii Ciężkiej na 112 Pułk Artylerii Armat. Pułk w nowej strukturze posiadał jeden dywizjon artylerii ciężkiej i jeden dywizjon artylerii armat oraz dywizjon szkolny.
Schemat&lt;br&gt;
112 Pułk Artylerii Ciężkiej (1951-1955) → 112 Pułk Artylerii Armat (1955-1956) → 31 Brygada Artylerii Armat (1956-1967) → 5 Pomorska Brygada Artylerii Armat (1967-1991) → 5 Brygada Artylerii Armat

</doc>
<doc id="1426310" url="https://pl.wikipedia.org/wiki?curid=1426310" title="Brachycereus nesioticus">
Brachycereus nesioticus

Brachycereus nesioticus (B. L. Rob.) Backeb. – gatunek sukulenta z rodziny kaktusowatych, jedyny przedstawiciel monotypowego rodzaju Brachycereus Britton &amp; Rose. Występuje na wyspach Galapagos.
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Trichocereeae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Brachycereus" Britton &amp; Rose, gatunek "Brachycereus nesioticus" (B. L. Rob.) Backeb. 
Zagrożenia.
Gatunek został uznany za zagrożony wyginięciem i wpisany do Czerwonej księgi gatunków zagrożonych (kategoria zagrożenia VU)

</doc>
<doc id="1426311" url="https://pl.wikipedia.org/wiki?curid=1426311" title="Mirror’s Edge">
Mirror’s Edge

Mirror’s Edge – komputerowa, przygodowa gra akcji przedstawiona z perspektywy pierwszej osoby, opracowana przez studio EA DICE i wydana przez przedsiębiorstwo Electronic Arts.
Zapowiedź gry została opublikowana 10 lipca 2007 roku. W listopadzie 2008 roku zostały wydane wersje na konsole PlayStation 3 i Xbox 360, w styczniu 2009 roku ukazała się wersja dla komputerów osobistych z systemem Windows, a 1 kwietnia 2010 roku dla systemu iOS. W grze wykorzystano silnik Unreal Engine 3 wyposażony w nowy system oświetlenia produkcji firmy Illuminate Labs, opracowany przy współpracy ze studiem EA DICE.
Gra utrzymana jest w jaskrawej kolorystyce i różni się od wielu innych gier z widokiem pierwszoosobowym możliwością wykonywania licznych czynności, takich jak: zjeżdżanie po barierkach, akrobacje, balansowanie na krawędziach, a także dużą swobodą ruchu, brakiem HUD-a oraz możliwością obserwowania rąk, nóg lub torsu bohaterki na ekranie. Akcja osadzona jest w futurystycznym antyutopijnym społeczeństwie, w którym grupa tak zwanych Sprinterów (w tym główna bohaterka gry – Faith) pełni funkcję kurierów dostarczających przesyłki poza kontrolą rządu. Gracz prowadzi Faith przez dachy, place budowy i szyby wentylacyjne, omijając przeszkody za pomocą akrobacji inspirowanych parkourem w stylu trójwymiarowej gry platformowej.
"Mirror’s Edge" otrzymał pozytywne recenzje; serwis Metacritic na podstawie 44 recenzji wystawił grze (w wersji na PC) ocenę 81/100. Szczególnie chwalono oryginalność gry i rozbudowany świat, natomiast krytykowano fabułę, rozgrywkę i krótki czas gry.
Ścieżka dźwiękowa "Mirror’s Edge" – "" – zawiera piosenkę „Still Alive” w wykonaniu szwedzkiej piosenkarki Lisy Miskovsky. Piosenka i jej remiksy stanowią główny podkład muzyczny gry.
W czerwcu 2016 wydano na platformy Microsoft Windows, PlayStation 4 i Xbox One reboot gry zatytułowany "Mirror’s Edge Catalyst".
Fabuła.
Akcja gry ma miejsce w nieznanym utopijnym mieście, gdzie życie jest komfortowe, a przestępczość niemal nie istnieje. Ten stan jest spowodowany przez dominację w nim totalitarnego reżimu, który monitoruje całe społeczeństwo oraz kontroluje media. Opracował on restrykcyjne przepisy, które bezwzględnie zakazały palenia papierosów; dodatkowo przeprowadza on fikcyjne procesy sądowe, aby zachować pozory demokracji. Osiemnaście lat przed wydarzeniami z gry siły reżimu otworzyły ogień do demonstrantów, którzy nie zgadzali się z ich polityką, zabijając wielu cywilów. Akcja rozpoczyna się, gdy w mieście odbywają się wybory nowego burmistrza. Kontrkandydatem obecnie panującego Callaghana jest Robert Pope.
Tematyka.
Według producenta Owena O’Briena, "[Mirror’s Edge] pyta, ile swojej prywatnej wolności jesteś w stanie poświęcić dla wygodniejszego życia. To nie jest tylko jedna dziewczyna przeciw państwu policyjnemu. To jest bardziej subtelne".
Jako inspirację do stworzenia gry O’Brien wskazuje serial telewizyjny "Firefly" i film "Serenity". W wywiadzie dla serwisu Gamasutra mówił, że:
Streszczenie.
Po dostarczeniu przesyłki Celeste, Faith dowiaduje się od Merka, że jej siostra ma kłopoty w biurze Pope’a – kandydata na stanowisko burmistrza. Kiedy tam przybywa, zastaje Kate stojącą nad jego ciałem. Upiera się, że została wrobiona w morderstwo i prosi Faith, by zbadała, dlaczego ktoś to zrobił. Sprinterka znajduje w ręce Pope’a kawałek kartki z napisanym słowem "Icarus". W międzyczasie do budynku przybywa policja. Kate zostaje w biurze, by odwrócić uwagę funkcjonariuszy w celu umożliwienia ucieczki siostry. Od byłego Sprintera, Scyzora, Faith dowiaduje się, że w zabójstwo może być zamieszany szef ochrony Pope’a – były zapaśnik Travis Burfield, używający pseudonimu Ropeburn. Dodatkowo, na żądanie siostry, spotyka się z szefem policji – Millerem, ale ledwo udaje jej się uniknąć aresztowania. Po pewnym czasie dociera ona do biura Ropeburna, którego udaje jej się podsłuchać. Ustala on spotkanie w nowym miejscu w śródmieściu. Na spotkaniu były zapaśnik odkrywa obecność Faith i atakuje ją, jednak Sprinterce udaje się zrzucić go z dachu. Próbuje ona przesłuchać trzymającego się krawędzi Ropeburna, jednak zanim zdołał jej odpowiedzieć, został zastrzelony przez nieznanego zabójcę.
Z braku dalszych poszlak Faith decyduje się zbadać firmę ochroniarską, która wspiera policję w walce ze Sprinterami. Odkrywa, że to oni stoją za tak zwanym "Projektem Icarus", mającym na celu wyszkolić specjalną jednostkę pościgową dysponującą tymi samymi umiejętnościami co Sprinterzy. Dowody wskazujące na ślad mordercy Ropeburna skierowały Faith na jeden ze statków w porcie. Tam, po długiej walce z asasynem, odkrywa, że jest nim jej przyjaciółka Celeste, która w zamian za bezpieczeństwo współdziała z twórcami projektu. Chciała ona, by Faith również rozważyła taką możliwość. Przybycie policji dało jej czas na ucieczkę.
W międzyczasie Kate została skazana za zabójstwo Pope’a. Merkowi udaje się odkryć trasę, którą ma jechać konwój eskortujący ją do więzienia. Razem z Faith planuje na niego zasadzkę. Plan się udaje, jednak wkrótce po nim zostaje zaatakowana kryjówka Merka, a nieznani sprawcy ponownie porywają Kate. Śmiertelnie postrzelony Merkury przekazuje Faith, że jej siostra została uwięziona w Wieży – siedzibie burmistrza Callaghana i głównym centrum kontroli nad miastem. Z pomocą nieoczekiwanie przychodzi jej szef policji Miller, dzięki któremu sprinterka dostaje się do prywatnych pomieszczeń burmistrza, gdzie niszczy serwery kontrolujące komunikację. Udaje się jej dostać na dach, gdzie spotyka Scyzora trzymającego Kate na muszce. Wyjawia on Faith, że także brał on udział w projekcie, a ponadto był częścią planu mającego wywabić Sprinterów z ukrycia. Gdy próbuje on zabrać Kate do helikoptera, Faith skacze i wyrzuca Scyzora przez okno śmigłowca. Razem z siostrą uciekają z uszkodzonej maszyny.
Podczas napisów końcowych spiker mówi, że interwencja Faith spowodowała intensyfikację prac nad "Projektem Icarus", a ona i jej siostra są wciąż poszukiwane pod zarzutem zabójstwa. Ponadto ostrzega on mieszkańców, by z powodu uszkodzenia serwerów przez pewien czas unikali środków komunikacji elektronicznej.
Rozgrywka.
Gracz kontroluje główną bohaterkę – Faith – z perspektywy pierwszej osoby. Porusza się ona po mieście, skacząc po dachach, biegając po ścianach i dostając się do budynków przez szyby wentylacyjne. Dokonuje tego przy pomocy technik i ruchów inspirowanych parkourem. Według producenta gry, Owena O’Briena, celem gry było "pokazać [...] wysiłek i kontakt fizyczny ze środowiskiem" z zapewnieniem swobody poruszania nieznanej w tego typu grach. Aby to osiągnąć, praca kamery została ściślej połączona z ruchem postaci. Na przykład kiedy Faith przyspiesza, kamera zaczyna bardziej się kołysać. W trakcie wykonywania przewrotu kamera obraca się wraz z bohaterką. Ręce, nogi i tors są widoczne w celu ukazania ruchu i pędu. W trakcie ruchu ramiona Faith poruszają się, a krok się wydłuża, natomiast w trakcie długich skoków ręce i nogi szukają punktu zaczepienia.
W grze bardzo ważną rolę spełnia pęd bohaterki. Gracz może go podtrzymać, pozostając cały czas w ruchu, co zachęca do wykonywania bardziej skomplikowanych akrobacji. Jeżeli Faith nie osiągnie wystarczającego pędu, nie zdoła wykonać zamierzonego ruchu i może spaść. Sterowanie w grze zostało uproszczone tak, aby wynikało z kontekstu: klawisz „w górę” powoduje, że Faith będzie pokonywać przeszkody, przechodząc nad nimi (np. skacząc, wspinając się czy korzystając z liny); analogicznie klawisz „w dół” spowoduje, że bohaterka będzie się czołgać, prześlizgiwać lub kucać. Aby ułatwić graczom wykonywanie dłuższych sekwencji ruchów, w grze umieszczono tzw. wzrok Sprintera. Dzięki niemu obiekty, z których można skorzystać, podświetlają się na czerwono w miarę zbliżania się Faith, co ułatwia odnajdywanie ścieżek i dróg ucieczki. W trakcie gry liczba tych wskazówek zmniejsza się, ponadto można je całkowicie wyłączyć. System jest także wykorzystany do tworzenia zagadek, w których gracz musi opracować sekwencję ruchów tak, aby osiągnąć wyznaczony cel. Drugim systemem wsparcia jest spowolnienie czasu, które aktywuje gracz. Pozwala ono na spowolnienie akcji i zastanowienie się bez utraty pędu i taktycznych korzyści.
Gracz może używać broni, ale O’Brien podkreślił, że "to jest przygodowa gra akcji. Nie określiliśmy tej gry jako shootera – nie skupialiśmy się na broni, tylko na postaci". Rozgrywka w "Mirror’s Edge" skupia się na znajdowaniu najlepszej drogi w środowisku gry, natomiast walka odgrywa drugorzędną rolę. Ukończenie gry bez zabijania jakiegokolwiek przeciwnika odblokowuje osiągnięcie dla gracza. Broń może być zdobyta przez rozbrojenie przeciwnika, ale po wyczerpaniu amunicji musi być porzucona. Poza tym każda broń spowalnia Faith – im cięższa broń, tym bardziej ją obciąża. To zapoczątkowało strategię polegającą na wybieraniu momentów, kiedy korzystniej jest zrezygnować z mobilności na rzecz siły ognia.
Dodatkowo w grze dostępne są dwa specjalne tryby rozgrywki: „Gonitwa”, gdzie gracz może starać się ukończyć dany rozdział gry w jak najkrótszym czasie, oraz „Wyścig na czas”, gdzie gracz może spróbować ukończyć jedną ze specjalnych map w jak najkrótszym czasie. Najlepsze czasy mogą zostać wysłane na internetową tablicę wyników, skąd gracze mogą również pobrać zapis biegu innych graczy w postaci tzw. ducha i rywalizować z nim. Mapy są odblokowywane w miarę postępów gracza w kampanii. Według producenta Toma Ferrera, elementy „Wyścigu na czas” "są krótkie, aby można było je powtarzać i ćwiczyć, uzyskując coraz lepsze czasy. To nie jest jak granie na kompletnym poziomie". Do dodatkowych zadań w trakcie gry należy również poszukiwanie toreb ukrytych na poszczególnych poziomach. Za ich odnajdywanie możliwe jest odblokowanie osiągnięć oraz trofeów.
Rozwój i wydanie gry.
W 2007 roku dyrektor studia DICE Ben Cousins powiedział w wywiadzie dla serwisu GameIndustry.biz, że studio, myśląc nad nowym tytułem, szukało "czegoś świeżego i interesującego", przewidując potrzebę urozmaicenia po sukcesie serii Battlefield, z której jest znane.
W czerwcu 2007 roku brytyjski magazyn „Computer and Video Games” ujawnił, że studio DICE pracuje nad grą o tytule "Mirror’s Edge", która ma "wstrząsnąć gatunkiem gier [first-person shooter]". 10 lipca 2007 roku firma Electronic Arts oficjalnie zapowiedziała grę, a na Game Developers Conference w San Francisco w 2008 roku zaprezentowała pierwszy filmik z rozgrywki. Wideo zawierające wyłącznie elementy z gry zostało pokazane na Sony PlayStation Day w Londynie 6 maja 2008 roku.
"Mirror’s Edge" ma wyrazistą oprawę graficzną charakteryzującą się przewagą koloru białego i barw pastelowych, jednak z wyraźnym brakiem koloru zielonego. Według Owena O’Briena taka oprawa pozwala graczowi skupić się na Wzroku Sprintera, ponadto służy ona do informowania o stanie zdrowia Faith – barwy zaczynają się rozmywać w miarę obrażeń zadawanych bohaterce. Ponieważ rozwój gry przebiegał wtedy, kiedy autorski silnik graficzny studia Frostbite Engine nie był jeszcze gotowy, zdecydowano się wykorzystać silnik Unreal Engine 3. Użyto także systemu oświetlenia o nazwie Beast wyprodukowanego dla silnika przez firmę Illuminate Labs przy współpracy ze studiem DICE. Ten system pozwolił uwydatnić różne elementy otoczenia poprzez odbicia kolorów i światła. W celu rozwiązania problemu choroby lokomocyjnej związanej ze swobodnym ruchem kamery, jak i widokiem z pierwszej osoby, na środku ekranu umieszczono mały celownik służący do celowania i skupiania się na danych obiektach. Poza celownikiem, który może być wyłączony przez gracza, nie ma w grze żadnych innych wyświetlaczy przeziernych.
Wersja demonstracyjna gry, zawierająca początkowy rozdział, została udostępniona w usłudze PlayStation Store 30 października 2008 roku, a następnego dnia w usłudze Xbox Live Marketplace. 7 listopada 2008 roku studio DICE ogłosiło, że "Mirror’s Edge" osiągnęło złoty status, co oznaczało, że gra jest gotowa do produkcji, natomiast 13 listopada wersje dla konsol Xbox 360 i PlayStation 3 trafiły do punktów sprzedaży. 16 stycznia 2009 roku wydano wersję gry na komputery PC, która zawierała technologię Nvidia PhysX odpowiedzialną za detale i fizykę szkła, dymu oraz miękkich materiałów. Ta wersja zawierała również system zabezpieczający SecuROM v7.x, z wyjątkiem wersji dla platformy Steam.
Gra stała się powodem konfliktu pomiędzy Electronic Arts a kalifornijskim studiem EDGE Games o prawa do znaku towarowego. We wrześniu 2009 roku EA wystosowało petycje do EDGE o anulowanie praw do znaku, na co w odpowiedzi Tim Langdell, szef studia EDGE, oskarżył EA o to, że zaangażowanie jego firmy w negocjacje ugodowe było „grą na czas”. Jego firma potwierdziła prawa do frazy "Mirror’s Edge" jako pochodnej od frazy "Edge".
Scenariusz gry, tworzony przez Rhiannę Pratchett, był przerabiany ze względu na decyzję o usunięciu z gry dialogów w trakcie misji, co spotkało się z niezadowoleniem scenarzystki. Wszystkie wycięte fragmenty scenariusza zostały w zamian zawarte w komiksie opartym na fabule gry. Sama Rhianna natomiast potwierdziła swoje zadowolenie ze współpracy ze studiem DICE oraz chęć napisania scenariusza do następnej części "Mirror’s Edge".
Pierwotnie w "Mirror’s Egde" miał znajdować się jeszcze jeden poziom – "Więzienie" – który został usunięty z finalnej wersji. Nie ma oficjalnych informacji na temat jego umiejscowienia i roli w grze. Zrzuty ekranu i grafiki z poziomu można odblokować w trakcie rozgrywki.
Kampania marketingowa.
Osoby, które zakupiły grę w przedsprzedaży w sklepach GameCrazy, otrzymały kod, który odblokowuje fragment demonstrujący „Wyścig na czas” oraz koszulkę inspirowaną grą. Kod otrzymały również osoby, które złożyły zamówienie na "Mirror’s Edge" w sklepach GameStop, a ponadto torbę wzorowaną na te, które przenoszą Sprinterzy w grze. Z kolei kupujący grę w przedsprzedaży w sklepach GAME otrzymali koszulkę z edycji kolekcjonerskiej firmy Fenchurch. Ponadto grę można było zamówić za pośrednictwem strony internetowej Electronic Arts, na której można było kupić wersję z czerwoną torbą firmy Timbuk2. Na torbie znajdowało się logo gry, natomiast wewnątrz umieszczony był portret Faith.
Komiks.
W trakcie San Diego Comic-Con w 2008 roku studio DICE ogłosiło, że zostanie wydana limitowana seria komiksów "Mirror’s Edge" opartych na wydarzeniach z gry. Powstały one przy współpracy z DC Comics. Sześcioczęściową serię narysował Matthew Dow Smith, a autorką tekstów jest odpowiedzialna za scenariusz gry Rhianna Pratchett.
Ścieżka dźwiękowa.
7 października 2008 roku Electronic Arts ogłosiło wydanie albumu muzycznego z piosenką-tematem gry „Still Alive” (śpiewaną przez Lisę Miskovsky) oraz jej remiksów. Przy ich tworzeniu brali udział tacy artyści jak Benny Benassi, Junkie XL, Paul van Dyk, Teddybears oraz Armand Van Helden. Pomimo iż końcowa piosenka gry "Portal" nazywa się tak samo, utwory nie są ze sobą w żaden sposób powiązane. Album zatytułowany "" wydano 11 listopada 2008 roku. Później był on dodawany do pudełek z grą w wersjach dla wszystkich platform sprzętowych. Kolejny album, "Mirror’s Edge Original Videogame Score", został wydany 19 maja 2009 roku w formie dystrybucji elektronicznej, a skomponował go twórca ścieżki dźwiękowej do "Mirror’s Edge", Magnus Birgersson.
Odbiór gry.
Wersja dla PC.
Gra otrzymała w większości pozytywne recenzje. Agregator Metacritic wystawił jej ocenę 81/100 na podstawie 44 recenzji. Podobnie ocenił ją również agregator GameRankings (80,23%). Graham Smith z serwisu Computer and Video Games, oceniając grę na 8,3/10, chwalił jej nowatorskie podejście do rozgrywki, dopracowanie i możliwość skupienia się na poprawianiu swoich osiągów w trybie „Wyścig na czas”; natomiast skrytykował brak możliwości szybkiego zapisu gry. Serwis Gry-Online pozytywnie ocenił rozgrywkę, szatę graficzną i ograniczoną możliwość użycia broni palnej, ale wytknął brak pełnej swobody poruszania oraz skrytykował polską wersję językową. Kevin VanOrd, recenzent GameSpotu, wyraził się z uznaniem o dopracowaniu gry, jej grafice, udźwiękowieniu i wyglądzie poziomów, ale negatywnie ocenił styl rozgrywki na zasadzie „metody prób i błędów”, skomplikowane sekwencje skoków w niektórych miejscach i system walki. Portal IGN w swojej recenzji pomimo generalnej pochwały gry, nie wypowiedział się pochlebnie o animowanych przerywnikach i systemie walki.
Wersja dla PlayStation 3.
Podobnie do wersji na PC, recenzenci w większości pochlebnie wypowiadali się o grze. Agregator Metacritic wystawił jej ocenę 79/100 na podstawie 66 recenzji, natomiast GameRankings – 78,67%. Pozytywnie o grze wypowiedział się Computer and Video Games, nazywając ją "wspaniałym i wyjątkowym doświadczeniem, nawet jeśli krótkie elementy z użyciem broni nie do końca pasują [do gry]". Martin Robinson z serwisu IGN wystawiając ocenę 7.3/10 stwierdził, że jest to "pasjonujące i gustowne przedsięwzięcie", ale "pierwszy rozdział jest typowym samouczkiem". Serwis GameSpot w swojej recenzji krytykował poczucie skrępowania odczuwane na niektórych poziomach. Dziennik „The Guardian” odnotował fakt, iż gra jest bardzo krótka, natomiast „The Daily Telegraph” źle ocenił system rozgrywki bazujący według niego na „metodzie prób i błędów”.
Wersja dla Xboksa 360.
Wersja gry dla konsoli Xbox 360 również spotkała się z ciepłym przyjęciem. Agregator Metacritic, bazując na 82 recenzjach, wystawił grze ocenę 79/100, a GameRankings – notę 79,53%. „Official Xbox Magazine” ocenił grę na 9,5/10, chwaląc jej "wspaniałe poczucie ruchu i rozgrywkę", a amerykański magazyn "Play" wystawił ocenę 9/10. GameSpot docenił wciągającą rozgrywkę i środowisko, ale krytykował niekonsekwentne tempo fabuły. Ian Bogost z serwisu Gamasutra wyróżnił produkcję za jej niekonwencjonalność, nazywając ją "shooterem, w którym nienawidzisz strzelać". Portal Eurogamer, mimo wystawienia oceny 8/10, określił rozgrywkę jako chaotyczną, dodając, że "[Mirror’s Edge] podzieli swoich odbiorców na pół... Niektórzy przymkną oko na oczywiste błędy, a inni nie docenią najpiękniejszych elementów gry; obydwa podejścia są uzasadnione..."
Sprzedaż.
Deweloperzy pierwotnie zakładali sprzedaż trzech milionów kopii gry, jednak w lutym 2009 roku Electronic Arts potwierdziło, że liczba sprzedanych egzemplarzy przekroczyła milion. Według dokumentów sądowych z października 2010 roku dotyczących konfliktu pomiędzy Electronic Arts a Egde Games, sprzedaż "Mirror’s Edge" wyniosła powyżej dwóch milionów egzemplarzy na całym świecie, w tym 750 tysięcy egzemplarzy sprzedano w Ameryce Północnej, natomiast wersja gry na iPhone rozeszła się w liczbie powyżej 37 tysięcy egzemplarzy.
Dodatki i sequel.
4 grudnia 2008 roku Electronic Arts ogłosiło, że powstanie siedem nowych map do trybu „Wyścig na czas”, a ich wydanie planowane jest na styczeń przyszłego roku. Według Owena O’Briena:
W styczniu ustalono dokładną datę wydania zestawu na 29 stycznia. Wydanie dodatku opóźniło się do 19 lutego, kiedy oficjalnie udostępniono "Time Trial Map Pack" dla platform PC, PlayStation 3 i Xbox 360.
Dwuwymiarowa gra przeglądarkowa oparta na fabule gry, "Mirror’s Edge 2D", została wydana przez Electronic Arts we współpracy z Borne Games. Gra jest podobna pod względem rozgrywki do najpopularniejszej gry Borne Games – "Fancy Pants Adventures"; ponadto obie gry wykorzystują ten sam silnik graficzny. Jednopoziomową wersję beta wydano 11 listopada 2008 roku, natomiast wersja z trzema etapami została wydana 24 lutego 2009 roku. Deweloper na swojej stronie podaje, że "cały Mirror’s Edge 2D został wydany, ale wciąż jesteśmy w wersji beta".
2 grudnia 2009 roku zapowiedziano wersje gry na iPhone i iPod touch. Gra miała wykorzystywać grafikę 3D i dynamiczną pracę kamery, miała liczyć 14 poziomów. Jej wydanie planowano na styczeń 2010 roku. Wydanie gry przesunięto na kwiecień, jednak wydano wtedy tylko wersję na iPada (dokładnie 1 kwietnia). Wersja na iPhone i iPod touch ukazała się 2 września 2009 roku.
W październiku 2008 roku Owen O’Brien zasugerował, że "historia, którą obecnie opowiadamy, jest rodzajem trylogii". W czerwcu 2009 roku w wywiadzie dla serwisu VideoGamer.com starszy wiceprezes EA Games Europe Patrick Söderlund oficjalnie potwierdził, że trwają prace nad sequelem do "Mirror’s Edge". W lutym 2011 roku pojawiły się jednak informacje, że rozwój "Mirror’s Edge 2" został zatrzymany, a EA odrzuciło prototyp gry. Później EA wyjaśniło, że uważają "Mirror’s Edge" za ważną markę, ale nie podało żadnych dodatkowych informacji. Prezes Electronic Arts Frank Gibeau potwierdził na targach E3 w 2011 roku, że trwają prace nad sequelem gry oraz że będzie ona korzystała z silnika Frostbite 2.
10 czerwca 2013 roku na targach E3 został zaprezentowany pierwszy zwiastun gry "Mirror’s Edge Catalyst" (wtedy zatytułowana tylko "Mirror’s Edge"), która zostanie stworzona przez EA DICE na platformy Microsoft Windows, PlayStation 4 i Xbox One i będzie rebootem serii. Produkcja powstała na silniku Frostbite 3, a jej bohaterką nadal pozostaje Faith, jednak akcja tytułu osadzona jest w otwartym świecie. Premiera gry odbyła się 7 czerwca 2016 roku.

</doc>
<doc id="1426316" url="https://pl.wikipedia.org/wiki?curid=1426316" title="Northern Rail">
Northern Rail

Northern Rail – brytyjski przewoźnik kolejowy posiadający koncesję na obsługę podmiejskich i regionalnych połączeń pasażerskich w północnej części Anglii. Okres koncesyjny rozpoczął się 12 grudnia 2004 i potrwa do września 2013. Firma należy do międzynarodowego konsorcjum, w skład którego wchodzą największy holenderski przewoźnik kolejowy, Nederlandse Spoorwegen (za pośrednictwem swojej spółki zależnej Abellio), oraz notowana na London Stock Exchange grupa Serco.
Pociągi Northern Rail zatrzymują się na 519 stacjach, z czego 471 jest administrowanych przez tego przewoźnika.
Tabor.
Firma posiada obecnie 281 pociągów, zaś w skład jej floty wchodzą:

</doc>
<doc id="1426318" url="https://pl.wikipedia.org/wiki?curid=1426318" title="Zimowe Igrzyska Paraolimpijskie 1992">
Zimowe Igrzyska Paraolimpijskie 1992

V Zimowe Igrzyska Paraolimpijskie odbyły się we francuskiej miejscowości Albertville w dniach 25 marca - 1 kwietnia 1992. Zawody odbywały się w Tignes. Odbyły się dyscypliny pokazowe w narciarstwie alpejskim i klasycznym dla upośledzonych umysłowo oraz w biathlonie dla niewidzących. Oficjalną maskotką igrzysk był Alpy, stworzony przez 
Vincenta Thiebauta. Alpy był umieszczony w monoski, oraz był w kolorach: białym, zielonym i niebieskim, reprezentujących czystość/śnieg, nadzieję/naturę oraz dyscyplinę/jezioro.
Dyscypliny.
Rozegrano 79 konkurencji w 3 dyscyplinach:

</doc>
<doc id="1426319" url="https://pl.wikipedia.org/wiki?curid=1426319" title="Klasyfikacja medalowa Zimowych Igrzysk Paraolimpijskich 1992">
Klasyfikacja medalowa Zimowych Igrzysk Paraolimpijskich 1992



</doc>
<doc id="1426321" url="https://pl.wikipedia.org/wiki?curid=1426321" title="Zimowe Igrzyska Paraolimpijskie 1994">
Zimowe Igrzyska Paraolimpijskie 1994

VI Zimowe Igrzyska Paraolimpijskie odbyły się w norweskiej miejscowości Lillehammer w dniach 10 - 19 marca 1994.
Dyscypliny.
Rozegrano konkurencje w 5 dyscyplinach:

</doc>
<doc id="1426324" url="https://pl.wikipedia.org/wiki?curid=1426324" title="Atitlán (jezioro)">
Atitlán (jezioro)

Atitlán () – jezioro naturalne w południowo-zachodniej Gwatemali, położone w kraterze, o powierzchni 130,1 km². Leży na wysokości 1563 m n.p.m. Jest otoczone przez trzy wulkany:
Woda z jeziora nawadnia uprawy kawy, zboża, cebuli, fasoli, dyni, pomidorów, ogórków, czosnku, chili verde, truskawek i awokado. Zbiornik jest bogaty w faunę, która stanowi ważne źródło żywności dla dużej części ludności. Jezioro jest pochodzenia wulkanicznego, wypełnia ogromną kalderę utworzoną w wyniku wybuchu 84 tys. lat temu. Jest uważane za jedno z najpiękniejszych zbiorników naturalnych w świecie (uważał tak m.in. angielski pisarz Aldous Huxley). W 1955 r. obszar wokół Atitlán stał się parkiem narodowym. Badania wykazały, że na dnie jeziora znajdują się pozostałości miasta Majów. Nurkowie wyłowili z dna zbiornika ceramikę z okresu od 600 r. p.n.e. do 250 r. n.e. Wioski położone nad jeziorem charakteryzują się niezwykłą kulturą, ich mieszkańcy czczą m.in. bóstwo o nazwie Maximón, które nosi cechy tradycyjnych bóstw Majów, katolickich świętych i legend. Wizerunek idola noszony jest w czasie procesji Santa Semana. Największe miasto nad jeziorem, Panajachel (11,1 tys. mieszkańców), żyje z turystyki. W latach 60. XX w. przyciągało hippisów. Po zakończeniu działań wojennych w 1996 r. miasto znowu zaczęli licznie odwiedzać turyści.

</doc>
<doc id="1426325" url="https://pl.wikipedia.org/wiki?curid=1426325" title="Klasyfikacja medalowa Zimowych Igrzysk Paraolimpijskich 1994">
Klasyfikacja medalowa Zimowych Igrzysk Paraolimpijskich 1994



</doc>
<doc id="1426326" url="https://pl.wikipedia.org/wiki?curid=1426326" title="Zimowe Igrzyska Paraolimpijskie 1998">
Zimowe Igrzyska Paraolimpijskie 1998

VII Zimowe Igrzyska Paraolimpijskie odbyły się w japońskiej miejscowości Nagano w dniach 5 - 14 marca 1998.
Dyscypliny.
Rozegrano 34 konkurencje w 4 dyscyplinach:

</doc>
<doc id="1426327" url="https://pl.wikipedia.org/wiki?curid=1426327" title="Klasyfikacja medalowa Zimowych Igrzysk Paraolimpijskich 1998">
Klasyfikacja medalowa Zimowych Igrzysk Paraolimpijskich 1998



</doc>
<doc id="1426329" url="https://pl.wikipedia.org/wiki?curid=1426329" title="Detlev Dormeyer">
Detlev Dormeyer

Detlev Dormeyer (ur. 5 grudnia 1942 w Leoben) – austriacki teolog katolicki, badacz Biblii i profesor Nowego Testamentu.
Główny nacisk badań Dormeyera jest położony na stosunek Ewangelii do antycznych biografii. Był również zaangażowany w rozwój naukowej interpretacji Biblii jako kluczowej metody edukacji religijnej.
Życiorys.
Dormeyer studiował od 1962 do 1969 teologię katolicką na Albert-Ludwigs University of Freiburg, w Kolegium Filozoficzno-Teologicznym St. Georgen we Frankfurcie, na Uniwersytecie Westfälische Wilhelms w Münster i od 1965 do 1969 germanistykę na Uniwersytecie Westfälische Wilhelms. Profesor na uniwersytetach w Münster, Dortmundzie, Stellenbosch, Greenville (USA) i Instytucie Teologicznym św. Józefa w Hilton (RPA). W 2003 r. wraz z Jamesem Charlesworth (z Seminarium Teologicznego Princeton) otrzymał medal Comenius Ewangelickiego Wydziału Teologicznego Uniwersytetu Karola w Pradze. W latach 2006–2008 Dormeyer był dziekanem wydziału nauk humanistycznych i teologii na Uniwersytecie Technicznym w Dortmundzie. Od 2008 r. na emeryturze.

</doc>
<doc id="1426332" url="https://pl.wikipedia.org/wiki?curid=1426332" title="Zimowe Igrzyska Paraolimpijskie 2002">
Zimowe Igrzyska Paraolimpijskie 2002

VIII Zimowe Igrzyska Paraolimpijskie odbyły się w Stanach Zjednoczonych, w miejscowości Salt Lake City, Utah w dniach 7 - 16 marca 2002.
Dyscypliny.
Rozegrano 34 konkurencje w 3 dyscyplinach:

</doc>
<doc id="1426333" url="https://pl.wikipedia.org/wiki?curid=1426333" title="Zimowe Igrzyska Paraolimpijskie 2006">
Zimowe Igrzyska Paraolimpijskie 2006

IX Zimowe Igrzyska Paraolimpijskie odbyły się we włoskiej miejscowości Turyn w dniach 10 - 19 marca 2006. Były to pierwsze zimowe igrzyska paraolimpijskie we Włoszech.
Dyscypliny.
Rozegrano 58 konkurencji w 5 dyscyplinach:
Państwa biorące udział w IX ZIP.
39 Krajowych Komitetów Paraolimpijskich wysłało zawodników na Zimowe Igrzyska Paraolimpijskie 2006.
Dwa kraje, które były reprezentowane w 2002, nie wysłały zawodników:
Meksyk jest jedynym krajem, który wysłał zawodnika na paraolimpiadę, a żadnego na igrzyska olimpijskie.

</doc>
<doc id="1426334" url="https://pl.wikipedia.org/wiki?curid=1426334" title="Klasyfikacja medalowa Zimowych Igrzysk Paraolimpijskich 2002">
Klasyfikacja medalowa Zimowych Igrzysk Paraolimpijskich 2002



</doc>
<doc id="1426336" url="https://pl.wikipedia.org/wiki?curid=1426336" title="Klasyfikacja medalowa Zimowych Igrzysk Paraolimpijskich 2006">
Klasyfikacja medalowa Zimowych Igrzysk Paraolimpijskich 2006

Klasyfikacja medalowa Zimowych Igrzysk Paraolimpijskich 2006 – zestawienie państw, reprezentowanych przez narodowe komitety paraolimpijskie, uszeregowanych pod względem liczby zdobytych medali na IX Zimowych Igrzyskach Paraolimpijskich w 2006 roku w Turynie.
Na igrzyskach paraolimpijskich w Turynie przeprowadzono 58 konkurencji w pięciu dyscyplinach sportowych, czyli o 34 mniej niż na poprzednich zimowych igrzyskach, rozegranych w 2002 roku w Salt Lake City. Różnica w liczbie konkurencji była efektem nowej kategoryzacji niepełnosprawnych sportowców startujących w biegach narciarskich i narciarstwie alpejskim. Zamiast dotychczas stosowanych klas sportowych wprowadzono trzy ogólne kategorie niepełnosprawności (osoby stojące, osoby na wózkach i osoby niewidome), za które przyznawano odpowiednią wartość procentową w zależności od stopnia niepełnosprawności. Po raz pierwszy medale igrzysk paraolimpijskich przyznano w curlingu na wózkach. Konkurencjami debiutującymi na igrzyskach paraolimpijskich były również biathlonowe biegi na długich dystansach (10 km wśród kobiet na siedząco oraz 12,5 km w pozostałych kategoriach).
W zawodach wzięło udział 474 sportowców (375 mężczyzn i 99 kobiet) reprezentujących 38 narodowe komitety paraolimpijskie. Po raz pierwszy na zimowych igrzyskach paraolimpijskich wystartowały reprezentacje Meksyku i Mongolii.
Medale zdobyli reprezentanci 19 państw, co oznacza, że 19 reprezentacji zakończyło igrzyska z zerowym dorobkiem medalowym. Po raz pierwszy w historii zwycięstwo w klasyfikacji medalowej zimowych igrzysk paraolimpijskich odniosła Rosja. Sportowcy z tego kraju zdobyli 33 medale – 13 złotych, 13 srebrnych i 7 brązowych. Był to najlepszy występ Rosjan w historii zimowych startów i drugi w historii, biorąc pod uwagę również edycje letnie. Drugą pozycję w tabeli medalowej zajęły Niemcy z 18 medalami (8 złotymi, 5 srebrnymi i 5 brązowymi). Dla Niemców był to najsłabszy wynik medalowy podczas igrzysk paraolimpijskich od 1980 roku. Trzecie miejsce w klasyfikacji zajęła Ukraina, dla której osiągnięty wynik (25 medali – 7 złotych, 9 srebrnych i 9 brązowych) był najlepszym ze wszystkich zimowych startów w historii.
Najlepsze pod względem liczby zdobytych medali zimowe starty od igrzysk w Lillehammer w 1994 roku odnotowały reprezentacje Francji i Polski. Dla reprezentacji Japonii były to drugie zimowe igrzyska paraolimpijskie (po Nagano 1998), podczas których zdobyła ona złoty medal, a dla Białorusi drugi z rzędu zimowy występ z medalami paraolimpijskimi.
Najsłabszy występ w historii startów na igrzyskach paraolimpijskich (letnich i zimowych) zaliczyli reprezentanci Norwegii i Słowacji, a najsłabsze występy, biorąc pod uwagę jedynie zimowe starty, reprezentacje Austrii, Szwecji i Szwajcarii. Szwajcarzy po raz pierwszy w zimowych igrzyskach nie zdobyli złotego medalu, a Szwedzi po raz drugi we wszystkich startach paraolimpijskich nie zdobyli złota ani srebra. Po raz pierwszy od Letnich Igrzysk Paraolimpijskich 1968 reprezentacja Finlandii nie zdobyła żadnego medalu. Najsłabsze wyniki medalowe od zimowych igrzysk w 1980 roku osiągnęły reprezentacje Stanów Zjednoczonych i Nowej Zelandii, od igrzysk w 1988 roku – reprezentacje Australii i Hiszpanii, a od igrzysk w 1994 roku – reprezentacje Włoch, Czech i Wielkiej Brytanii. W porównaniu do igrzysk w Salt Lake City, w Turynie żadnego medalu nie zdobyły reprezentacje Korei Południowej, Holandii (w Turynie nie wystawiła ona żadnego reprezentanta), Finlandii i Nowej Zelandii. 
Najbardziej utytułowaną zawodniczką igrzysk w Turynie została Ołena Jurkowśka, reprezentantka Ukrainy w biegach narciarskich i biathlonie w kategorii osób na wózkach. W jej dorobku było sześć medali – cztery złote, jeden srebrny i jeden brązowy. Drugie miejsce w klasyfikacji multimedalistów zajęła rosyjska niewidoma biegaczka Lubow Wasiljewa z trzema złotymi i jednym brązowym medalem, a trzecie startujący na wózku niemiecki alpejczyk Martin Braxenthaler z trzema tytułami mistrza paraolimpijskiego.
Klasyfikacja państw.
Poniższa tabela przedstawia klasyfikację medalową państw, które zdobyły medale na Zimowych Igrzyskach Paraolimpijskich 2006 w Turynie, sporządzoną na podstawie oficjalnych raportów Międzynarodowego Komitetu Paraolimpijskiego. Klasyfikacja posortowana jest najpierw według liczby osiągniętych medali złotych, następnie srebrnych, a na końcu brązowych. W przypadku, gdy dwa kraje zdobyły tę samą liczbę medali wszystkich kolorów, o kolejności zdecydował porządek alfabetyczny.
Klasyfikacje według dyscyplin.
Biathlon.
Na igrzyskach paraolimpijskich w Turynie rozegranych zostało dwanaście konkurencji biathlonowych. Do dotychczas przeprowadzanych biegów na 7,5 km we wszystkich kategoriach dołączono biegi na dłuższych dystansach – 10 km wśród kobiet na siedząco oraz 12,5 km w pozostałych kategoriach. W programie znalazło się po sześć biegów kobiet i mężczyzn. Konkurencje podzielone były na trzy kategorie: osoby stojące, osoby na wózkach i osoby niewidome.
Medale zdobyli reprezentanci siedmiu państw. Najliczniejszy dorobek medalowy uzyskali Rosjanie, którzy zdobyli sześć złotych, cztery srebrne i dwa brązowe medale. Jedenaścioro biathlonistów wywalczyło w Turynie po dwa medale paraolimpijskie. Wśród mężczyzn w kategorii osób na wózkach dwa złote medale zdobył Władimir Kisielow, w kategorii osób stojących dwa złota wywalczył Rustam Garifułlin, a dwa brązowe medale Nils Erik Ulset, z kolei w kategorii niewidomych po złotym i srebrnym medalu zdobyli Irek Mannanow i Witalij Łukjanenko. W zawodach kobiet w kategorii osób na wózkach dwa złote medale zdobyła Ołena Jurkowśka, po srebrnym i brązowym medalu wywalczyły Switłana Tryfonowa i Ludmyła Pawłenko, w kategorii osób niewidomych złoto i srebro zdobyła Miyuki Kobayashi, a złoto i brąz Verena Bentele, natomiast wśród osób stojących multimedalistką została Anne Floriet, w dorobku której znalazł się złoty i brązowy medal.
Verena Bentele jako jedyna biathlonistka obroniła tytuł mistrzyni paraolimpijskiej z Salt Lake City, zwyciężając na obu igrzyskach bieg na 7,5 km osób niewidomych.
Biegi narciarskie.
W ramach igrzysk paraolimpijskich w Turynie przeprowadzono 20 konkurencji w biegach narciarskich, czyli o 12 mniej niż na poprzednich igrzyskach w Salt Lake City. Zmiana liczby biegów wynikała z nowej kategoryzacji niepełnosprawnych biegaczy – dotychczasowe klasy startowe, określające stopień niepełnosprawności, zastąpiono trzema ogólnymi kategoriami: osoby stojące, osoby na wózkach (siedzące) i osoby niewidome. W każdej kategorii przyznawano po trzy medale w każdej konkurencji, stosując tzw. system handicapowy, wedle którego rodzaj schorzenia danego zawodnika był rekompensowany odpowiednią wartością procentową.
W programie konkurencji biegowych wprowadzono również drobne korekty dystansów – w otwartej sztafecie mężczyzn zmieniono dystans krótkiego biegu z 2,5 do 3,75 km, z kolei u kobiet rozegrano bieg na 2,5 km tylko wśród osób siedzących (w Salt Lake City odbył się on we wszystkich kategoriach), natomiast odwrotnie w przypadku biegu na 10 km (w Turynie przeprowadzono go tylko wśród osób siedzących).
Medale wywalczyli reprezentanci dziewięciu państw, spośród których największy dorobek uzyskali Rosjanie – 21 medali (7 złotych, 9 srebrnych i 5 brązowych). Dziewiętnaścioro biegaczy i biegaczek zostało multimedalistami igrzysk w Turynie. Pięć zawodniczek zdobyło po cztery medale – Ołena Jurkowśka (dwa złote, jeden srebrny, jeden brązowy) oraz Ludmiła Wauczok (jeden złoty i trzy srebrne) spośród osób na wózkach, Lubow Wasiljewa (trzy złote i jeden brązowy) oraz Tatjana Iljuczenko (jeden złoty, dwa srebrne i jeden brązowy) wśród osób niewidomych i Julija Batenkowa (jeden srebrny i trzy brązowe) wśród osób stojących. W biegach kobiet przynajmniej dwa medale zdobyły ponadto: Katarzyna Rogowiec (dwa złote) i Anna Burmistrowa (jeden złoty i dwa srebrne) w kategorii osób stojących, Colette Bourgonje i Ludmyła Pawłenko (obie po dwa brązowe) w kategorii osób na wózkach oraz Jadwiha Skorabahata (dwa srebrne i jeden brązowy) w kategorii osób niewidomych. W biegach mężczyzn multimedalistami zostali: Taras Kryjanowski (dwa złote i jeden srebrny), Jurij Kostiuk (złoty, srebrny i brązowy) i Siergiej Szyłow (dwa srebrne i jeden brązowy) w kategorii osób na wózkach, Steve Cook (dwa złote i jeden brązowy), Kiriłł Michajłow (jeden złoty i jeden srebrny) i Alfis Makamiedinow (dwa srebrne) w kategorii osób stojących oraz Brian McKeever (dwa złote i jeden srebrny), Ołeh Munc (jeden złoty i jeden brązowy) i Wasil Szapciaboj (jeden srebrny i jeden brązowy) w kategorii osób niewidomych.
Tytuły mistrzów paraolimpijskich z Salt Lake City obronili: Brian McKeever w biegach na 5 i 10 km osób niewidomych oraz Taras Kryjanowski na dystansie 5 km osób siedzących.
Curling na wózkach.
Na igrzyskach w Turynie po raz pierwszy przyznano medale paraolimpijskie w curlingu na wózkach. Dyscyplinę tę włączono do programu paraolimpijskiego po przeprowadzeniu mistrzostw świata w 2002 roku. W turnieju wzięły udział pięcioosobowe drużyny mieszane – według zasad w skład każdej z nich musieli wchodzić przedstawiciele obu płci, a w każdym meczu w każdym zespole musiała być co najmniej jedna kobieta.
Tytuł pierwszych mistrzów paraolimpijskich zdobyła reprezentacja Kanady, która wystąpiła w składzie: Gerry Austgarden, Karen Blachford, Gary Cormack, Chris Daw, Sonja Gaudet. Srebrne medale zdobyli Brytyjczycy, a brązowe Szwedzi.
Hokej na lodzie na siedząco.
Na igrzyskach w Turynie po raz czwarty rozegrano turniej paraolimpijski w hokeju na lodzie na siedząco. Do turnieju przystąpiło osiem zespołów, w skład których weszli wyłącznie mężczyźni.
Złoty medal zdobyła reprezentacja Kanady, srebrny Norwegii, a brązowy Stanów Zjednoczonych. Po raz pierwszy medalu w hokeju nie zdobyła reprezentacja Szwecji, w związku z czym druga w turnieju Norwegia została jedynym państwem, które zdobyło medal paraolimpijski na wszystkich igrzyskach od 1994 roku. W drużynie norweskiej po raz czwarty na igrzyskach paraolimpijskich zagrali Helge Bjørnstad, Eskil Hagen, Atle Haglund i Kjetil Korbu Nilsen. Zostali tym samym po raz czwarty medalistami paraolimpijskimi, w dorobku każdego z zawodników był jeden złoty i trzy srebrne medale.
Narciarstwo alpejskie.
Zawody w narciarstwie alpejskim podczas igrzysk w Turynie składały się z 24 konkurencji, czyli o 29 mniej niż w Salt Lake City. Tak samo, jak w przypadku konkurencji w biegach narciarskich, różnica w liczbie konkurencji polegała na zmianie kategorii niepełnosprawności – zamiast klas sportowych wprowadzono trzy kategorie: osoby stojące, osoby na wózkach i osoby niewidome, stopień niepełnosprawności rekompensowano według systemu handicapowego. Kobiety i mężczyźni rywalizowali w zjeździe, supergigancie, slalomie i slalomie gigancie w trzech kategoriach niepełnosprawności.
Medale zdobyli reprezentanci dwunastu państw. Najwięcej medali wszystkich kruszców zdobyli zawodnicy i zawodniczki z Austrii (14 – 3 złote, 4 srebrne i 7 brązowych), w tabeli medalowej najlepsi byli natomiast Niemcy z dorobkiem 11 medali (6 złotych, 3 srebrnych i 2 brązowych). Dziewiętnaścioro alpejczyków zdobyło przynajmniej dwa medale paraolimpijskie w Turynie. Wśród mężczyzn najbardziej utytułowanym zawodnikiem był Martin Braxenthaler, który zdobył trzy złote medale w konkurencjach osób na wózkach. W tej samej kategorii po dwa medale wywalczyli Harald Eder (dwa srebrne) i Jürgen Egle (dwa brązowe). Wśród mężczyzn w kategorii osób stojących czterokrotnie medalistą został Gerd Schönfelder (dwa złote, jeden srebrny i jeden brązowy medal), a dwukrotnie – Walter Lackner (złoty i brązowy) i Thomas Pfyl (srebrny i brązowy). Z kolei spośród osób niewidomych multimedalistami zostali: Nicolas Berejny (dwa złote i jeden brązowy), Gianmaria Dal Maistro (złoty i srebrny), Gerd Gradwohl (złoty i brązowy) oraz Eric Villalón i Chris Williamson (obaj po jednym srebrnym i jednym brązowym). Wśród kobiet najbardziej utytułowaną alpejką została Solène Jambaqué, w dorobku której znalazły się cztery medale (dwa złote, jeden srebrny i jeden brązowy) zdobyte w kategorii osób stojących. W tej samej kategorii dwa medale wywalczyła Lauren Woolstencroft (złoty i srebrny). Tak samo jak Jambaqué po cztery medale zdobyły zawodniczki niewidome Sabine Gasteiger (jeden złoty, dwa srebrne i jeden brązowy) oraz Silvia Parente (jeden złoty i trzy brązowe). Multimedalistkami zostały również: niewidoma Pascale Casanova (dwa złote i jeden srebrny medal) oraz startujące na wózkach Laurie Stephens (dwa złote i jeden srebrny), Kuniko Obinata (jeden złoty i dwa srebrne) i Daila Dameno (jeden srebrny i jeden brązowy).
Tytuły mistrzów paraolimpijskich z Salt Lake City obronili: wśród mężczyzn Martin Braxenthaler w slalomie, slalomie gigancie i supergigancie osób na wózkach, Gerd Schoenfelder w zjeździe i slalomie gigancie osób stojących i Kevin Bramble w zjeździe osób na wózkach, a wśród kobiet Pascale Casanova w zjeździe osób niewidomych.
Multimedaliści.
Podczas igrzysk paraolimpijskich w Turynie 32 sportowców wywalczyło więcej niż jeden medal, w tym przynajmniej jeden złoty. Najwięcej – ośmioro – multimedalistów startowało w barwach Rosji. Trzynaścioro z multimedalistów stawało na podium paraolimpijskim w narciarstwie alpejskim, dziesięcioro jednocześnie w biegach narciarskich i biathlonie, siedmioro tylko w biegach narciarskich, a dwoje tylko w biathlonie.
Najwięcej medali zdobyła Ołena Jurkowśka – 4 złote, 1 srebrny i 1 brązowy. Tuż za nią miejsca w indywidualnej tabeli medalowej zajęli Lubow Wasiljewa z trzema złotymi i jednym brązowym medalem oraz Martin Braxenthaler z trzema złotymi medalami.
Poniższa tabela przedstawia indywidualne zestawienie multimedalistów Zimowych Igrzysk Paraolimpijskich 2006, czyli zawodników i zawodniczek, którzy zdobyli więcej niż jeden medal paraolimpijski na tych igrzyskach, w tym przynajmniej jeden złoty.

</doc>
<doc id="1426338" url="https://pl.wikipedia.org/wiki?curid=1426338" title="Nicolas Lapentti">
Nicolas Lapentti



</doc>
<doc id="1426339" url="https://pl.wikipedia.org/wiki?curid=1426339" title="British Rail Class 144">
British Rail Class 144

British Rail Class 144 "Pacer" – typ spalinowych zespołów trakcyjnych budowanych w latach 1986-1987. Należy do rodziny pociągów "Pacer", będącej owocem współpracy BREL z firmami wyspecjalizowanymi w produkcji autobusów, w tym przypadku Walter Alexander Coachbuilders. Łącznie dostarczono 23 składy tej klasy. Wszystkie są obecnie eksploatowane przez firmę Northern Rail. 

</doc>
<doc id="1426340" url="https://pl.wikipedia.org/wiki?curid=1426340" title="Narciarstwo alpejskie na Zimowych Igrzyskach Paraolimpijskich 2006">
Narciarstwo alpejskie na Zimowych Igrzyskach Paraolimpijskich 2006

Podczas Zimowych Igrzysk Paraolimpijskich 2006 zawody w narciarstwie alpejskim odbyły się we włoskim Sestriere.

</doc>
<doc id="1426341" url="https://pl.wikipedia.org/wiki?curid=1426341" title="Aktion 1005">
Aktion 1005



</doc>
<doc id="1426343" url="https://pl.wikipedia.org/wiki?curid=1426343" title="Calymmanthium">
Calymmanthium



</doc>
<doc id="1426344" url="https://pl.wikipedia.org/wiki?curid=1426344" title="Marek Bielecki">
Marek Bielecki

Marek Bielecki (ur. 17 listopada 1960 w Bytomiu) – aktor filmowy i telewizyjny, artysta Teatru Ochoty w Warszawie, okazjonalnie reżyser.
Życiorys.
W 1983 został absolwentem Wydziału Aktorskiego łódzkiej PWSFTviT; dyplom zdobył w 1987. Obecnie jest aktorem Teatru Ochoty w Warszawie, wcześniej występował w teatrach: Teatrze Dramatycznym w Elblągu (1982–1983), Teatrze Śląskim w Katowicach (1983–1985), Teatrze Nowym w Zabrzu (1996).

</doc>
<doc id="1426345" url="https://pl.wikipedia.org/wiki?curid=1426345" title="Sonderkommando 1005">
Sonderkommando 1005



</doc>
<doc id="1426346" url="https://pl.wikipedia.org/wiki?curid=1426346" title="Janos Balassa">
Janos Balassa



</doc>
<doc id="1426347" url="https://pl.wikipedia.org/wiki?curid=1426347" title="Johann Balassa">
Johann Balassa



</doc>
<doc id="1426348" url="https://pl.wikipedia.org/wiki?curid=1426348" title="Catalina Rivas">
Catalina Rivas

Catalina Rivas (ur. 25 listopada 1944 w La Paz) – boliwijska mistyczka i pisarka. 
Życie.
Catalina Rivas urodziła się w La Paz 25 listopada 1944 roku. Ukończyła jedynie szkołę podstawową. Według niej, w 1994 r. modląc się pod krzyżem, odczuła pragnienie całkowitego oddania się Jezusowi. Ujrzała wtedy wielkie światło, które przeszyło jej dłonie i stopy, pozostawiając krwawiące rany. Usłyszała głos: „Raduj się z powodu daru, jakim cię obdarzyłem.” Odtąd pojawiają się na jej ciele stygmaty (na czole, dłoniach i stopach, w boku), a Catalina ma przeżywać cierpienia agonii, łącząc się cierpieniem Jezusa na krzyżu. Świadkiem tego zjawiska był w pierwszy piątek stycznia 1996 r. lekarz, dr Ricardo Castañon, którego świadectwo przyczyniło się do uznania za prawdziwe doświadczeń Cataliny. Ze względu na swoje skromne wykształcenie, gdy zaczęła spisywać teksty o Męce Jezusa, Eucharystii i Niebie, wzbudziła wielkie zdumienie. Catalina przyznała, że słyszy głos Chrystusa i spisuje jedynie to, co od Niego słyszy. 
9 marca 1995 r. Catalina kupiła gipsową figurkę Jezusa, z której oczu zaczęły wypływać krwawe łzy. Zjawisko zainteresowało uczonych, którzy na prośbę dziennikarzy pobrali próbki i przebadali je w USA i w Australii, stwierdzając w nich obecność ludzkiej krwi. Badania przeprowadzone przez władze kościelne potwierdziły autentyczność tego wydarzenia, a niezwykła figurka stoi dziś w kościele w Cochabamba. 
Catalina Rivas zapisuje słowa, które według niej są skierowane do całego świata. Jezus miał jej powiedzieć: "Wieczna miłość szuka dusz, które mogą powiedzieć nowe rzeczy o starych, dobrze znanych prawdach... Kto korzysta i zachwyca się nimi, pomaga również i innym czerpać z nich pożytek. Kto ich nie rozumie, jest nadal niewolnikiem złego ducha".
Słowa przez nią zapisywane nie zawierają nowych prawd, ale mają przypominać ewangeliczne wezwanie do nawrócenia, przyjęcia Boga i Jego miłości oraz zachęcać do życia zgodnego z dekalogiem, Ewangelią i nauką Kościoła katolickiego.
Władze Kościoła, zbadawszy świadectwa Cataliny, uznały, że są one prawdziwe i istotne w ewangelizacji dzisiejszego świata. Powołały w Boliwii organizację pod nazwą Apostolat Nowej Ewangelizacji, która zajmuje się rozpowszechnianiem Bożego orędzia podyktowanego Catalinie. W najnowszym wydaniu jej książek, do których należy również "Tajemnica Mszy Świętej", arcybiskup René Fernández Apaza napisał: "Przeczytaliśmy książki Cataliny i jesteśmy przekonani, że jedynym ich celem jest prowadzenie nas wszystkich drogą zapoczątkowaną w Ewangelii. Książki te również podkreślają wyjątkowe miejsce Dziewicy Maryi – naszego wzoru w naśladowaniu i podążeniu za Jezusem Chrystusem – Matki, której powinniśmy się powierzyć z całkowitym zaufaniem i miłością. Książki te pokazują, jak powinien postępować prawdziwie wierzący chrześcijanin. Z tych wszystkich względów wyrażam zgodę na ich wydrukowanie i dystrybucję oraz polecam jako materiał do medytacji i duchowego kierownictwa, odpowiadając na wezwanie Pana, który pragnie zbawić wiele dusz, ukazując im, że jest Bogiem żywym, pełnym miłosierdzia i miłości".

</doc>
<doc id="1426351" url="https://pl.wikipedia.org/wiki?curid=1426351" title="Kultura majkopska">
Kultura majkopska

Kultura majkopska – kultura archeologiczna eneolitu i wczesnej epoki brązu na Północnym Kaukazie. Jej nazwa pochodzi od miejscowości Majkop, w pobliżu której przebadano wielki kurhan pochodzący z tego okresu.
Geneza.
Kultura majkopska tak samo jak pokrewna jej kultura kuro-arakska bazowała na wzorcach eneolitycznych, korzystając z dogodnego położenia geograficznego. Twierdzi się jednak, że jej twórcami byli przybysze zza Kaukazu, którzy przynieśli ze sobą technologię brązów cynowych. 
Chronologia i obszar występowania.
Omawiana kultura swój początek bierze w początkach IV tysiąclecia p.n.e. W okresie kultury późnego Uruk (3500–3200 p.n.e.) dają się w niej zauważyć liczne wpływy z Bliskiego Wschodu i w tym czasie kształtuje się charakter tej kultury, natomiast u schyłku IV tysiąclecia mamy do czynienia z początkiem presji kulturowej ugrupowań stepowych i kultury dolmenów, co ostatecznie doprowadziło do zatarcia się tej kultury w okresie około 2500 lat p.n.e. Kultura majkopska rozwijała się na terenie Kaukazu Północnego i na stepach kubańskich.
Gospodarka.
Ludność kultury majkopskiej zajmowała się głównie pasterstwem. Hodowano więc kozy i owce, zwierzęta najbardziej typowe dla mobilnego trybu życia.
Osadnictwo i budownictwo.
Osady bardzo często usytuowane są nad rzekami w miejscach dogodnych do osadnictwa. W budownictwie występują domy o ścianach wzniesionych w konstrukcji plecionkowej, wylepionych gliną, z paleniskami pośrodku (Osiedle Dolinska koło Nalczyka). W klepiskach tych domostw osadzone były wielkie naczynia służące do przechowywania ziarna. Na stanowisku w Mešoko nad rzeką Biełą odkryto domy o konstrukcji glinobitej, natomiast osiedle tych domostw otoczone było kamiennym murem.
Obrządek pogrzebowy.
Kultura majkopska znana jest głównie z wielkich, bogato wyposażonych kurhanów, świadczących o elitarnym charakterze tej kultury. Wewnątrz tych kurhanów występują pochówki szkieletowe w pozycji skurczonej na boku, wyposażone w ceramikę, wyroby metalowe, zwłaszcza miedziane kotły, broń, narzędzia oraz kamienne głowice buław i krzemienne grociki. Ponadto w bogatych grobach spotyka się srebrne naczynia ozdobione figuralnymi przedstawieniami oraz wykonane ze złota i srebra figurki zwierząt. Trudno jednoznacznie stwierdzić, czy wyroby te były produkowane na miejscu, czy w Mezopotamii. Znane są także groby budowane z płyt kamiennych (dolmeny), niekiedy zdobione wewnątrz zdobione geometryczną dekoracją. Grobowiec tego typu znamy z miejscowości Nalczyk, gdzie pod nasypem grób zbudowany był z 24 płyt tufowych i tworzył dość obszerną skrzynię. Ściany skrzyni były od zewnątrz obstawione kamieniami, a wewnątrz znajdowały się dwa szkielety, jeden na lewym, a drugi na prawym boku. Oba szkielety były posypane ochrą i bogato wyposażone.
Inwentarz.
Inwentarz naczyń reprezentowany jest zarówno przez ceramikę jak i naczynia metalowe, bardzo bogato zdobione, wykonane często ze srebra i złota. Z wyrobów metalowych najczęściej występują miedziane lub brązowe sztylety, a prócz tego spotyka się topory, dłuta, szydła, różnego rodzaju narzędzia i przybory osadzone na tulei, pobocznice wędzidła, złote ozdoby, takie jak kółka, płytki, kolie, paciorki. Ponadto współwystępują także narzędzia oraz broń kamienna i krzemienna.
Zanik i wpływ na powstanie innych kultur.
U schyłku IV tysiąclecia p.n.e. w środowisku kultury majkopskiej coraz silniej zaczęły się ujawniać miejscowe tradycje kulturowe (zespoły typu Novosvobodnaja). Przy jednoczesnej presji ze strony ugrupowań stepowych i kultury dolmenowej, omawiana jednostka zaczęła zanikać.

</doc>
<doc id="1426354" url="https://pl.wikipedia.org/wiki?curid=1426354" title="Sandor Lumniczer">
Sandor Lumniczer



</doc>
<doc id="1426355" url="https://pl.wikipedia.org/wiki?curid=1426355" title="Hokej na lodzie na siedząco na Zimowych Igrzyskach Paraolimpijskich 2006">
Hokej na lodzie na siedząco na Zimowych Igrzyskach Paraolimpijskich 2006

Podczas Zimowych Igrzysk Paraolimpijskich 2006 zawody w hokeju na lodzie na siedząco odbyły się w Torino Esposizioni.
Grupa B.
Szczegółowe wyniki meczów.
 
MISTRZ OLIMPIJSKI 2006
KANADA

</doc>
<doc id="1426356" url="https://pl.wikipedia.org/wiki?curid=1426356" title="Charles Gleyre">
Charles Gleyre

Charles Gleyre (znany również jako Marc Gabriel Charles Gleyre) (ur. 2 maja 1806, zm. 5 maja 1874) – francuski malarz i pedagog pochodzenia szwajcarskiego, przedstawiciel akademizmu. Jego uczniami było wielu przyszłych impresjonistów m.in. Claude Monet, Pierre Auguste Renoir, Alfred Sisley, James Abbott McNeill Whistler i Auguste Toulmouche.
Urodził się w kantonie Vaud w Szwajcarii, wychował w Lyonie. W połowie 1820 r. przyjechał do Paryża, by podjąć intensywne studia malarskie. Odbył wieloletnią podróż najpierw do Włoch, później po Bliskim Wschodzie (m.in. do Syrii, Egiptu, Nubii i Libanu). Po powrocie do Francji wystawiał w paryskim Salonie i pracował na etacie profesora École des Beaux-Arts w Paryżu. W latach 1843-1864 prowadził samodzielną pracownię Atelier Gleyre, w której uczyli się przyszli impresjoniści m.in. Claude Monet i Auguste Renoir.
Malował obrazy o tematyce religijnej i mitologicznej, akty, sceny historyczne, portrety i alegorie. Jego prace, chociaż nieskazitelne pod względem akademickiej formy, często są kojarzone z symbolizmem i romantyzmem ze względu na tajemniczy i odrealniony nastrój.

</doc>
<doc id="1426358" url="https://pl.wikipedia.org/wiki?curid=1426358" title="Karoly Laufenauer">
Karoly Laufenauer



</doc>
<doc id="1426360" url="https://pl.wikipedia.org/wiki?curid=1426360" title="Rezso Temesvary">
Rezso Temesvary



</doc>
<doc id="1426362" url="https://pl.wikipedia.org/wiki?curid=1426362" title="Erno Emil Moravcsik">
Erno Emil Moravcsik



</doc>
<doc id="1426364" url="https://pl.wikipedia.org/wiki?curid=1426364" title="Marc Gabriel Charles Gleyre">
Marc Gabriel Charles Gleyre



</doc>
<doc id="1426366" url="https://pl.wikipedia.org/wiki?curid=1426366" title="Ernest Emil Moravcsik">
Ernest Emil Moravcsik



</doc>
<doc id="1426367" url="https://pl.wikipedia.org/wiki?curid=1426367" title="Jarosława Bieda">
Jarosława Bieda



</doc>
<doc id="1426369" url="https://pl.wikipedia.org/wiki?curid=1426369" title="Marc-Gabriel-Charles Gleyre">
Marc-Gabriel-Charles Gleyre



</doc>
<doc id="1426370" url="https://pl.wikipedia.org/wiki?curid=1426370" title="Andre-Victor Cornil">
Andre-Victor Cornil



</doc>
<doc id="1426371" url="https://pl.wikipedia.org/wiki?curid=1426371" title="Karoly Ketly">
Karoly Ketly



</doc>
<doc id="1426372" url="https://pl.wikipedia.org/wiki?curid=1426372" title="Karl Kétli">
Karl Kétli



</doc>
<doc id="1426373" url="https://pl.wikipedia.org/wiki?curid=1426373" title="Calymmanthium substerile">
Calymmanthium substerile

Calymmanthium substerile F. Ritter – gatunek sukulenta z rodziny kaktusowatych, jedyny przedstawiciel monotypowego rodzaju Calymmanthium F.Ritter. Występuje w Ameryce Południowej w Peru (Amazonas, Cajamarca).
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Calymmantheae", podrodziny "Cactoideae"
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Calymmanthium" F. Ritter, gatunek "Calymmanthium substerile" F. Ritter.

</doc>
<doc id="1426374" url="https://pl.wikipedia.org/wiki?curid=1426374" title="Psychédélices">
Psychédélices

Psychédélices – trzeci studyjny album francuskiej piosenkarki Alizée. Teksty napisał Jean Fauque, a kompozytorem piosenek jest mąż Alizée - Jeremy Chatelain. Pierwszym singlem z tej płyty była piosenka "Mademoiselle Juliette", a drugim "Fifty-Sixty". W stacji radiowej "Radio Zachód" album stał się płytą tygodnia.
Lista utworów.
DVD + CD wersja międzynarodowa.
"DVD":
DVD + CD wersja sprzedawana w Meksyku.
"CD":
"Bonus Tracks":
"DVD":
"Prodigy MSN Video Diario":
Tournée Psychédélices.
Pierwotna wersja trasy koncertowej była dłuższa, lecz pod koniec czerwca 2008 uległa zmianie. Koncert w Paryżu zostaje odwołany, z powodu pracy nad nowym albumem.

</doc>
<doc id="1426376" url="https://pl.wikipedia.org/wiki?curid=1426376" title="Omnia">
Omnia

Omnia – zespół muzyczny pochodzący z Holandii, grający, jak to określają sami członkowie "neoceltycko-pogański folk".
Wykonują przede wszystkim własne utwory inspirowane tradycyjną muzyką z takich regionów jak Irlandia, Bretania czy Afganistan. Śpiewają w językach: angielskim, niemieckim, gaelickim, fińskim, bretońskim a także hindi. Występowali na wielu festiwalach Niemczech, Holandii, Luksemburgu, Belgii, Austrii i Węgrzech.
Po 23 latach działalności, zespół zamieścił na swojej oficjalnej stronie informację, iż rezygnuje z dalszego koncertowania. Swoją decyzję muzycy argumentują postępującymi zmianami klimatu, ponadto czują gotowość do wycofania się z działalności scenicznej na rzecz spokojnego życia w bliskości z naturą. Aktualnie Jenny i Steve zamieszkują w ponad 16-hektarowej posiadłości (zwanej przez nich "Terra Omnia") u podnóża Alp Słoweńskich, gdzie zajmują się medytacją, pracą na świeżym powietrzu i powrotem do siebie po intensywnych latach na scenie. Wyrażają także niezadowolenie wywołane wieloletnim kontaktem z przemysłem muzycznym. 

</doc>
<doc id="1426377" url="https://pl.wikipedia.org/wiki?curid=1426377" title="Wojna rosyjsko-gruzińska">
Wojna rosyjsko-gruzińska

Wojna rosyjsko-gruzińska – konflikt zbrojny między siłami zbrojnymi Gruzji a separatystami z republik Osetii Południowej i Abchazji oraz wojskami interwencyjnymi Rosji.
Konflikt wybuchł w nocy z 7 na 8 sierpnia 2008 roku, szesnaście lat po zakończeniu poprzedniej wojny w Osetii Południowej.
Przyczyny.
Zatargi etniczne pomiędzy Gruzinami a Osetyjczykami mają skomplikowane podłoże i długą historię. Pierwsza wojna po rozpadzie Imperium Rosyjskiego między Gruzinami i Osetią trwała w latach 1918–1920.
W 1989 r. władze Południowoosetyjskiego Obwodu Autonomicznego wchodzącego w skład ówczesnej Gruzińskiej SRR proklamowały połączenie z Osetią Północną wchodzącą w skład ówczesnej Rosyjskiej Federacyjnej Socjalistycznej Republiki Radzieckiej (obecna Rosja). Gruzińscy rządzący, mając na uwadze surowcowe i transportowo-komunikacyjne walory Osetii Południowej, odmówili jakichkolwiek podstaw prawnych takim działaniom. Akt ten, powtórzony w roku kolejnym, doprowadził do wybuchu poprzedniej wojny gruzińsko-osetyjskiej. W 1991 lokalne władze utworzyły Republikę Osetii Południowej, która ogłosiła niepodległość. Jej niezależność nie została uznana przez społeczność międzynarodową, a Osetia Południowa traktowana jest jako integralna część Gruzji.
W 1992 r. nastąpiło zawieszenie broni; na terenie Osetii Południowej sformowano siły pokojowe, składające się z wojsk rosyjskich, gruzińskich i południowoosetyjskich. W miarę stabilny rozejm utrzymał się do 2004, kiedy to w wyniku pogorszenia relacji rosyjsko-gruzińskich (po wyborze Micheila Saakaszwilego na prezydenta Gruzji) zaczęły się sporadyczne incydenty zbrojne. W 2008 nad terytorium Abchazji zestrzelono dwa gruzińskie bezzałogowe samoloty szpiegowskie.
W 2007 r. władze Gruzji zaproponowały utworzenie Autonomicznej Republiki Osetii Południowej wchodzącej, podobnie jak Adżaria, w skład Gruzji. W kwietniu 2007 parlament Gruzji powołał na terenie Osetii Południowej „Tymczasową Jednostkę Terytorialną Osetii Południowej” wraz z „Tymczasową Administracją Osetii Południowej”. Ogłoszenie przez Kosowo niepodległości w lutym 2008 oraz działania sabotażowe, w tym wojna dezinformacyjna, zachęciły separatystyczne władze Osetii Południowej do oderwania się od terytorium Gruzji i prezydent Eduard Kokojty, wspierany przez wysłanników rosyjskich, zapowiedział domaganie się od Trybunału Konstytucyjnego Rosji uznania swojej republiki za część terytorium Federacji Rosyjskiej.
Przygotowania.
15 lipca.
W Gruzji rozpoczęły się dwutygodniowe manewry „Immediate Response-2008” zorganizowane w ramach natowskiego programu „Partnerstwo dla pokoju”. Podstawowym zadaniem ćwiczonym w czasie manewrów było opanowanie zajętego przez separatystów obszaru i „przywrócenie porządku”.
W tym samym czasie, na południu Rosji, tuż przy granicy z Gruzją rozpoczęły się wielkie manewry wojskowe. W ramach manewrów „Kaukaz 2008”, do Osetii Północnej przerzucano drogą lotniczą pododdziały 76 Pskowskiej Dywizji Powietrznodesantowej. Koleją przewieziono zaś pułk desantowo-szturmowy 20 Dywizji Zmechanizowanej. To łącznie 8000 żołnierzy i 700 pojazdów.
18 lipca.
Separatyści czeczeńscy na swoim portalu informowali, że dotarli do dokumentów wskazujących na planowaną przez Rosję inwazję. Miałaby ona mieć miejsce między 20 sierpnia a 10 września. Operacja byłaby koordynowana z separatystami abchaskimi i miałaby przebiegać dwutorowo: błyskawiczne zajęciu Wąwozu Kodorskiego – jedynej części Abchazji kontrolowanej przez Gruzję, a następnie atak w Osetii Południowej i zajęcie miast Kutaisi i Cchinwali. Blitzkrieg miałby trwać 7–10 dni. Jak podał Kavkaz-Center, rozkaz wydał osobiście jeszcze prezydent Władimir Putin przed ustąpieniem ze stanowiska.
30 lipca.
Rosyjski 400-osobowy oddział inżynieryjnych wojsk kolejowych zakończył rekonstrukcję nieużywanej od początku lat 90. kolei łączącej porty Suchumi i Oczamczyra. Gruzja ostro protestowała przeciwko obecności obcych wojsk w niezależnej od Gruzji Republice Abchazji, obawiając się przygotowań do interwencji zbrojnej. Prace przy odbudowie 54 km linii, w tym 8 mostów i 12 tuneli, trwały od końca maja.
1 sierpnia.
Wybuchła mina-pułapka, podłożona przez rosyjskich separatystów, w wyniku czego zostali ranni gruzińscy policjanci.
2–7 sierpnia.
Nocami następowała wymiana ognia pomiędzy Gruzinami i Osetyjczykami. Obie strony twierdziły, że wyłącznie odpowiadały na ataki strony przeciwnej.
Przebieg.
7 sierpnia.
Prezydent Gruzji Micheil Saakaszwili wystąpił z orędziem, w którym ogłasza jednostronne zawieszenie broni. Oświadczył, że zwrócił się do Rosji z propozycją gwarancji autonomii osetyjskiej przez Rosję w ramach Gruzji. W tym samym czasie siły zbrojne Gruzji koncentrują się wokół Osetii Południowej, często zaczynając ostrzał wsi osetyjskich i miasta Cchinwali w ramach operacji pod kryptonimem „Czyste Pole”. W odpowiedzi siły osetyjskie ostrzeliwują pozycje gruzińskie. W popołudniowych starciach poległo 2 gruzińskich wojskowych.
Późnym wieczorem władze Gruzji powiadomiły, że rozpoczynają operację w celu „przywrócenia konstytucyjnego porządku” w Osetii Południowej, co zrobiły zaledwie po dwóch godzinach od ogłoszenia przez prezydenta Gruzji zawieszenia broni. Siły gruzińskie przejęły tego dnia kontrolę nad pięcioma wsiami w okolicy Cchinwali. Szef unijnej dyplomacji Javier Solana zaapelował w rozmowie z Saakaszwilim o powrót do pokojowych negocjacji z Osetią.
Jak później podał „Der Spiegel”, 7 sierpnia niedaleko granicy z Osetią Południową koło Gori, Gruzja zgromadziła 12 tysięcy żołnierzy i 75 czołgów.
Misja OBWE w Cchinwali w czwartek późnym wieczorem 7 sierpnia znalazła się pod ostrzałem artyleryjskim. Z danych Międzynarodowego Sztabu Wojskowego NATO wynika ponadto, że już rankiem 7 sierpnia Gruzini przerzucili na granicę z Osetią Południową 12 tysięcy żołnierzy. W Gori znajdowało się 75 czołgów i wozów opancerzonych, co stanowiło jedną trzecią wyposażenia gruzińskiej armii. W nocy z 7 na 8 sierpnia rozpoczął się ostrzał Cchinwali. Gruzini użyli wyrzutni rakietowych, zrzucili bomby kasetowe, a także strzelali z armat kalibru 152 mm.
8 sierpnia.
Od północy rozpoczął się atak rakietowy wojsk gruzińskich na separatystyczny obszar Osetii. Przed godziną 4:00 nad ranem padły pierwsze ofiary cywilne – w wyniku ostrzału zginęło 15 osób. Nad ranem premier Gruzji Lado Gurgenidze zapowiedział, że Gruzja będzie kontynuować operację wojskową w separatystycznej Osetii Południowej aż do ustanowienia „trwałego pokoju”. Siły gruzińskie przejęły kontrolę nad kolejnymi wsiami na pograniczu i wkroczyły do Cchinwali. O godzinie 9 rano w wyniku gruzińskiego ostrzału zginęli pierwsi żołnierze rosyjskiego batalionu sił pokojowych WNP stacjonującego w Osetii. Niedługo potem rosyjskie media podały, że na pomoc Osetii Południowej wyruszają ochotnicy z rosyjskiej Osetii Północnej oraz z Abchazji. Rosyjskie siły pokojowe stacjonujące na terenie konfliktu gruzińsko-osetyjskiego od 1992 zostały postawione w stan gotowości. Rosyjskie media poinformowały, że Gruzini ostrzeliwują rosyjskie siły pokojowe.
Micheil Saakaszwili poinformował, że około godziny 9:00 polskiego czasu rosyjskie bomby spadły na miejscowości Kareli i Gori. Gruziński prezydent oskarżył Rosję o „prowadzenie zakrojonej na szeroką skalę operacji wojskowej przeciwko Gruzji”. Ogłosił też powszechną mobilizację rezerwistów. Nad ranem walki objęły południowe przedmieścia Cchinwali, a władze separatystycznej Osetii Południowej zaapelowały do Rosji o pomoc w obronie przed ofensywą gruzińską. Jak później podały media, wojska rosyjskie wkroczyły do Osetii Południowej po tym, jak Cchinwali zostało praktycznie zniszczone. Pierwsze oddziały rosyjskie zaczęły wchodzić do tunelu Rokskiego około godziny 11:00, 8 sierpnia. W tym momencie siły zbrojne Gruzji praktycznie zajęły już połowę Cchinwali.
Gruziński prezydent Micheil Saakaszwili poinformował, że większa część Osetii Południowej została wyzwolona i znajduje się pod kontrolą Gruzji. Jednocześnie powiedział, że gruzińskie siły walczą o kontrolę nad południowoosetyjską stolicą, Cchinwali, a przed południem poinformował, że na terytorium Gruzji wjechało 150 rosyjskich czołgów i wozów opancerzonych.
Po południu oddziały rosyjskiej 58. Armii zbliżyły się do stolicy Osetii Południowej i zajęły jej przedmieścia. Artyleria rosyjska rozpoczęła ostrzał nacierających sił gruzińskich. Było to pierwsze potwierdzenie nawiązania kontaktu bojowego między wojskami rosyjskimi i gruzińskimi. Do samego Cchinwali wojska rosyjskie weszły dopiero wieczorem 8 sierpnia.
Według prezydenta Osetii Południowej Eduarda Kokojty do wieczora, w następstwie gruzińskich działań w republice, zginęło ok. 1400 ludzi. Wyjaśnił, że dane te oparte są głównie na doniesieniach rodzin osób, które poniosły śmierć. Niezależne organizacje (tylko jedna HRW) podawały liczbę zabitych na kilkadziesiąt.
Tego samego wieczora prezydent Gruzji oznajmił, że siły gruzińskie kontrolują większość obszaru Osetii Południowej i jej stolicę – Cchinwali, choć ok. 30 Gruzinów zginęło w rosyjskich bombardowaniach. Przed północą (polskiego czasu) Aleksander Lomaja, sekretarz Rady Bezpieczeństwa Gruzji, poinformował, że w ciągu kilku godzin Micheil Saakaszwili ma ogłosić stan wojenny. Była to gruzińska reakcja na zbombardowanie gruzińskiego portu Poti i bazy wojskowej Senaki.
9 sierpnia.
Władze Gruzji zarządziły ewakuację Pałacu Prezydenckiego i budynków rządowych w Tbilisi w obawie przed ich zbombardowaniem. Rosjanie zbombardowali czarnomorski port Poti i bazę wojskową w Senaki na zachodzie kraju, a prezydent Micheil Saakaszwili zapowiedział wprowadzenie w całym kraju stanu wojennego.
Według władz rosyjskich, rosyjskie wojska rano wyparły siły gruzińskie z Cchinwali, a taktyczne grupy rosyjskich sił, stacjonujące w Osetii Południowej, przystąpiły do wypierania oddziałów gruzińskich poza Osetię Południową. Rzecznik dowódcy wojsk lądowych Rosji, pułkownik Igor Konaszenkow, poinformował, że do Osetii Południowej przerzucone zostały jednostki pancerne, artyleryjskie, zmotoryzowane i zwiadowcze 58 Armii Federalnej stacjonującej na terytorium Północnokaukaskiego Okręgu Wojskowego, 76 i 96 Dywizja Powietrznodesantowa oraz Specnaz z 5 Samodzielnego Pułku. Wspierają je samoloty szturmowe z 4 Armii Lotniczej.
Rosyjscy crackerzy internetowi zaatakowali gruzińskie strony internetowe. Przez kilkanaście godzin wszystkie strony będące subdomeną domeny .ge nie działały. Przez kilka godzin zamiast stron Ministerstwa Spraw Zagranicznych, obejrzeć można było zdjęcia prezydenta Micheila Saakaszwilego i Adolfa Hitlera – zamiast informacji o podejmowanych działaniach resortu. Domenę dla gruzińskiego rządu udostępniła kancelaria prezydenta Polski. Dzięki temu rząd w Tbilisi odzyskał dostęp do sieci. Na krótko strony w domenie rosyjskiej zostały zablokowane na terenie Gruzji. Odblokowano je jeszcze wieczorem, 10 sierpnia.
W całym kraju działał tylko jeden program telewizyjny.
Gruzja wprowadziła stan wojenny na swoim terytorium, który miał obowiązywać od 9 sierpnia 2008 do 24 sierpnia 2008. Rozpoczęto także przerzucanie wojsk gruzińskich z Iraku do kraju.
Około godziny 13:45 kolejna zbuntowana wobec Gruzji prowincja, Abchazja, rozpoczęła operację, której celem było wyparcie Gruzinów z regionu.
Siły abchaskich separatystów zaatakowały kontrolowaną przez Gruzję część spornego strategicznego wąwozu Kodori. Szef dyplomacji Abchazji Siergiej Szamba oznajmił, że abchaskie siły zbrojne rozpoczęły operację, której celem jest wyparcie oddziałów gruzińskich z wąwozu. Siły gruzińskie ogłosiły, że pokonały separatystów abchaskich w kontrolowanej przez Gruzję części wąwozu Kodori.
Wieczorem rosyjskie lotnictwo wznowiło bombardowania wąwozu Kodori, znajdującego się na terenie separatystycznej Abchazji, a obecnie kontrolowanego przez wojska gruzińskie. Do ostatniego z ataków miało dojść ok. godz. 21:20 czasu polskiego.
10 sierpnia.
Według gruzińskiego Ministerstwa Spraw Wewnętrznych Rosjanie zrzucili trzy bomby na wojskowe lotnisko należące do fabryki Tbilawiastroj pod Tbilisi.
Rosyjskie okręty, które według wcześniejszych doniesień wpłynęły na wody terytorialne Gruzji, zawinęły do portu w Noworosyjsku. Przed południem władze w Tbilisi poinformowały, że armia rosyjska przejęła kontrolę nad Cchinwali, jednak oddziały gruzińskie nadal zajmują pozycje w pobliżu miasta. Jednocześnie władze gruzińskie twierdziły, że przez noc do Osetii Południowej przybyło ok. 10 tys. rosyjskich żołnierzy.
Rosyjski okręt Floty Czarnomorskiej "Miraż" pociskiem P-120 zatopił "Giorgi Toreli". W kolejnej próbie boju Gruzja utraciła "Grif".
Rosja rozpoczęła operację wojskową w kontrolowanym przez Gruzję wąwozie Kodori. Gruzini ewakuowali się z Zugdidi.
W tym samym czasie Gruzja ogłosiła jednostronny rozejm i zaapelowała do Rosji o przystąpienie do rozmów w sprawie zaprzestania walk. Za zgodą USA, z Iraku zaczęto przerzucać do Gruzji 2 tys. kontyngent gruzińskich żołnierzy.
11 sierpnia.
Samoloty rosyjskie ostrzelały bazę wojskową oraz instalacje radarowe w okolicach Tbilisi. Rosjanie przeprowadzili nad ranem także bombardowania bazy wojskowej Kodżori (położonej 10 km od Tbilisi, w której znajduje się baza gruzińskich sił specjalnych) i góry Machata. Rosjanie zajęli także port Poti.
Władze Rosji odrzuciły zaproponowany przez Gruzję rozejm – zapowiedziały także, że nie zamierzają go nawet rozważać – a także plan pokojowy przedstawiony przez francuskiego ministra spraw zagranicznych Berdnarda Kouchnera, przebywającego w Moskwie.
Wojska rosyjskie przekroczyły granicę gruzińską i weszły od strony Abchazji, przeprowadzając operację wojskową w okolicach miasta Senaki. Wieczorem władze gruzińskie poinformowały, że Rosjanie przejęli kontrolę nad dwiema miejscowościami poza terytorium Abchazji – Zugdidi i Senaki – a wojska gruzińskie zostały przegrupowane w celu obrony Tbilisi, gdyż siły rosyjskie i południowoosetyjskie pozorowały marsz na gruzińską stolicę.
12 sierpnia.
Rosyjskie samoloty zbombardowały Gori. Siły zbrojne Abchazji do wieczora całkowicie opanowały Wąwóz Kodorski.
„Operacja zmuszania do pokoju zostaje zawieszona” – oświadczył przed południem prezydent Dmitrij Miedwiediew na spotkaniu z generalicją. Tym samym zatrzymane zostały działania wojenne. Po negocjacjach, przebywający w Moskwie prezydent Francji Nicolas Sarkozy podpisał porozumienie pokojowe, zwane planem Sarkozy-Miedwiediew. Wówczas siły rosyjskie kontrolowały dwie strefy sięgające 40 km w głąb Gruzji
Rząd Gruzji poinformował, że rosyjskie samoloty, mimo ogłoszenia przez prezydenta Miedwiediewa zakończenia operacji wojskowej, nadal bombardowały gruzińskie wioski poza Osetią Południową.
Prezydent Gruzji Micheil Saakaszwili oświadczył, że rząd gruziński ogłosi separatystyczne regiony – Abchazję i Osetię Południową – terytoriami okupowanymi. W obu tych regionach znajdują się wojska rosyjskie wspierające miejscowych separatystów.
Sekretarz Rady Bezpieczeństwa Gruzji Kacha Lomaja oświadczył, że Gruzja złożyła do Międzynarodowego Trybunału Sprawiedliwości wniosek o rozstrzygnięcie sporu z Federacją Rosyjską, polegającego na stosowaniu czystek etnicznych przez siły zbrojne Rosji na terytorium Osetii Południowej i innych terenach okupowanych, a należących do Gruzji, i żądaniu przez Gruzję ich natychmiastowego zaprzestania. Jednocześnie Prokurator Międzynarodowego Trybunału Karnego Luis Moreno-Ocampo oświadczył, że do Trybunału wpłynęły zawiadomienia o popełnianiu zbrodni podlegających jurysdykcji Trybunału oraz że nie wyklucza on wszczęcia postępowania. Gruzja zamierza też złożyć zawiadomienie do MTK o ludobójstwie w Abchazji w 1992. Federacja Rosyjska nie jest państwem-stroną statutu rzymskiego, jest nią jednak Gruzja, jurysdykcji Trybunału podlegają więc zbrodnie popełnione na terenie Gruzji.
Tego dnia odbyły się w Tbilisi wiece i demonstracje pokojowe, w które zaangażowały się liczne tłumy, popierając działania swojego prezydenta. Na jednym z wieców, z udziałem blisko 150 tys. osób zebranych przed budynkiem parlamentu, pojawili się prezydenci Polski, Litwy, Estonii, Ukrainy i premier Łotwy (Lech Kaczyński, Valdas Adamkus, Toomas Hendrik Ilves, Wiktor Juszczenko oraz Ivars Godmanis), którzy przybyli na spotkanie z prezydentem Gruzji Micheilem Saakaszwilim z inicjatywy Lecha Kaczyńskiego. W czasie wiecu Lech Kaczyński przemówił do zgromadzonych, stwierdzając, że obowiązkiem społeczności międzynarodowej jest solidarne przeciwstawienie się rosyjskim dążeniom imperialnym. Zebrani przed budynkiem parlamentu entuzjastycznie reagowali na słowa polskiego prezydenta, skandując podczas jego wystąpienia: „Polska, Polska”, „Przyjaźń, Przyjaźń”, „Gruzja, Gruzja”. Sceny przedstawiające wiec pojawiły się w amerykańsko-gruzińskim filmie fabularnym "5 Days of August" (2011); w kwietniu 2011 roku reżyser filmu, Renny Harlin, zadedykował jego premierę na międzynarodowym festiwalu filmowym w Walencji pamięci Lecha Kaczyńskiego.
Sytuacja po podpisaniu planu pokojowego.
Szef gruzińskiej Rady Bezpieczeństwa Narodowego poinformował rano 13 sierpnia, że pomimo zawieszenia broni 50 rosyjskich czołgów weszło rano do Gori, czemu zaprzeczyła strona rosyjska. Później Rosjanie przyznali, że wywożą skład broni odkryty na przedmieściach tego miasta. Po południu wojska rosyjskie opuściły Gori. Dowódca wojsk rosyjskich w Gruzji poinformował o wyznaczeniu gubernatora Gori oraz o kontynuowaniu rozbrajania gruzińskich arsenałów wojskowych wokół miasta.
Wieczorem 13 sierpnia władze gruzińskie poinformowały, że wojska rosyjskie opuściły położone na zachodzie kraju miasto Zugdidi. Rosyjscy wojskowi poinformowali, że zestrzelili nad Osetią Południową gruziński bezzałogowy samolot zwiadowczy, który próbował prowadzić zwiad nad regionem Cchinwali. Siły osetyjskie, które wcześniej wraz z Rosjanami zajęły Gori, nie zatrzymały się w mieście, tylko budują bazę mniej więcej 20 km od stolicy Gruzji. Jak donoszą uchodźcy z Gori, wspierane są one cały czas przez Rosjan.
Agencja Reutera podała, że ponad 100 rosyjskich pojazdów, w tym wozy opancerzone i czołgi, znajdowało się 14 sierpnia dwa kilometry od centrum Zugdidi, miasta na zachodzie Gruzji. Informację potwierdzili niezależni świadkowie. Rosyjskie wozy pancerne, które rano zaczęły się z Gori wycofywać, zawróciły po otrzymaniu nowego rozkazu z Moskwy. Gruzińscy uchodźcy, którzy w godzinach porannych zaczęli powoli ściągać do miasta, znowu z niego uciekali.
15 sierpnia około 130 rosyjskich wozów opancerzonych opuściło miasto Zugdidi na zachodzie Gruzji i wjechało głębiej w terytorium gruzińskie, zatrzymując się niedaleko miasta Senaki. Gruziński prezydent Micheil Saakaszwili oświadczył, że podpisał porozumienie o zawieszeniu broni między Gruzją a Rosją w konflikcie o Osetię Południową.
16 sierpnia armia rosyjska potwierdziła przejęcie w strefie konfliktu gruzińsko-południowoosetyjskiego ponad stu gruzińskich ciężkich pojazdów wojskowych, w tym 65 czołgów. Wśród przejętych pojazdów jest także pięć wyposażonych w rakiety ziemia-powietrze. Wspierani przez Rosję abchascy separatyści kontrolowali 13 gruzińskich miejscowości i elektrownię – poinformowało 17 sierpnia Ministerstwo Spraw Zagranicznych Gruzji.
Pomimo podpisania porozumienia pokojowego rosyjskie siły umacniały swoje pozycje w środkowej Gruzji. Siły południowoosetyjskie zajęły Achalgori – główną miejscowość wschodniej Osetii Południowej, kontrolowaną dotychczas przez władze progruzińskie.
Wojska rosyjskie do 22 sierpnia okupowały tereny wokół Gori i Senaki, po czym wycofały się do jednostronnie utworzonej na terenie Gruzji strefy bezpieczeństwa rozciągającej się do kilkunastu kilometrów od granic Osetii Południowej i Abchazji. Poza strefą bezpieczeństwa do 28 sierpnia miały posterunki w porcie w Poti i koło niego, dokonywały również patroli samochodowych i lotniczych w głąb terytorium Gruzji. Według strony gruzińskiej, w strefie buforowej wokół granicy osetyjskiej dokonywane są czystki etniczne na ludności gruzińskiej.
26 sierpnia Rosja uznała niepodległość Abchazji i Osetii Południowej. Podobny krok 5 września uczyniła Nikaragua.
14 września Rosjanie wycofali się z miasta i portu Poti a także miasta Senaki, które zajęli po bitwie morskiej pod Poti.
17 września Rosja podpisała pakt o przyjaźni z Abchazją i Osetią Południową;
1 października 2008 rozpoczęła się faza operacyjna cywilnej Misji Obserwacyjnej Unii Europejskiej w Gruzji, którą zorganizowano na mocy decyzji Rady Europejskiej z 15 września 2008, a której celem było nadzorowanie realizacji przez Rosję i Gruzję warunków 6-punktowego porozumienia między Unią Europejską a Rosją z 12 sierpnia 2008.
3 października 2008, w wyniku wybuchu w Cchinwali gruzińskiego samochodu, zginęło 7 żołnierzy, w tym szef sztabu sił pokojowych Rosji, w strefie buforowej kontrolowanej przez Rosjan. Kolejnych 7 zostało rannych. Władze w Moskwie i Tbilisi wzajemnie oskarżają się o prowokację mającą na celu zdestabilizowanie sytuacji w regionie. W dniach 7 października i 8 października wojska rosyjskie ostatecznie wycofały się ze strefy buforowej przy granicy gruzińsko-abchaskiej.
24 października w regionie Gali nieznani sprawcy zabili Romana Ashuby, włodarza jednej z wiosek w Abchazji. Podobna sytuacja miała miejsce dwa dni wcześniej, 22 października, kiedy zastrzelono szefa wywiadu Ministerstwa Obrony Abchazji, Eduarda Emin-Zada. Natomiast 25 października Ministerstwo Spraw Wewnętrznych Gruzji podało, że w wyniku wybuchu miny-pułapki zginął szef lokalnej administracji regionu Samegrelo.
10 listopada podczas patrolu wioski Dwani na pograniczu gruzińsko-osetyjskim doszło do wybuchu bomby. Zginęło 2 Gruzinów-milicjantów. Kiedy na miejsce przybyła druga grupa milicjantów, doszło do drugiego wybuchu. W wyniku tej eksplozji trzej policjanci zostali ranni, w tym jeden ciężko.
12 listopada wojska rosyjskie wtargnęły do gruzińskiej wioski Perewi. Rosjanie, wkraczając do wioski, wyparli stamtąd milicjantów gruzińskich. Tego samego dnia wojska rosyjskie miały się wycofać z wioski, lecz po zapadnięciu zmroku powróciły.
W drugiej połowie listopada 2008 roku w pobliżu jednego z posterunków na terytorium Osetii oznakowana kolumna, w której jechał samochód z prezydentem Polski Lechem Kaczyńskim i prezydentem Gruzji Micheilem Saakaszwilim, została zatrzymana, a następnie padły trzy serie z karabinu maszynowego. Nikomu nic się nie stało i po chwili kolumna kontynuowała podróż inną drogą. Władze gruzińskie stwierdziły, że strzały oddali żołnierze rosyjscy, jednak przedstawiciel sztabu sił rosyjskich w Osetii Południowej oświadczył, że rosyjscy żołnierze nie mają związku z ostrzelaniem kolumny samochodowej z prezydentami Gruzji i Polski.
Raport komisji międzynarodowej.
Niezależna międzynarodowa komisja powołana do zbadania konfliktu w Gruzji, składająca się z europejskich ekspertów w dziedzinie wojskowości, prawa i historii, sporządziła raport sponsorowany przez UE i opublikowany 30 września 2009.
Raport konkluduje, że wojna została rozpoczęta atakiem Gruzji, który był niezgodny z prawem międzynarodowym. Dalej raport stwierdza, że gruziński atak poprzedzony był miesiącami prowokacji i obie strony gwałciły wtedy prawo międzynarodowe. „Ostrzał artyleryjski Cchinwali (stolicy Osetii Południowej) przez gruzińskie siły wojskowe nocą z 7 na 8 sierpnia 2008 stał się początkiem zbrojnego konfliktu na dużą skalę.”, stwierdza raport. Potem dodaje: „Powstaje pytanie, czy owo użycie siły (...) było uzasadnione w rozumieniu prawa międzynarodowego. Otóż nie było.” Raport stwierdza dalej, że zarzuty Gruzji, iż miało miejsce rosyjskie militarne wtargnięcie na dużą skalę na teren Południowej Osetii przed wybuchem wojny, nie mogło być „wystarczającym uzasadnieniem”, chociaż, przyznaje raport, fakt ten był sprzeczny z prawem międzynarodowym. „Co więcej, kontynuowane po zawarciu porozumienia o zawieszeniu ognia, działania niszczycielskie, nie są w żaden sposób usprawiedliwione.”
Siły i uzbrojenie stron przed wybuchem konfliktu.
Gruzja, Osetia Południowa oraz Rosja w większości korzystały z broni i militariów produkcji radzieckiej. Gruzja używała zmodernizowanych przez izraelską firmę Elbit system czołgów T-72sim w wersji AB, M, B1, czołgów T-55AM, pojazdów opancerzonych BTR-80, BMP-1, BMP-2 oraz sprzętu zakupionego w ostatnich latach m.in. na Ukrainie, Białorusi, Bułgarii, Czechach, Turcji, Izraelu oraz dostarczonego przez USA w ramach pomocy wojskowej.
Rosyjska 58 Armia posiadała czołgi T-72 oraz T-80BW, jak również pojazdy opancerzone BMP-1, BMP-2, BTR-80. Armia osetyjska posiadała BMP-2 oraz BMP-1.
Rosjanie mieli na Kaukazie około 450–500 czołgów i pojazdów opancerzonych, podczas gdy Gruzini około 300 czołgów, głównie zmodernizowanych przez Izrael T-72. Rosjanie mieli 100 samolotów bojowych, głównie Su-25, a Gruzini około 30 sztuk. Rosjanie posiadali na Kaukazie około 2500 zestawów artyleryjskich, głównie BM-21 Grad, BM-27 Uragan, podczas gdy Gruzini posiadali około 170 wyrzutni BM-21 i RM-70, 50 armatohaubic Dana, około 50 innych wyrzutni rakiet (w tym polskiej produkcji PZR Grom – wiele z nich stało się pośrednio zdobyczą wywiadowczą GRU), 860 moździerzy, a także około 210 dział i haubic holowanych i samobieżnych.
W toku działań Gruzja straciła w powietrzu m.in. pięć samolotów Su-25. Rosja straciła przynajmniej trzy własne Su-25 i pojedyncze samoloty rozpoznawcze Su-24MR i Tu-22MR.
Wojna informacyjna.
Wojna propagandowa.
Rosja i Gruzja prowadziły działania propagandowe w celu pozyskania przychylności opinii publicznej – zarówno w swoich państwach, jak i za granicą. Rosjanie nazywali wkroczenie swoich wojsk i stopniowe przejmowanie kontroli nad całą Gruzją „misją pokojową”. Gruzja natomiast starała się, by w oczach świata uchodziła za mały dzielny kraj, zaatakowany przez „niedźwiedzia” – Rosję. Miedwiediew mówił o swoich żołnierzach jako o "strażnikach pokoju", natomiast Saakaszwili przedstawiał tych samych żołnierzy jako "najeźdźców". Dodatkowo do świata z obu stron docierały nierzadko sprzeczne dane i fakty. Obaj oponenci obarczali przeciwników ogromnymi stratami ludności, od obu stron dochodziły różne, wykluczające się, wersje informacji odnośnie działań, miejsc pobytu i wielkości wojsk drugiej strony.
Na temat wojny powstał film dokumentalny „Lekcje rosyjskiego” w reżyserii rosyjskich dziennikarzy (Olga Konskaja, Andriej Nekrasow), w którym pokazano między innymi, że sceny przedstawiane w programach informacyjnych w Rosji i na całym świecie jako akty agresji wojsk gruzińskich, skierowane przeciwko ludności osetyjskiej, były w rzeczywistości zdjęciami ataków rosyjskich na Gruzinów. W filmie postawiona jest teza, że to Rosja sprowokowała konflikt.
W 2012 strona rosyjska przyznała, że wojna została przez nią sprowokowana, a przygotowania do inwazji na terytorium Gruzji trwały od 2006 roku.
Wojna medialna.
Tuż po rozpoczęciu konfliktu, ze wszystkich gruzińskich kanałów telewizyjnych program nadawał tylko jeden. Przez krótki czas nie działały strony w domenie .ge. Przez dłuższy czas trwania konfliktu wiele stron rządowych działało z dużymi przerwami, a na niektórych z nich można było ujrzeć – zamiast tradycyjnych danych o organach państwowych – propagandowe informacje i grafiki pozostawione tam przez crackerów internetowych. Ofiarą tego typu działań padła strona gruzińskiego MSZ, Narodowego Banku Gruzji oraz parlamentu. Na tych stronach można było oglądać twarze znanego z historii dyktatora Adolfa Hitlera. Wśród nich widniała także twarz prezydenta Micheila Saakaszwilego oraz podpis "hacked by South Ossetia hack Crew". Serwisy informacyjne zostały zaatakowane atakiem typu DDoS (ogromna liczba sztucznych wyświetleń serwisu w celu zablokowania go innym odwiedzającym). Po wstępnych analizach naukowców z Massachusetts, podejrzenie ataków padło na rosyjską organizację Russian Business Network, a także na gangi w Rosji.
W związku z tak uciążliwymi atakami na strukturę sieciową Gruzji, głowa tego państwa, szukając kanału do bezpośredniego kontaktu ze światem, najpierw skorzystała z pomocy Polski – dla której (według ówczesnego Prezydenta Lecha Kaczyńskiego) Gruzja jest strategicznym sojusznikiem – a następnie firmy Google, zakładając na jej serwerach swój oficjalny blog. Na terenie Gruzji zablokowano także wszystkie rosyjskie stacje telewizyjne.
Militarna ocena konfliktu.
Federacja Rosyjska.
Wojska Federacji Rosyjskiej rzetelnie przeanalizowały działania wojsk gruzińskich w Cchinwali w 2004 roku. Zreorganizowały swoje plany ewentualnościowe na Kaukazie, a poszczególne ich warianty przećwiczono w trakcie treningów i ćwiczeń dowódczo-sztabowych. Wywiad rosyjski dysponował wszystkimi danymi dotyczącymi planów działania Gruzji w Osetii Południowej ze znacznym wyprzedzeniem. Stosując na szeroką skalę maskowanie strategiczne i operacyjne, pod pozorem ćwiczeń „Kaukaz 2008”, przerzucono oddziały powietrznodesantowe z części zachodniej Rosji w rejon Kaukazu oraz przygotowano 58 Armię do działań w składzie rosyjskich sił uderzeniowych. Siły Powietrzne Rosji już w pierwszym dniu działań bojowych uzyskały panowanie w powietrzu i sparaliżowały infrastrukturę militarną Gruzji.
Działania rosyjskie prowadzone były w myśl zasad klasycznej sowieckiej doktryny osiągnięcia przewagi absolutnej, połączonej ze współczesnymi elementami prowadzenia operacji. Nowością było zastosowanie w walce mobilnych „batalionowych grup taktycznych” i odchodzenie od całościowego użycia jednostek typu dywizja – brygada. W prowadzonych działaniach rosyjscy dowódcy wydzielali do pierwszego rzutu jednostki z minimalną liczbą żołnierzy z poboru, a wojska specjalne i powietrznodesantowe stanowiły awangardy zgrupowań uderzeniowych.
Niebagatelną rolę odegrały też operacje informacyjne, działania psychologiczne, walka radioelektroniczna z działaniami w cyberprzestrzeni. Blokada gruzińskiej sieci internetowej oraz paraliż systemu dowodzenia doprowadziły do chaosu w trakcie mobilizacji gruzińskich rezerw osobowych. Jednostki specnazu wskazywały cele dla precyzyjnych systemów rakietowych. Niszczone były gruzińskie systemy rozpoznawcze i uderzeniowe. Utworzenie przez Rosjan „drugiego frontu” w Abchazji zmusiło wojska gruzińskie do dzielenia wysiłków.
Po stronie rosyjskiej odnotowano także pewne braki i niedociągnięcia. Odczuwano brak zautomatyzowanych systemów dowodzenia i kierowania wojskami. Zostały one co prawda częściowo zrekompensowane prowadzeniem samodzielnych działań przez wysoce manewrowe grupy taktyczne, ale na głębokości operacyjnej malała jednak efektywność rozpoznania. Skutkowało to niewielką skutecznością działań lotniczych w zakresie wsparcia bezpośredniego i izolacji pola walki. Wielką bolączką armii rosyjskiej był brak możliwości prowadzenia skutecznych działań w nocy. Szczególnie odczuwano to właśnie w siłach powietrznych.
Gruzja.
Gruzja liczyła na szybkie, z użyciem siły, zakończenie konfliktu z Osetią Południową i ostateczne rozwiązanie kwestii jej przynależności państwowej. Jednak mało efektywne działania wywiadowcze nie wykryły przygotowań wojsk Federacji Rosyjskiej do wejścia w rejon konfliktu. Wojska gruzińskie nie zablokowały łączącego Osetię Północną i Południową strategicznego tunelu Rockiego, a późniejsze próby odzyskania kontroli nad nim zakończyły się fiaskiem.
Kierownictwo wojskowe nie posiadało doświadczenia w planowaniu, przygotowaniu i prowadzeniu operacji obronnej na terytorium własnego kraju. Całkowicie zlekceważono zagrożenie z powietrza oraz możliwość prowadzenia przez Rosjan działań zbrojnych na Morzu Czarnym i na wybrzeżu. Uderzenia lotnictwa rosyjskiego znacząco obniżały możliwości zabezpieczenia logistycznego jednostek bojowych, przez co przyczyniły się do zmniejszenia ich zdolności bojowej, a dominacja w powietrzu pozwoliła Rosjanom bezkarnie niszczyć infrastrukturę krytyczną Gruzji. W konsekwencji doprowadziło to do dezintegracji systemów dowodzenia i łączności oraz znacząco ograniczyło możliwości manewrowe sił gruzińskich.
Siły Zbrojne Gruzji dysponowały tylko czterema gotowymi do działań brygadami zmechanizowanymi. W większości były one jednak szkolone do prowadzenia ekspedycji misyjnych poza granicami kraju. Konsekwencją wojny dla Gruzji jest fakt porażki militarnej, utrata dużej części uzbrojenia, zniszczenie infrastruktury wojskowej i komunikacyjnej, a pod względem politycznym utrata spornych republik. Rosja wygrała zdecydowanie pod względem militarnym, utrzymała w swojej strefie wpływu Osetię Południową i Abchazję. Na nadzwyczajnym szczycie 1 września 2008 państwa członkowskie Unii Europejskiej wypracowały jednolite stanowisko krytykujące stronę rosyjską. Nie ogłoszono jednak wobec niej żadnych sankcji.

</doc>
<doc id="1426379" url="https://pl.wikipedia.org/wiki?curid=1426379" title="Biegi narciarskie na Zimowych Igrzyskach Paraolimpijskich 2006">
Biegi narciarskie na Zimowych Igrzyskach Paraolimpijskich 2006

Podczas Zimowych Igrzysk Paraolimpijskich 2006 24 zawody w biegach narciarskich odbyły się w Pragelato.

</doc>
<doc id="1426380" url="https://pl.wikipedia.org/wiki?curid=1426380" title="Carnegiea">
Carnegiea



</doc>
<doc id="1426384" url="https://pl.wikipedia.org/wiki?curid=1426384" title="Biathlon na Zimowych Igrzyskach Paraolimpijskich 2006">
Biathlon na Zimowych Igrzyskach Paraolimpijskich 2006

Podczas Zimowych Igrzysk Paraolimpijskich 2006 zawody w biathlonie odbyły się w Pragelato.

</doc>
<doc id="1426386" url="https://pl.wikipedia.org/wiki?curid=1426386" title="Arnold von Lasaulx">
Arnold von Lasaulx

Arnold von Lasaulx (ur. 14 czerwca 1839 w Kastallaun, zm. 25 stycznia 1886 w Bonn) – niemiecki geolog i mineralog, profesor Uniwersytetu Wrocławskiego.
Życiorys.
Wynalazł specjalną soczewkę używaną w mikroskopie polaryzacyjnym. W 1874 został profesorem mineralogii Instytutu Geologii i Paleontologii Uniwersytetu Wrocławskiego i był nim do 1880, gdy przeniósł się na uniwersytet w Kilonii, gdzie został zatrudniony jako profesor zwyczajny. Pod koniec życia pracował na uniwersytecie w Bonn.
Odkrył w 1872 minerał ardenit (wespół z Bettendorfem) oraz odmianę kwarcu – melanoflogit.
Publikacje.
Wie das Siebengebirge entstand (1884).

</doc>
<doc id="1426387" url="https://pl.wikipedia.org/wiki?curid=1426387" title="Rosja na Zimowych Igrzyskach Paraolimpijskich 2006">
Rosja na Zimowych Igrzyskach Paraolimpijskich 2006

Reprezentacja Rosji na Zimowych Igrzyskach Paraolimpijskich 2006 liczyła 29 sportowców.

</doc>
<doc id="1426391" url="https://pl.wikipedia.org/wiki?curid=1426391" title="Pekin 2008">
Pekin 2008



</doc>
<doc id="1426392" url="https://pl.wikipedia.org/wiki?curid=1426392" title="HD 4203">
HD 4203

HD 4203 – gwiazda znajdująca się w gwiazdozbiorze Ryb, oddalona od Słońca o 253 lata świetlne. Posiada barwę żółtą i kwalifikuje się do typu widmowego G5. Ma 9,41 miliardów lat i powoli zmierza w kierunku przekształcenia się w czerwonego olbrzyma. 
Posiada jedną planetę, HD 4203 b, której masa jest co najmniej 2 razy większa od masy Jowisza. Okrąża ona swoją gwiazdę w ciągu około 432 dni w średniej odległości 1,164 j.a.

</doc>
<doc id="1426395" url="https://pl.wikipedia.org/wiki?curid=1426395" title="KTM">
KTM

KTM – firma produkująca motocykle, samochody, rowery, quady i gokarty, założona w 1934 roku przez Hansa Trunkenpolza w Mattighofen w Austrii. Motocykle produkowane przez KTM regularnie zajmują czołowe miejsca w Rajdzie Dakar.

</doc>
<doc id="1426398" url="https://pl.wikipedia.org/wiki?curid=1426398" title="Kopalnie króla Salomona (film 2004)">
Kopalnie króla Salomona (film 2004)

Kopalnie króla Salomona (ang. "King Solomon's Mines") – dwuczęściowy telewizyjny film przygodowy z 2004 roku w reżyserii Steve'a Boyuma.
Obsada.
i inni.
Opis fabuły.
Po przybyciu z Anglii do Kapsztadu Allan Quatermain (Patrick Swayze) w towarzystwie Elizabeth Maitland (Alison Doody) i kapitana Gooda wyrusza w głąb Afryki. Celem wyprawy jest odnalezienie profesora Samuela Maitlanda (John Standing), przetrzymywanego przez bezwzględnego króla Twala (Hakeem Kae-Kazim). Afrykańska podróż wywołuje u Allana bolesne wspomnienia, tam bowiem jego żona została rozszarpana przez broniącą małych lwicę. Teraz mężczyzna próbuje chronić nieświadomą zagrożenia Elizabeth. Wedle podań w kopalni znajduje się niezwykły kamień, a kto go posiądzie, będzie rządził całą Afryką.
Tymczasem ich tropem podążają Rosjanie, których przewodnikiem jest dawny kompan Allana, a teraz jego śmiertelny wróg, Bruce McNabb (Gavin Hood). Carski oficer i jego ludzie porywają Elizabeth i żądają od niej zwrotu mapy. McNabb domyśla się jednak, że mapę ma Quatermain. Przewodnik Rosjan knuje podstępną intrygę.

</doc>
<doc id="1426399" url="https://pl.wikipedia.org/wiki?curid=1426399" title="22 Brygada Artylerii Przeciwpancernej">
22 Brygada Artylerii Przeciwpancernej

22 Brygada Artylerii Przeciwpancernej (22 BAPpanc) – związek taktyczny artylerii przeciwpancernej ludowego Wojska Polskiego.
W wyniku wprowadzenia planu przyśpieszonego rozwoju WP na lata 1951-1953, wiosną 1951 roku w Kwidzynie rozpoczęto formowanie 22 Brygady Artylerii Przeciwpancernej. Brygada rozformowana została do końca 1955 roku.
Struktura organizacyjna brygady.
Etatowo brygada liczyła 1438 żołnierzy i 61 cywili.
Uzbrojenie stanowiło 76 dział, w tym 22 armaty 100 mm BS-3, 26 armat ppanc 76 mm ZIS-3 oraz 26 armat ppanc ZIS-2

</doc>
<doc id="1426403" url="https://pl.wikipedia.org/wiki?curid=1426403" title="Carl Hintze">
Carl Hintze

Carl Hintze (ur. 17 sierpnia 1851 we Wrocławiu, zm. 28 grudnia 1916 tamże) – niemiecki geolog i mineralog, profesor Uniwersytetu Wrocławskiego.
Życiorys.
W 1886 został profesorem mineralogii, a od 1892 także dyrektorem Instytutu Geologii i Paleontologii Uniwersytetu Wrocławskiego i był nim do śmierci w 1916 (po podziale tego Instytutu na dwa odrębne instytuty w 1897 objął kierownictwo nowo powstałego Instytutu Mineralogicznego).
Główną pracą Carla Hintzego była monumentalna monografia licząca 5000 stron: "Handbuchs der Mineralogie" (poszczególne tomy wydawano w: 1889, 1897, 1904, 1910, 1915, 1930, 1933; dwa ostatnie pośmiertnie; tomy powstałe później są autorstwa innych badaczy).
Upamiętnienie.
Na cześć badacza nazwano odkryty w 1978 minerał nazwą carlhintzeit.

</doc>
<doc id="1426404" url="https://pl.wikipedia.org/wiki?curid=1426404" title="Karnegia olbrzymia">
Karnegia olbrzymia

Karnegia olbrzymia, saguaro ("Carnegiea gigantea" ) – gatunek sukulenta z rodziny kaktusowatych, jedyny przedstawiciel monotypowego rodzaju Carnegiea. Występuje w USA (Arizona, Kalifornia) i Meksyku (Sonora). W sąsiedztwie miasta Tucson w Arizonie znajduje się Park Narodowy Saguaro. Kaktus saguaro jest symbolem stanu Arizona. 
Biologia i ekologia.
Zakwita po raz pierwszy w wieku ok. 75 lat i wtedy pojawiają się pierwsze rozgałęzienia. Kwiaty otwierają się nocą i są otwarte do popołudnia. Zapylane są przez nietoperze i owady. Do prawidłowego wzrostu potrzebuje pełnego słońca. Preferuje podłoża dobrze przepuszczalne. Rośnie bardzo powoli. Po 10 latach ma około 15 cm wysokości. Ciepłolubny występuje głównie na południowych zboczach. W czasie deszczu pobiera bardzo szybko wodę, którą magazynuje w łodydze na okres suszy.
Systematyka.
Należy do rodziny kaktusowatych ("Cactaceae"), która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych rodzaj klasyfikowany jest do plemienia "Pachycereeae" z podrodziny "Cactoideae".

</doc>
<doc id="1426405" url="https://pl.wikipedia.org/wiki?curid=1426405" title="Linia kolejowa nr 190">
Linia kolejowa nr 190

Linia kolejowa nr 190 Bielsko-Biała Główna – Cieszyn – drugorzędna linia kolejowa w południowej części województwa śląskiego. Linia na całej długości jest jednotorowa i zelektryfikowana. Na odcinku od km 21,506 do km 28,780 jest linią znaczenia państwowego.
Historia.
Linia kolejowa została otwarta 1 czerwca 1888 roku jako część austriackiej Kolei Miast Śląskich i Galicyjskich. Po podziale Śląska Cieszyńskiego pomiędzy Polskę oraz Czechosłowację utworzono posterunek graniczny na moście kolejowym na Olzie w Cieszynie. Dawna austriacka kolej została podzielona na linie polskie i czechosłowackie; wówczas powstała linia kolejowa Bielsko-Biała – Cieszyn. Przebiega ona przez malownicze tereny Pogórza Śląskiego. Po II wojnie światowej ruch pociągów pasażerskich przywrócono 19 października 1945 roku. Elektryfikację odcinka Skoczów – Goleszów zakończono 23 grudnia 1974, a odcinka Bielsko-Biała Główna – Skoczów 29 grudnia 1982 roku, choć planowe kursy trakcją elektryczną wprowadzono dopiero 1 lutego 1983 roku. Odcinek linii Goleszów – Cieszyn zelektryfikowano 28 maja 1983. Pociągi pasażerskie na odcinku Cieszyn – Český Těšín kursowały do 6 października 1951 roku; sam odcinek został zelektryfikowany w 1994 roku. Inauguracja połączenia kolejowego Bielsko-Biała – Czeski Cieszyn miała miejsce 28 lutego 1995 roku i z tej okazji odbył się przejazd okolicznościowego pociągu retro prowadzonego parowozem Ty42-107 z wagonami ze skansenu w Chabówce.
10 stycznia 2009 roku zawieszono kursowanie pociągów relacji Cieszyn – Bielsko-Biała Główna – Cieszyn, a dnia 13 grudnia 2009 roku zawieszono połączenia międzynarodowe Cieszyn – Český Těšín. Ostatnie pociągi dalekobieżne między Bielskiem-Białą a Skoczowem kursowały w rozkładzie 2011/2012. Do 2013 pociągi towarowe kursowały jeszcze do Bielsko-Białej Wapienicy.
W lutym 2013 roku PKP Polskie Linie Kolejowe przedstawiły listę linii kolejowych, które zostaną wyłączone z eksploatacji w grudniu 2013 r. Na liście tej znajdowały się m.in. odcinek z Bielska-Białej do Skoczowa oraz odcinek z Goleszowa do Cieszyna znajdujące się na linii kolejowej nr 190. Oba odcinki o łącznej długości 33 kilometrów do tego czasu zostały wyłączone z eksploatacji, a w 2014 roku zdemontowano sieć trakcyjną na odcinku Goleszów – Cieszyn i Jasienica koło Bielska – Skoczów.
Mimo tego w kwietniu 2013 roku województwo śląskie opublikowało dokument zawierający projekt rewitalizacji linii kolejowej nr 190 na odcinku Skoczów-Goleszów w ramach Regionalnego Programu Operacyjnego.
W 2015 roku projekt rewitalizacji linii kolejowej został rozszerzony o dodatkowy odcinek z Goleszowa do Cieszyna.
13 grudnia 2015 roku uruchomiono kursowanie lokalnych pociągów międzynarodowych z Cieszyna do Frýdka-Místka obsługiwanych wagonami spalinowymi przez przewoźnika kolejowego České dráhy.
Między sierpniem, a listopadem 2018 roku na odcinku Goleszów - Cieszyn tymczasowo kursowały pociągi z tłuczniem na modernizację linii kolejowej nr 90.
W październiku 2019 roku PKP Polskie Linie Kolejowe podpisały umowę na remont linii na odcinku Skoczów – Cieszyn obejmujący przebudowę peronów, dostosowanie linii do prędkości 80-120 km/h poprzez wymianę torów, rozjazdów i urządzeń sterowania ruchem i zastąpienie przystanku Cieszyn Mnisztwo przez nowy przystanek Cieszyn Uniwersytet oraz przywrócenie elektrycznej sieci trakcyjnej na całym odcinku. Inwestycja otrzymała dofinansowanie w ramach Regionalnego Programu Operacyjnego. 16 marca 2020, ze względu na prace remontowe na linii, w ramach połączenia do Wisły została wprowadzona Zastępcza Komunikacja Autobusowa obejmującą odcinek Skoczów – Goleszów. Podczas prac zmodernizowano perony stacji i przystanków. Wymieniono torowisko oraz słupy trakcyjne i ponownie zelektryfikowano odcinek Goleszów – Cieszyn.
4 września 2022 roku ostatecznie otwarto dla ruchu pasażerskiego odcinek Skoczów – Cieszyn.

</doc>
<doc id="1426409" url="https://pl.wikipedia.org/wiki?curid=1426409" title="Andora na Zimowych Igrzyskach Paraolimpijskich 2006">
Andora na Zimowych Igrzyskach Paraolimpijskich 2006

Reprezentacja Andory na Zimowych Igrzyskach Paraolimpijskich 2006 liczyła 2 sportowców.

</doc>
<doc id="1426410" url="https://pl.wikipedia.org/wiki?curid=1426410" title="33 Brygada Artylerii Ciężkiej">
33 Brygada Artylerii Ciężkiej

33 Brygada Artylerii Ciężkiej (33 BAC) - związek taktyczny artylerii ciężkiej ludowego Wojska Polskiego.
Formowanie i zmiany organizacyjne.
W wyniku wprowadzenia planu przyśpieszonego rozwoju WP na lata 1951- 1953, wiosną 1951 roku, na bazie 67 pułku artylerii ciężkiej z 12 BAC sformowano w Inowrocławiu samodzielną 33 Brygadę Artylerii Ciężkiej.
We wrześniu 1955 roku została przemianowana na 33 Brygadę Artylerii Armat
Jesienią 1956 roku weszła w skład 5 Dywizji Artylerii Armat. Wiosną 1957 roku została rozwiązana.
Skład organizacyjny.
Dowództwo brygady – Inowrocław

</doc>
<doc id="1426412" url="https://pl.wikipedia.org/wiki?curid=1426412" title="Armenia na Zimowych Igrzyskach Paraolimpijskich 2006">
Armenia na Zimowych Igrzyskach Paraolimpijskich 2006

Armenia na Zimowych Igrzyskach Paraolimpijskich 2006 w Turynie była reprezentowana przez dwoje zawodników, którzy nie zdobyli żadnego medalu. Był to trzeci występ tego państwa na zimowych igrzyskach paraolimpijskich (po startach w roku 1998 i 2002). 

</doc>
<doc id="1426413" url="https://pl.wikipedia.org/wiki?curid=1426413" title="Jack Schmitt">
Jack Schmitt



</doc>
<doc id="1426414" url="https://pl.wikipedia.org/wiki?curid=1426414" title="Lagria hirta">
Lagria hirta



</doc>
<doc id="1426415" url="https://pl.wikipedia.org/wiki?curid=1426415" title="Iran na Zimowych Igrzyskach Paraolimpijskich 2006">
Iran na Zimowych Igrzyskach Paraolimpijskich 2006

Reprezentacja Iranu na Zimowych Igrzyskach Paraolimpijskich 2006 liczyła 1 sportowca.

</doc>
<doc id="1426418" url="https://pl.wikipedia.org/wiki?curid=1426418" title="Korea Południowa na Zimowych Igrzyskach Paraolimpijskich 2006">
Korea Południowa na Zimowych Igrzyskach Paraolimpijskich 2006

Reprezentacja Korei Południowej na Zimowych Igrzyskach Paraolimpijskich 2006 liczyła 3 sportowców.

</doc>
<doc id="1426419" url="https://pl.wikipedia.org/wiki?curid=1426419" title="Georges Duval">
Georges Duval

Georges-Louis-Jacques Duval (ur. 1777 w Valognes, zm. 21 maja 1853 w Paryżu) - dramaturg francuski.
Pracował głównie dla małych teatrów. Napisał ponad 80 wodewili i komedii, z których najbardziej znane były:
Ponadto: 
w których opisał okropności rewolucji.

</doc>
<doc id="1426422" url="https://pl.wikipedia.org/wiki?curid=1426422" title="Mongolia na Zimowych Igrzyskach Paraolimpijskich 2006">
Mongolia na Zimowych Igrzyskach Paraolimpijskich 2006

Reprezentacja Mongolii na Zimowych Igrzyskach Paraolimpijskich 2006 liczyła 2 sportowców.

</doc>
<doc id="1426424" url="https://pl.wikipedia.org/wiki?curid=1426424" title="Aleksander Zawadzki (przyrodnik)">
Aleksander Zawadzki (przyrodnik)

Aleksander Zawadzki (ur. 6 maja 1798 w Bielsku, zm. 5 czerwca 1868 w Brnie) – polski biolog, profesor Uniwersytetu Lwowskiego.
Życiorys.
Był dziekanem wydziału filozoficznego ULw. Na uniwersytecie wykładał botanikę i fizykę. Badał i opisywał florę okolic Lwowa. W latach 1854–1868 studiował ewolucję, po czym w Brnie, gdzie przybył w wyniku zawieruchy spowodowanej Wiosną Ludów, stał się mentorem Gregora Mendla, kierując jego talent w stronę ewolucji i pomagając stworzyć podwaliny genetyki.
Był członkiem wielu towarzystw naukowych, redaktorem lwowskich czasopism ("Rozmaitości", "Mnemozyna"). Członek korespondent Galicyjskiego Towarzystwa Gospodarskiego (1868). Dokonał pierwszego udokumentowanego zdobycia szczytu Giewontu wraz z Franciszkiem Herbichem.
Jego syn Ryszard Zawadzki był prawnikiem, sędzią, posłem do Sejmu Krajowego Galicji i Rady Państwa w Wiedniu.
Upamiętnienie.
W 2012 roku imieniem Aleksandra Zawadzkiego uhonorowano jedną z ulic w Warce. Nie był on jednak w jakikolwiek sposób związany z tym miastem, a powodem, dla którego tego dokonano, była jedynie zmiana patrona. Istniejąca dotychczas ulica Aleksandra Zawadzkiego upamiętniała komunistycznego polityka, którego Towarzystwo Miłośników Miasta Warki nie chciało już dłużej honorować, więc zastąpiono go osobą Aleksandra Zawadzkiego, przyrodnika, profesora Uniwersytetu Lwowskiego. Podobne rozwiązanie zastosowano w Rudołtowicach i w Ćwiklicach.

</doc>
<doc id="1426425" url="https://pl.wikipedia.org/wiki?curid=1426425" title="Tuzla (dystrykt w Stambule)">
Tuzla (dystrykt w Stambule)

Tuzla (gr. Akritas) jest małym miastem na przedmieściach Stambułu, po azjatyckiej stronie miasta. Należy do Metropolii Stambulskiej. 
W czasach Imperium Osmańskiego mieszkańcy zajmowali się rybołówstwem i uprawą roli. Byli to głównie Grecy. W 1923 doszło do wymiany ludności na turecką. 
Obecnie Tuzla jest nadal miejscowością rybacką, od lat osiemdziesiątych XX w. wzrosło znaczenie przemysłu, zwłaszcza stoczniowego. 
Tuzla jest znana z wielu rybnych restauracji, dzięki położeniu nad Morzem Marmara, oraz z rezydencji zamożnych stambułczyków. 
Centrum miasta stanowi labirynt wąskich uliczek. W okolicach miasta znajdują się obszary podmokłe, zamieszkane przez różne gatunki ptactwa, obecnie rozwój przemysłu powoduje ich zmniejszanie się i zanieczyszczenie. 
Znajduje się tutaj tor wyścigowy Formuły I, Turecka Akademia Marynarki Wojennej, Szkoła Koç-a, oraz Uniwersytet Sabancı.

</doc>
<doc id="1426426" url="https://pl.wikipedia.org/wiki?curid=1426426" title="Kazachstan na Zimowych Igrzyskach Paraolimpijskich 2006">
Kazachstan na Zimowych Igrzyskach Paraolimpijskich 2006

Reprezentacja Kazachstanu na Zimowych Igrzyskach Paraolimpijskich 2006 liczyła 2 sportowców.

</doc>
<doc id="1426428" url="https://pl.wikipedia.org/wiki?curid=1426428" title="Jurgen Melzer">
Jurgen Melzer



</doc>
<doc id="1426429" url="https://pl.wikipedia.org/wiki?curid=1426429" title="Bułgaria na Zimowych Igrzyskach Paraolimpijskich 2006">
Bułgaria na Zimowych Igrzyskach Paraolimpijskich 2006

Reprezentacja Bułgarii na Zimowych Igrzyskach Paraolimpijskich 2006 liczyła 3 sportowców.

</doc>
<doc id="1426430" url="https://pl.wikipedia.org/wiki?curid=1426430" title="Eltac Səfərli">
Eltac Səfərli

Eltac Səfərli (ur. 18 maja 1992 w Baku) – azerski szachista, arcymistrz od 2008 roku.
Kariera szachowa.
Od 2001 corocznie reprezentował Azerbejdżan na mistrzostwach świata i Europy juniorów w różnych kategoriach wiekowych, trzykrotnie zdobywając złote medale: w Heraklionie (2002, MŚ do lat 10), Peniscoli (2002, ME do lat 10) oraz Budvie (2003, ME do lat 12).
Pierwsze znaczące sukcesy w turniejach międzynarodowych odniósł w 2006, m.in. zdobywając w Moskwie (turniej "Aerofłot Open"-A2) pierwszą normę arcymistrzowską. Kolejne wypełnił w 2007 w Abu Zabi oraz w Sankt Petersburgu (memoriał Michaiła Czigorina). Również w 2007 podzielił II m. (za Elmirem Gusejnowem, wspólnie z Nidżatem Mamedowem) w indywidualnych mistrzostwach Azerbejdżanu, zwyciężył w turnieju "Essent Open" w Hoogeveen oraz podzielił II m. (za Michaiłem Gurewiczem, wspólnie z m.in. Gadirem Gusejnowem, Lewanem Pantsulaia i Davidem Arutinianem) w kolejnym otwartym turnieju, rozegranym w Stambule. W 2008 podzielił II m. (za Stewartem Haslingerem, wspólnie z Dmitrijem Swietuszkinem i Alexisem Cabrerą) w Palmie de Mallorce, natomiast w 2010 zwyciężył w silnie obsadzonym memoriale Michaiła Czigorina w Petersburgu. W 2015 podzielił I m. (wspólnie z m.in. Draganem Šolakiem i Władimirem Fiedosiejewem) w Dubaju.
Reprezentant Azerbejdżanu w rozgrywkach drużynowych, m.in.:
Najwyższy ranking w dotychczasowej karierze osiągnął 1 października 2016, z wynikiem 2694 punktów.

</doc>
<doc id="1426432" url="https://pl.wikipedia.org/wiki?curid=1426432" title="Chile na Zimowych Igrzyskach Paraolimpijskich 2006">
Chile na Zimowych Igrzyskach Paraolimpijskich 2006

Reprezentacja Chile na Zimowych Igrzyskach Paraolimpijskich 2006 liczyła 2 sportowców.

</doc>
<doc id="1426435" url="https://pl.wikipedia.org/wiki?curid=1426435" title="Carex brizoides">
Carex brizoides



</doc>
<doc id="1426438" url="https://pl.wikipedia.org/wiki?curid=1426438" title="Łotwa na Zimowych Igrzyskach Paraolimpijskich 2006">
Łotwa na Zimowych Igrzyskach Paraolimpijskich 2006

Łotwę na Zimowych Igrzyskach Paraolimpijskich 2006 w Turynie reprezentował jeden zawodnik, startujący w narciarstwie alpejskim. Był to drugi występ reprezentacji Łotwy na zimowych igrzyskach paraolimpijskich – poprzedni start miał miejsce dwanaście lat wcześniej.
Wyniki.
Narciarstwo alpejskie.
Mężczyźni

</doc>
<doc id="1426440" url="https://pl.wikipedia.org/wiki?curid=1426440" title="Carex parviflora">
Carex parviflora



</doc>
<doc id="1426441" url="https://pl.wikipedia.org/wiki?curid=1426441" title="Chorwacja na Zimowych Igrzyskach Paraolimpijskich 2006">
Chorwacja na Zimowych Igrzyskach Paraolimpijskich 2006

Reprezentacja Chorwacji na Zimowych Igrzyskach Paraolimpijskich 2006 liczyła jednego sportowca. Był nim Zlatko Pesjak, startujący w narciarstwie alpejskim. Nie zdobył żadnego medalu.

</doc>
<doc id="1426442" url="https://pl.wikipedia.org/wiki?curid=1426442" title="Chód na 10 kilometrów">
Chód na 10 kilometrów

Chód na 10 kilometrów – nieolimpijska dziś konkurencja chodu sportowego.
W latach 1985–1998 dystans ten był podstawową konkurencją seniorek. W tym czasie chód na 10 km kobiet rozgrywany był na wszystkich kolejnych igrzyskach olimpijskich, mistrzostwach świata i Europy.

</doc>
<doc id="1426443" url="https://pl.wikipedia.org/wiki?curid=1426443" title="Regifting">
Regifting

Regifting – przekazanie otrzymanego prezentu innej osobie, często w roli kolejnego prezentu. Jest to coraz częściej stosowana metoda pozbywania się niechcianych podarunków. W 2005 roku prezenty poddane regiftingowi mogły stanowić nawet jedną piątą wszystkich otrzymanych prezentów, podczas gdy w roku 2004 dotyczyło to tylko co dziesiątego prezentu.
Termin "regifting" został zapożyczony z kultury amerykańskiej, po raz pierwszy wystąpił w sitcomie "Seinfeld" telewizji NBC.

</doc>
<doc id="1426444" url="https://pl.wikipedia.org/wiki?curid=1426444" title="Carex atrata">
Carex atrata



</doc>
<doc id="1426445" url="https://pl.wikipedia.org/wiki?curid=1426445" title="Cefalocereus">
Cefalocereus

Cefalocereus ("Cephalocereus" Pfeiff.) – rodzaj sukulentów z rodziny kaktusowatych ("Cactaceae"). Gatunkiem typowym jest "C. senilis" (Haworth) K. Schumann.
Systematyka.
"Haseltonia" Backeb., "Neodawsonia" Backeb., "Pilocereus" Lem.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Pachycereeae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj cefalocereus "Cephalocereus" Pfeiff.

</doc>
<doc id="1426448" url="https://pl.wikipedia.org/wiki?curid=1426448" title="Dania na Zimowych Igrzyskach Paraolimpijskich 2006">
Dania na Zimowych Igrzyskach Paraolimpijskich 2006

Reprezentacja Danii na Zimowych Igrzyskach Paraolimpijskich 2006 liczyła 6 sportowców. Na tych igrzyskach sportowcy nie zdobyli żadnego medalu. 

</doc>
<doc id="1426449" url="https://pl.wikipedia.org/wiki?curid=1426449" title="Herb Latowicza">
Herb Latowicza

Herb Latowicza przedstawia Baranka Bożego z chorągiewką; będący symbolem Jana Chrzciciela na tle niebieskim.
Pierwszy dokument, na którym zachowała się wyciśnięta pieczęć z herbem pochodzi z 1536 roku. Najprawdopodobniej jednak istniał on już w XV wieku i został przyjęty jako symbol miasta w związku z lokalizacją na prawie chełmińskim.
Pochodzenie herbu nie jest do końca jasne. Wśród hipotez wymienia się m.in.:
Do najstarszych zachowanych przedstawień herbu zaliczamy jego wizerunki na następujących pieczęciach:
Z końca XVIII wieku zachowało się też kilka innych pieczęci.
W latach porozbiorowych miasto posługiwało się pieczęcią z godłem narodowym.
W 1847 Latowicz wysłał do zatwierdzenia herb miejski przedstawiający Baranka Bożego z chorągiewką bez gałązek. Do herbu zostały przez urzędnika opisującego wprowadzone zmiany - wprowadził on gwiazdę nad chorągiewką, która to została ostro zakończona.

</doc>
<doc id="1426451" url="https://pl.wikipedia.org/wiki?curid=1426451" title="Grecja na Zimowych Igrzyskach Paraolimpijskich 2006">
Grecja na Zimowych Igrzyskach Paraolimpijskich 2006

Reprezentacja Grecji na Zimowych Igrzyskach Paraolimpijskich 2006 liczyła 1 sportowca.

</doc>
<doc id="1426452" url="https://pl.wikipedia.org/wiki?curid=1426452" title="Cmentarz parafialny w Oświęcimiu">
Cmentarz parafialny w Oświęcimiu

"Cmentarz parafialny w Oświęcimiu"' – nekropolia założona w I poł. XIX w. w Oświęcimiu. Jest to cmentarz rzymskokatolicki parafii pw. Wniebowzięcia Najświętszej Marii Panny. Ma powierzchnię około 3 ha. Na cmentarzu znajduje się 210 zabytkowych nagrobków powstałych w II poł. XIX w. i I poł. XX w., które otacza się ochroną. Ochronie podlega także znajdujący się na terenie nekropolii starodrzew.
Najstarsze i najistotniejsze obiekty zabytkowe cmentarza:

</doc>
<doc id="1426453" url="https://pl.wikipedia.org/wiki?curid=1426453" title="Carex umbrosa">
Carex umbrosa



</doc>
<doc id="1426454" url="https://pl.wikipedia.org/wiki?curid=1426454" title="Pomnik Kornela Ujejskiego w Szczecinie">
Pomnik Kornela Ujejskiego w Szczecinie

Pomnik Kornela Ujejskiego – znajduje się w Szczecinie na skwerze pomiędzy Bramą Portową a pl. Zwycięstwa.
Popiersie z brązu, autorstwa lwowskiego rzeźbiarza Antoniego Popiela. Na granitowym cokole brązowa lira z rozerwanymi kajdanami (poezja wyzwala), na tle tytułowej stronicy "Chorału" ("Z dymem pożarów", wiersza Ujejskiego napisanego pod silnym wrażeniem muzyki swego przyjaciela, Józefa Nikorowicza, polskiego hymnu narodowego głoszącego sens tragicznego powstania chłopskiego prowadzącego do ostatecznego, mesjanistycznego zwycięstwa) pochodni i gałązki laurowej. Napisy na cokole: Kornel Ujejski (z przodu) oraz "Narodzie mój bądź szczęśliwy" K. Ujejski (z tyłu)
Historia.
Pomnik pierwotnie odsłonięty 8 grudnia 1901 r. we Lwowie przed Kasynem Miejskim przy ul. Akademickiej. Po wkroczeniu do Lwowa Rosjan (27 lipca 1944), został zdjęty i w 1950 r. przekazany Polsce. Na kilka lat trafił do depozytu pamiątek narodowych w warszawskim parku w Wilanowie. 27 listopada 1956 r. przeniesiono go do Szczecina. Oficjalne odsłonięcie pomnika nastąpiło dopiero 9 grudnia 2006 r., w 105. rocznicę lwowskich uroczystości.

</doc>
<doc id="1426455" url="https://pl.wikipedia.org/wiki?curid=1426455" title="Carex ornithopoda">
Carex ornithopoda



</doc>
<doc id="1426458" url="https://pl.wikipedia.org/wiki?curid=1426458" title="Carex humilis">
Carex humilis



</doc>
<doc id="1426460" url="https://pl.wikipedia.org/wiki?curid=1426460" title="Carex caryophyllea">
Carex caryophyllea



</doc>
<doc id="1426461" url="https://pl.wikipedia.org/wiki?curid=1426461" title="Rodrigo Phavanello">
Rodrigo Phavanello

Rodrigo Phavanello (ur. 14 grudnia 1976 roku w Campinas, na północ od São Paulo) - brazylijski aktor i piosenkarz. 
Kariera.
W latach 1995-2001 był członkiem zespołu Domino. W 1999 roku pozował nago dla magazynu "G Magazine". W telenoweli "Alma Gêmea" (2005/2006) jak Roberval, był ubogim chłopcem, który zgodził się poślubić dużo starszą kobietę, mającą syna i został spadkobiercą zamożnego rolnika. Przez siedem lat był członkiem zespołu Dominó. Dwukrotnie znalazł się na łamach czasopisma "G Magazine". W telenoweli "Prorok" ("O Profeta", 2006/2007]) grał rolę nieśmiałego Arnaldo. Za rolę Adriano w duecie z Custódią (w tej roli Cláudia Jimenez, była związana z 18 lat młodszym Phavanello), bohaterką telenoweli "Siedem grzechów" ("Sete Pecados", 2007) zdobył nominację do nagrody Contigo dla najlepszej pary. W 2014 otrzymał rolę Rafaela w telenoweli Rede Record "Vitória".

</doc>
<doc id="1426464" url="https://pl.wikipedia.org/wiki?curid=1426464" title="Słowacja na Zimowych Igrzyskach Paraolimpijskich 2006">
Słowacja na Zimowych Igrzyskach Paraolimpijskich 2006

Reprezentacja Słowacji na Zimowych Igrzyskach Paraolimpijskich 2006 liczyła 17 sportowców.

</doc>
<doc id="1426465" url="https://pl.wikipedia.org/wiki?curid=1426465" title="Carex alba">
Carex alba



</doc>
<doc id="1426466" url="https://pl.wikipedia.org/wiki?curid=1426466" title="Carex acutiformis">
Carex acutiformis



</doc>
<doc id="1426467" url="https://pl.wikipedia.org/wiki?curid=1426467" title="Kątnik domowy większy">
Kątnik domowy większy



</doc>
<doc id="1426470" url="https://pl.wikipedia.org/wiki?curid=1426470" title="Grzegorz Pasierb">
Grzegorz Pasierb

Grzegorz Pasierb (ur. 14 czerwca 1964 r. w Tyczynie, zm. 9 lutego 1991 r. pod Dreznem w Niemczech) – poeta, dziennikarz i nauczyciel.
Życie.
Dzieciństwo spędził w Malawie. W 1983 r. ukończył I Liceum Ogólnokształcące im. Ks. Stanisława Konarskiego w Rzeszowie i zdał maturę. W 1988 r. uzyskał magisterium Wydziału Filologii Polskiej Katolickiego Uniwersytetu Lubelskiego.
Był aktywnym członkiem lubelskiej wspólnoty Odnowy w Duchu Świętym "Effatha", w której działał w czasie studiów. Po powrocie do Rzeszowa pracował jako nauczyciel języka polskiego w Liceum Ekonomicznym. Został też członkiem redakcji solidarnościowego tygodnika poświęconego sprawom społecznym, kulturalnym i religijnym "San". Jako jego korespondent relacjonował m.in. pierwsze w Europie Wschodniej spotkanie młodych Taizé we Wrocławiu w 1989 r., roku – jak pisał – "pękających murów i otwieranych spektakularnie granic, roku nadziei i wolności". W Malawie prowadził wspólnotę modlitewną. Był pasjonatem szachów, corocznie w Rzeszowie odbywa się turniej szachowy poświęcony jego pamięci.
Pierwsze wiersze zaczął pisać w wieku piętnastu lat. Jego poezja dotykała kwestie życia, miłości, a przede wszystkim wiary.
Zginął w wypadku samochodowym pod Dreznem. Pochowany na cmentarzu w Malawie. Pośmiertnie, staraniem rodziców, wydano zbiór jego wierszy, opowiadań i listów "...pozdrawiam Was jakby z drugiej strony" (Rzeszów 1995). Poza tym był autorem tomiku „Zostawić ślad swój…”.

</doc>
<doc id="1426472" url="https://pl.wikipedia.org/wiki?curid=1426472" title="Carex pallescens">
Carex pallescens



</doc>
<doc id="1426473" url="https://pl.wikipedia.org/wiki?curid=1426473" title="Kultura terramare">
Kultura terramare



</doc>
<doc id="1426474" url="https://pl.wikipedia.org/wiki?curid=1426474" title="Szwecja na Zimowych Igrzyskach Paraolimpijskich 2006">
Szwecja na Zimowych Igrzyskach Paraolimpijskich 2006

Reprezentacja Szwecji na Zimowych Igrzyskach Paraolimpijskich 2006 liczyła 19 sportowców.

</doc>
<doc id="1426476" url="https://pl.wikipedia.org/wiki?curid=1426476" title="Żółta flota">
Żółta flota

Żółta flota – grupa piętnastu statków, która na 8 lat (od czerwca 1967 do maja 1975) została uwięziona na Wielkim Jeziorze Gorzkim w Egipcie, z powodu zablokowania Kanału Sueskiego w czasie wojny sześciodniowej.
Historia.
W czerwcu 1967 r. piętnaście statków płynęło na północ przez Kanał Sueski, kiedy wybuchła wojna sześciodniowa między Izraelem a Egiptem. Trwała ona co prawda sześć dni, ale skazała załogi statków na 8 lat oddalenia od ojczyzn i rodzin. Egipt próbując sparaliżować izraelską gospodarkę podjął działania mające na celu blokadę kanału. Zatkano go setkami ton materiałów wybuchowych i gruzem powstałym podczas walk. Niektóre zatopione statki odcięły SS "Observera" od pozostałych statków, przez co musiał zakotwiczyć w jeziorze Timsah. Pozostałych czternaście statków zostało zmuszonych do zakotwiczenia w najszerszej części Kanału Sueskiego, Wielkim Jeziorze Gorzkim. 
Izrael kontrolował wschodni brzeg kanału, a Egipt - zachodni. Marynarze będąc praktycznie w samym środku frontu, bezradnie patrzyli się na przelatujące nad ich głowami pociski i rakiety"".
Mirosław Proskurnicki, kapitan polskiego statku MS "Djakarta", opisał wydarzenie w sposób następujący:
W październiku 1967 r. oficerowie i załogi wszystkich czternastu statków zajmowali się podstawowymi czynnościami konserwacyjnymi (jednostki kręciły się bez celu po Wielkim Jeziorze Gorzkim, starając się utrzymać silniki w dobrym stanie), by w końcu spotkać się na MS "Melampusie" i założyć nieoficjalną mikronację, „"Stowarzyszenie Wielkiego Jeziora Gorzkiego"” (ang. Great Bitter Lake Association), która zapewniała wzajemne wsparcie. 
Członkowie załóg regularnie spotykali się na pokładach swoich statków, organizowali imprezy towarzyskie, założyli klub żeglarski i organizowali „Igrzyska Olimpijskie Jeziora Gorzkiego” jako uzupełnienie Letnich Igrzysk Olimpijskich w Meksyku w 1968 roku, nazywali siebie "Żółtą Flotą", jako nawiązanie do nawiewanego przez wiatr pustynnego piasku, który zalegał na ich pokładach"". Każdy statek przyjął na siebie pewne obowiązki, aby cała społeczność jakoś funkcjonowała. Polskie frachtowce służyły jako poczta, największy statek brytyjski organizował mecze w piłkę nożną i wyścigi łodzi ratunkowych, bułgarski MS "Wasil Lewski" służył jako kino, szwedzki statek MS "Killara" posiadał basen"". Na jednym ze statków działał też szpital. W niedziele na niemieckim statku "Nordwind" organizowane były "nabożeństwa""", według kapitana jednej z amerykańskich jednostek przypominały one bardziej imprezy piwno-alkoholowe"".
Pod koniec danego wydarzenia większość ładunków była pognita, nie nadawała się do spożycia lub została uznane za stracona i niepotrzebna. Do 1975 r. cały czas usuwano ładunki wybuchowe z Kanału Sueskiego, udało się pozbyć ich ponad 750 tys."".
Na początku 1975 roku Kanał Sueski został ponownie otwarty dla transportu międzynarodowego, a 24 maja 1975 roku niemieckie statki "Münsterland" i "Nordwind" w końcu dotarły do portu w Hamburgu, przy ponad 30 000 wiwatujących widzach. Były to podobno jedyne statki, które wróciły do swojego portu macierzystego o własnych siłach. Polskie frachtowce MS "Bolesław Bierut" i MS "Djakarta", trafiły do portu w Grecji, gdzie Polskie Linie Oceaniczne odsprzedały je greckim armatorom"".
System pocztowy.
Marynarze stworzyli system pocztowy, którego ręcznie robione znaczki pocztowe po czasie stały się przedmiotami kolekcjonerskimi na całym świecie. Egipskie władze uznały znaczki, zezwalając na ich używanie na całym świecie. System pocztowy odnosił się do nazw statków.

</doc>
<doc id="1426478" url="https://pl.wikipedia.org/wiki?curid=1426478" title="Południowa Afryka na Zimowych Igrzyskach Paraolimpijskich 2006">
Południowa Afryka na Zimowych Igrzyskach Paraolimpijskich 2006

Reprezentacja Republiki Południowej Afryki na Zimowych Igrzyskach Paraolimpijskich 2006 liczyła 1 sportowca.

</doc>
<doc id="1426481" url="https://pl.wikipedia.org/wiki?curid=1426481" title="Słowenia na Zimowych Igrzyskach Paraolimpijskich 2006">
Słowenia na Zimowych Igrzyskach Paraolimpijskich 2006

Reprezentacja Słowenii na Zimowych Igrzyskach Paraolimpijskich 2006 liczyła 1 sportowca.

</doc>
<doc id="1426482" url="https://pl.wikipedia.org/wiki?curid=1426482" title="Niemcy na Zimowych Igrzyskach Paraolimpijskich 2006">
Niemcy na Zimowych Igrzyskach Paraolimpijskich 2006

Reprezentacja Niemiec na Zimowych Igrzyskach Paraolimpijskich 2006 liczyła 35 sportowców.

</doc>
<doc id="1426483" url="https://pl.wikipedia.org/wiki?curid=1426483" title="Ukraina na Zimowych Igrzyskach Paraolimpijskich 2006">
Ukraina na Zimowych Igrzyskach Paraolimpijskich 2006

Reprezentacja Ukrainy na Zimowych Igrzyskach Paraolimpijskich 2006 liczyła 12 sportowców.

</doc>
<doc id="1426484" url="https://pl.wikipedia.org/wiki?curid=1426484" title="Francja na Zimowych Igrzyskach Paraolimpijskich 2006">
Francja na Zimowych Igrzyskach Paraolimpijskich 2006

Reprezentacja Francji na Zimowych Igrzyskach Paraolimpijskich 2006 liczyła 19 sportowców.

</doc>
<doc id="1426486" url="https://pl.wikipedia.org/wiki?curid=1426486" title="Wielka Brytania na Zimowych Igrzyskach Paraolimpijskich 2006">
Wielka Brytania na Zimowych Igrzyskach Paraolimpijskich 2006

Reprezentacja Wielkiej Brytanii na Zimowych Igrzyskach Paraolimpijskich 2006 liczyła 20 sportowców.

</doc>
<doc id="1426487" url="https://pl.wikipedia.org/wiki?curid=1426487" title="Czechy na Zimowych Igrzyskach Paraolimpijskich 2006">
Czechy na Zimowych Igrzyskach Paraolimpijskich 2006

Reprezentacja Czech na Zimowych Igrzyskach Paraolimpijskich 2006 liczyła 5 sportowców.

</doc>
<doc id="1426488" url="https://pl.wikipedia.org/wiki?curid=1426488" title="Szwajcaria na Zimowych Igrzyskach Paraolimpijskich 2006">
Szwajcaria na Zimowych Igrzyskach Paraolimpijskich 2006

Reprezentacja Szwajcarii na Zimowych Igrzyskach Paraolimpijskich 2006 liczyła 21 sportowców.

</doc>
<doc id="1426489" url="https://pl.wikipedia.org/wiki?curid=1426489" title="Hiszpania na Zimowych Igrzyskach Paraolimpijskich 2006">
Hiszpania na Zimowych Igrzyskach Paraolimpijskich 2006

Reprezentacja Hiszpanii na Zimowych Igrzyskach Paraolimpijskich 2006 liczyła 9 sportowców.

</doc>
<doc id="1426490" url="https://pl.wikipedia.org/wiki?curid=1426490" title="Australia na Zimowych Igrzyskach Paraolimpijskich 2006">
Australia na Zimowych Igrzyskach Paraolimpijskich 2006

Reprezentacja Australii na Zimowych Igrzyskach Paraolimpijskich 2006 liczyła 10 sportowców.

</doc>
<doc id="1426491" url="https://pl.wikipedia.org/wiki?curid=1426491" title="Belgia na Zimowych Igrzyskach Paraolimpijskich 2006">
Belgia na Zimowych Igrzyskach Paraolimpijskich 2006

Reprezentacja Belgii na Zimowych Igrzyskach Paraolimpijskich 2006 liczyła 1 sportowca.

</doc>
<doc id="1426492" url="https://pl.wikipedia.org/wiki?curid=1426492" title="Norwegia na Zimowych Igrzyskach Paraolimpijskich 2006">
Norwegia na Zimowych Igrzyskach Paraolimpijskich 2006

Reprezentacja Norwegii na Zimowych Igrzyskach Paraolimpijskich 2006 liczyła 29 sportowców.

</doc>
<doc id="1426493" url="https://pl.wikipedia.org/wiki?curid=1426493" title="Białoruś na Zimowych Igrzyskach Paraolimpijskich 2006">
Białoruś na Zimowych Igrzyskach Paraolimpijskich 2006

Reprezentacja Białorusi na Zimowych Igrzyskach Paraolimpijskich 2006 liczyła 6 sportowców.

</doc>
<doc id="1426494" url="https://pl.wikipedia.org/wiki?curid=1426494" title="Polska na Zimowych Igrzyskach Paraolimpijskich 2006">
Polska na Zimowych Igrzyskach Paraolimpijskich 2006

Reprezentacja Polski na Zimowych Igrzyskach Paraolimpijskich 2006 liczyła 11 sportowców.

</doc>
<doc id="1426495" url="https://pl.wikipedia.org/wiki?curid=1426495" title="Włochy na Zimowych Igrzyskach Paraolimpijskich 2006">
Włochy na Zimowych Igrzyskach Paraolimpijskich 2006

Reprezentacja Włoch na Zimowych Igrzyskach Paraolimpijskich 2006 liczyła 39 sportowców.

</doc>
<doc id="1426496" url="https://pl.wikipedia.org/wiki?curid=1426496" title="Japonia na Zimowych Igrzyskach Paraolimpijskich 2006">
Japonia na Zimowych Igrzyskach Paraolimpijskich 2006

Reprezentacja Japonii na Zimowych Igrzyskach Paraolimpijskich 2006 liczyła 40 sportowców.

</doc>
<doc id="1426497" url="https://pl.wikipedia.org/wiki?curid=1426497" title="Austria na Zimowych Igrzyskach Paraolimpijskich 2006">
Austria na Zimowych Igrzyskach Paraolimpijskich 2006

Reprezentacja Austrii na Zimowych Igrzyskach Paraolimpijskich 2006 liczyła 25 sportowców.

</doc>
<doc id="1426498" url="https://pl.wikipedia.org/wiki?curid=1426498" title="Kanada na Zimowych Igrzyskach Paraolimpijskich 2006">
Kanada na Zimowych Igrzyskach Paraolimpijskich 2006

Reprezentacja Kanady na Zimowych Igrzyskach Paraolimpijskich 2006 liczyła 35 sportowców.

</doc>
<doc id="1426499" url="https://pl.wikipedia.org/wiki?curid=1426499" title="Stany Zjednoczone na Zimowych Igrzyskach Paraolimpijskich 2006">
Stany Zjednoczone na Zimowych Igrzyskach Paraolimpijskich 2006

Reprezentacja Stanów Zjednoczonych na Zimowych Igrzyskach Paraolimpijskich 2006 liczyła 56 sportowców.

</doc>
<doc id="1426501" url="https://pl.wikipedia.org/wiki?curid=1426501" title="Nowa Zelandia na Zimowych Igrzyskach Paraolimpijskich 2006">
Nowa Zelandia na Zimowych Igrzyskach Paraolimpijskich 2006

Reprezentacja Nowej Zelandii na Zimowych Igrzyskach Paraolimpijskich 2006 liczyła 2 sportowców.

</doc>
<doc id="1426502" url="https://pl.wikipedia.org/wiki?curid=1426502" title="Meksyk na Zimowych Igrzyskach Paraolimpijskich 2006">
Meksyk na Zimowych Igrzyskach Paraolimpijskich 2006

Reprezentacja Meksyku na Zimowych Igrzyskach Paraolimpijskich 2006 liczyła 1 sportowca. 
Kraj ten reprezentował narciarz alpejski Armando Ruíz, prawnik z miasta Meksyk. Brał on udział w slalomie gigancie siedząc, zajmując 41 miejsce na 41 zawodników. Uzyskał on czas to 5:43.45, z prawie 4-minutową stratą za zwycięzcą, Martinem Braxenthalerem z Niemiec, i z około 3-minutową stratą do czterdziestego Xaviera Bariosa z Andory. Były to jego pierwsze zawody, otrzymał więc na mecie owacje po każdym z przejazdów.

</doc>
<doc id="1426503" url="https://pl.wikipedia.org/wiki?curid=1426503" title="Masterpieces (album Hammerfall)">
Masterpieces (album Hammerfall)

Masterpieces – składanka szwedzkiego zespołu Hammerfall. Album ten zawiera wszystkie nagrane przez zespół covery (do daty swojego wydania) i trzy nowe piosenki, również będące coverami.

</doc>
<doc id="1426504" url="https://pl.wikipedia.org/wiki?curid=1426504" title="Cipocereus">
Cipocereus

Cipocereus F. Ritter – rodzaj sukulentów z rodziny kaktusowatych ("Cactaceae"). Do rodzaju należy 6 gatunków. Gatunki z tego rodzaju występują w Brazylii (Minas Gerais). Gatunkiem typowym jest "C. pleurocarpus" F. Ritter.
Systematyka.
Rodzaj "Cipocereus" jest czasem włączany do rodzaju "Pilosocereus" Byles &amp; G. D. Rowley.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cereae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Cipocereus" F. Ritter.
Zagrożenia.
Podobnie jak inne kaktusy "Cipocereus" także bywa niszczony w swoim biotopie. Cztery gatunki z tego rodzaju zostały uznane za zagrożone wyginięciem i wpisane do Czerwonej księgi gatunków zagrożonych: "Cipocereus bradei" (kategoria zagrożenia EN), "Cipocereus crassisepalus" (kategoria zagrożenia VU), "Cipocereus laniflorus" (kategoria zagrożenia EN), oraz krytycznie zagrożony "Cipocereus pusilliflorus" (kategoria zagrożenia CR).

</doc>
<doc id="1426505" url="https://pl.wikipedia.org/wiki?curid=1426505" title="Boża rewolucja">
Boża rewolucja

Boża rewolucja – pierwsza książka Benedykta XVI, wydana w 2006 r. Jest zapisem wszystkich przemówień papieża w czasie XX Światowego Dnia Młodzieży w Kolonii. Są one skierowane do młodzieży, duchowieństwa katolickiego oraz wyznawców innych religii – wspólnot żydowskich, muzułmańskich i protestanckich. Kluczowe słowa publikacji to: "Tylko od Boga pochodzi prawdziwa rewolucja, decydująca przemiana świata". 
Słowa do duchowieństwa katolickiego.
Benedykt XVI ukazał Kościół jako otwarty na przyszłość. Jak stwierdził, należy widzieć mniej problemów, a bardziej dostrzegać „Kościół żywy, Kościół, który posiada wiele aspektów pozytywnych, w którym tak wiele osób jest gotowych do dzielenia się swoją wiarą, do poświęcenia swojego wolnego czasu, także dzisiaj jest ludźmi wierzącymi, tworzącymi Kościół żywy i sprawiającymi, że wydarzenie takie jak Światowy Dzień Młodzieży ma właściwą oprawę, właściwą glebę, w której może wzrastać i nabierać odpowiedniej formy". Papież nawoływał do wspólnej troski pasterskiej, zwłaszcza o młode pokolenie: "Gorąco was zachęcam, a jednocześnie serdecznie i po bratersku proszę: postępujcie i działajcie zawsze w zgodzie, trwając w tej fundamentalnej jedności, która ma swój szczyt i swoje niewyczerpane źródło w Eucharystii".
Słowa do wyznawców innych religii.
Papież Benedykt XVI wykorzystał swoją pierwszą podróż również na dialog międzyreligijny, spotykając się z żydowską gminą Kolonii i przedstawicielami Żydów niemieckich. Wspominając XX wiek, nazwał go najbardziej mrocznym okresem historii Niemiec i Europy. Przypomniał, że "na dorosłych ciąży odpowiedzialność przekazania młodym pochodni nadziei, którą Bóg powierzył zarówno Żydom, jak i chrześcijanom, aby "nigdy więcej' nie zapanowały moce zła, a przyszłe pokolenia, z Bożą pomocą, mogły budować świat bardziej sprawiedliwy i pokojowy, w którym wszyscy ludzie będą mieli takie samo prawo obywatelstwa". Z kolei spotkanie z muzułmanami było realizacją słów, które papież wypowiedział na początku swojego pontyfikatu, że "Kościół pragnie dalej budować mosty przyjaźni z wyznawcami wszystkich religii, mając na uwadze prawdziwe dobro każdej osoby i całego społeczeństwa". W czasie tego spotkania nazwał wyznawców islamu przyjaciółmi i podkreślił, że terroryzm "oznacza przewrotny i okrutny wybór, który depcze najświętsze prawo do życia i podważa najważniejsze podstawy wszelkiego cywilizowanego współistnienia". Na koniec zalecił pielęgnację optymizmu i nadziei: "Niech Bóg pokoju umocni nasze serca, ożywi naszą nadzieję i kieruje naszymi krokami na drogach świata".
Słowa do młodzieży.
Benedykt XVI w swych przemówieniach do młodzieży chciał ukazać sens świętości. Treścią istnienia świętych było życie prawdziwie ludzkie w wymiarach Bożej mądrości. Dlatego święci uczą życia, gdyż sami umieli żyć nieocenionym i zawsze aktualnym skarbem mądrości. "Błogosławieni i święci to osoby, które nie szukały uporczywie własnego szczęścia, ale po prostu chciały uczynić dar z siebie, ponieważ oświeciło je światło Chrystusa. W ten sposób ludzie ci wskazują nam drogę do szczęścia, ukazują, jak stać się prawdziwymi ludźmi. Na krętych drogach historii byli oni prawdziwymi reformatorami, którzy wielokrotnie podnosili ludzkość z mrocznych dolin, które zawsze wciąż jej zagrażają; wciąż od nowa oświecali ją, na ile to było konieczne, aby mogła przyjąć - może nawet w bólu - słowa, które Bóg wypowiedział na zakończenie dzieła stworzenia: "To jest bardzo dobre'. Wystarczy pomyśleć o takich postaciach, jak św. Benedykt, św. Franciszek z Asyżu, św. Teresa z Ávila, św. Ignacy Loyola, św. Karol Boromeusz, o założycielach zgromadzeń zakonnych XIX wieku, którzy prowadzili działalność społeczną i nadawali jej kierunek, bądź o świętych naszych czasów - Maksymilianie Kolbe, Edycie Stein, Matce Teresie, Ojcu Pio. Kontemplując te postacie uczymy się, co oznacza "oddawać pokłon' i co znaczy żyć zgodnie z miarą betlejemskiego Dzieciątka, zgodnie z miarą Jezusa Chrystusa i samego Boga (czuwania z młodzieżą na kolońskich błoniach Marienfeld, 20 sierpnia 2005 r.)".

</doc>
<doc id="1426506" url="https://pl.wikipedia.org/wiki?curid=1426506" title="Sven Åström">
Sven Åström

Sven Åström to szwedzki biegacz narciarski uczestniczący w zawodach w latach 20.
Brał udział w Mistrzostwach Świata w Narciarstwie Klasycznym 1926 w Lahti. Zajął tam 5. miejsce w biegu na 30 km.

</doc>
<doc id="1426507" url="https://pl.wikipedia.org/wiki?curid=1426507" title="Sven Astroem">
Sven Astroem



</doc>
<doc id="1426508" url="https://pl.wikipedia.org/wiki?curid=1426508" title="Tapani Niku">
Tapani Niku

Tapani Niku (ur. 1 kwietnia 1895 w Haapavesi, zm. 6 kwietnia 1989 w Lahti) – fiński biegacz narciarski, brązowy medalista olimpijski.
Kariera.
Zdobył brązowy medal w biegu na 18 km stylem klasycznym podczas zimowych igrzysk olimpijskich w Chamonix w 1924 roku. W biegu tym uległ jedynie dwóm Norwegom: zwycięzcy Thorleifowi Haugowi oraz drugiemu na mecie Johanowi Grøttumsbråtenowi. Na tych samych igrzyskach wystartował w biegu na 50 km techniką klasyczną, ale nie zdołał go ukończyć.
Brał udział też w mistrzostwach świata w Lahti w 1926 roku. Zajął tam 6. miejsce w biegu na 50 km, a w biegu na 18 km był trzynasty.
Ponadto Niku dziewięciokrotnie zostawał mistrzem Finlandii: w 1921 r. w biegu na 30 km, w 1923 na 10 km i 30 km, w 1924 roku na 10 km, w 1925 roku na 10 km, 30 km i 60 km oraz w 1926 roku na 10 i 30 km. Na zawodach Salpausselän Kisat zwyciężał czterokrotnie: w 1923 roku w biegu na 50 km, w 1924 roku na 10 km i 50 km oraz w 1925 roku ponownie na dystansie 50 km.

</doc>
<doc id="1426510" url="https://pl.wikipedia.org/wiki?curid=1426510" title="Euroloppet">
Euroloppet

Euroloppet (Europejska Liga Biegów Masowych) – liga skupiająca masowe biegi narciarskie w Europie. Łączna długość wszystkich biegów zaliczanych do Euroloppet wynosi 587 km. 

</doc>
<doc id="1426512" url="https://pl.wikipedia.org/wiki?curid=1426512" title="Żółta Flota">
Żółta Flota



</doc>
<doc id="1426516" url="https://pl.wikipedia.org/wiki?curid=1426516" title="Leopoldyna Stawecka">
Leopoldyna Stawecka

Leopoldyna Stawecka w zakonie Maria Eligia (ur. 11 listopada 1896 w Bochni, zm. 7 stycznia 1933 w Białce Tatrzańskiej), dowódca oddziałów Ochotniczej Legii Kobiet, porucznik Legionów Polskich, serafitka.
Służba wojskowa.
Leopoldyna Stawecka urodziła się 1896 r. w Bochni, jako córka Michała (zm. 1915) i Marii z domu Depta, była piątym z sześciorga dzieci. Miała braci: Władysława, Franciszka (zm. 1915), Stanisława i Edwarda oraz siostrę Marię. Na chrzcie otrzymała imiona Leopoldyna Julia, najbliżsi nazywali ją jednak Olgą. Ojciec Leopoldyny pracował na kolei do momentu, kiedy po doznanym wypadku przeszedł na rentę. Związany z ruchem socjalistycznym, mało troszczył się o potrzeby rodziny, sporo czasu spędzając poza domem. Wychowaniem dzieci zajmowała się przede wszystkim, odznaczająca się głęboką wiarą matka. To ona miała główny wpływ na kształtowanie ich światopoglądu według wartości chrześcijańskich.
Leopoldyna pierwsze lata swojego życia spędziła w Bochni, tam też ukończyła szkołę podstawową. W tym czasie uczestniczyła w zajęciach organizowanych przez Związek Strzelecki "Strzelec". W roku 1914 rozpoczęła naukę w seminarium nauczycielskim również w Bochni.
Leopoldyna wzrastała w czasie, kiedy Polska znajdowała się pod 
zaborami. Wśród Polaków żywe było wówczas pragnienie odzyskania niepodległości. W duchu patriotyzmu powstawały organizacje paramilitarne, prowadzące zajęcia w zakresie wychowania fizycznego i przysposobienia wojskowego.
Olga po wybuchu I wojny światowej, mając lat siedemnaście, włączyła się czynnie w odrodzenie kraju - przerwała naukę w seminarium i nawiązała bliskie kontakty z jedną z takich organizacji, a mianowicie ze Związkiem Strzeleckim w 
Krakowie. Początkowo zaangażowała się w zbieranie środków na zakup 
wyposażenia dla organizujących się oddziałów wojskowych, z czasem zaś sama, w męskim przebraniu wstąpiła do formowanej wówczas I Brygady Legionów Polskich. Nie przebywała długo na froncie. Śmierć ojca oraz odniesiona ciężka rana wyłączyły ją z walki. Po kilkumiesięcznym leczeniu pod wpływem prośby matki wróciła do Bochni. Po wkroczeniu tam wojsk rosyjskich, pod koniec listopada tego roku, przeniosła się do Krakowa i zamieszkała u siostry, Marii. W Krakowie ukończyła kurs dla sanitariuszek organizowany przez Naczelny Komitet Narodowy, a następnie pracowała w szpitalu wojskowym. W roku 1915, po śmierci brata Franciszka, wróciła znów do Bochni, aby opiekować się chorą matką. Nie mogąc walczyć na froncie, nawiązała kontakt z Naczelnym Komitetem Narodowym, który skierował ją do pracy w austriackim szpitalu w rodzinnym mieście. Tam od 1916 r. jako pielęgniarka, czuwała nad rannymi legionistami.
Po wybuchu walk polsko-ukraińskich, w listopadzie 1918, opuściła dom oraz pracę w Bochni i wyjechała do Krakowa. Zorganizowała tam oddział kobiecy złożoną głównie ze studentek Uniwersytetu Jagiellońskiego i ruszyła na pomoc obrońcom Lwowa. Chciała walczyć w oddziale razem ze swoim bratem Edwardem, jednak nie pozwolono jej na to. Wstąpiła zatem do organizowanej przez mjr Aleksandrę Zagórską Milicji Obywatelskiej Kobiet (od grudnia tego roku przekształconej w Ochotniczą Legię Kobiet, OLK). 
W Snopkowie pod Lwowem pełniła służbę łącznikową, a następnie była komendantką oddziału wartowniczego OLK, podlegającego Komendzie Miejskiej Straży Obywatelskiej kpt. Wita Sulimirskiego przy Urzędzie Gospodarczym we Lwowie. Prawdopodobnie tam zdała wówczas tzw. maturę wojskową. W marcu 1919 r. Stawecka walczyła także pod Leodyką. Za udział w trudnych walkach o Lwów otrzymała odznakę „Orlęta" oraz awans na stopień podporucznika. 
Po rozszerzeniu przez dowództwo Armii Wschodniej we Lwowie zakresu działalności OLK na inne miasta dawnej Galicji Wschodniej, 2 czerwca 1919 r. Stawecka na czele oddziału pięćdziesięciu kobiet została jako dowódca kompanii wartowniczej OLK skierowana do Stanisławowa.
W styczniu 1920 r. została odwołana do Lwowa w celu objęcia dowództwa kompanii batalionu wartowniczego OLK. W marcu tego roku przejęła po odchodzącej do Warszawy p.płk A. Zagórskiej dowodzenie Legią Lwowską.
Po zwycięskiej ofensywie kwietniowej i dotarciu w maju 1920 r. wojsk polskich do Kijowa, rząd radziecki przygotowywał się dokontrofensywy. Stawecka otrzymała wówczas rozkaz udania się do Wilna i reorganizacji działającej przy dowództwie Frontu Litewsko-Białoruskiego Legii Wileńskiej (druga OLK, utworzona wówczas w Wilnie). Po dwóch miesiącach szkolenia sformowany batalion, wysłany został na front wojny polsko-bolszewickiej. Stawecka walczyła na czele 2 kompanii w obronie Wilna na odcinku od Kinolówki do Pogir, została wówczas ranna w prawe płuco. Wraz z wycofującymi się oddziałami WP dotarła do Grodna, gdzie pełniła służbę wartowniczą przy obiektach wojskowych. Za udział w walkach otrzymała awans na stopień porucznika.
W sierpniu 1920 r., pomimo osłabienia po ranie, uczestniczyła w operacjach osłaniających bitwę warszawską, angażując się czynnie w to historyczne zwycięstwo, które nazwane zostało później „cudem nad Wisłą”. W grudniu objęła dowództwo nad utworzoną w maju Legią Warszawską.
Wraz ze stabilizacją polityczną kraju, OLK została zreorganizowana, nastąpiło rozluźnienie dyscypliny i zanik ideałów, w kręgach wojskowych zaczął się liczyć zysk. Porucznik Stawecka przestała widzieć sens swojej obecności w wojsku. Przeciwna była między innymi zamiarom przeniesienia Legii do służby pomocniczej. W styczniu 1921 r. złożyła podanie o zwolnienie ze służby wojskowej, a w razie odmowy prosiła o bezterminowy urlop. 
Ministerstwo Spraw Wojskowych odrzuciło prośbę o zwolnienie porucznik Staweckiej z wojska, przyznało jej jednak bezterminowy urlop. 3 marca 1921 r., po załatwieniu niezbędnych formalności, opuściła wojsko i Warszawę. Początkowo udała się do Wilna, gdzie spotkała bliskie sobie osoby z okresu walk o miasto. Ostatecznie jednak osiadła w rodzimej Bochni.
Duch walki odżył w Staweckiej w okresie przygotowań do 
plebiscytu na Górnym Śląsku, w których wzięła udział. Śledząc z zainteresowaniem przebieg wydarzeń przewidywała kolejne powstanie. Kiedy 2/3 maja 1921 r. wybuchło III powstanie śląskie, jej osobistą odpowiedzią było zaangażowanie się w walkę. Na Śląsku przebywała do końca lipca 1921 roku i był to jej ostatni udział w walce zbrojnej. Po kilku latach nieobecności wróciła ponownie do Krakowa. Wróciła zawiedziona, gdyż walki na Górnym Śląsku różniły się znacznie od tych, których doświadczyła wcześniej na Wschodzie.
Pogodziła się jednak wówczas ostatecznie z faktem odejścia z wojska i zamknięciem tego rozdziału w swoim życiu.
Małżeństwo.
Stawecka w czasie walk o niepodległość Polski spotykała się wieloma ludźmi, którzy siłą swego charakteru oraz własnym przykładem pociągali ją do wielkich czynów. Wśród ludzi których darzyła szczególnym podziwem i sympatią, obok komendanta Józefa Piłsudskiego i mjr Aleksandry Zagórskiej, znalazł się również kpt. Józef Popkowski. Leopoldyna poznała o dwanaście lat od siebie starszego J. Popkowskiego (ur. 1884) w roku 1919. Jak sama pisała - „Od pierwszej chwili dziwne wywarł na mnie wrażenie. Dobry, subtelny, porwał mnie swą szlachetną duszą pełną ideałów oraz zdrowymi zasadami. Widziałam w nim odbicie własnej duszy”
Dnia 17 lutego 1920 r. wyszła za niego za mąż. Od początku był to jednak bardzo trudny związek i okazał się dla obydwu stron wielkim rozczarowaniem.
Porucznik L. Stawecka nie chciała zostać gospodynią domową i zrezygnować z dotychczasowego zaangażowania na rzecz ojczyzny. Nastąpiło niewątpliwie zderzenie ideałów z rzeczywistością. Nie dotyczyło ono zresztą tylko spraw małżeńskich, ale w ogóle jej całego życia w Polsce po odzyskaniu niepodległości. Podstawowym nurtującym ją wówczas problemem było pytanie o sens egzystencji.
W sierpniu 1921 r. podjęła starania o unieważnienie małżeństwa składając prośbę w sądzie biskupim w Lublinie. Procedury sądowe trwały ponad dwa lata. 
Oczekiwana decyzja, na mocy której otrzymała dyspensę rozwiązującą jej małżeństwo – "matrimonium ratum non consumatum", przyszła z Rzymu 12 sierpnia 1924 r.
Życie zakonne.
Rozczarowana sytuacją polityczną w odrodzonej Polsce, oraz zupełnie innym niż oczekiwała małżeństwem, Leopoldyna Stawecka 9 czerwca 1922 r. wstąpiła do Zgromadzenia Sióstr Felicjanek w Czechowicach Dziedzicach, gdzie po odbyciu wstępnej formacji 7 lipca tego roku, rozpoczęła postulat. Od 12 listopada 1922 r. jako postulantka pracowała w szkole ludowej prowadzonej przez zakonnice. Ponieważ procedury wokół unieważnienia małżeństwa przedłużały się i do końca nie było wiadomo czy zostaną rozwiązane pozytywnie, Leopoldyna nie została dopuszczona do obłóczyn, a 27 grudnia 1923 musiała Zgromadzenie opuścić. 
Po otrzymaniu decyzji unieważniającej małżeństwo, Stawecka nawiązała kontakt ze Zgromadzeniem Córek Matki Bożej Bolesnej, a 15 listopada 1924 r. przybyła do Domu Generalnego Zgromadzenia, który znajdował się wówczas w Oświęcimiu. W następnym roku, od 29 listopada rozpoczęła nowicjat. Otrzymała wtedy habit i imię zakonne Maria Eligia. Po pewnym czasie zaczęła mieć problemy zdrowotne związane z gruźlicą, której początki sięgały jeszcze pobytu w wojsku. W zakonie choroba odnowiła się, przybierając na tyle poważne objawy, że Leopoldyna musiała przerwać rozpoczęty nowicjat. Przez pewien czas leczyła się w domu zakonnym w Chodzieży, a następnie w sanatorium.
Siostra Eligia w 1927 r. została ponownie dopuszczona do odbycia nowicjatu. Tym razem udało się jej zakończyć ten ważny etap drogi zakonnej i 20 czerwca 1928 r. złożyła pierwszą profesję zakonną. 
Po złożeniu ślubów rozpoczęła pracę w domu dziecka w Oświęcimiu w charakterze 
wychowawcy. Aby profesjonalnie przygotować się do pracy, uczęszczała w Warszawie w okresie od 23 września do 14 grudnia 1929 r. na kurs dokształcający dla wychowawców zakładów opiekuńczych dla dzieci i młodzieży.
Od 15 maja 1932 r. ze względu na pogarszający się stan zdrowia przebywała na leczeniu gruźlicy w Białce Tatrzańskiej. Przez pewien czas leczyła się także w szpitalach w Nowym Targu i Zakopanem, jednak kuracje te, nie przyniosły oczekiwanych rezultatów. 
Pod koniec tego roku, już na łożu śmierci, siostra Eligia złożyła śluby wieczyste. Zmarła 7 stycznia 1933 r. w Białce Tatrzańskiej. Dwa dni później jej ciało przewieziono do Oświęcimia, gdzie następnego dnia została pochowana w asyście żołnierzy Wojska Polskiego w kwaterze sióstr serafitek, na cmentarzu parafialnym w Oświęcimiu. Na trumnie, którą nieśli między innymi oficerowie położono czapkę wojskową, szablę oraz proporczyk OLK. Jej pogrzeb zgromadził nie tylko siostry zakonne, ale i licznych przedstawicieli wojska oraz byłe legionistki. Wydarzenie to przypominało raczej manifestację patriotyczną niż uroczystości pogrzebowe.

</doc>
<doc id="1426519" url="https://pl.wikipedia.org/wiki?curid=1426519" title="Dallasaurus">
Dallasaurus



</doc>
<doc id="1426520" url="https://pl.wikipedia.org/wiki?curid=1426520" title="Hainosaurus">
Hainosaurus



</doc>
<doc id="1426521" url="https://pl.wikipedia.org/wiki?curid=1426521" title="Halisaurus">
Halisaurus



</doc>
<doc id="1426523" url="https://pl.wikipedia.org/wiki?curid=1426523" title="Clidastes">
Clidastes



</doc>
<doc id="1426524" url="https://pl.wikipedia.org/wiki?curid=1426524" title="Mosasaurus">
Mosasaurus



</doc>
<doc id="1426525" url="https://pl.wikipedia.org/wiki?curid=1426525" title="MS Bolesław Bierut">
MS Bolesław Bierut

MS Bolesław Bierut – drobnicowiec typu B-54 należący do Polskich Linii Oceanicznych. Był drugim dziesięciotysięcznikiem zbudowanym w gdańskiej stoczni. 
Podczas wodowania statku 19 kwietnia 1956 roku jego kadłub zatarł się i nie zszedł samodzielnie z pochylni (trzeba go było ściągnąć). Matką chrzestną statku została Aleksandra Jasińska-Kania, córka Bolesława Bieruta, który zmarł miesiąc wcześniej podczas pobytu w Moskwie. Pływał na linii wschodnioazjatyckiej. W latach 1967–1975 uwięziony na Wielkim Jeziorze Gorzkim wskutek zablokowania w czasie wojny sześciodniowej Kanału Sueskiego (wraz z innym polskim statkiem, MS Djakarta). Przedstawiciele Polskich Linii Oceanicznych uznali, że remont statku będącego w bardzo złym stanie technicznym po ośmioletnim areszcie jest nieopłacalny.
W 1975 roku został sprzedany armatorowi greckiemu, który zmienił mu imię na Fay III. W roku 1980 drobnicowiec został wycofany ze służby i zezłomowany.

</doc>
<doc id="1426526" url="https://pl.wikipedia.org/wiki?curid=1426526" title="Platecarpus">
Platecarpus



</doc>
<doc id="1426527" url="https://pl.wikipedia.org/wiki?curid=1426527" title="Plotosaurus">
Plotosaurus



</doc>
<doc id="1426529" url="https://pl.wikipedia.org/wiki?curid=1426529" title="Prognathodon">
Prognathodon



</doc>
<doc id="1426531" url="https://pl.wikipedia.org/wiki?curid=1426531" title="Kościół św. Jana Chrzciciela w Przeciszowie">
Kościół św. Jana Chrzciciela w Przeciszowie

Kościół św. Jana Chrzciciela w Przeciszowie (wł. pw. Narodzenia św. Jana Chrzciciela) – kościół parafialny parafii Narodzenia św. Jana Chrzciciela w Przeciszowie. Został wpisany do rejestru zabytków nieruchomych w 1971 roku.
Jednonawowy murowany kościół wybudowany został w latach 1816-1823 według projektu Józefa Heintzego w tzw. stylu józefińskim, odmianie późnego baroku z elementami klasycyzmu, z charakterystyczną kwadratową wieżą zakończoną cebulastym hełmem. Kościół jest bogato uposażony. Oprócz ołtarza głównego znajdują się w nim dwa boczne: św. Rodziny i Najświętszego Serca Pana Jezusa. Ołtarze są ozdobione rzeźbami, figurkami i obrazami. W kościele znajdują się również obrazy Męki Pańskiej, św. Łucji, Matki Boskiej Cudownej (umieszczony tam po przeniesieniu z kapliczki w 2003) oraz organy na miejscu starszych z 1872. Cennymi obiektami są drewniana chrzcielnica z XVI wieku oraz ambona z XIX wieku, która wcześniej znajdowała się ona w klasztorze dominikanów w Oświęcimiu; podobne ambony w kształcie łodzi posiadają kościoły w Tyńcu i Osieku. W ołtarzu głównym znajduje się słynący łaskami obraz Matki Boskiej Przeciszowskiej. W roku 2020 został przeprowadzony gruntowny remont wnętrza kościoła. Między innymi zostały zamontowane nowe ławki oraz została ściągnięta boazeria, zamontowano nowe lampy oświetlające ołtarz.

</doc>
<doc id="1426533" url="https://pl.wikipedia.org/wiki?curid=1426533" title="Coleocephalocereus">
Coleocephalocereus

Coleocephalocereus Backeb. – rodzaj sukulentów z rodziny kaktusowatych ("Cactaceae"). Gatunkiem typowym jest "C. fluminensis" (Miquel) Backeberg.
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cereae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Coleocephalocereus" Backeb.
Zagrożenia.
Jeden z gatunków z tego rodzaju "Coleocephalocereus purpureus" został uznany za krytycznie zagrożony wyginięciem i wpisany do Czerwonej księgi gatunków zagrożonych: "Cipocereus bradei" (kategoria zagrożenia EN), "Cipocereus crassisepalus" (kategoria zagrożenia VU), "Cipocereus laniflorus" (kategoria zagrożenia EN), oraz krytycznie zagrożony "Cipocereus pusilliflorus" (kategoria zagrożenia CR)

</doc>
<doc id="1426535" url="https://pl.wikipedia.org/wiki?curid=1426535" title="Glory to the Brave (EP)">
Glory to the Brave (EP)

Glory to the Brave – ep (czasem uważany za singiel) szwedzkiego zespołu Hammerfall.

</doc>
<doc id="1426539" url="https://pl.wikipedia.org/wiki?curid=1426539" title="DJ Hell">
DJ Hell

DJ Hell, właśc. Helmut Josef Geier (ur. 6 września 1962 w Altenmarkt an der Alz) – niemiecki DJ oraz producent house/techno; założyciel wytwórni International DeeJay Gigolo Records.
Helmut Geier postrzegany jest jako inicjator renesansu muzycznej stylistyki lat 80., później jako popularyzator sceny electroclash w rodzinnym mieście Monachium. W 2006 r. zaangażował się w promocję niemieckiej kampanii Intela. Polegała ona stworzeniu przez 5 znanych grup demosceny (Andromeda Software Development, Conspiracy, Fairlight, Farbrausch i mfx) 30-sekundowych dem wraz ze zremiksowaną wersją utworu DJ-a Hella.
W singlu "Keep On Waiting" wykorzystane zostały sample z utworu "Blurb by a New York" autorstwa nowojorskiej grupy Molecular Activity.

</doc>
<doc id="1426541" url="https://pl.wikipedia.org/wiki?curid=1426541" title="XVIII Mistrzostwa Świata w Lataniu Precyzyjnym">
XVIII Mistrzostwa Świata w Lataniu Precyzyjnym

XVIII Mistrzostwa Świata w Lataniu Precyzyjnym – zawody lotnicze Międzynarodowej Federacji Lotniczej (FAI) w lataniu precyzyjnym, organizowane w dniach 13-19 lipca 2008 w Ried im Innkreis w Austrii, razem z XVI Mistrzostwami Świata w Lataniu Rajdowym. Zwyciężyli w nich indywidualnie i zespołowo zawodnicy czescy, drugie miejsce indywidualnie oraz zespołowo zajęli Polacy.
Uczestnicy.
W zawodach sklasyfikowano 62 zawodników
z 13 państw: Czech (10), Polski (9), Austrii (9), Francji (6), Wielkiej Brytanii (6), Rosji (4), RPA (4), Nowej Zelandii (3), Niemiec (3), Szwajcarii (3), Szwecji (2), Danii (2) i Słowenii (1). Po paru latach przerwy ponownie wzięła w mistrzostwach udział Nowa Zelandia.
Najpopularniejszym samolotem, używanym przez połowę zawodników, była Cessna 152 (31 zawodników), następnie Cessna 150 (16), Cessna 172 (6), dalej Glastar (2), Zlin Z-43 (2), Zlin Z-42 (1), 3Xtrim (1), Piper PA-18 (1), HB-23 (1) i Van's RV-7A (1) (liczby biorących udział samolotów były mniejsze, gdyż część zawodników korzystała z tych samych maszyn).
W skład polskiej ekipy wchodziło 9 zawodników:
Kapitanem zespołu i trenerem reprezentacji był Andrzej Osowski.
Przebieg.
Zawody prowadzono na lotnisku Ried–Kirchheim (LOLK) koło miasta Ried im Innkreis. Od 7 lipca prowadzone były treningi. Uroczyste otwarcie zawodów miało miejsce 13 lipca 2008 w niedzielę. Konkurencje miały się rozpocząć od 15 lipca (testy nawigacyjne), 16 lipca planowano konkurencję lądowań, a 17 i 18 lipca konkurencje nawigacyjne, lecz z uwagi na złą pogodę program uległ zmianie i pierwszą konkurencję nawigacyjną rozegrano 16 lipca, a próby lądowania zostały przesunięte na kolejne dni.
W pierwszej konkurencji nawigacyjnej ("czerwonej") pierwsze miejsca zajęli Czesi Luboš Hájek (ze świetnym wynikiem tylko 12 punktów ujemnych) i Jiří Filip, dalej Słoweniec Robert Verbancic, a dalej zawodnicy polscy. Czołowe wyniki:
Drugą konkurencję nawigacyjną ("zieloną") rozegrano 18 lipca. Po niej na prowadzeniu pozostał Luboš Hájek, natomiast Jiří Filip utracił dobrą pozycję, tracąc 165 punktów. Wyniki drugiej próby:
19 lipca rano ukończono próby lądowań. Mistrzem świata w precyzyjnym lądowaniu został Hans Gutmann z Austrii. Oprócz Michała Wieczorka (syn Wacława Wieczorka), który zajął drugie miejsce, większość polskich zawodników pogorszyła w tej próbie swoje pozycje w stosunku do czołówki Czechów (J. Darocha – 53 pkt, W. Wieczorek – 55 pkt, M. Bartler – 68 pkt). Czołowe wyniki konkurencji lądowań:
19 lipca miało też miejsce ustalenie końcowych wyników oraz rozdanie nagród. 
Wyniki.
Indywidualnie:
Pozostałe miejsca polskich zawodników:
Zespołowo:

</doc>
<doc id="1426543" url="https://pl.wikipedia.org/wiki?curid=1426543" title="Po prostu miłość (telenowela 1997)">
Po prostu miłość (telenowela 1997)

Po prostu miłość (oryg. Por Amor) - brazylijska telenowela składająca się ze 190 odcinków. Emitowana w Polsce przez telewizję Polsat.
Fabuła.
Elena i Maria-Eduarda, matka i córka, mieszkają w Rio de Janeiro. Elena rozpoczyna nowe życie po rozwodzie z mężem alkoholikiem. Poznaje Atílę, w którym zakochuje się z wzajemnością. Maria-Eduarda również wiąże się z Marcelem, przedstawicielem klasy wyższej. Obie pary biorą ślub i los che, że obie kobiety zachodzą w ciążę w jednym czasie i rodzą dziecko w jednym szpitalu. Po porodzie okazuje się jednak, że dziecko córki umiera, o czym lekarz informuje jako pierwszą Elenę. Ta postanawia poświęcić swoje szczęście dla dobra córki i zamienia noworodki. Śmierć dziecka jest dla związku Atíllí i Eleny dużym wstrząsem, który doprowadza w końcu do rozstania, mimo uczucia, które ich wciąż łączy. Także małżeństwo Marii-Eduardy i Marcela przeżywa kłopoty. Podobnie sprawy mają się w rodzinie Marcela. Apodyktyczna i zgorzkniała Branca Letícia, matka mężczyzny, nie może się pogodzić z tym, że jest żoną ojca Marcela, którego nie kocha, a nie Atílli, z którym miała w przeszłości romans. Owocem tego związku jest właśnie Marcel. Dzięki temu może on liczyć na specjalne względy kobiety. Córka Branci Milena boleśnie odczuwająca brak zainteresowania ze strony matki znajduje ukojenie w związku z Nandem, pilotem śmigłowca z racji swojego niskiego pochodzenia społecznego nie mogącego liczyć na akceptację ze strony matki dziewczyny. Nando jest przybranym synem Orestesa, byłego męża Eleny, który ożenił się z jego matką, Lídią Gonzagą. Ona również odradza synowi związek z Mileną, nie wierząc w możliwość szczęśliwego życia dwojga ludzi o tak różnym statusie majątkowym. Pod koniec prawda o zamianie dzieci wychodzi na jaw. Attíla i Elena ponownie zbliżają się do siebie. Jednak zakończenie pozostaje otwarte. Serial kończy się sceną wspólnego spaceru Eleny, Attíla, Marcela, Marii Eduardy i ich "wspólnego" synka. Nie wiadomo, jak się potoczą ich dalsze losy.

</doc>
<doc id="1426544" url="https://pl.wikipedia.org/wiki?curid=1426544" title="Aleksander Zawadzki (ujednoznacznienie)">
Aleksander Zawadzki (ujednoznacznienie)



</doc>
<doc id="1426547" url="https://pl.wikipedia.org/wiki?curid=1426547" title="Jacek Muller">
Jacek Muller

Jacek Muller (ur. 3 listopada 1973 w Gdyni) – polski lekkoatleta, chodziarz.
Osiągnięcia.
Zawodnik Lechii Gdańsk i Floty Gdynia. Wicemistrz świata juniorów w chodzie na 10 km (Seul 1992). Brat bliźniak Grzegorza. 

</doc>
<doc id="1426548" url="https://pl.wikipedia.org/wiki?curid=1426548" title="Złotka dziurawcówka">
Złotka dziurawcówka

Złotka dziurawcówka ("Chrysolina varians") – gatunek chrząszcza z rodziny stonkowatych i podrodziny Chrysomelinae.
Morfologia.
Ciało długości od 4,5 do 5 mm, krótkie i wypukłe, prawie kuliste, z wierzchu gęsto punktowane i ubarwione zielono, złotozielono, mosiężnie, miedziście, granatowo lub czarnofioletowo, na przedpleczu tak jak na pokrywach. Odnóża i czułki czarne. Stopy z metalicznym połyskiem. Na podgięciach przedplecza brak wałeczkowatego zgrubienia. U samców przednia krawędź prącia podgina się u wierzchołka pod spód, formując skierowany ku tyłowi ząbek.
Biologia i ekologia.
Roślinami żywicielskimi larw i imagines są dziurawce. Zasiedla skraje lasów, trawiaste zbocza, suche łąki, przydroża i poręby.
Rozprzestrzenienie.
Gatunek zachodniopalearktyczny. Znany z większości krajów Europy, Algierii, Azji Mniejszej i Syberii po Irtysz. W Polsce wszędzie pospolity.

</doc>
<doc id="1426549" url="https://pl.wikipedia.org/wiki?curid=1426549" title="33 Pułk Artylerii Haubic">
33 Pułk Artylerii Haubic

33 Pułk Artylerii Haubic – pułk artylerii ludowego Wojska Polskiego.
Sformowany w 1951 na bazie 33 pal. Stacjonował w Żarach. Wchodził w skład 11 Dywizji Zmechanizowanej. W kwietniu 1962 oddział przemianowany został na 33 Pułk Artylerii. W 1963 jednostka przeformowana została w 32 Dywizjon Artylerii Haubic, a na początku 1970 w 33 Pułk Artylerii.
Skład organizacyjny.
Uzbrojenie stanowiło 26 haubic 122 mm wz. 1938.

</doc>
<doc id="1426550" url="https://pl.wikipedia.org/wiki?curid=1426550" title="Grzegorz Muller">
Grzegorz Muller

Grzegorz Muller (ur. 3 listopada 1973 w Gdyni) – polski lekkoatleta, chodziarz. Brat bliźniak Jacka Mullera.
Zawodnik Lechii Gdańsk. Wicemistrz Europy juniorów (Saloniki 1991) i brązowy medalista mistrzostw świata juniorów (Seul 1992) w chodzie na 10 km. Dwukrotny brązowy medalista mistrzostw Polski w chodzie na 20 kilometrów (Kielce 1993, Kraków 1999).
Rekordy życiowe:

</doc>
<doc id="1426556" url="https://pl.wikipedia.org/wiki?curid=1426556" title="39 Pułk Artylerii Haubic">
39 Pułk Artylerii Haubic

39 Pułk Artylerii Haubic (39 pah) - oddział artylerii ludowego Wojska Polskiego.
W 1951 roku stacjonujący w Strzegomiu 39 pułk artylerii lekkiej został przeformowany w 39 pułk artylerii haubic. Jednostka wchodziła w skład 10 Sudeckiej Dywizji Zmechanizowanej. 
W 1955 roku pułk został przeformowany w 33 dywizjon artylerii haubic. W 1957 roku dyon został rozformowany, a jego miejsce w strukturze 10 Sudeckiej Dywizji Pancernej zajął 115 dywizjon artylerii haubic w Tarnowskich Górach.
Organizacja pułku.
Uzbrojenie stanowiło 26 haubic 120 mm wz. 1938.
Dowódcy jednostki.
Dowódcy 33 dah:

</doc>
<doc id="1426557" url="https://pl.wikipedia.org/wiki?curid=1426557" title="Manasseh Ishiaku">
Manasseh Ishiaku

Manasseh Ishiaku (ur. 9 stycznia 1983 w Port Harcourt) – piłkarz nigeryjski grający na pozycji napastnika. Posiada także obywatelstwo belgijskie.
Kariera klubowa.
Karierę piłkarską Ishiaku rozpoczął w akademii piłkarskiej o nazwie NSW Soccer Academy. Jego pierwszym klubem w karierze był Shooting Stars FC z Ibadanu. W 1999 roku zadebiutował w jego barwach w nigeryjskiej Premier League. Na koniec sezonu spadł z nim z ligi, a następnie odszedł do Niger Tornadoes, w którym spędził jeden rok, grając na poziomie drugiej ligi Nigerii.
Jeszcze w 2000 roku Ishiaku wyjechał do Europy. Jego pierwszym klubem na tym kontynencie był belgijski drugoligowiec KSV Roeselare. Grał w nim przez dwa lata, ale nie zdołał wywalczyć awansu do pierwszej ligi, toteż latem 2002 odszedł do RAA Louviéroise. Już w 2003 roku sięgnął z nim po Puchar Belgii - przyczynił się do tego, zdobywając 2 gole w finałowym wygranym 3:1 meczu z Sint-Truidense VV. W Louviéroise grał do końca 2004 roku, a jesienią zaliczył 8 goli. Jego skuteczność spowodowała zainteresowanie strony Club Brugge, a następnie transfer do tego klubu. W Brugge nie był jednak tak skuteczny i na ogół był rezerwowym. W 2005 roku został mistrzem Belgii, a w 2007 zdobył swój drugi belgijski puchar.
13 czerwca 2007 Ishiaku podpisał 4-letni kontrakt z niemieckim MSV Duisburg. MSV zapłaciło za niego milion euro. W Bundeslidze zadebiutował 12 sierpnia w wygranym 3:1 wyjazdowym spotkaniu z Borussią Dortmund, w którym zdobył dwa gole. Łącznie w całym sezonie zaliczył 10 trafień i był najlepszym strzelcem Duisburga, który spadł z ligi.
Latem 2008 roku Manasseh przeszedł za 2 miliony euro do beniaminka Bundesligi 1. FC Köln. W 2011 roku kończył karierę w belgijskim Sint-Truidense VV.
Kariera reprezentacyjna.
W reprezentacji Nigerii Ishiaku zadebiutował za kadencji Bertiego Vogtsa 14 października 2007 roku w zremisowanym 2:2 towarzyskim spotkaniu z Meksykiem.

</doc>
<doc id="1426558" url="https://pl.wikipedia.org/wiki?curid=1426558" title="Corryocactus">
Corryocactus

Corryocactus Britton &amp; Rose – rodzaj sukulentów z rodziny kaktusowatych ("Cactaceae"). Gatunki z tego rodzaju pochodzą z Peru, Boliwii i północnego Chile. Gatunkiem typowym jest "C. brevistylus" (K. Schumann ex Vaupel) Britton &amp; Rose.
Systematyka.
"Corryocereus" Fric &amp; Kreuz., "Erdisia" Britton &amp; Rose, "Eulychnocactus" Backeb. (nom. inval.)
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Pachycereeae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Corryocactus" Britton &amp; Rose.

</doc>
<doc id="1426561" url="https://pl.wikipedia.org/wiki?curid=1426561" title="Johan Gröttumsbråten">
Johan Gröttumsbråten



</doc>
<doc id="1426562" url="https://pl.wikipedia.org/wiki?curid=1426562" title="Johan Groettumsbraaten">
Johan Groettumsbraaten



</doc>
<doc id="1426564" url="https://pl.wikipedia.org/wiki?curid=1426564" title="Toivo Nykänen">
Toivo Nykänen

Toivo Kaarlo Nykänen (ur. 19 sierpnia 1902, zm. 30 maja 1983 w Lahti) – fiński kombinator norweski i skoczek narciarski uczestniczący w zawodach w latach 20.
Brał udział w Mistrzostwach Świata w Narciarstwie Klasycznym 1926. Zajął 5. miejsce w zawodach indywidualnych, tuż za Norwegiem Ottonem Åsenem. Na tych samych mistrzostwach zajął 17. miejsce w konkursie skoków. Był też dziewiętnasty na rozgrywanych pięć lat później Mistrzostwach Świata w Narciarstwie Klasycznym 1930 w Oslo

</doc>
<doc id="1426565" url="https://pl.wikipedia.org/wiki?curid=1426565" title="Toivo Nykaenen">
Toivo Nykaenen



</doc>
<doc id="1426568" url="https://pl.wikipedia.org/wiki?curid=1426568" title="Franz Michel Willam">
Franz Michel Willam

Franz Michel Willlam (ur. 14 czerwca 1894 w Schoppernau w kraju związkowym Vorarlberg, zm. 18 stycznia 1981 w Andelsbuch) – austriacki ksiądz katolicki, teolog, antropolog i pisarz.
Życie.
Był synem szewca i wychowywał się w skromnym domu. W 1917 został wyświęcony na kapłana w Brixen, a w 1921 otrzymał stopień magistra teologii. Po pewnym doświadczeniem duszpasterskim, ze względu na rolę kapelana w Andelsbuch, gdzie był aktywny jako duszpasterz i egzegeta, mieszkał tam aż do śmierci. Zawsze chciał być nazywany "kapłanem", ponieważ chciał być zarówno księdzem, jak i pastorem. 
Pomimo faktu, że mieszkał w odizolowaniu w lasach koło Bregencji, pozostawał w stałym kontakcie ze świat naukowym. Czytał dzieła po angielsku, francusku, hiszpańsku, włosku, łacinie i grece bez pomocy słownika.
Jego prace obejmują 33 książki i 372 pisma – wiersze, opowiadania, eseje, recenzje – opublikowane w 79 różnych czasopismach. 
W 1932 opublikował książkę "Das Leben Jesu im Lande und Volke Izrael" ("Życie Jezusa w kraju i pośród ludu Izraela"), wydaną w dziesięciu edycjach i przetłumaczoną na dwanaście języków. Dzieło stało się bestsellerem. Aby napisać tę książkę, studiował żydowską historię, a jako antropolog, obserwował przez wiele miesięcy zwyczaje i praktyki religijne w Palestynie. 
Korespondował z ks. Josephem Ratzingerem, który już jako papież wspomina o nim w swojej książce "Jezus z Nazaretu".

</doc>
