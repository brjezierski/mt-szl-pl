<doc id="1440776" url="https://pl.wikipedia.org/wiki?curid=1440776" title="Etat batalionu ON typ III">
Etat batalionu ON typ III

Etat batalionu ON typ III tzw. „śląski” – etat pododdziału piechoty Wojska Polskiego II RP.
Etat batalionu Obrony Narodowej typ III wprowadzony został na podstawie rozkazu L.dz. 1600/Tjn. szefa Departamentu Piechoty Ministerstwa Spraw Wojskowych z 27 kwietnia 1939 o utworzeniu nowych brygad ON oraz o zorganizowaniu nowych jednostek w istniejących brygadach ON. 
Do wybuchu II wojny światowej przeformowano 9 pododdziałów tego typu. Wszystkie, z wyjątkiem II Cieszyńskiego, zostały utworzone w roku 1937. Ich stany liczebne oraz uzbrojenie i wyposażenie było niemal równorzędne z czynnymi batalionami piechoty. W planie mobilizacyjnym „W” pododdziały te oznaczono kolejnymi numerami od 50 do 58 i zakładano, że wejdą w skład trzech rezerwowych pułków piechoty: 201, 202 i 203:
Struktura organizacyjna batalionu ON typ III tzw. „śląski”:
Stan osobowy batalionu ON typ III liczył 608 (611) żołnierzy:
Zgodnie z etatem batalion miał być uzbrojony w:
Bataliony ON typ III po ujęciu w planie mobilizacyjnym przezbrojone zostały w broń produkcji polskiej. Były to najlepiej uzbrojone bataliony, w niczym nie ustępujące batalionom piechoty wojska stałego.
Na etatowe wyposażenie pododdziału składały się:

</doc>
<doc id="1440777" url="https://pl.wikipedia.org/wiki?curid=1440777" title="Polskie Stowarzyszenie Miłośników Fantastyki">
Polskie Stowarzyszenie Miłośników Fantastyki

Polskie Stowarzyszenie Miłośników Fantastyki – organizacja zrzeszająca kluby i miłośników fantastyki, powstała w Warszawie w czerwcu 1981. 
Historia.
PSMF powstało po rozpadzie Ogólnopolskiego Klubu Miłośników Fantastyki i Science Fiction. Do czołowych działaczy PSMF należeli: Maciej Makowski, Marek Milewski, Sławomir Pikuła, wieloletnim prezesem był Andrzej Szatkowski.
Stowarzyszenie reprezentowało polski fandom w Europejskim Stowarzyszeniu Science Fiction.
W dniach 15-16 marca 1986 roku w Zielonej Górze odbył się 3 walny zjazd Stowarzyszenia. Wzięli w nim udział delegaci z oddziałów Stowarzyszenia, obserwatorzy z klubów PSMF i zaproszeni goście. Wybrano nowe władze. Prezesem został Andrzej Szatkowski, wiceprezesami Maciej Makowski i Jacek Rodek.
Oddziały.
Zrzeszało – jako oddziały wojewódzkie – kluby miłośników fantastyki, częstokroć istniejące wcześniej:
Po rozpadzie PSMF kluby podjęły działalność jako organizacje niezależne.
Oficjalnie w 1985 r. liczyło 1500 członków.
Działalność.
Nagrody.
PSMF ustanowiło jedną z pierwszych polskich nagród literackich w dziedzinie fantastyki – Złotą Sepulkę, która była przyznawana w latach 1983-1986. Po raz ostatni za rok 1986 podczas Falkconu'87, który odbył się w dniach 7–10 maja 1987 w Chańczy koło Staszowa.
PSMF ustanowiło również, przyznawaną do dnia dzisiejszego, Nagrodę im. Janusza A. Zajdla.
Stowarzyszenie ustanowiło Fundusz im. Stefana Grabińskiego, z którego finansowano zapomogi i stypendia dla autorów fantastyki oraz który ułatwiał debiuty młodym twórcom.
Imprezy.
Stowarzyszenie zorganizowało konwent "Polcon" (niemający nic wspólnego z późniejszymi "Polconami") w ramach Dni Fantastyki w Dzierżoniowie w 1983. W dniach 10–12 października 1985 roku odbył się kolejny Polcon w Błażejewku. Oprócz pokazów filmów odbyło się spotkanie z Poulem Andersonem, a warszawski klub przygotował wystawę grafik. Polcon 1987 został zorganizowany w dniach 10–13 czerwca w Warszawie. Większość imprez zorganizowano w klubie Stodoła.
Prezes PSMF, Andrzej Szatkowski w latach 1984-1989 prowadził Redakcję Fantastyki w Studenckiej Oficynie Wydawniczej "ALMA-PRESS". Pod patronatem PSMF redakcja wydała kilkanaście pozycji książkowych science-fiction i fantasy.
Czasopisma.
Wydawało dwa periodyki:
Wydało następujące pozycje książkowe:
Klub Twórców PSMF.
Klub powstał podczas zjazdu założycielskiego w Golejowie koło Staszowa, który odbył się w dniach 9–12 maja 1985 roku. Prezesem został wybrany Rafał A. Ziemkiewicz, a wiceprezesem Krzysztof Kochański. Klub powstał z inicjatywy Andrzeja Szatkowskiego. Decyzję o przyjęciu do klubu na okres kandydacki podejmowała Komisja Kwalifikacyjna w składzie: Robert Azembski, Jarosław Grzędowicz i Katarzyna Urbanowicz. Celem klubu była promocja twórczości członków klubu poprzez promocję ich twórczości w kraju i zagranicą. Rozwojowui członków słuzyły organizowane warsztay i seminaria. Klub miał swoją siedzibę w Warszawie na ul. Barcelońskiej. W 1987 roku klub ogłosił konkurs Short Stories na niepublikowane opowiadanie o objętości maksymalnie 2 strony maszynopisu.
Polskie Stowarzyszenie Miłośników Fantastyki przestało istnieć ok. 1989.

</doc>
<doc id="1440778" url="https://pl.wikipedia.org/wiki?curid=1440778" title="PSMF">
PSMF



</doc>
<doc id="1440779" url="https://pl.wikipedia.org/wiki?curid=1440779" title="Meczet Sulejmana">
Meczet Sulejmana

Meczet Sulejmana () – świątynia muzułmańska w Stambule w Turcji, wybudowana za panowania Sulejmana Wspaniałego na trzecim z siedmiu wzgórz Stambułu, w obrębie murów miejskich, na zboczu schodzącym do Złotego Rogu. Po Błękitnym Meczecie jest drugim co do wielkości meczetem w mieście. 
Budowniczym meczetu był jeden z najznakomitszych budowniczych epoki osmańskiej, Sinan. Budowa trwała od 1550 do 1557 roku; przeciągała się, ponieważ Sinan w tym samym czasie kierował innymi budowami. Wobec nieustannych napomnień sułtana, Sinan zniecierpliwiony uwagami dokończył meczet w kilka miesięcy. W nagrodę, podczas ceremonii otwarcia meczetu, otrzymał od sułtana złoty klucz. Meczet zbudowano w stylu bizantyjskim, na wzór Hagii Sofii. Gdy w 1660 meczet strawił pożar, na rozkaz sułtana Mehmeda IV architekt Fossatı odbudował go, nadając mu styl barokowy.
Meczet postawiono na specjalnym fundamencie, złożonym z cystern wypełnionych wodą, dzięki którym budynek jest odporny na trzęsienia ziemi. Stoi w ogrodzie o wymiarach 200 na 140 m. Przed meczetem znajduje się dziedziniec otoczony kolumnami, za nim cmentarz, na którym jest mauzoleum sułtana Sulejmana Wspaniałego i jego żony Hürrem Sultan (Roksolany). Dookoła meczetu znajdują się budynki, które również zaprojektował Sinan: szkoła teologii, hamam, karawanseraj, szkoła medyczna, kuchnia. Po południowej stronie meczetu znajdują się fontanny do ablucji. Na dziedziniec zachodni wiodą trzy bramy. Sam dziedziniec jest otoczony 24 kolumnami: białymi, różowymi i porfirowymi, wspierającymi 28 kopuł. Nad oknami meczetu wychodzącymi na dziedziniec, po podbiciu Węgier umieszczono płyty fajansowe z arabskimi inskrypcjami z Koranu, dotyczącymi podbojów. Meczet ma cztery minarety: dwa z nich mają trzy krużganki, dwa pozostałe - po dwa. Zgodnie z legendą, Sinan zbudował cztery minarety, ponieważ Sulejman był czwartym sułtanem po zdobyciu Konstantynopola, natomiast dziesięć krużganków symbolizuje, że jest dziesiątym sułtanem z dynastii. Inna legenda mówi, że szach Tahmasp I przysłał drogie kamienie na rzecz budowy meczetu, a Sinan na rozkaz znieważonego tym gestem sułtana wmurował je w podstawy jednego z minaretów.
Wnętrze meczetu.
Meczet ma wymiary 57 na 60 m, powierzchnia wynosi 4500 m². Może pomieścić 5000 osób. Kopuła główna ma wysokość 50 m i średnicę 26,5 m, podpierają ją cztery filary i dwie półkopuły o średnicy 23 m i wysokości 40 m. Na południu i północy znajdują się dwa łuki, każdy wsparty na kolumnach z czerwonego granitu, pochodzącego z czterech miejsc, symbolizujących pochodzenie czterech pierwszych kalifów islamu: świątyni Zeusa w Baalbeku w Libanie, z Aleksandrii, dzielnicy Vefa w Stambule i z okolic Pałacu Topkapı. Rozmieszczone dookoła kopuły 32 oryginalne szesnastowieczne okna są wykonane z kolorowego szkła; w całym meczecie jest ich 136. Wewnątrz znajduje się również marmurowa loża dla śpiewaków i nisza modlitewna. Tablice z imionami ważnych osobistości Islamu i wersetami Koranu wykonał znany artysta Hasan Çelebi oraz Ahmed Karahisari. Meczet ma bardzo dobrą akustykę. Pomiędzy wiszącymi u sufitu lampkami oliwnymi zawieszono strusie jaja wygotowane w mieszance ziół i korzeni, mające odstraszać pająki.
Mauzoleum.
Mauzoleum znajduje się na cmentarzu z tyłu meczetu. Pochowano tutaj w 1566 sułtana Sulejmana Wspaniałego. Wewnątrz mauzoleum znajdują się trzy drewniane sarkofagi sułtańskie. Pochowano tu również sułtana Ahmeda II, Sulejmana II i córkę Sulejmana Wspaniałego – Mihrimah. Mauzoleum jest przykryte dwiema kopułami. Kopuła środkowa jest ozdobiona kryształami górskimi. Zgodnie z legendą są tu również fragmenty Czarnego Kamienia z Mekki. 
Obok mauzoleum znajduje się grobowiec żony Sulejmana Wspaniałego, Roksolany. Grobowiec jest również dziełem Sinana. Co roku 9 kwietnia w dniu Sinana mauzoleum jest otwierane dla zwiedzających.

</doc>
<doc id="1440780" url="https://pl.wikipedia.org/wiki?curid=1440780" title="Tokszoł">
Tokszoł

Tokszoł – album zespołu Pod Budą nagrany i wydany na CD w 1995 przez wydawnictwo Pomaton EMI. 
Czternaście oryginalnych utworów to kompozycje Jana Hnatowicza i Andrzeja Sikorowskiego oraz teksty napisane przez Andrzeja Sikorowskiego, ale i również Andrzeja Poniedzielskiego i Grzegorza Tomczaka. Jeden utwór został skomponowany przez Jarosława Kozidraka, wieloletniego gitarzysty, współzałożyciela zespołu Bajm. Inny utwór – „Urodzeni jesienią” – skomponował Ryszard Rynkowski, który zaśpiewał go z Andrzejem Sikorowskim w duecie. Występuje także żeński duet – w utworze „Ta sama miłość” Annie Treter towarzyszy wokalistka Katarzyna Klich. 
W utworach z płyty "Tokszoł", z zespołem Pod Budą występują gościnnie muzycy sesyjni, m.in. Wojciech Groborz, Piotr Królik, Paweł Ostafil, Leszek Szczerba, a przede wszystkim Jan Hnatowicz.
Większość utworów z albumu "Tokszoł" zespół Pod Budą wykonał na playbackowym koncercie pod tym samym tytułem. Koncert został nadany przez program 2 TVP w 1996 i został wystylizowany na parodię talk-showu.
Album ukazał się na płycie CD, wydany przez wytwórnię Pomaton EMI w 1995. W 1996 Pomaton wydał również kasetę magnetofonową z tym samym materiałem.
W 2003 nagrania osiągnęły certyfikat platynowej płyty.
Muzycy.
gość specjalny:
oraz:

</doc>
<doc id="1440781" url="https://pl.wikipedia.org/wiki?curid=1440781" title="Dee Snider">
Dee Snider

Dee Snider, właśc. David Daniel Snider (ur. 15 marca 1955) – amerykański wokalista, znany przede wszystkim z występów w zespole Twisted Sister. Jest twórcą największych przebojów grupy, takich jak "We're Not Gonna Take It" czy "I Wanna Rock".
W 2006 roku piosenkarz został sklasyfikowany na 83. miejscu listy 100 najlepszych wokalistów wszech czasów według Hit Parader. Z kolei w 2009 roku został sklasyfikowany na 13. miejscu listy 50 najlepszych heavymetalowych frontmanów wszech czasów według Roadrunner Records.

</doc>
<doc id="1440782" url="https://pl.wikipedia.org/wiki?curid=1440782" title="Teodor Bursche">
Teodor Bursche

Teodor Bursche, także Bursze (ur. 31 maja 1893 w Zgierzu, zm. 19 marca 1965 w Warszawie) – polski architekt.
Życiorys.
Był synem Ernesta Wilhelma Bursche (1831–1904), proboszcza parafii ewangelickiej w Zgierzu, i Marii Matyldy z d. Harmel (1852–1919). Brat przyrodni Juliusza Bursche, biskupa Kościoła Ewangelicko-Augsburskiego i brat rodzony księdza Edmunda (1881–1940).
Po ukończeniu gimnazjum studiował architekturę na Cesarskiej Akademii Sztuk Pięknych w Petersburgu.
Do 1939 pracował jako wykładowca w Żeńskiej Szkole Architektury im. St. Noakowskiego. Członek Zarządu Głównego SARP. Projektował strażnice Korpusu Ochrony Pogranicza na Kresach Wschodnich oraz budynki dla Kościoła Ewangelicko-Augsburskiego.
W październiku 1939 został aresztowany przez Niemców wraz z braćmi Juliuszem i Alfredem. Trafił do aresztu przy ul. Daniłowiczowskiej, a w styczniu 1940 na Pawiak. Na początku maja 1940 został wywieziony do obozu koncentracyjnego Sachsenhausen, a stamtąd 28 maja 1940 do Mauthausen-Gusen. Został uwolniony z obozu przez wojska amerykańskie w kwietniu 1945.
Po 1945 pracował w Wydziale Architektury Zabytkowej Biura Odbudowy Stolicy (BOS). W latach 1951–1960 główny projektant w Pracowni Konserwacji Zabytków. 
Zmarł na gruźlicę, której nabawił się podczas pobytu w obozie. Został pochowany na cmentarzu ewangelicko-augsburskim w Warszawie (aleja E, grób 13).
Rodzina.
Dwukrotnie żonaty. W 1920 z Kazimierą Maciejowską, z którą miał córkę Hannę z męża Górecką (1921–1996) oraz dwóch synów: Teodora (1926–1992), architekta i Juliusza (1928–1995), konserwatora malarstwa i muzealnictwa, rektora ASP i dyrektora Muzeum Narodowego w Warszawie. Po II wojnie światowej ożenił się z Aliną Wolff.

</doc>
<doc id="1440783" url="https://pl.wikipedia.org/wiki?curid=1440783" title="Pilosocereus">
Pilosocereus

Pilosocereus Britton &amp; Rose – rodzaj sukulentów z rodziny kaktusowatych.
Systematyka.
"Pilocereus" K.Schum., "Pseudopilocereus" Buxb.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cateae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Pilosocereus" Byles &amp; Rowley.
Zagrożenia.
Stopień zagrożenia części gatunków został zbadany przez IUCN i 6 rozpoznanych gatunków umieszczonych zostało w Czerwonej księdze gatunków zagrożonych z kategorią zagrożenia NT (bliskie zagrożenia), jeden ("Pilosocereus fulvilanatus") z kategorią zagrożenia VU (narażony na wyginięcie) i jeden ("Pilosocereus azulensisz") kategorią CR (krytycznie zagrożony).

</doc>
<doc id="1440784" url="https://pl.wikipedia.org/wiki?curid=1440784" title="Alof de Wignacourt">
Alof de Wignacourt

Alof de Wignacourt (ur. 1547; zm. 14 września 1622) – od 10 lutego 1601 do śmierci był 54. wielkim mistrzem zakonu joannitów. Alof de Wignacourt urodził się we Francji, do zakonu joannitów wstąpił w 1564 roku, a rok później brał udział w obronie Malty w czasie wielkiego oblężenia. 
W 1607 przybył na Maltę Caravaggio. U malarza zamówiono portret Alofa de Wignacourta. Dzieło tak bardzo spodobało się wielkiemu mistrzowi, że u artysty zamówiono obraz "Ścięcie św. Jana Chrziciela".
W 1609 wielki mistrz rozpoczął fortyfikowanie wybrzeża Malty budując wieżę strażniczą w San Pawl il-Baħar. W latach 1610-1615 z jego rozkazu zbudowano akwedukt dostarczający wodę Valletty z okolic Mdiny rozwiązując w ten sposób problem zaopatrzenia miasta w wodę. Akwedukt przechodził m. in przez miejscowości Attard, Balzan, Birkirkara, Santa Venera.
Na wniosek Radziwiłłów zatwierdził powstanie nowej komandorii w Stołowiczach.
Ozdobna zbroja Alofa de Wignacourta zachowała się w zbrojowni wielkich mistrzów w Valletcie.

</doc>
<doc id="1440787" url="https://pl.wikipedia.org/wiki?curid=1440787" title="Karol Strzemieczny">
Karol Strzemieczny

Karol Strzemieczny (ur. 1979 w Warszawie) – polski wokalista, gitarzysta, kompozytor i tekściarz zespołu rockowego Stan Miłości i Zaufania oraz gitarzysta basowy zespołu punkrockowego Naiv. Od 2009 roku wspólnie z wokalistką i skrzypaczką Paulą Bialski tworzy również indie-folkowy zespół Paula i Karol.
Socjolog, absolwent XXXIII Liceum Ogólnokształcącego im. Mikołaja Kopernika w Warszawie.

</doc>
<doc id="1440790" url="https://pl.wikipedia.org/wiki?curid=1440790" title="Wodnikowe Wzgórze">
Wodnikowe Wzgórze

Wodnikowe Wzgórze (ang. "Watership Down") – powieść fantastyczna brytyjskiego pisarza Richarda Adamsa. Książka, wydana w 1972 r. przez wydawnictwo Rex Collings, w Polsce została opublikowana w 1982 r. przez Państwowy Instytut Wydawniczy w prestiżowej serii "Współczesna Proza Światowa". Tłumaczem powieści była Krystyna Szerer.
Opowiada historię grupy królików, które zmuszone są opuścić swoją królikarnię i wyruszyć w poszukiwaniu nowego miejsca zamieszkania, przeżywając przy tym rozmaite przygody i trudności. Tytułowe "Wodnikowe Wzgórze" to miejsce, w którym ostatecznie osiedlają się króliki, usytuowane na północy hrabstwa Hampshire w Anglii. Króliki, bohaterowie historii, mają swe imiona, strukturę społeczną, język, mitologię, przysłowia, tworzą także poezję. W dążeniu do celu współpracują z innymi zwierzętami, wykorzystują także ludzi i wytwory techniki.
Powieść jest zbiorem historii opowiadanych przez autora jego córkom. Po początkowych trudnościach ze znalezieniem wydawcy, "Wodnikowe Wzgórze" wydało niewielkie wydawnictwo "Rex Collings". Powieść odniosła wielki sukces i została przetłumaczona na wiele innych języków, w tym na język polski. Została także zekranizowana w formie filmu (1978) i serialu animowanego (1999–2001); na jej podstawie powstało także przedstawienie teatralne.
Autor został nagrodzony Medalem Carnegie oraz nagrodą Guardian Children’s Fiction Prize, przyznawaną przez dziennik The Guardian.
W 1996 r. Adams opublikował książkę "Tales from Watership Down", nawiązującą do "Wodnikowego Wzgórza" (wydaną w Polsce w 1998 r. pod tytułem "Opowieści z Wodnikowego Wzgórza" w tłumaczeniu Pawła Kruka przez wydawnictwo Zysk i S-ka).

</doc>
<doc id="1440794" url="https://pl.wikipedia.org/wiki?curid=1440794" title="Bitwa nad rzeką Boyacá">
Bitwa nad rzeką Boyacá

Bitwa nad rzeką Boyacá – starcie zbrojne, które miało miejsce 7 sierpnia 1819 r. w trakcie wojen niepodległościowych w Ameryce Łacińskiej.
W maju 1819 r. generał Simon Bolivar na czele 3 400 ludzi skierował się przez Andy do Nowej Granady. 27 czerwca po przekroczeniu przełęczy Pisba wyparł 300-osobowy oddział Hiszpanów z Paya. W lipcu liczba jego żołnierzy stopniała do 1 900 ludzi. Z armią tą wyruszył w kierunku Bogoty. 25 lipca wojska powstańcze odniosły sukces w bitwie pod Pantana de Vargas. 
Wycofujący się Hiszpanie skierowali się ku rzece Boyacá, gdzie skoncentrowali około 3 000 ludzi (głównie Indian) dowodzonych przez generała José Maria Barreiro. Bolivar dysponował siłą 2 500 ludzi. 7 sierpnia powstańcy przypuścili atak, rozbijając indiańskie wojska Barreiry, który dostał się do niewoli, a następnie wraz z 30 oficerami hiszpańskimi został rozstrzelany. Po tym zwycięstwie Bolivar zajął opuszczoną przez wicekróla i urzędników Bogotę, a Nowa Granada została oswobodzona. 

</doc>
<doc id="1440795" url="https://pl.wikipedia.org/wiki?curid=1440795" title="KEGG">
KEGG

KEGG () – zbiór dostępnych w Internecie bioinformatycznych baz danych, które zawierają informacje nt. genomów i genów, szlaków metabolicznych (reakcji chemicznych i enzymów) i metabolitów. Znajdują się one w osobnych sieciach: białkowej, genetycznej i biochemicznej.
Informacje podstawowe.
KEGG została zapoczątkowana przez japoński program ludzkiego genomu (Laboratorium Kanehisa w Instytucie Badań Chemicznych) w 1995 r.. Jej twórcy uważają KEGG za komputerowe odzwierciedlenie układu biologicznego. Baza danych KEGG ma wiele zastosowań: modelowanie, symulacja, przeglądanie i pobieranie danych.
Bazy danych.
KEGG zawiera w sobie 5 baz danych:

</doc>
<doc id="1440800" url="https://pl.wikipedia.org/wiki?curid=1440800" title="Tofas">
Tofas



</doc>
<doc id="1440804" url="https://pl.wikipedia.org/wiki?curid=1440804" title="Wilkie Twycross">
Wilkie Twycross



</doc>
<doc id="1440811" url="https://pl.wikipedia.org/wiki?curid=1440811" title="Rolanda Hooch">
Rolanda Hooch



</doc>
<doc id="1440813" url="https://pl.wikipedia.org/wiki?curid=1440813" title="Saratowski Akademicki Teatr Dramatyczny im. I. Słonowa">
Saratowski Akademicki Teatr Dramatyczny im. I. Słonowa

Saratowski Akademicki Teatr Dramatyczny im. I. Słonowa – jeden z najstarszych teatrów w Rosji. 
Historia.
Historia Teatru zaczyna się od pierwszego w mieście kółka literacko-muzycznego, założonego przez kupca Franza Schechtela. Kółko to działało pod nazwą Niemiecki Klub Taneczny. W 1859 roku Schechtel wybudował w swoim przydomowym ogrodzie teatr letni. Budynek ten ulegał wielokrotnym zniszczeniom i przebudowom. W końcu, w miejscu ogrodu dawnego wyrósł skwer, a na nim – okazały obecny budynek Teatru. 
W latach 20. XIX wieku wystawiano tam głównie opery, później operetki i wreszcie – dramaty. Regularne przedstawienia tych ostatnich datuje się od 1865 roku, kiedy to Piotr Miedwiediew założył miejscową grupę dramatyczną. W 1915 roku do Saratowa przeniosła się trupa z Kijowa, w skład której wchodził między innymi Iwan Słonow. Jak się okazało, był to początek jego trzydziestoletniej pracy w tym Teatrze. W 2003 roku Teatrowi nadano imię tego artysty.
W końcu sierpnia 2008 roku kierownikiem artystycznym Teatru był Grigorij Aredakow. 
Ważniejsi aktorzy.
Na przestrzeni lat na deskach tego Teatru występowało wielu znamienitych aktorów, wśród nich kilkunastu obdarzonych tytułem Narodowego artysty ZSRR, dowolnej z jego Republik lub współczesnej Rosji, w kolejności alfabetycznej: Borys Andrejew, Sergiej Brzeski, Witalij Doronin, Wacław Dworzecki, Aleksandr Dziekun, Boris Ilin, Oleg Jankowski, Walentina Jermakowa, Jurij Kajurow, Paweł Karganow, Aleksandr Kołobajew, Stiepan Muratow, Stiepan Ożigin, Gierogij Salnikow, Anatolij Smiranin, Sergiej Sosnowski, Liwia Szutowa, a także inna znana aktorka, Polina Strepietowa, której portrety malował sam Ilja Riepin.

</doc>
<doc id="1440819" url="https://pl.wikipedia.org/wiki?curid=1440819" title="Antonio Manoel de Vilhena">
Antonio Manoel de Vilhena

Fra' Antonio Manoel de Vilhena (ur. 20 maja 1663 w Lizbonie; zm. 10 grudnia 1736 w Valletcie) – był od 19 czerwca 1722 do śmierci 66. wielkim mistrzem zakonu joannitów.
Antonio Manoel de Vilhena był portugalskim arystokratą o królewskim pochodzeniu, synem Sancha Manoela de Vilhena, pierwszego hrabiego Vila Flor.
W 1723 na jego polecenie wzniesiono Fort Manoel na Manoel-Island. W 1724 w celu rozwiązania problemów mieszkaniowych w Valletcie polecił zabudowanie terenów pomiędzy stolicą a linią umocnienień Floriana Lines. Tworząc w ten sposób miasto znane jako Floriana, gdzie m.in. znajduje się jego pomnik. 
Sfinansował i zlecił budowę (zakończoną w 1731) teatru publicznego w Valletcie, nazwanego na jego cześć Teatr Manoel. W tym samym roku z jego środków rozpoczęto na Gozo budowę baterii Saint Anthony.

</doc>
<doc id="1440820" url="https://pl.wikipedia.org/wiki?curid=1440820" title="Meczet Rüstema Paszy">
Meczet Rüstema Paszy

Meczet Rüstema Paszy (tr. "Rüstempaşa Camii") – meczet zbudowany w latach 1561-1562 przez architekta Sinana w dzielnicy Eminönü w Stambule w Turcji.
Wystawiono go dla zięcia Sulejmana Wspaniałego, męża jego córki Mihrmah – Rüstema Paszy. Sinan rozpoczął prace nad tym meczetem w cztery lata po zbudowaniu Meczetu Sulejmana. Meczet zbudowany jest na podium, ma plan czworokąta, kopuła wspiera się na łukach, łuki zaś, na filarach i kolumnach. Łuki dzielą wnętrze meczetu na trzy części, nawy boczne posiadają sklepienia łukowe. Wnętrze meczetu i część ścian zewnętrznych jest pokryta fajansem. Płytki wyprodukowano w İzniku, są zdobione motywami tulipanów i wzorów geometrycznych na białym tle. 
Dach był kilka razy naprawiany po trzęsieniach ziemi i nie jest już oryginalny. Meczet posiada jeden minaret. 

</doc>
<doc id="1440825" url="https://pl.wikipedia.org/wiki?curid=1440825" title="Robert Koren">
Robert Koren

Robert Koren (ur. 20 września 1980 w Lublanie) – słoweński piłkarz grający najczęściej na pozycji środkowego pomocnika.
Kariera klubowa.
Koren jest wychowankiem klubu NK Dravograd. W 1996 zaczął grać w młodzieżowej drużynie, a w 1999 zadebiutował w pierwszej lidze słoweńskiej i grał tam do 2001. Wtedy też odszedł do innego pierwszoligowca, Publikum Celje, a barwach którego był jednym z najlepszych strzelców przez trzy sezony. W tym okresie strzelił 22. gole w lidze słoweńskiej.
W 2004 Koren wyjechał ze Słowenii do Norwegii i podpisał kontrakt z zespołem Lillestrøm SK. W 2005 z 8. golami na koncie był najlepszym strzelcem swojej drużyny i dotarł z nią do finału Pucharu Norwegii, przegrywając z Molde FK w serii rzutów karnych. W 2005 i 2006 zajął z Lillestrøm czwarte miejsca w lidze. W 2006 był drugim najlepszym strzelcem klubu po Maltańczyku Michaelu Mifsudzie. W Norwegii grał przez trzy lata i w tym okresie rozegrał 75. spotkań i zdobył 19. goli.
4 stycznia 2007 Koren przeszedł na zasadzie wolnego transferu do angielskiego West Bromwich Albion. W barwach nowego klubu zadebiutował 6 stycznia w wygranym 3:1 meczu 3. rundy Pucharu Anglii z Leeds United. Natomiast 6 maja zdobył pierwszego gola dla WBA w wygranym 7:0 spotkaniu z Barnsley. Z West Bromwich wywalczył miejsce w barażach o awans do Premier League i zagrał w nich we wszystkich 3. meczach, także w przegranym 0:1 finale z Derby County. W lipcu doznał kontuzji oka, jednak pod koniec sierpnia wrócił do gry. Przez cały sezon był podstawowym zawodnikiem „The Baggies” i zdobył 9. goli w 40. spotkaniach. Wiosną 2008 awansował do Premier League. W sierpniu przedłużył swój kontrakt z klubem o dwa lata. W sezonie 2008/2009 rozegrał 35. meczów ligowych, jego zespół spadł jednak do League Championship.
13 sierpnia 2010 podpisał dwuletni kontrakt z Hull City. Po czterech sezonach spędzonych w Anglii przeniósł się do australijskiego Melbourne City. W 2016 roku zakończył tam karierę.
Kariera reprezentacyjna.
W swojej karierze Koren rozegrał 12. spotkań w młodzieżowej reprezentacji Słowenii U-21. Natomiast w pierwszej reprezentacji zadebiutował 2 kwietnia 2003 w wygranym 4:1 meczu eliminacji do Euro 2004. Z kolei pierwszą bramkę w kadrze narodowej zdobył 7 października 2006 w spotkaniu z Luksemburgiem (2:0). Koren wraz ze swoją reprezentacją wywalczył awans na mundial 2010 po wygranej w barażach z Rosją. Na mundialu w RPA Koren zagrał pełne 90. minut we wszystkich 3. spotkaniach grupowych, a w pierwszym meczu z Algierią zdobył jedyną bramkę w tym spotkaniu dającą zwycięstwo jego reprezentacji, której nie udało awansować się do fazy pucharowej mistrzostw.

</doc>
<doc id="1440827" url="https://pl.wikipedia.org/wiki?curid=1440827" title="Pałac w Paszkówce">
Pałac w Paszkówce

Pałac w Paszkówce – XIX-wieczny neogotycki pałac rodziny Wężyków znajdujący się we wsi Paszkówka, położonej w woj. małopolskim, na południowy zachód od Krakowa. Obecnie w pałacu mieści się luksusowy hotel.
Historia.
Z pierwszych wzmianek o Paszkówce, datowanych na drugą połowę XIII wieku wiadomo, że była ona w posiadaniu możnego rodu rycerskiego Radwanitów. W XIV wieku na ok. trzy stulecia przeszła we władanie Paszkowskich herbu Zadora, rodu, który wydał wielu duchownych, artystów, poetów, filozofów. Nic jednak nie wiadomo, jak wyglądała rezydencja w Paszkówce. Można przypuszczać, że w XV wieku, kiedy posiadłość stanowiła uposażenie kanonii przy katedry wawelskiej w tym miejscu, co obecny pałac, stał niewielki dwór drewniany z pobliską kaplicą.
Również brak informacji na temat wyglądu dworu, kiedy w późniejszych wiekach posiadłość przechodziła kolejno w ręce Żydowskich, Pruszyńskich, Rottermundów. Kiedy w XIX wieku stała się własnością Rodziny Wężyków, w 1865 roku Leonard Wężyk rozpoczął trwającą pięć lat budowę neogotyckiego pałacu, który był siedzibą rodu do 1940 roku. Pałac przetrwał II wojnę światową bez zniszczeń. Później przeszedł na własność Skarbu Państwa i pozostawał w tej gestii do roku 1997.
W okresie powojennym początkowo w pałacu znalazło swą siedzibę kółko rolnicze, później szkoła, ośrodek zdrowia, punkt weterynaryjny. Przez pewien czas na najniższej kondygnacji funkcjonowała nawet pieczarkarnia, co szczególnie nadwerężyło substancję budynku. Gruntowny remont miał miejsce w 1971 roku, dobudowano wówczas piętro i w 1975 roku uruchomiono pensjonat "Kasztelanka" krakowskiego Biura Podróży "Turysta". Z początkiem lat 90. obiekt popadał w coraz większą ruinę, stan budynku pogrążały organizowane tu dyskoteki i zabawy. Opuszczony, zdewastowany, w 1997 roku został zakupiony od władz gminy. Nabywcą został Jan Oleksy wraz z żoną Anną, polski biznesmen, obecnie zamieszkały w USA. Po wyremontowaniu i przywróceniu obiektowi dawnego charakteru, pałac zaczął pełnić funkcję hotelu i centrum konferencyjnego.
Architektura.
Pałac został zaprojektowany przez znanego XIX-wiecznego krakowskiego architekta, Feliksa Księżarskiego, projektanta m.in. Collegium Novum, głównego budynku Uniwersytetu Jagiellońskiego. Pierwotna budowla, jednopiętrowa, miała zróżnicowaną bryłę. Posiadała charakterystyczną ośmiokątną klatkę schodową, zwieńczoną krenelażem, która na zewnątrz tworzy wieżę.
Architektura pałacu nawiązuje do stylu neogotyckiego z elementami tzw. neogotyku angielskiego. Według niektórych historyków sztuki, pałac nie do końca spełnia założenia neogotyku, dlatego określany jest też jako pseudogotycki. Funkcje dekoracyjne budowli pełnią mauretańska wieżyczka, ryzality i sterczyny. Na uwagę zasługuje motyw pod oknami pierwszego piętra, na ceramicznych płytach przedstawiający postacie mityczne i mitologiczne.
Pałac położony jest w pochodzącym z początku XIX wieku parku o cechach stylu angielskiego. Rosną w nim stare lipy, dęby i graby. Częścią zespołu pałacowo-parkowego jest Hotel "Spichlerz", który został wzniesiony na autentycznych fundamentach dawnego pałacowego spichrza. W głębi parku zachowała się dawna piwniczka na wino, wykorzystywana również obecnie.
Wnętrza pałacowe.
Wejście pałacowe prowadzi do obszernego holu. Na uwagę w tym miejscu zasługuje autentyczne sklepienie krzyżowo-żebrowe. Niegdyś z holu wchodziło się do kuchni, spiżarni i pokoi służby. We wnętrzu jednej z sal na parterze zachowało się palmowe sklepienie, wsparte na pojedynczym filarze umieszczonym pośrodku.
Szerokie, zdobione schody z holu niegdyś wiodły na piętro do pokoi właścicieli. Tam też znajdowało się biuro handlowe, biblioteka, salon i jadalnia. Zrekonstruowana obecnie Sala Lustrzana to ośmioboczne pomieszczenie, z autentycznym sklepieniem i wystrojem ścian, w której odbywają się koncerty i kameralne przedstawienia teatralne oraz spotkania konferencyjne. W piętnastu komnatach, przekształconych w pokoje hotelowe, użytkowane są XIX-wieczne meble dębowe. Dla podkreślenia atmosfery dawnego pałacu, wszędzie rozmieszczone są żywe kwiaty – stojące w wazonach, uplecione w wianki, rozłożone na szafkach i stolikach – swym aromatem są wszechobecne w całym pałacu. Natomiast ściany wzdłuż korytarzy są wykorzystywane na ekspozycję sztuki współczesnej – właściciele pałacu kilka razy w roku organizują wystawy różnych artystów. Jedną z pierwszych, była wystawa prac twórców zrzeszonych w grupie "Euman", którą stworzyli artyści pochodzący spoza Unii Europejskiej, ale żyjący na jej terytorium.
Stowarzyszenie Bractwa Wawelskiego Dzwonu Spiżowego.
Pałac w Paszkówce jest siedzibą Stowarzyszenia Bractwa Wawelskiego Dzwonu Spiżowego, a właściciel pałacu, a zarazem współzałożyciel bractwa, pełni funkcję mistrza loży. Celem działalności bractwa jest pielęgnowanie cnót obywatelskich, staropolskich, współczesnych i patriotycznych tradycji, umacnianie więzi Polaków żyjących poza krajem z ojczyzną, działalność edukacyjna i wspierająca. Członkami bractwa są osobistości świata polityki i biznesu, artyści, przedstawiciele świata nauki – tworzący współczesną arystokrację. W pałacu można obejrzeć dzwon, za pomocą którego obwieszcza się rozpoczęcie spotkań bractwa.

</doc>
<doc id="1440828" url="https://pl.wikipedia.org/wiki?curid=1440828" title="Paliwa alternatywne">
Paliwa alternatywne



</doc>
<doc id="1440830" url="https://pl.wikipedia.org/wiki?curid=1440830" title="Razem (album Pod Budą)">
Razem (album Pod Budą)

Razem – ostatnia jak dotąd płyta studyjna grupy Pod Budą, różniąca się stylowo i brzmieniowo od swoich poprzedniczek za sprawą różnorodnej muzyki stworzonej przez Andrzeja Sikorowskiego i Jana Hnatowicza. Na nową płytę składają się zarówno latynoskie rytmy w utworze „Cha – cha dla Ani Dymnej” (opowiadającej o aktorce Annie Dymnej, mieszkającej w Rząsce po sąsiedzku z członkami grupy Pod Budą) lub próby Andrzeja Sikorowskiego zmierzenia się z hip-hopem w piosence „Co najmniej kilka razy”, jak i romantyczne ballady, m.in. „Znaków szczególnych brak”, „Wielkie pranie”. Na albumie znajduje się również rock and roll’owy utwór „Lot 306”, czy „Stowarzyszenie rannej rosy” zaśpiewane przez duet Anna Treter i Maja Sikorowska. Grupie Pod Budą oraz Janowi Hnatowiczowi towarzyszą wybitni muzycy sesyjni, tacy jak: Sławomir Berny, Leszek Szczerba, Mariusz „Fazi” Mielczarek czy Grzegorz Górkiewicz.
Muzycy.
oraz

</doc>
<doc id="1440833" url="https://pl.wikipedia.org/wiki?curid=1440833" title="Mamma Mia! (film)">
Mamma Mia! (film)

Mamma Mia! – brytyjsko-amerykański film z 2008 w reżyserii Phyllidy Lloyd, będący ekranizacją musicalu pod tym samym tytułem, którego fabuła opiera się na piosenkach szwedzkiego zespołu ABBA.
Na początku lipca 2008 ukazała się oficjalna ścieżka dźwiękowa do filmu zawierająca 18 piosenek wykorzystanych w produkcji.
Fabuła.
Donna (Meryl Streep) prowadzi mały hotelik na jednej z greckich wysp. Kobieta samotnie wychowuje córkę Sophie (Amanda Seyfried). Dziewczyna wychodzi za mąż i chce, aby ojciec poprowadził ją do ołtarza, jednak nie wie, kto nim jest. Ze starego pamiętnika matki dowiaduje się, że w czasie poczęcia miała przelotne romanse z trzema mężczyznami. Do każdego z nich wysyła zaproszenie na ślub, mając nadzieję, że się na nim zjawią. Ostatecznie na ślub przyjeżdżają wszyscy trzej.
Obsada.
Spis sporządzono na podstawie materiału źródłowego.
W epizodach wzięli udział członkowie zespołu ABBA: Benny Andersson (jako pianista w scenie, w której wykonywana jest piosenka „Dancing Queen”) i Björn Ulvaeus (jako grecki bóg w scenie, w której wykonywana jest piosenka „Waterloo”).
Piosenki.
Spis uwzględnia wszystkie piosenki wykorzystane w filmie oraz nazwiska ich wykonawców:
Produkcja.
W listopadzie 2004 Björn Ulvaeus, jeden z członków zespołu ABBA, udzielił wywiadu brytyjskiemu dziennikowi „Daily Star”, w którym wyznał, że musical "Mamma Mia!" prawdopodobnie doczeka się wersji filmowej. Do głównej roli Donny rozważano Nicole Kidman. Duża część obsady (na czele z odtwórczynią roli Sophie) została wyłoniona w drodze przesłuchań prowadzonych w Wielkiej Brytanii i Stanach Zjednoczonych. Spekulowano, że w obsadzie pojawi się także Antonio Banderas. Propozycję zagrania jednej z ról w filmie odrzuciła m.in. Cher.
Scenarzystką filmu została dramaturg Catherine Johnson, autorka scenicznej wersji musicalu. Za reżyserię odpowiadała Phyllida Lloyd, która wcześniej reżyserowała światową prapremierę produkcji musicalu na londyńskim West Endzie. Był to jej filmowy debiut reżyserski. Producentami wykonawczymi filmu zostali Benny Andersson i Björn Ulvaeus, autorzy piosenek Abby oraz współzałożyciele zespołu, oraz Tom Hanks i Rita Wilson. Nagrania nowych wersji piosenek zespołu w wykonaniu obsady filmu zostały zrealizowane w kwietniu i maju 2007 w należącym do Anderssona studiu nagraniowym w Sztokholmie. Aktorom akompaniowali ci sami muzycy sesyjni, którzy niegdyś pracowali przy płytach grupy ABBA, zaś na fortepianie grał sam Andersson.
Główny okres zdjęciowy trwał od sierpnia do września 2007. Głównym miejscem realizacji zdjęć do filmu była grecka wyspa Skopelos, na której wybudowano tymczasowy barek plażowy i molo. Niektóre sceny kręcono także m.in. w miejscowości Damouchari na wybrzeżu kontynentalnej Grecji, na wyspach Thassos i Skiatos oraz na wybrzeżu Kalifornii. Sceny taneczne realizowane były w Pinewood Studios w hrabstwie Buckinghamshire w Anglii.
Budżet filmu wyniósł ok. 52 mln dol..
Oficjalna premiera filmu odbyła 30 czerwca 2008 w Londynie. Cztery dni później ekranizację premierowo pokazano w Sztokholmie, a gośćmi specjalnymi wydarzenia byli wszyscy członkowie ABB-y, którzy pojawili się publicznie razem po raz pierwszy od 1986. 16 lipca 2008 film miał premierę w Nowym Jorku.

</doc>
<doc id="1440839" url="https://pl.wikipedia.org/wiki?curid=1440839" title="Arnaud de Vitrolles">
Arnaud de Vitrolles

Eugène-François-Auguste d'Arnaud, baron de Vitrolles (ur. 1774 w Vitrolles (Alpy Wysokie) - zm. 1854 w Paryżu), arystokrata i polityk francuski, ultrarojalista, stronnik Karola X, opozycjonista wobec polityki Ludwika XVIII. 
Cioteczny wnuk admirała de Suffren, żonaty z panną de Folleville, naturalną córką księżny de Bouillon. 
W czasie wielkiej rewolucji francuskiej przebywał na emigracji i walczył w armii emigracyjnej księcia de Condé. 
Podróżował też po Niemczech, spotkał tam Goethego, Rivarola, Klopstocka, studiował filozofię. 
Za Cesarstwa był inspektorem owczarni cesarskich. 
Autor noty do mocarstw sojuszniczych z sierpnia 1816 i słynnej "Tajnej noty" z 1817, w których nawoływał do interwencji we Francji w celu obalenia rządu diuka de Richelieu, rzekomo dążącego do ponownej rewolucji, i oddania władzy w ręce ultrarojalistów. W ten sposób pragnął wpłynąć na przebieg kongresu w Akwizgranie. 
W 1830 został parem Francji.

</doc>
<doc id="1440840" url="https://pl.wikipedia.org/wiki?curid=1440840" title="Marco Rossi (ur. 1978)">
Marco Rossi (ur. 1978)

Marco Rossi (ur. 1 kwietnia 1978 w Seravezzie) – włoski piłkarz występujący na pozycji pomocnika.
Kariera klubowa.
Marco Rossi zawodową karierę rozpoczynał w 1995 roku w drugoligowym AS Lucchese-Libertas. Podczas sezonu 1998/1999 przeniósł się do Salernitany Calcio, w barwach której zadebiutował w Serie A. Przygoda Rossiego z włoską ekstraklasą trwała jednak tylko 1 sezon, ponieważ Salernitana od razu spadła do drugiej ligi. Latem 2000 roku Rossi postanowił zmienić klub i podpisał kontrakt z Fiorentiną. Razem z nią w 2001 roku zdobył Puchar Włoch pokonując w finałowym dwumeczu Parmę.
Po rozegraniu 36 ligowych spotkań dla „Fioletowych” włoski pomocnik przeniósł się do beniaminka Serie A – Calcio Como. Dla nowego klubu zaliczył osiemnaście występów, a po spadku Como do drugiej ligi Rossi na jeden sezon został wypożyczony do drużyny Genoa FC. Zadebiutował 7 września 2003 roku w wygranym 1:0 spotkaniu przeciwko Ascoli Calcio. Rossi wywalczył sobie miejsce w podstawowej jedenastce, a sezon zakończył z 8 golami w 38 ligowych meczach. Działacze zespołu z Genui wykupili włoskiego pomocnika z Calcio Como na stałe.
W sezonie 2006/2007 Rossi razem z drużyną wywalczył awans do pierwszej ligi, w której Genoa zajęła 10. miejsce. 14 lutego 2010 roku Rossi zdobył oba gole dla ekipy „Rossoblu” w przegranym 2:3 meczu ligowym z Juventusem. Włoski piłkarz jest obecnie kapitanem Genoi.
Kariera reprezentacyjna.
Rossi ma za sobą sześć występów dla reprezentacji Włoch do lat 21, w której występował w latach 1997–2000. Razem z nią w 2000 roku sięgnął po tytuł mistrza Europy juniorów.

</doc>
<doc id="1440842" url="https://pl.wikipedia.org/wiki?curid=1440842" title="Cessna Citation Mustang">
Cessna Citation Mustang

Cessna Citation Mustang (Cessna 510) – amerykański samolot dyspozycyjny klasy "Very Light Jet". Najmniejszy model z rodziny Cessna Citation.
Samolot odbył pierwszy lot 23 sierpnia 2005. Kabina mieści 2 członków załogi oraz 4 pasażerów. Samolot jest wyposażony w szklany kokpit Garmin G1000 a jego cena wynosi około 3 miliony USD.
Konstrukcja.
Cessna 510 to samolot w układzie dolnopłata konstrukcji metalowej, z podwoziem w układzie trójkołowym, wyposażony w dwa silniki Pratt &amp; Whitney Canada PW615F zamontowane z tyłu kadłuba. Do konstrukcji kadłuba użyto przede wszystkim stopów aluminium. W konstrukcji nośnej skrzydła zaprojektowano 3 dźwigary. Samolot posiada jedne drzwi z lewej strony w przedniej części kadłuba oraz dodatkowe wyjście ewakuacyjne z prawej strony kadłuba. Mustang jest jednym z najmniejszych samolotów dyspozycyjnych wyposażonych w toaletę dla pasażerów.
Linki zewnętrzne.
Certyfikat Typu FAA nr A00014WI dla Cessny 510

</doc>
<doc id="1440843" url="https://pl.wikipedia.org/wiki?curid=1440843" title="Marco Rossi">
Marco Rossi



</doc>
<doc id="1440845" url="https://pl.wikipedia.org/wiki?curid=1440845" title="Cessna 510">
Cessna 510



</doc>
<doc id="1440848" url="https://pl.wikipedia.org/wiki?curid=1440848" title="Crossminton">
Crossminton

Crossminton (dawniej speed badminton) - sport rakietowy łączący zalety tenisa, badmintona i squasha, w który gra się bez siatki i z użyciem nowatorskich lotek (tzw. speederów) oraz rakiet, umożliwiających wyjątkowo szybką grę.
Historia.
Crossminton został wynaleziony przez Billa Brandesa, który szukał dawki adrenaliny w sportach rakietowych. Brandes zmienił tradycyjną badmintonową lotkę w cięższą i bardziej aerodynamiczną oraz wymyślił zasady, które umożliwiły zmianę tempa gry na szybsze. Wynalazca nazwał tę grę shuttleball. W 2001 roku przemianowano ją na speed badminton, ale wśród graczy utarła się także nazwa speedminton. Speedminton to także nazwa firmy będącej autoryzowanym producentem sprzętu do uprawiania tej dyscypliny. Na prośbę Międzynarodowej Federacji Badmintona od 2016 nowy sport zmienił nazwę na crossminton, by móc w przyszłości ubiegać się o status sportu olimpijskiego.
Crossminton stał się szczególnie popularny w ojczyźnie Billa Brandes’a – Niemczech. Już w 2003 roku było tam 6000 aktywnych zawodników. Choć na świecie wciąż jest jeszcze sportem niszowym, crossminton powoli zyskuje entuzjastów na całym świecie. W Europie oficjalne stowarzyszenia funkcjonują już także w: Austrii, Chorwacji, Danii, Finlandii, Francji, Holandii, Polsce, Portugalii, Serbii, Słowenii, Hiszpanii, Szwajcarii, Szwecji, Wielkiej Brytanii, a także we Włoszech i na Węgrzech.
Pierwsze otwarte międzynarodowe mistrzostwa zostały zorganizowane w Berlinie w 2005 roku. Dziś ranking międzynarodowy tworzy ponad 20 krajów zrzeszonych w ICO (International Crossminton Organisation). Każdy z nich co roku organizuje 5 turniejów, których zwycięzcy zdobywają punkty do rankingu: jeden turniej Masters Series i 4 dodatkowe. Poza tym, każdy kraj prowadzi własny ranking, do którego punkty zdobywa się w osobnych, krajowych mistrzostwach.
Crossminton w Polsce.
Pierwsze pokazowe zawody w speed badmintona odbyły się w Kielcach w 2008 roku na Targach Sportu. Pierwszym mistrzem tej dyscypliny w Polsce został Michał Matachowski.
Speed badminton w Polsce zaczął poważnie się rozwijać jesienią 2009 roku. Powstało Polskie Zrzeszenie Speed Badmintona i oficjalny portal dla entuzjastów tej dyscypliny, czterech polskich graczy reprezentowało kraj na największym wówczas turnieju speed badmintona na świecie – Berliner Speedminton Open, odbyły się także trzy kolejne turnieje, dwa z nich liczone do międzynarodowego rankingu.
Zasady.
1. Fun Match.
Używając pomarańczowych znaczników Gecko, ustawia się „bramki” o dowolnej szerokości, w dowolnej odległości od siebie. W tym wariancie zawodnicy bronią po prostu swoich „bramek” (punkty zdobywa się gdy lotka przekroczy „bramkę” przeciwnika). Im krótsza odległość między „bramkami”, tym szybsza gra. Im szersze „bramki” tym lepszy trening.
2. Match (singiel).
Celem gry jest trafienie lotką w pole przeciwnika. Jeżeli lotka spadnie poza pole, przeciwnik otrzymuje punkt. Punkty można zdobyć również w wyniku błędów przeciwnika (lotka dotknie zawodnika lub jego ubrania, zawodnik odbije lotkę dwa razy z rzędu). Jeśli gracz odbije lotkę, która spadała poza boisko, uderzenie jest zaliczone a gra kontynuowana. 
Mecz składa się z 2 setów rozgrywanych do 16 punktów (w przypadku remisu 15:15 gra trwa do czasu uzyskania przez jednego z zawodników przewagi 2 punktów). Przy remisie w setach, rozgrywany jest trzeci set. 
Zmiana serwującego następuje co 3 serwisy (w przypadku remisu 15:15 co jeden serwis). Zmiana strony następuje po każdym secie, a w trzecim secie po uzyskaniu 8 punktów przez jednego z zawodników.
Lotkę wprowadza się do gry serwując z dołu, w odległości dwóch trzecich od przedniej linii pola. Serwis znad głowy jest niedozwolony. 
3. Match (debel).
W meczu deblowym obaj gracze jednej drużyny zajmują jedno pole gry. Jeden z nich gra na pozycji w strefie przedniej, a drugi jest graczem strefy tylnej. W trakcie wymiany lotek tylna stopa zawodnika z tylnej strefy nie może znaleźć się przed tylną stopą partnera grającego z przodu. To jest uważane za błąd i powoduje stratę punktu. Zmiana pozycji następuje po każdym serwisie, tzn. ten kto serwuje, gra w strefie tylnej. Pozostałe zasady, czyli punktowanie, zmiana serwisu i zmiana stron są takie same jak w grze pojedynczej. 
Blackminton.
Blackminton to specjalna, nocna odmiana crossmintona. Zawodnicy, w jasnych ubraniach, pomalowani specjalnymi farbami do ciała, "świecą" w ciemności. Stają naprzeciw siebie, na boiskach ustawionych w kształcie gwiazdy dookoła specjalnego oświetlenia UV.
Sprzęt.
Rakiety.
Do gry w crossmintona używa się specjalnych rakiet. Ważą one ok. 170g, mają kształt nieco zbliżony do rakiet używanych w squashu, mocny naciąg i długość 58 cm, gwarantującą najlepszą kontrolę lotki. W porównaniu do rakiet używanych w sportach takich jak tenis czy badminton, pole centralne rakiet do crossmintona znajduje się znacznie bliżej dłoni, gwarantując początkującym szybsze postępy.
Lotki.
W crossmintona gra się opatentowanymi lotkami, zwanymi Speeder. Są trzy typy Speederów: Fun Speeder dla początkujących, Match Speeder do szybkiej gry w warunkach turniejowych i Night Speeder, który pozwala grać w ciemnościach. Speedery są cięższe niż tradycyjne lotki do badmintona, mają bardziej zwartą strukturę i specjalne wypukłości na czubku. Wszystko to obniża opór powietrza, sprawiając że lotki fruwają dalej i szybciej (nawet 290 km/h). 
Używając świecących w ciemności patyczków Speedlight, możemy dodatkowo poprawić widoczność lotki w ciemności.
Boisko.
Do określenia pola gry wykorzystywane są akcesoria. Na łące, plaży, itp. wykorzystywane są taśmy, które mocowane są do podłoża przy użyciu śledzi. Na kortach tenisowych stosowane są białe taśmy (pół kortu do tenisa to dokładnie wymiar boiska do crossmintona). Do Fun Matchów potrzebne są tylko znaczniki Gecko.

</doc>
<doc id="1440850" url="https://pl.wikipedia.org/wiki?curid=1440850" title="Hiperpireksja">
Hiperpireksja



</doc>
<doc id="1440851" url="https://pl.wikipedia.org/wiki?curid=1440851" title="Walumbe">
Walumbe

Walumbe, w wierzeniach Bagandów z Ugandy bezwzględny i kapryśny bóg śmierci. Główna świątynia Walumbe wznosiła się nad rozpadliną uważaną za wejście do krainy śmierci Sematimba.

</doc>
<doc id="1440852" url="https://pl.wikipedia.org/wiki?curid=1440852" title="Leptocardia">
Leptocardia



</doc>
<doc id="1440855" url="https://pl.wikipedia.org/wiki?curid=1440855" title="Płacidło">
Płacidło

Płacidło, pieniądz towarowy – przedmiot pełniący funkcje pieniądza, dodatkowo służący innym potrzebom użytkownika.
Wartość płacideł była początkowo związana głównie z wartością użytkową samego przedmiotu (np. miedziane i brązowe siekierki, pręty żelaza, sól, futra, skóry, perkal), z czasem jednak (w miarę upowszechniania się płacideł jako środka płatniczego) wartość ta w większym stopniu zależna była od jego użyteczności jako powszechnie akceptowanego środka wymiany, niż użyteczności jako dobra zdolnego bezpośrednio zaspokajać konkretne potrzeby konsumpcyjne lub produkcyjne. W rezultacie użyteczność, stanowiąca pierwotnie o wartości płacidła, mogła w rzeczywistości stanowić niewielki ułamek jego użyteczności jako środka wymiany (np. niewielkie kawałki płótna, bryłki kruszców, muszle). 
Płacideł powszechnie używano od czasów najdawniejszych do wczesnego średniowiecza. W dawnej Helladzie wczesne środki płatnicze miały kształt pręta lub rożna ("obolos"), co oddaje późniejsza nazwa monety obol. U starożytnych Rzymian początkowym płacidłem było bydło, gdyż łac. "pecunia" (pieniądze, także: majątek) pochodzi od "pecus" (sztuka bydła). Muszle tzw. porcelanki "Cypraea moneta" pod nazwą kauri aż do końca XIX wieku używane były jako monety na znacznych obszarach Afryki, Azji i wysp Pacyfiku.

</doc>
<doc id="1440859" url="https://pl.wikipedia.org/wiki?curid=1440859" title="Calyptorhynchus lathami">
Calyptorhynchus lathami



</doc>
<doc id="1440860" url="https://pl.wikipedia.org/wiki?curid=1440860" title="Rynchops niger">
Rynchops niger



</doc>
<doc id="1440862" url="https://pl.wikipedia.org/wiki?curid=1440862" title="Katerina Pisetsky">
Katerina Pisetsky

Katerina Pisetsky (ros. Екатерина Евгеньевна Писецки, ukr. Катя Пісецька, hebr. קטרינה איבגניה פיסצקי; ur. 26 lutego 1986 w Zaporożu) - izraelska gimnastyczka artystyczna, reprezentantka Izraela w układzie zbiorowym podczas Letnich Igrzysk Olimpijskich w Pekinie.

</doc>
<doc id="1440863" url="https://pl.wikipedia.org/wiki?curid=1440863" title="Tagtraum">
Tagtraum

Tagtraum – 4 wydanie DVD Schillera. Wydanie obejmuje 2 płyty DVD. Pierwsza zawiera 5 nowych utworów (wraz z teledyskami), które stanowią mini-album "Tagtraum". Na płycie znajdują się też materiały z planu zdjęciowego, dokument video z podróży: Berlin – Ateny oraz dodatkowe teledyski. Druga płyta to 120 minutowy zapis koncertu Schillera z dźwiękiem zapisanym w systemie Dolby Digital i DTS. Edycja limitowana zawiera dodatkowo płytę CD z nagraniami z tournée po Niemczech "Tag und Nacht".

</doc>
<doc id="1440869" url="https://pl.wikipedia.org/wiki?curid=1440869" title="Veronika Vitenberg">
Veronika Vitenberg

Veronika Vitenberg (ur. 9 września 1988 w Grodnie) - izraelska gimnastyczka artystyczna, reprezentantka Izraela w układzie zbiorowym podczas Letnich Igrzysk Olimpijskich w Pekinie.

</doc>
<doc id="1440872" url="https://pl.wikipedia.org/wiki?curid=1440872" title="Andrej Kirilenko">
Andrej Kirilenko



</doc>
<doc id="1440873" url="https://pl.wikipedia.org/wiki?curid=1440873" title="Rahel Vigdozchik">
Rahel Vigdozchik

Rahel Vigdozchik (ur. 1 maja 1989 w Holon) - izraelska gimnastyczka artystyczna, reprezentantka Izraela w układzie zbiorowym podczas Letnich Igrzysk Olimpijskich w Pekinie.

</doc>
<doc id="1440874" url="https://pl.wikipedia.org/wiki?curid=1440874" title="Maria Savenkov">
Maria Savenkov

Maria Savenkov (ur. 2 sierpnia 1988 w Wołgogradzie) - izraelska gimnastyczka artystyczna, reprezentantka Izraela w układzie zbiorowym podczas Letnich Igrzysk Olimpijskich w Pekinie.

</doc>
<doc id="1440875" url="https://pl.wikipedia.org/wiki?curid=1440875" title="Nikolai Spinev">
Nikolai Spinev



</doc>
<doc id="1440878" url="https://pl.wikipedia.org/wiki?curid=1440878" title="Olena Dworniczenko">
Olena Dworniczenko

Olena Dworniczenko (ur. 3 listopada 1990) – izraelska gimnastyczka artystyczna, reprezentantka Izraela w układzie zbiorowym podczas Letnich Igrzysk Olimpijskich w Pekinie.

</doc>
<doc id="1440879" url="https://pl.wikipedia.org/wiki?curid=1440879" title="Conodonta">
Conodonta



</doc>
<doc id="1440880" url="https://pl.wikipedia.org/wiki?curid=1440880" title="Sergey Fedorovtsev">
Sergey Fedorovtsev



</doc>
<doc id="1440881" url="https://pl.wikipedia.org/wiki?curid=1440881" title="Magnus Arvidsson">
Magnus Arvidsson

Magnus Arvidsson (ur. 20 lutego 1983 w Ramdala) – szwedzki lekkoatleta specjalizujący się w rzucie oszczepem.
Trzykrotny mistrz Szwecji w rzucie oszczepem (2006, 2007, 2008). Dziesiąty zawodnik mistrzostw Europy 2006 i mistrzostw świata 2007. Podczas Światowego Finału IAAF w 2007 zajął trzecie miejsce. W olimpijskim konkursie podczas Igrzysk XXIX Olimpiady zajął 11 miejsce z rezultatem 80,16 m. Rekord życiowy: 85,75 m (5 maja 2007, Osaka).
W 2011 ogłosił zakończenie kariery sportowej.

</doc>
<doc id="1440883" url="https://pl.wikipedia.org/wiki?curid=1440883" title="Pseudoacanthocereus">
Pseudoacanthocereus

Pseudoacanthocereus F. Ritter – rodzaj sukulentów z rodziny kaktusowatych. Gatunki z tego rodzaju występują w Brazylii (Minas Gerais) i Wenezueli (Lara).
Systematyka.
Rodzaj bywa włączany do rodzaju "Acanthocereus" (Engelm. ex A. Berger) Britton &amp; Rose.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Pachycereeae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Pseudoacanthocereus" F. Ritter.
Zagrożenia.
Gatunek "Pseudoacanthocereus brasiliensis" został umieszczony przez IUCN w Czerwonej księdze gatunków zagrożonych z kategorią zagrożenia VU (narażony na wyginięcie).

</doc>
<doc id="1440884" url="https://pl.wikipedia.org/wiki?curid=1440884" title="Igor Salov">
Igor Salov



</doc>
<doc id="1440885" url="https://pl.wikipedia.org/wiki?curid=1440885" title="Nikita Morgachev">
Nikita Morgachev



</doc>
<doc id="1440888" url="https://pl.wikipedia.org/wiki?curid=1440888" title="Edward von Ropp">
Edward von Ropp

Edward von Ropp (niem. "Eduard Michael Johann Maria Baron von der Ropp"; ur. 2 grudnia 1851 w Liksnie k. Dyneburga, zm. 25 lipca 1939 w Poznaniu) – biskup katolicki, ordynariusz w Tyraspolu (1902–1903), biskup wileński (1903–1917), arcybiskup mohylewski (1917–1926).
Życiorys.
Trzeci z czwórki synów barona Emmericha Juliusa von der Roppa i hrabianki Izabelli Józefy Plater-Zyberk (Isabella von Plater-Syberg), córki Michała Platera-Zyberka, cywilnego wicegubernatora wileńskiego. Po studiach w Petersburgu pracował w administracji państwowej. Wstąpił do seminarium duchownego w Kownie, gdzie przyjął święcenia kapłańskie 20 lipca 1886 r. Proboszcz w Lipawie na Łotwie, kanonik żmudzki. Troszczył się o rozwój szkolnictwa ludowego i działalność charytatywną.
9 czerwca 1902 mianowany biskupem tyraspolskim, sakrę biskupią przyjął 16 listopada 1902 w Petersburgu z rąk abpa Bolesława Hieronima Kłopotowskiego (współkonsekratorzy − Antoni Baranowski i Kazimierz Ruszkiewicz). 9 listopada 1903 mianowany biskupem wileńskim, ingres do katedry wileńskiej odbył 2 grudnia 1903. Za próby rozwiązania konfliktów narodowościowych i popieranie interesów polskich zmuszony został przez władze rosyjskie w 1907 do opuszczenia diecezji i osiedlenia się w Niszczy, w guberni witebskiej. 25 lipca 1917 mianowany arcybiskupem mohylewskim, ingres do katedry w Mohylewie odbył 2 grudnia 1917. Był także administratorem apostolskim diecezji mińskiej w 1917 r. Ostatni pasterz na stolicy metropolitalnej w Mohylewie. Skazany przez władze radzieckie na śmierć. 29 kwietnia 1919 deportowany z terenu ZSRR, rezydował w Lublinie, Warszawie i Poznaniu. W Lublinie pełnił posługę w kościele pw. św. Jozafata przy ul. Zielonej 3, który to kościół − zbudowany przed laty jako prawosławna cerkiew podległa bezpośrednio patriarsze Konstantynopola − został mu użyczony przez biskupa lubelskiego Mariana Leona Fulmana na prokatedrę. W budynkach kościelnych abp Ropp otworzył seminarium duchowne, działające pod nazwą Instytutu Misyjnego.
Zmarł 25 lipca 1939 w szpitalu sióstr Elżbietanek w Poznaniu, gdzie przebywał od czasu, gdy w marcu tego roku zachorował na zapalenie płuc. 28 lipca 1939 został pochowany w Kaplicy Szołdrskich w podziemiach archikatedry poznańskiej. W 1983 ciało abpa Edwarda von Roppa przewieziono do Białegostoku i złożono do krypty archikatedry białostockiej.

</doc>
<doc id="1440889" url="https://pl.wikipedia.org/wiki?curid=1440889" title="Via del Corso">
Via del Corso

Via del Corso – centralna ulica przebiegająca przez dawną część włoskiej stolicy. 
Podobnie jak większość głównych ulic Rzymu, charakteryzuje się wąskością oraz położonymi wzdłuż niej typowymi włoskimi kamienicami pochodzącymi z czasów baroku. Łączna jej długość wynosi ponad 1,5 kilometra. Ze względu na ciasnotę Via del Corso stanowi jedną z najbardziej zakorkowanych ulic Rzymu.
Na jej północnym zakończeniu znajduje się Piazza del Popolo – jeden z głównych placów miasta; południowy kraniec tej centralnej ulicy papieskiego Rzymu zamyka plac Piazza Venezia.
W bliskim sąsiedztwie Corso znajdują się następujące zabytki Rzymu:

</doc>
<doc id="1440893" url="https://pl.wikipedia.org/wiki?curid=1440893" title="Édgar Baumann">
Édgar Baumann

Édgar Baumann (ur. 16 kwietnia 1970) – paragwajski lekkoatleta specjalizujący się w rzucie oszczepem. Olimpijczyk z Atlanty.
Uczestnik mistrzostw świata 1993, 1995 i 1997 – nigdy nie udało mu się dostać do finału. Pierwszy południowoamerykański oszczepnik, który rzucił oszczepem ponad 80 metrów – 80,56 m w 1996. Rekord życiowy zawodnika jest jednocześnie rekordem Ameryki Południowej i wynosi 84,70 m (17 października 1999).

</doc>
<doc id="1440896" url="https://pl.wikipedia.org/wiki?curid=1440896" title="Sergii Gryn">
Sergii Gryn



</doc>
<doc id="1440899" url="https://pl.wikipedia.org/wiki?curid=1440899" title="Vítězslav Veselý">
Vítězslav Veselý

Vítězslav Veselý (ur. 27 lutego 1983 w Hodonínie) – czeski lekkoatleta specjalizujący się w rzucie oszczepem.
Międzynarodową karierę zaczynał w 2002 roku od występu w finale mistrzostw świata juniorów. Dwunasty zawodnik igrzysk olimpijskich w Pekinie (2008). W 2009 odpadł w eliminacjach mistrzostw świata. Zajął dziewiąte miejsce w mistrzostwach Europy w Barcelonie (2010). Tuż za podium – na czwartym miejscu – zakończył rywalizację w 2011 na mistrzostwach świata. W 2012 został mistrzem Europy oraz zajął pierwotnie czwarte miejsce na igrzyskach olimpijskich (w eliminacjach, które wygrał rezultatem 88,34 ustanowił najlepszy w sezonie 2012 wynik na świecie). Jednakże w 2016 roku ujawniono, iż zdobywca srebrnego medalu – Ołeksandr Pjatnycia stosował niedozwolone środki. W rezultacie zawodnika z Ukrainy zdyskwalifikowano, co przełożyło się na fakt, iż Veselý został brązowym medalistą olimpijskim. Zwycięzca łącznej punktacji Diamentowej Ligi 2012 w rzucie oszczepem. Został wybrany niespodzianką roku 2012 w czeskiej lekkoatletyce. W 2013 roku wywalczył złoty medal mistrzostw świata i został drugim w historii – po Norwegu Andreasie Thorkildsenie – oszczepnikiem, który zdobył złote medale mistrzostw świata oraz Europy. Zwycięzca łącznej punktacji Diamentowej Ligi 2013 w rzucie oszczepem. W Zurychu został wicemistrzem Europy (2014), a wyczyn ten powtórzył podczas kolejnych mistrzostw w Amsterdamie (2016). W 2021 roku w Tokio zdobył drugi w swojej karierze brązowy medal igrzysk olimpijskich.
Wielokrotny medalista mistrzostw Czech oraz reprezentant kraju w meczach międzypaństwowych, pucharze Europy i drużynowych mistrzostwach Europy.
Jego trenerem jest Jan Železný – aktualny rekordzista świata w rzucie oszczepem.
Rekord życiowy: 88,34 (8 sierpnia 2012, Londyn) – jest to drugim rezultat w historii rzutu oszczepem w Czechach.

</doc>
<doc id="1440900" url="https://pl.wikipedia.org/wiki?curid=1440900" title="Central Business District (Sydney)">
Central Business District (Sydney)

Central Business District, w skrócie CBD, znane także jako "the City" (pol. "Centralny Dystrykt Biznesowy Sydney"), to główne centrum finansowe Sydney, stolicy stanu Nowa Południowa Walia w Australii. Jest równocześnie największą dzielnicą finansową Australii. Rozciąga się na obszarze ok. 3 kilometrów od Sydney Cove, miejsca, gdzie powstała pierwsza w historii osada Europejczyków w Sydney. Granicę północną stanowi morze, a granicę południową – pas od Darling Harbour i Western Distributor na wschodzie, poprzez parki Hyde Park, The Domain i Królewskie Ogrody Botaniczne aż do Farm Cove na zachodzie.
CBD jest obszarem z dużym zagęszczeniem drapaczy chmur i innych budynków, rozdzielonych kilkoma parkami, takimi jak Wynyard Park czy Hyde Park. George Street jest jej główną arterią. Pitt Street to główna ulica handlowa, na której znajdują się duże centra handlowe takie jak Pitt Street Mall i Sydney Tower. W rejonie Macquarie Street znajdują się liczne historyczne budynki, w tym parlament stanowy i Sąd Najwyższy Nowej Południowej Walii.
W CBD znajdują się jedne z najwyższych budynków w Australii, w tym Sydney Tower (309 metrów), drugi co do wysokości budynek Australii, po Q1 Tower w Golden Coast. Siedziby mają tu takie instytucje jak Commonwealth Bank of Australia, Citibank, Deutsche Bank, Macquarie Bank, AMP Limited, Insurance Australia Group, AON, Marsh, Allianz, HSBC, AXA oraz ABN Amro.

</doc>
<doc id="1440901" url="https://pl.wikipedia.org/wiki?curid=1440901" title="Serhij Griń">
Serhij Griń



</doc>
<doc id="1440902" url="https://pl.wikipedia.org/wiki?curid=1440902" title="Rožmberk nad Vltavou">
Rožmberk nad Vltavou

Rožmberk nad Vltavou () – czeskie miasto położone w kraju południowoczeskim, w powiecie Český Krumlov.
Według danych na 2018 rok miasto było zamieszkane przez 382 osób.
Geografia.
Miasto leży nad brzegiem rzeki Wełtawy w strategicznym punkcie prowadzącym z Českiego Krumlova do austriackiego miasta Linz. 
Historia.
Miasto po raz pierwszy wzmiankowano w 1250 roku.
Głównymi zabytkami miasta są kościół św. Mikołaja z 1271 roku, a także XVII plac miejski.
Obecnym burmistrzem miasta jest Lenka Schwarzová.

</doc>
<doc id="1440903" url="https://pl.wikipedia.org/wiki?curid=1440903" title="American Psycho II">
American Psycho II

American Psycho II (ang. "American Psycho II: All American Girl") – amerykański film fabularny z 2002 roku, który jest sequelem filmowej adaptacji powieści Breta Eastona Ellisa pt. "American Psycho". Film wydano na potrzeby rynku wideo i telewizji.

</doc>
<doc id="1440904" url="https://pl.wikipedia.org/wiki?curid=1440904" title="Wadzim Dziewiatouski">
Wadzim Dziewiatouski

Wadzim Anatoljewicz Dziewiatouski (biał. Вадзім Анатольевіч Дзевятоўскі; ur. 20 marca 1977 w Nowopołocku) – białoruski lekkoatleta, młociarz, wicemistrz olimpijski z Pekinu, mistrz świata (2005). Deputowany do Izby Reprezentantów Zgromadzenia Narodowego Republiki Białorusi V (2012-2016) i VI (2016–2020) kadencji.
Zajął 2. miejsce w konkursie rzutu młotem na Igrzyskach w Pekinie (2008) początkowo srebrny medal został mu odebrany z powodu wykrycia u niego niedozwolonych środków dopingowych. W 2010 Sportowy Sąd Arbitrażowy z siedzibą w Lozannie uznał testy antydopingowe za nieważne, ponieważ laboratorium w Pekinie nie spełniało międzynarodowych standardów.
Od września 2014 jest prezesem białoruskiej federacji lekkoatletycznej.

</doc>
<doc id="1440905" url="https://pl.wikipedia.org/wiki?curid=1440905" title="Sergiy Biloushchenko">
Sergiy Biloushchenko



</doc>
<doc id="1440908" url="https://pl.wikipedia.org/wiki?curid=1440908" title="Oleg Lykov">
Oleg Lykov



</doc>
<doc id="1440909" url="https://pl.wikipedia.org/wiki?curid=1440909" title="Comparative Toxicogenomics Database">
Comparative Toxicogenomics Database

Comparative Toxicogenomics Database (CTD) – publicznie dostępny serwis internetowy
i narzędzie badawcze, które gromadzi dane naukowe opisujące relacje między związkami chemicznymi, genami i chorobami wstępującymi u ludzi.
Baza danych się w "The Mount Desert Island Biological Laboratory" w Salisbury Cove
w stanie Maine w USA. 
Najważniejszym celem CTD jest rozwijanie wiedzy jaki wywierają substancje chemiczne występujące w środowisku człowieka na jego zdrowie.
Etiologia wielu schorzeń przewlekłych wiąże się z interakcją pomiędzy czynnikami środowiskowymi i genetycznymi, co ma wpływ na wiele ważnych procesów fizjologicznych. Związki chemiczne występują w środowisku człowieka. Schorzenia takie jak astma oskrzelowa, choroby nowotworowe, cukrzyca, nadciśnienie tętnicze, niedobory immunologiczne i choroba Parkinsona podlegają istotnym wpływom środowiska człowieka. Jednak molekularne mechanizmy leżące u ich podłoża i zależności między nimi nie są dokładnie poznane. CTD może pomóc w tym zakresie.

</doc>
<doc id="1440910" url="https://pl.wikipedia.org/wiki?curid=1440910" title="Volodymyr Pavlovskyi">
Volodymyr Pavlovskyi



</doc>
<doc id="1440913" url="https://pl.wikipedia.org/wiki?curid=1440913" title="Pavel Shurmei">
Pavel Shurmei



</doc>
<doc id="1440915" url="https://pl.wikipedia.org/wiki?curid=1440915" title="Aliaksandr Novikau">
Aliaksandr Novikau



</doc>
<doc id="1440917" url="https://pl.wikipedia.org/wiki?curid=1440917" title="Je danse dans ma tête">
Je danse dans ma tête

Je danse dans ma tête (ang. "I Dance In My Head", pol. "Tańczę w mojej głowie") jest piosenką z albumu Céline Dion "Dion chante Plamondon". „Je danse dans ma tête” została wydana jako 3 singiel (tylko radiowy) w Kanadzie (3 lutego 1992 r.) i pierwszy singiel komercyjny we Francji (6 kwietnia 1992 r.)
Do piosenki zrobiono dwa remixy (Europe mix i club Europe mix), które zostały umieszczone się na singlu wydanym we Francji.
Teledysk do utworu został wyreżyserowany przez Alaina Desrochersa i wydany w kwietniu 1992 roku. Klip wygrał nagrodę MuchMusic Video Award w kategorii Best Adult Contemporary Video (1992 r.). Można go znaleźć na kompilacji DVD Dion "On ne change pas" wydanej w 2005 roku.
Wersja na żywo „Je danse dans ma tête” pojawia się na albumie Dion "À l’Olympia". Piosenka została włączona również do kompilacji największych przebojów francuskojęzycznych Kanadyjki "On ne change pas" wydanej w 2005 roku.
„Je danse dans ma tête” doszedł do 3 miejsca na liście najczęściej granych piosenek w stacjach radiowych w Quebec i był obecny na liście przez 14 tygodni.
Formaty i traclisty.
Francuski CD singiel
Francuski CD maxi singiel

</doc>
<doc id="1440918" url="https://pl.wikipedia.org/wiki?curid=1440918" title="Johannes Käbin">
Johannes Käbin

Johannes Käbin, w niektórych źródłach również Iwan Käbin (ur. 24 września 1905 w gminie Rannu we wschodniej Wironii, zm. 26 października 1999 w Tallinnie) - estoński komunista, I sekretarz Komunistycznej Partii Estonii (1950–78) i przewodniczący Prezydium Rady Najwyższej Estońskiej SRR (1978–83), Bohater Pracy Socjalistycznej (1975). 
W 1910 roku przeprowadził się z rodziną do Petersburga, w którym pozostał również po rewolucji październikowej. W 1923 roku wstąpił do Komsomołu, a od 1927 roku należał do WKP(b). Pracował jako działacz partyjny w Leningradzie i Omsku oraz jako wykładowca w Moskwie. 
Po włączeniu Estonii w skład ZSRR powrócił do kraju, gdzie objął stanowisko zastępcy sekretarza KC KP(b)E ds. propagandy oraz dyrektora Instytutu Historii Partii w Tallinnie. 
W 1950 roku zastąpił Nikolaia Karotamma w roli I sekretarza Komunistycznej Partii (bolszewików) Estonii. Początkowo uchodził za zwolennika stalinizmu, jednak później stopniowo zdobywał sobie niezależną pozycję wobec Moskwy. 
Jako szef KPE zasiadał jednocześnie w KC KPZR (1952–78). W 1978 roku, gdy funkcję I sekretarza KPE objął Karl Vaino, Käbina skierowano na stanowisko przewodniczącego Prezydium Rady Najwyższej Estońskiej SRR – formalnie pełnił więc aż do 1983 roku rolę głowy państwa.

</doc>
<doc id="1440919" url="https://pl.wikipedia.org/wiki?curid=1440919" title="Nikolai Karotamm">
Nikolai Karotamm

Nikolai Karotamm (ur. 23 października 1901 w Parnawie, zm. 21 września 1969 w Moskwie) - estoński komunista, I sekretarz Komunistycznej Partii (bolszewików) Estonii (1944-50).
Życiorys.
W 1924 roku wyemigrował z Estonii do Holandii, gdzie zaangażował się w działalność lokalnej partii komunistycznej. W 1926 roku uczestniczył w kongresie esperantystów w Leningradzie, po czym pozostał w RFSRR, gdzie działał w emigracyjnej Komunistycznej Partii Estonii.
Dzięki wkroczeniu wojsk radzieckich do Estonii w czerwcu 1940 roku mógł powrócić do kraju, gdzie objął redakcję gazety "Kommunist". Na jesieni 1940 roku mianowano go II sekretarzem KPE, zastępcą Karla Säre. Po wybuchu wojny sowiecko-niemieckiej de facto kierował działalnością estońskich komunistów, gdyż Säre jeszcze we wrześniu 1941 r. został schwytany przez Niemców i podczas śledztwa wydał swoich towarzyszy. W 1942 r. mianowano go szefem sztabu estońskiej partyzantki radzieckiej, która jednak w rzeczywistości ograniczała się do pojedynczych oddziałów zrzucanych z ZSRR.
Po ponownym włączeniu republiki do ZSRR w 1944 roku został mianowany I sekretarzem Komunistycznej Partii Estonii. W czerwcu 1945 r. zaangażował się w kampanię na rzecz amnestii dla członków zbrojnego podziemia antykomunistycznego (leśnych braci). Likwidacja ruchu partyzanckiego metodami politycznymi miało być dowodem słuszności jego polityki "narodowego komunizmu". W przekonaniu Karotamma aresztowaniom powinni podlegać jedynie dowódcy leśnych oddziałów oraz partyzanci, którzy dokonali zabójstw na komunistycznych działaczach. Z tego powodu I sekretarz KPE pozostawał w konflikcie z republikańskim aparatem bezpieczeństwa - estońskie NKWD dążyło do całkowitego zniszczenia podziemia i wielokrotnie dokonywało aresztowań ujawniających się partyzantów. Mimo to w 1945 r. ujawniło się ponad tysiąc leśnych braci, a większość z nich nie została aresztowana. W 1946 r. Karotamm opublikował kolejną odezwę z zachętą do ujawniania się, obiecując, że wychodzący z lasów, którzy podczas niemieckiej okupacji służyli w formacjach pomocniczych, nie poniosą odpowiedzialności.
Uchodzi za główną osobę odpowiedzialną za deportacje, jakie miały miejsce po zajęciu Estonii przez wojska radzieckie, m.in. 25 marca 1949 roku. Była to tzw. druga deportacja, która doprowadziła do wywózki 20 tys. Estończyków na Syberię, co stanowiło ok. 3% ludności bałtyckiej republiki. Równocześnie Karotamm początkowo sprzeciwiał się przeprowadzeniu w Estonii natychmiastowej kolektywizacji, a także starał się ograniczyć skalę wywózek, przekonując, że robotnicy i farmerzy byli potrzebni na miejscu. Jeszcze w styczniu 1949 r. Karotamm twierdził, że w Estonii pozostawało jedynie 5500 kułaków i gospodarzy, którzy kolaborowali z Niemcami. Widząc jednak, że taka postawa jest negatywnie oceniana przez Stalina, Karotamm przyspieszył tempo kolektywizacji i przeprowadził deportację w znacznie większej skali. W rezultacie Stalin doszedł do przekonania, że polityka ta mogła zostać wdrożona już wcześniej i ostatecznie stracił zaufanie do estońskiego kierownictwa. Nikolai Karotamm stracił w 1950 r. stanowisko, a razem z nim usunięto wszystkich zaufanych współpracowników na czele z Borisem Kummem, ministrem bezpieczeństwa państwowego Estońskiej SRR. Karotamm i jego zwolennicy, głównie komuniści pochodzenia estońskiego, którzy wstąpili do partii w czerwcu 1940 r., zostali oskarżeni przez KC WKP (b) o "niedocenianie burżuazyjnego nacjonalizmu", "niedostatki w pracy z kadrami" i "błędy w kolektywizacji".
I sekretarzem KPE został w jego miejsce Iwan (Johannes) Käbin, działacz pochodzenia estońskiego, lecz całkowicie zrusyfikowany. Karotamm przeprowadził się do Moskwy, gdzie do śmierci pracował jako ekonomista, od 1951 r. w Akademii Nauk ZSRR. W 1964 r. uzyskał stopień doktora nauk ekonomicznych. Zmarł w 1969 r. i został pochowany na Cmentarzu Leśnym w Tallinnie.

</doc>
<doc id="1440924" url="https://pl.wikipedia.org/wiki?curid=1440924" title="Jonathan Adams">
Jonathan Adams

Jonathan Adams (ur. 16 lipca 1967 w Pittsburghu) – amerykański aktor filmowy i telewizyjny.

</doc>
<doc id="1440925" url="https://pl.wikipedia.org/wiki?curid=1440925" title="Problemy Pokoju i Socjalizmu">
Problemy Pokoju i Socjalizmu

Problemy Pokoju i Socjalizmu (ros. Проблемы мира и социализма, ang. "Problems of Peace and Socialism/World Marxist Review", "Otázky míru a socialismu") – miesięcznik teoretyczny „partii komunistycznych i robotniczych” świata wydawany pod patronatem radzieckim w latach 1958–1990 w Pradze. 
Historia.
W 1988 wydawany był w 37 językach w 145 krajach świata. Na jego łamach publikowano przede wszystkim wystąpienia programowe przywódców partyjnych, a także materiały analizujące wydarzenia na świecie i procesy zachodzące w partiach komunistycznych.
W skład kolegium redakcyjnego wchodzili przedstawiciele komunistycznych partii z Austrii, Algierii, Argentyny, Boliwii, Brazylii, Bułgarii, Chile, Cypru, Czechosłowacji, Danii, Filipin, Finlandii, Francji, Grecji, Gwatemali, Hiszpanii, Hondurasu, Indii, Indonezji, Iraku, Iranu, Irlandii, Izraela, Japonii, Jordanii, Kanady, Kolumbii, Libanu, Luksemburga, Meksyku, Mongolii, Niemieckiej Republiki Demokratycznej, Niemiec Zachodnich, Panamy, Paragwaju, Polski, Portugalii, RPA, Rumunii, Senegalu, Sudanu, Szwecji, USA, Wenezueli, Węgier, Wielkiej Brytanii, Włoch i Związku Radzieckiego.
Według słów Andrieja Kurajewa był to mózgowy sztab, z którego wyłoniła się ideologia "pieriestrojki".
Wersje językowe.
W różnych latach miesięcznik ukazywał się w zmiennej liczbie wersji językowych:
Siedziba.
Redakcja mieściła się w Pradze w budynku z 1927 (proj. František Havlena) b. Seminarium Arcybiskupiego przy ul. Thákurovej 3. Przez pracowników siedziba była określana "Praskim Watykanem".
Edycja polska.
Polska edycja miesięcznika wydawana była pod patronatem „Trybuny Ludu” przez koncern „RSW Prasa-Książka-Ruch”. Redakcja mieściła się w Warszawie przy ul. Kredytowej 1a (1990).

</doc>
<doc id="1440931" url="https://pl.wikipedia.org/wiki?curid=1440931" title="Simon Cowell">
Simon Cowell

Simon Phillip Cowell (ur. 7 października 1959 w Londynie) – angielski łowca talentów i producent telewizyjny, juror w programach: "Pop Idol", "American Idol", "Britain's Got Talent", "America`s Got Talent" oraz w brytyjskim i amerykańskim "X Factor". Jest również właścicielem firmy telewizyjnej i wydawnictwa muzycznego Syco. Stoi także za sukcesem brytyjsko-irlandzkiego zespołu One Direction, brytyjskiego zespołu Little Mix oraz amerykańskiego girlsbandu Fifth Harmony.
Życiorys.
Wczesne lata.
Cowell urodził się w Londynie, a dorastał w Elstree w Hertfordshire. Jego ojciec, Eric Selig Philip Cowell (1918-1999), był sprzedawcą nieruchomości, ale działał również w branży muzycznej. Matka, Josie Dalglish ("Julie Brett"; ur. 1925), była baletnicą. Dziadkowie ze strony ojca, Joseph Cowell, Jr. i Esther Cowell (z domu Malinsky), byli angielskimi Żydami, a dziadkowie ze strony matki – Szkotami. Matka jego ojca pochodziła z Polski. Ma starszego brata Nicholasa oraz dwóch braci przyrodnich: Tony'ego i Michaela (najstarszy z rodzeństwa).
Cowell uczęszczał, tak jak jego brat, do szkoły Dover College, ale opuścił ją wcześniej, żeby ukończyć ostatnią klasę dwuletniego liceum.
Kariera.
Podejmował się różnych prac, m.in. jako goniec na planie filmu Stanleya Kubricka "Lśnienie" (1980), ale nie układało mu się ze względu na konflikty z kolegami i szefami. Wszystko zmieniło się, gdy ojciec znalazł mu pracę w wytwórni muzycznej EMI Music Publishing.
Simon Cowell poszukiwał potencjalnych talentów. Popularność zdobył w 2001 roku, gdy został sędzią w brytyjskim programie "Pop Idol". Od tego czasu wystąpił w wielu innych programach typu talent show, a przede wszystkim stworzył własne formaty: "X Factor" i "Got Talent". Produkcją programów zajęła się jego firma Syco.
Życie prywatne.
W latach 1981–1996 był związany z amerykańską piosenkarką Sinittą. Spotykał się także z brytyjską modelką i prezenterką Terri Seymour (2003-2008)
i charakteryzatorką Mezhgan Hussainy (2010). Od grudnia 2012 do lutego 2013 spotykał się z Carmen Electrą.
Miał romans z Lauren Silverman, żoną swojego najlepszego przyjaciela Andrew Silvermana, który w lipcu 2013 złożył pozew o rozwód ogłaszając publicznie o zdradzie. Dwa tygodnie później podano do wiadomości publicznej, że Cowell i jego nowa partnerka Lauren Silverman spodziewają się dziecka. W sierpniu ta informacja została potwierdzona. 14 lutego 2014 roku Simon Cowell i Lauren zostali rodzicami chłopca o imieniu Eric.

</doc>
<doc id="1440934" url="https://pl.wikipedia.org/wiki?curid=1440934" title="Karl Säre">
Karl Säre

Karl Säre, ros. Карл Яанович Сяре (ur. 2 lipca 1903 w Dorpacie, zm. 14 marca 1945 w KL Neuengamme) – estoński polityk komunistyczny, I sekretarz Komunistycznej Partii (bolszewików) Estonii (1940-41).
Życiorys.
Urodził się w biednej rodzinie pracowników tartuskiego browaru. W 1917 roku został członkiem SDPRR w Inflantach. Po przegranej rewolucji w krajach bałtyckich wyjechał do RFSRR, studiował w Piotrogrodzie, jednak studiów nie ukończył. W 1925 roku rozpoczął pracę dla OGPU, skierowano go m.in. do Chin, gdzie miał nawiązać kontakt z agentem Richardem Sorgem.
W 1927 roku przeszedł w Moskwie szkolenie na okoliczność późniejszej pracy w Estonii, w której organizował podziemną działalność komunistyczną – działał m.in. w Narwie. W latach trzydziestych był wysyłany przez radzieckie służby do USA i Skandynawii. W 1936 prawdopodobnie brał udział w zamordowaniu skonfliktowanego z Moskwą komunisty Johannesa Eltermanna w Kopenhadze.
Po ogłoszeniu przez rząd Estonii amnestii dla represjonowanych komunistów w maju 1938 roku otrzymał poprzez estońską ambasadę w Sztokholmie paszport, dzięki czemu mógł się ponownie osiedlić w kraju. Początkowo mieszkał na wyspie Hiuma, później Antsla, gdzie prowadził nielegalną działalność prosowiecką. Po włączeniu Estonii do ZSRR w 1940 został mianowany z rekomendacji Andrieja Żdanowa I sekretarzem Komunistycznej Partii (bolszewików) Estonii. Pod jego rządami przeprowadzono pierwszą masową deportację ludności estońskiej na Sybir – miało to miejsce w nocy z 13 na 14 czerwca 1941. Wywieziono wówczas ponad 10 tys. osób.
Po wybuchu wojny radziecko-niemieckiej Säre organizował w Estonii ruch partyzancki, jednak 3 września 1941 wpadł w ręce Wehrmachtu. Podczas śledztwa zdradził stronie niemieckiej dane dotyczące estońskich komunistów, partyzantów oraz sowieckich agentów w Europie. W 1942 został przetransportowany z tallińskiego więzienia do obozu koncentracyjnego w Sachsenhausen. W 1943 roku sądzono go w Kopenhadze w procesie o zabójstwo Eltermanna. Dalsze losy nieznane.
Karl Säre jest bohaterem powieści Einara Sandena "Loojangul lahkume Tallinnast" (wyd. Cardiff 1979). .

</doc>
<doc id="1440940" url="https://pl.wikipedia.org/wiki?curid=1440940" title="Quantum of Solace (gra komputerowa)">
Quantum of Solace (gra komputerowa)

Quantum of Solace – gra komputerowa, adaptacja filmu pod tym samym tytułem, stworzona przez Activision i wydana przez Activision Blizzard. Została ona, po raz pierwszy w historii serii, wyprodukowana przez Activision (które nabyło prawa do marki w 2006), na wiele platform, i której głosu i wizerunku użyczyły postacie ze srebrnego ekranu, to jest m.in. Daniel Craig w roli Jamesa Bonda. Akcja rozgrywa się na przestrzeni zarówno właściwego filmu, jak i jego poprzednika, "Casino Royale".
Gra została wydana w Polsce przez Licomp Empik Multimedia, przy czym na PC ukazała się ona z pełnym dubbingiem, wersje na inne platformy nie zostały w żaden sposób spolszczone. Według początkowych danych edycja na PlayStation 3 również miała uzyskać polską wersję, jednak LEM później zdementowało te informacje. Głosów użyczyli m.in. Andrzej Zieliński (James Bond) i Maria Pakulnis (M).
Wersja polska.
Wystąpili: 

</doc>
<doc id="1440941" url="https://pl.wikipedia.org/wiki?curid=1440941" title="Karl Vaino">
Karl Vaino

Karl Vaino (ur. 28 maja 1923 w Tomsku, zm. 12 lutego 2022 w Moskwie) – radziecki i estoński komunista, I sekretarz Komitetu Centralnego Komunistycznej Partii Estonii w latach 1978–1988.
Życiorys.
Urodził się w rodzinie estońskich emigrantów komunistycznych i wychowywał na terenie Rosyjskiej FSRR.
W 1947 ukończył studia w Elektromechanicznym Instytucie Inżynierów Transportu Kolejowego, a w 1957 zaoczne studia w Wyższej Szkole Partyjnej przy Komitecie Centralnym KPZR.
Po ukończeniu studiów przez dwa lata pracował jako inżynier kolejnictwa w Estońskiej SRR, po czym został etatowym pracownikiem aparatu KC Komunistycznej Partii (bolszewików) Estonii. W 1952 został sekretarzem Komitetu Obwodowego KP(b)E w Tallinnie, a wkrótce potem kierownikiem wydziału przemysłowo-transportowego w Komitecie Centralnym. Pięć lat później objął stanowisko zastępcy przewodniczącego Rady Gospodarki Narodowej Estońskiej SRR.
W latach 1960–1978 pełnił funkcję sekretarza Komitetu Centralnego KPE. W 1978, po odsunięciu przez Leonida Breżniewa Johannesa Käbina z funkcji I sekretarza, objął stanowisko szefa partii w republice. W 1981 wszedł w skład Komitetu Centralnego KPZR. 16 czerwca 1988 został odwołany ze stanowiska I sekretarza i przeniesiony do Moskwy do pracy w Komitecie Kontroli Partyjnej KC KPZR. Od tego czasu Vaino mieszkał w stolicy Rosji. Po 1990 wycofał się z działalności publicznej. Odznaczony Orderem Rewolucji Październikowej i 3 innymi orderami.
Jego syn Eduard pracował w koncernie AwtoWAZ, m.in. na stanowisku wiceprezesa, zaś wnuk Anton jest obecnie zastępcą szefa Administracji Prezydenta Federacji Rosyjskiej.

</doc>
<doc id="1440943" url="https://pl.wikipedia.org/wiki?curid=1440943" title="Sabchat Ghuzajjil">
Sabchat Ghuzajjil

Sabchat Ghuzajjil – depresja w północno-wschodniej Libii położona 47 m p.p.m. – najniższy punkt w tym kraju. 
Jest to solnisko, położone na południowy wschód od zatoki Wielka Syrta.

</doc>
<doc id="1440944" url="https://pl.wikipedia.org/wiki?curid=1440944" title="Kalendarium rządu Tadeusza Mazowieckiego">
Kalendarium rządu Tadeusza Mazowieckiego

Kalendarium rządu Tadeusz Mazowieckiego opisuje powołanie rządu Tadeusza Mazowieckiego, zmiany na stanowiskach ministrów, sekretarzy stanu, podsekretarzy stanu, wojewodów i wicewojewodów a także zmiany personalne na kierowniczych stanowiskach w urzędach centralnych podległych Radzie Ministrów.
Zmiany w rządzie.
"Lista zmian personalnych na stanowiskach ministrów, sekretarzy stanu i podsekretarzy stanu."

</doc>
<doc id="1440945" url="https://pl.wikipedia.org/wiki?curid=1440945" title="Vaino Väljas">
Vaino Väljas

Vaino Väljas (ur. 28 marca 1931 w Külaküla na wyspie Hiuma) – radziecki i estoński polityk, dyplomata, I sekretarz Komunistycznej Partii Estonii w latach 1988–1990.
Życiorys.
W 1955 ukończył studia na Uniwersytecie w Tartu, w 1973 uzyskał stopień kandydata nauk historycznych.
W czasie studiów wstąpił do partii komunistycznej i rozpoczął działalność jako aktywista Komsomołu, w którym pełnił funkcje kierownicze: był kolejno szefem organizacji uczelnianej na Uniwersytecie w Tartu, od 1952 I sekretarzem Komitetu Obwodowego, a od 1953 I sekretarzem Komitetu Miejskiego w Tartu, zaś w latach 1955–1961 I sekretarzem Komitetu Centralnego Komsomołu Estońskiej SRR.
Od 1956 był członkiem Komitetu Centralnego oraz zastępcą członka Biura Politycznego KC Komunistycznej Partii Estonii. W 1961 objął stanowisko I sekretarza Komitetu Miejskiego w Tallinnie oraz wszedł w skład Biura Politycznego. W latach 1963–1967 był przewodniczącym Rady Najwyższej Estońskiej SRR. Od 1971 pełnił funkcję sekretarza Komitetu Centralnego KPE.
W 1980 rozpoczął pracę w radzieckiej dyplomacji – został mianowany radzieckim ambasadorem w Wenezueli oraz na Trynidadzie i Tobago, a sześć lat później w Nikaragui. 16 czerwca 1988 objął urząd I sekretarza Komunistycznej Partii Estonii. Uchodził za osobę o liberalnych poglądach, sprzyjającą narodowym aspiracjom Estończyków, w przeciwieństwie do swego poprzednika Karla Vaino.
W 1990 stanął na czele niezależnej Komunistycznej Partii Estonii, a po odzyskaniu niepodległości w 1991 był liderem Demokratycznej Estońskiej Partii Robotniczej (est. Eesti Vasakpartei), powstałej z przekształcenia KPE. W 1995 wycofał się z polityki.

</doc>
<doc id="1440948" url="https://pl.wikipedia.org/wiki?curid=1440948" title="This Is Normal">
This Is Normal

This Is Normal — trzeci album studyjny islandzkiej grupy GusGus. Został wydany w kwietniu 1999 roku nakładem 4AD.

</doc>
<doc id="1440950" url="https://pl.wikipedia.org/wiki?curid=1440950" title="Skansen w Wygiełzowie">
Skansen w Wygiełzowie



</doc>
<doc id="1440952" url="https://pl.wikipedia.org/wiki?curid=1440952" title="Polydistortion">
Polydistortion

Polydistortion — drugi album studyjny islandzkiej grupy GusGus, a zarazem pierwszy wydany nakładem Warner Bros. Records. Premiera odbyła się 8 kwietnia 1997 roku. Większość utworów zamieszczonych na płycie była już wydane na albumie "Gus Gus" z 1995 roku.
Lista utworów.
Bonus CD.
Piosenki "Believe", "Why?", "Remembrance", "Is Jesus Your Pal?" i "Purple" można również usłyszeć na poprzednim albumie grupy, "Gus Gus" (1995) w takiej samej wersji.

</doc>
<doc id="1440953" url="https://pl.wikipedia.org/wiki?curid=1440953" title="Neveklov">
Neveklov

Neveklov − miasto i gmina w Czechach, w powiecie Benešov, w kraju środkowoczeskim. Według danych Czeskiego Urzędu Statystycznego z dnia 1 stycznia 2017 liczyło 2 593 mieszkańców.
Historia.
Miasto uzyskało prawa miejskie w 1285 roku.
Obecnym burmistrzem Neveklova jest Jan Slabý.

</doc>
<doc id="1440954" url="https://pl.wikipedia.org/wiki?curid=1440954" title="Gus Gus vs. T-World">
Gus Gus vs. T-World

Gus Gus Vs. T-World – album kompilacyjny islandzkiego zespołu GusGus. Wydany w kwietniu 2000 roku nakładem 4AD. Płyta zawiera piosenki napisane nie przez samo GusGus, a przez Biggi’ego Veira i Herba Legowitza, kiedy byli jeszcze nazywani "T-World".
Lista utworów.
Inna wersja utworu „Purple” jest zamieszczona na albumie "Gus Gus" (1995) i "Polydistortion" (1997).
Piosenka „Anthem” została użyta w filmie "Pi" z 1998 roku.

</doc>
<doc id="1440956" url="https://pl.wikipedia.org/wiki?curid=1440956" title="Dusk Log">
Dusk Log

Dusk Log – minialbum islandzkiej grupy múm, wydany we wrześniu 2004 roku.

</doc>
<doc id="1440962" url="https://pl.wikipedia.org/wiki?curid=1440962" title="Adam Bartnikiewicz">
Adam Bartnikiewicz

Adam Bartnikiewicz (ur. 1972 we Wrocławiu) – polski wokalista, kompozytor, autor tekstów.
Kariera.
W 1990 roku założył grupę muzyczną Konkwista 88, z którą grał do 2005 roku. W 1997 roku wraz z gitarzystą Olafem Jasińskim z zespołu Honor założył projekt Adam &amp; Olaf. Owocem współpracy była płyta "Ziemia Wiecznych Prawd". Po jej wydaniu grupa rozpadła się. W 2003 roku założył inną grupę muzyczną związaną ze sceną Oi! – Contra Boys, z którą nagrał 3 albumy. W 2007 roku powstał nowy projekt muzyczny pod nazwą Predator uwieńczony płytą "Hunt" wydawnictwa muzycznego White Noise Records.
Do innych projektów muzycznych Bartnikiewicza należą S.O.L. („Save Our Land”), White Fist, Frankenstein i Godzina Zero. Przygotował też mastering dla metalowej grupy Silent Confusion na ich album „The Gods and the Leaders”.
Adam Bartnikiewicz pracuje jako realizator dźwięku w telewizji Polsat we Wrocławiu. W pracy zawodowej pracował przy realizacjach telewizyjnych, m.in.:
W 2017 roku pracował przy filmie "Twój Vincent" jako dźwiękowiec.
Popularność.
Adam Bartnikiewicz jest założycielem zespołu Konkwista 88, który był, obok Honoru, najbardziej znaczącą polską grupą RAC. Zdaniem autorów opracowania "Skinheadzi a ultraprawica w krajach Europy Środkowej" „Muzycy pochodzący z Wrocławia to właściwie wizytówka polskiego nurtu tej muzyki, a członkowie zespołu z dumą mówią o sobie, iż "każdy biały patriota na świecie pytany o Polskę, kojarzy ją z K88". [...] Poprzez uczestnictwo w przeróżnych płytach składankowych grupa zyskała sobie przychylność zwolenników skrajnej prawicy na całym świecie”. Również kwartalnik "Nigdy Więcej" stwierdza, że „jednym z bardziej znanych przykładów ekspansji skrajnej prawicy jest działalność Adama Bartnikiewicza – byłego lidera Konkwisty 88. Jego późniejsze ansamble – takie jak Predator, Save our Land czy White Fist – są bardziej cenione i znane za granicą niż w rodzinnym kraju. Miernikiem popularności jest fakt dobrze rozwiniętej dystrybucji jego płyt nie tylko w Europie, ale również w Rosji i Stanach Zjednoczonych. Bez problemu znajdziemy tam również recenzje każdej jego produkcji. Pierwsza grupa Bartnikiewicza była doskonale znana poza granicami naszego kraju już w latach 90”.
Politolog dr Przemysław Witkowski, na łamach "Krytyki Politycznej", zalicza go do „ważnych postaci wrocławskiego środowiska nacjonalistycznego”, podkreślając iż „Adam Bartnikiewicz przez 15 lat istnienia zespołu [Konkwista 88] występował na najważniejszych skinowskich imprezach w Europie”. Wokalista w swych poglądach łączy nacjonalizm z „czystością rasową”. Na zarzuty krytyków związanych z Obozem Narodowo-Radykalnym, iż dla K88 ważniejsza była rasa niż naród, odpowiedział: „czym jest Naród bez czystości rasowej? Naród, który nie posiada tożsamości rasowej i traci swoje białe dziedzictwo! Bo czym jest biały Naród bez białej skóry?”.

</doc>
<doc id="1440966" url="https://pl.wikipedia.org/wiki?curid=1440966" title="Ghost Dog">
Ghost Dog



</doc>
<doc id="1440968" url="https://pl.wikipedia.org/wiki?curid=1440968" title="Trechtymirów">
Trechtymirów

Trechtymirów (ukr. Трахтемирів, "Trachtemyriw") – wieś na Ukrainie, w obwodzie czerkaskim, w rejonie czerkaskim. W 2001 roku liczyła 9 mieszkańców.
Niegdyś miasteczko i jedna z ważniejszych siedzib Kozaków zaporoskich. 
Historia.
Prehistoria.
Obszar zasiedlony w okresie prehistorycznym – ślady kultury mustierskiej. Od sąsiedniej wsi Zarubińce pochodzi nazwa kultura zarubiniecka. Między Zarubińcami a Trechtymirowem znajdują się pozostałości obszernego grodziska scytyjskiego.
Średniowiecze.
Przyjmuje się, że w okresie średniowiecza (XI-XII w.) na tym obszarze funkcjonował, wspominany w latopisach w związku z działalnością książąt ruskich i Połowców, staroruski gród Zarubin (utożsamiany z Zarubińcami), obejmujący sąsiednie tereny i ciągnący się aż po Perejasław.
Leżący na obszarze Księstwa Kijowskiego Trechtymirów znalazła się w 2 poł. XIV w. pod władzą wielkich książąt litewskich, a następnie w ramach państwa polsko-litewskiego.
Rzeczpospolita Obojga Narodów.
Pierwszym znanym z akt dziedzicem Trechtymirowa był starosta czerkaski i kaniowski Ostafi Daszkiewicz. Umierając w 1535 r., przekazał on monasterowi Pieczerskiemu Trechtemirów wraz z monasterkiem zarubinieckim i z przyległymi obszarami. Zygmunt I Stary zatwierdził tę darowiznę, lecz wkrótce potem Tatarzy spustoszyli te okolice. Ławra Pieczerska odstąpiła je więc zamkowi kijowskiemu w zamian za inne dobra. Wkrótce tereny te zasiedlili dobycznicy zobowiązani do łowów na rzecz wielkiego księcia litewskiego. W 1578 r. Stefan Batory nadał Kozakom zaporoskim Trechtymirów z poleceniem, by przy klasztorze zarubinieckim założyli szpital dla weteranów i kalek wojennych. Monastyr stał się schronieniem Kozaków i rezydencją przywódców kozackich. Po zniszczeniach wojennych XVII w. okolice Trechmirowa opustoszały. 
Dopiero w połowie XVIII w. rozpoczęła się powolna odbudowa. 
Dzierżawcami obszaru byli Stefan Luba Radzimiński i Antoni Trypolski. W 1741 roku w Trechtymirowie znajdowała się już cerkiew, a odbudowany monastyr w Zarubińcach przekazano bazylianom.
W latach sześćdziesiątych XVIII Trechtymirów był niewielką osadą liczącą 27 domów intraty. Była tu jedna karczma. Do starostwa trechtymirowskiego należały wsie: Monastyrek, Zarubińce, Hrehorówka, Bukryn Wielki i Mały, Kolesiszcza i Romaszki. Starostą był Stanisław Szczeniowski, konfederat barski. Jako miasteczko przy granicy z Rosją stał się siedzibą posterunku granicznego oraz komory celnej.
W 1768 r. hajdamacy pod wodzą Majborody zaatakowali Trechtymirów i spalili klasztor bazyliański.
Miasto królewskie w 1782 roku. 
W Imperium Rosyjskim.
W okresie zaborów miasteczko znajdowało się w powiecie kaniowskim guberni kijowskiej. 
Współczesność.
Po pokoju ryskim w granicach USRR, w okresie II wojny światowej toczyły się tu ciężkie walki radziecko-niemieckie.
Po wojnie w okolicy wybudowano Zbiornik Kaniowski (1972-1978), zalewając sąsiednie wsie, m.in. Zarubińce i Monastyrki.
W 1994 r. w Trechtymirowie utworzono rezerwat kulturowo-historyczny "Trachtemyriw", zajmujący 590 ha i obejmujący 81 obiektów archeologicznych, 9 historycznych i 9 przyrodniczych, m.in. stanowisko kultury mustierskiej (120-130 tys. lat), grodzisko scytyjskie, cmentarz kozacki we wsi Trechtymirów. Funkcjonuje tu także prywatny regionalny park krajobrazowy (регіональний ландшафтний парк АТЗТ), stworzony przez gospodarstwo myśliwskie obejmujące prawie wymarłe wsie Trechtytmirow i Łukawica oraz resztki zatopionych wsi Zarubińce i Monastyrek.
Wybitni trechtymirowianie.
We wsi urodził się Petro Charytonowycz Krasiuk ("Петро́ Харито́нович Красю́к"), ukraiński poeta-satyryk i bajkopisarz (1924-2000).

</doc>
<doc id="1440969" url="https://pl.wikipedia.org/wiki?curid=1440969" title="Ostafi Daszkiewicz">
Ostafi Daszkiewicz



</doc>
<doc id="1440970" url="https://pl.wikipedia.org/wiki?curid=1440970" title="IC 418">
IC 418

 
IC 418 (znana również jako Mgławica Spirograf) – mgławica planetarna znajdująca się w konstelacji Zająca. Została odkryta przez Williaminę Fleming 26 marca 1891 roku. IC 418 znajduje się w odległości około 2000 lat świetlnych od Ziemi i rozciąga na obszarze 0,3 roku świetlnego. Centralna gwiazda tej mgławicy nosi oznaczenie HD 35914.
Nazwa Mgławica Spirograf została nadana tej mgławicy ze względu na podobieństwo do figur powstających przy użyciu spirografu – cyklicznego narzędzia rysującego. Mgławica posiada wyjątkową strukturę, której pochodzenie nie zostało jeszcze wyjaśnione. Prawdopodobnie jest ona związana z chaotycznym wiatrem pochodzącym od centralnej gwiazdy zmiennej, która w nieprzewidywalny sposób zmienia swoją jasność w okresie zaledwie kilku godzin. Z przeprowadzonych badań wynika, że kilka milionów lat temu IC 418 tworzyła gwiazda podobna do Słońca. Kilka tysięcy lat później w wyniku ewolucji gwiazda ta stała się czerwonym olbrzymem. Wyczerpywanie się paliwa jądrowego doprowadziło do odrzucenia zewnętrznych warstw gwiazdy i powstania mgławicy planetarnej. Centralnym obiektem mgławicy jest gorące jądro, które w przyszłości stanie się białym karłem. Świecenie atomów otaczających mgławicę jest spowodowane przez promieniowanie pochodzące z jądra IC 418.

</doc>
<doc id="1440980" url="https://pl.wikipedia.org/wiki?curid=1440980" title="Acastava">
Acastava

Acastava – rodzaj stawonogów z wymarłej gromady trylobitów, z rzędu Phacopida.
Żył w okresie wczesnego dewonu.

</doc>
<doc id="1440982" url="https://pl.wikipedia.org/wiki?curid=1440982" title="Margaret Kelly Leibovici">
Margaret Kelly Leibovici

Margaret "Bluebell" Kelly Leibovici (ur. 24 czerwca 1910 w Dublinie, zm. 11 września 2004 w Paryżu) – francuska tancerka irlandzkiego pochodzenia, założycielka grupy tanecznej Bluebell Girls.
Życiorys.
Margaret Kelly urodziła się w Dublinie w 1910 roku, w Rotunda Hospital. Nigdy nie poznała swoich rodziców, została oddana pod kuratelę Mary Murphy. Razem z nią w 1916 przeniosła się do Liverpoolu, gdzie z zalecenia lekarza Margaret została zapisana na lekcje tańca. Wkrótce okazało się, że ma do niego wielki talent. W wieku 14 lat porzuciła szkołę i dołączyła do profesjonalnego szkockiego zespołu tanecznego Hot Jocks. Dziewięć miesięcy później impresario Alfred Jackson zatrudnił ją jako tancerkę w grupie Jackson Girls, w Berlinie. Margaret występowała tam przez następnych 5 lat. W 1930 wystąpiła w Paryżu w grupie Folies Bergere i zdecydowała, że chce się tam przenieść na stałe. W 1932 roku, w wieku 22 lat, założyła w Paryżu własną grupę taneczną Bluebell Girls, która działa do dzisiejszego dnia.
W 1939 roku wyszła za mąż za Marcela Leibovici, żydowskiego pianistę z grupy Folies Bergere. W trakcie wojny urodziła dwóch synów: Patryka (1939) i Francisa (1941). Gdy Niemcy zaatakowali Francję, będąc jeszcze w ciąży z Francisem, została internowana w obozie w Besancon. Udało jej się uzyskać interwencję irlandzkiego dyplomaty i jako obywatelka Irlandii została uwolniona. Jej mąż został w tym czasie aresztowany i zesłany do obozu tranzytowego w Gurs. Udało mu się jednak zbiec i ukrywać w Paryżu do końca wojny. W tym czasie Margaret zapewniała mu żywność i pranie, wielokrotnie ryzykując przy tym własne życie. Była przesłuchiwana przez Gestapo, podejrzewające ją o ukrywanie męża, ale udało jej się uwolnić od zarzutów.
Po wojnie nawiązała współpracę z reżyserem i choreografem Donnem Ardenem i rozpoczęła wystawianie widowiskowych pokazów tanecznych dla śmietanki Paryża. Zaczynając od skromnych kontraktów z Lido w 1947 roku, szybko zdobywali coraz większą sławę. Ich pokazy wyróżniały się ekstrawagancją: wykorzystywali kurtyny wodne, lodowiska, iluzjonistów, żonglerów, siłaczy i akrobatów. Do 1950 roku Bluebell składało się już z kilka grup tanecznych, występujących na trasach w wielu krajach. W 1958 roku podpisały pierwszy kontrakt w USA w Stardust Hotel, a wystawione w 1974 roku w MGM Grand Hotel and Casino przedstawienie Hallelujah Hollywood rozsławiło zespół na cały świat.
Marcel Leibovici zginął w wypadku samochodowym w 1961 roku, pozostawiając Margaret prowadzenie firmy i opiekę nad czwórką dzieci: Patrickiem, Francisem, Florence i Jean-Paulem. Margaret nie wyszła nigdy ponownie za mąż. Przez kolejne lata rozwijała swoją grupę, dołączając do niej nowe elementy. Jednym z najsłynniejszych było wprowadzenie tancerek topless w 1970 roku. Oficjalnie przeszła na emeryturę w wieku 80 lat. Lido odkupiło od niej markę "Bluebell", której jest właścicielem do dzisiaj.
Margaret Kelly została odznaczona Orderem Imperium Brytyjskiego, Legią Honorową, Legią Zasługi oraz została mianowana Chevalier des Arts et des Lettres. W 1986 roku telewizja BBC nakręciła serial "Bluebell" opowiadający o jej życiu. W jej rolę wcieliła się w nim Carolyn Pickles.
Ostatnie lata życia.
Ostatnie lata życia Margaret Kelly przysłonił konflikt pomiędzy jej dziećmi dotyczący praw do opieki na nią i do spadku. Margaret Kelly zmarła we wrześniu 2004 roku we własnym domu.

</doc>
<doc id="1440983" url="https://pl.wikipedia.org/wiki?curid=1440983" title="Margaret Kelly">
Margaret Kelly



</doc>
<doc id="1440984" url="https://pl.wikipedia.org/wiki?curid=1440984" title="Acastellina">
Acastellina

Acastellina – rodzaj stawonogów z wymarłej gromady trylobitów, z rzędu Phacopida.
Żył w okresie dewonu (ems – eifel).

</doc>
<doc id="1440985" url="https://pl.wikipedia.org/wiki?curid=1440985" title="Adastocephalum">
Adastocephalum

Adastocephalum - rodzaj stawonogów z wymarłej gromady trylobitów, z rzędu Phacopida.
Żył w okresie wczesnego dewonu.

</doc>
<doc id="1440987" url="https://pl.wikipedia.org/wiki?curid=1440987" title="Afrops">
Afrops

Afrops - rodzaj stawonogów z wymarłej gromady trylobitów, z rzędu Phacopida.
Żył w okresie wczesnego dewonu.

</doc>
<doc id="1440988" url="https://pl.wikipedia.org/wiki?curid=1440988" title="Anchiopella">
Anchiopella

Anchiopella – rodzaj stawonogów z wymarłej gromady trylobitów, z rzędu Phacopida.
Żył w okresie wczesnego dewonu.

</doc>
<doc id="1440990" url="https://pl.wikipedia.org/wiki?curid=1440990" title="Ulica Wojciecha Oczki w Warszawie">
Ulica Wojciecha Oczki w Warszawie

Ulica Wojciecha Oczki – ulica w warszawskiej dzielnicy Ochota, biegnąca od ul. Chałubińskiego do ul. Lindleya.
Historia.
Ulica została wytyczona 1865 jako przedłużenie na zachód ulicy Wspólnej. Obecna nazwa została nadana w 1921. 
Pierwsza zabudowę stanowiły zlokalizowane w rejonie ulic: Wspólnej, Koszykowej i Chałubińskiego drewniane zabudowania rosyjskich koszar artylerii, później zastąpione obiektami murowanymi. W latach 1897–1901 po północnej stronie ulicy, na terenie dawnego folwarku świętokrzyskiego, wybudowano kompleks Szpitala Dzieciątka Jezus. W pawilonie przy ulicy umieszczono szpitalną elektrownię, kuchnię, pralnię oraz magazyny żywności. W latach 1900–1902 na rogu ulic Oczki i obecnej Lindeya (wtedy ul. Żelaznej) wzniesiono dla potrzeb szpitala cerkiew Matki Boskiej Nieustającej Pomocy.
W latach 1899–1901 u zbiegu z ul. Chałubińskiego wybudowano gmach Collegium Anatomicum według projektu Antoniego Jabłońskiego-Jasieńczyka. Budynek otrzymał neobarokowy kostium i obfity wystrój rzeźbiarski.
Pomiędzy 1921 a 1925 Tadeusz Zieliński rozbudował w stylu neoklasycystycznym pawilon rosyjskich koszar kawalerii z przeznaczeniem na Gmach Medycyny Sądowej (nr 1). W latach 1937–1938 pod nr 5 wybudowano gmach Ambulatorium, późniejszy Dom Medyka, zaprojektowany przez Stanisława Odyńca-Dobrowolskiego, będący przykładem skrajnego funkcjonalizmu.
W latach 1930–1932 na południowym narożniku ulic Oczki i Chałubińskiego wzniesiono funkcjonalistyczny gmach Dowództwa Korpusu Ochrony Pogranicza.
Zabudowa ulicy ucierpiała w trakcie radzieckich nalotów w 1942 i 1943. Po upadku powstania warszawskiego Niemcy wysadzili narożny segment Collegium Anatomicum, szpitalny pawilon kotłowni i maszynowni oraz podpalili Gmach Medycyny Sądowej.

</doc>
<doc id="1440991" url="https://pl.wikipedia.org/wiki?curid=1440991" title="Anchiopsis">
Anchiopsis

Anchiopsis – rodzaj stawonogów z wymarłej gromady trylobitów, z rzędu Phacopida.
Żył w okresie wczesnego i środkowego dewonu.

</doc>
<doc id="1440993" url="https://pl.wikipedia.org/wiki?curid=1440993" title="Arduennella">
Arduennella

Arduennella - rodzaj stawonogów z wymarłej gromady trylobitów, z rzędu Phacopida.
Żył w okresie wczesnego dewonu.

</doc>
<doc id="1440996" url="https://pl.wikipedia.org/wiki?curid=1440996" title="Części">
Części



</doc>
<doc id="1440997" url="https://pl.wikipedia.org/wiki?curid=1440997" title="Argentopyge">
Argentopyge

Argentopyge – rodzaj stawonogów z wymarłej gromady trylobitów, z rzędu Phacopida.
Żył w okresie wczesnego dewonu.

</doc>
<doc id="1440999" url="https://pl.wikipedia.org/wiki?curid=1440999" title="Instrukcja pusta">
Instrukcja pusta

Instrukcja pusta – instrukcja w kodzie źródłowym, która nie powoduje wykonania jakiejkolwiek czynności.
Zastosowanie instrukcji pustej.
Instrukcję pustą, stosuje się w takich miejscach w kodzie źródłowym, w których składnia danego języka programowania wymaga podania instrukcji lub wyrażenia, podczas gdy implementowany algorytm nie wymaga wykonania jakiejkolwiek czynności. Ma to więc na celu ułatwienie opracowywania programu.
Sposób zapisu instrukcji pustej.
Instrukcja pusta w większości języków programowania wysokiego poziomu nie wymaga zastosowania specjalnego zapisu (np. słowa kluczowego), często jest to po prostu brak jakiegokolwiek zapisu lub użycie jedynie terminatora bądź separatora instrukcji. W językach asemblerowych zwykle występuje określony mnemonik, odpowiadający kodowi rozkazu języka maszynowego, oznaczającego polecenie: "nie rób nic". Np. w asemblerach procesorów serii 8086 i zgodnych, jest to mnemonik NOP (no operation), który nie wykonuje żadnej operacji, lecz zabiera czas procesora (opóźnia go).
Przykłady.
Przykłady zapisu instrukcji pustej w językach wysokiego poziomu:
Pascal.
Pomiędzy słowami then i else występuje jedynie separator, brak zapisu jakiejkolwiek instrukcji oznacza wystąpienie instrukcji pustej.
if warunek then
else instrukcja;
Język C.
W języku C średnik jest terminatorem instrukcji, zapis instrukcji pustej wymaga użycia średnika.
if(warunek);
else instrukcja;
Python.
W Pythonie instrukcję pustą reprezentuje specjalne słowo kluczowe, pass.
if warunek:
 pass
else:
 pass
AWK.
W języku tym instrukcję pustą tworzy wiersz, w którym umieszczono jedynie znak średnika ";".

</doc>
<doc id="1441000" url="https://pl.wikipedia.org/wiki?curid=1441000" title="Australops">
Australops

Australops - rodzaj stawonogów z wymarłej gromady trylobitów, z rzędu Phacopida.
Żył w okresie wczesnego dewonu.

</doc>
<doc id="1441001" url="https://pl.wikipedia.org/wiki?curid=1441001" title="Bainella">
Bainella

Bainella – rodzaj stawonogów z wymarłej gromady trylobitów, z rzędu Phacopida.
Żył w okresie wczesnego dewonu (ems).

</doc>
<doc id="1441002" url="https://pl.wikipedia.org/wiki?curid=1441002" title="Saint-Martin-Lars-en-Ste-Hermine">
Saint-Martin-Lars-en-Ste-Hermine



</doc>
<doc id="1441003" url="https://pl.wikipedia.org/wiki?curid=1441003" title="Calmonia">
Calmonia

Calmonia - rodzaj stawonogów z wymarłej gromady trylobitów, z rzędu Phacopida.
Żył w okresie wczesnego dewonu (ems).

</doc>
<doc id="1441004" url="https://pl.wikipedia.org/wiki?curid=1441004" title="Deltacephalaspis">
Deltacephalaspis

Deltacephalaspis - rodzaj stawonogów z wymarłej gromady trylobitów, z rzędu Phacopida.
Żył w okresie wczesnego dewonu (ems).

</doc>
<doc id="1441007" url="https://pl.wikipedia.org/wiki?curid=1441007" title="Gulnara Gałkina-Samitowa">
Gulnara Gałkina-Samitowa



</doc>
<doc id="1441008" url="https://pl.wikipedia.org/wiki?curid=1441008" title="Malvinella">
Malvinella

Malvinella – rodzaj stawonogów z wymarłej gromady trylobitów, z rzędu Phacopida.
Żyły w okresie wczesnego i środkowego dewonu (ems – eifel).

</doc>
<doc id="1441010" url="https://pl.wikipedia.org/wiki?curid=1441010" title="Canaima">
Canaima



</doc>
<doc id="1441013" url="https://pl.wikipedia.org/wiki?curid=1441013" title="Kolej Nadzalewowa">
Kolej Nadzalewowa



</doc>
<doc id="1441015" url="https://pl.wikipedia.org/wiki?curid=1441015" title="Eocyphinium">
Eocyphinium

Eocyphinium - rodzaj stawonogów z wymarłej gromady trylobitów, z rzędu Proetida.
Żył w okresie karbonu (turnej - serpuchow).

</doc>
<doc id="1441021" url="https://pl.wikipedia.org/wiki?curid=1441021" title="Appendicysta">
Appendicysta

Appendicysta - rodzaj stawonogów z wymarłej gromady trylobitów, z rzędu Proetida.
Żył w okresie karbonu (baszkir).

</doc>
<doc id="1441023" url="https://pl.wikipedia.org/wiki?curid=1441023" title="Aprathia">
Aprathia

Aprathia – rodzaj stawonogów z wymarłej gromady trylobitów, z rzędu Proetida.
Żył w okresie karbonu (turnej – wizen).

</doc>
<doc id="1441025" url="https://pl.wikipedia.org/wiki?curid=1441025" title="Australokaskia">
Australokaskia

Australokaskia - rodzaj stawonogów z wymarłej gromady trylobitów, z rzędu Proetida.
Żył w okresie karbonu (turnej).

</doc>
<doc id="1441027" url="https://pl.wikipedia.org/wiki?curid=1441027" title="Bitumulina">
Bitumulina

Bitumulina - rodzaj stawonogów z wymarłej gromady trylobitów, z rzędu Proetida.
Żył w okresie karbonu (turnej).

</doc>
<doc id="1441028" url="https://pl.wikipedia.org/wiki?curid=1441028" title="Bollandia">
Bollandia

Bollandia - rodzaj stawonogów z wymarłej gromady trylobitów, z rzędu Proetida.
Żył w okresie karbonu (turnej - wizen).

</doc>
<doc id="1441030" url="https://pl.wikipedia.org/wiki?curid=1441030" title="Breviphillipsia">
Breviphillipsia

Breviphillipsia - rodzaj stawonogów z wymarłej gromady trylobitów, z rzędu Proetida.
Żył w okresie karbonu (turnej).

</doc>
<doc id="1441031" url="https://pl.wikipedia.org/wiki?curid=1441031" title="Carbonocoryphe">
Carbonocoryphe

Carbonocoryphe - rodzaj stawonogów z wymarłej gromady trylobitów, z rzędu Proetida.
Żył w okresie karbonu (turnej - wizen).

</doc>
<doc id="1441033" url="https://pl.wikipedia.org/wiki?curid=1441033" title="Carbonoproetus">
Carbonoproetus

Carbonoproetus - rodzaj stawonogów z wymarłej gromady trylobitów, z rzędu Proetida.
Żył w okresie karbonu (baszkir).

</doc>
<doc id="1441035" url="https://pl.wikipedia.org/wiki?curid=1441035" title="Coignops">
Coignops

Coignops - rodzaj stawonogów z wymarłej gromady trylobitów, z rzędu Proetida.
Żył w okresie karbonu (wizen - baszkir).

</doc>
<doc id="1441038" url="https://pl.wikipedia.org/wiki?curid=1441038" title="102 Eskadra IAF">
102 Eskadra IAF

102 Eskadra (hebr. "Ha'Namer Ha'Meofeef", "Latający Tygrys") – eskadra Sił Powietrznych Izraela spełniająca zadania szkoleniowe, bazująca w Chacerim i Tel Nof w Izraelu.
Historia.
Od 1968 w skład 102 Eskadry wchodziły 24 samoloty szturmowe A-4H Skyhawk. Przed 1975 zmodernizowano sprzęt latający wprowadzając do użycia 30 samolotów Skyhawk w wersji A-4N, rozpoczynając jednocześnia szkolenia pilotów. Od tego czasu 102 Eskadra wypełnia zadania nauki i doskonalenia pilotażu w Akademii Pilotażu Sił Powietrznych Izraela w bazie lotniczej Chacerim.
Począwszy od lipca 2005, podstawowym samolotem szkoleniowym 102 Eskadry był samolot szturmowy Skyhawk w wersjach A-4N i TA-4J. Prawdopodobnie od 2006 eskadra wykorzystuje także samoloty wielozadaniowe F-16.
Wyposażenie.
Na wyposażeniu 102 Eskadry znajdują się następujące samoloty:

</doc>
<doc id="1441039" url="https://pl.wikipedia.org/wiki?curid=1441039" title="Comptonaspis">
Comptonaspis

Comptonaspis – rodzaj stawonogów z wymarłej gromady trylobitów, z rzędu Proetida.
Żył w okresie karbonu (turnej).

</doc>
<doc id="1441040" url="https://pl.wikipedia.org/wiki?curid=1441040" title="Promień bezwładności">
Promień bezwładności

Promień bezwładności ciała sztywnego jest to charakterystyczny wymiar tego ciała określający w sposób syntetyczny jego kształt i rozkład masy wewnątrz tego ciała względem pewnej osi. Promień bezwładności formula_1 definiuje wzór
gdzie:
Promień bezwładności można zdefiniować również jako odległość od osi, w którym trzeba by skupić masę całego ciała, aby moment bezwładności tego punktu materialnego był równy momentowi danej bryły względem tej osi.
Przykład.
Moment bezwładności jednorodnej kuli o masie formula_4 i promieniu formula_6 dla osi przechodzącej przez środek kuli wynosi
Porównując ten wzór ze wzorem definiującym promień bezwładności otrzymuje się

</doc>
<doc id="1441041" url="https://pl.wikipedia.org/wiki?curid=1441041" title="Cyphinioides">
Cyphinioides

Cyphinioides – rodzaj stawonogów z wymarłej gromady trylobitów, z rzędu Proetida.
Żył w okresie karbonu (wizen – serpuchow).

</doc>
<doc id="1441043" url="https://pl.wikipedia.org/wiki?curid=1441043" title="Diacoryphe">
Diacoryphe

Diacoryphe - rodzaj stawonogów z wymarłej gromady trylobitów, z rzędu Proetida.
Żył w okresie karbonu (turnej).

</doc>
<doc id="1441044" url="https://pl.wikipedia.org/wiki?curid=1441044" title="Elliptophillipsia">
Elliptophillipsia

Elliptophillipsia – rodzaj stawonogów z wymarłej gromady trylobitów, z rzędu Proetida.
Żył w okresie karbonu (turnej).

</doc>
<doc id="1441045" url="https://pl.wikipedia.org/wiki?curid=1441045" title="Antybiotykooporność">
Antybiotykooporność



</doc>
<doc id="1441046" url="https://pl.wikipedia.org/wiki?curid=1441046" title="Termometr owulacyjny">
Termometr owulacyjny

Termometr owulacyjny – termometr do pomiaru temperatury stosowany w naturalnych metodach kontroli płodności (naturalnego planowania rodziny) opartych na analizie temperatury ciała: metodach termicznych i objawowo-termicznych. 
Termometr owulacyjny jest urządzeniem umożliwiającym wykrycie tzw. skoku temperatury, czyli charakterystycznego wzrostu podstawowej temperatury ciała (PTC) o co najmniej 0,2 °C. Najważniejszymi cechami termometru owulacyjnego jest zakres pomiarowy umożliwiający pomiary temperatury ciała ludzkiego oraz wysoka precyzja pomiarowa rzędu 0,01 °C. Dokładność pomiarowa nie jest istotna w przypadku termometru owulacyjnego, ponieważ skok PTC jest wykrywany poprzez porównanie przebiegu niższych i wyższych temperatur w cyklu miesiączkowym. 
Nazwa "termometr owulacyjny" pochodzi stąd, że na podstawie przebiegu zmienności podstawowej temperatury ciała kobiety można wnioskować o przybliżonym terminie owulacji, co ma kluczowe znaczenie dla ustalenia początku okresu niepłodnego.
Przykładem termometru owulacyjnego może być specjalny termometr rtęciowy. Od zwykłego termometru lekarskiego różni się bardziej rozciągniętą skalą, dzięki czemu możliwe jest łatwe i pewniejsze odczytywanie temperatury z dokładnością do 0,05 °C. Dla zachowania jednak podobnych wymiarów termometru, skala jest skrócona. Obejmuje przedział od ok. 35,5 °C do około 38,5 °C.
Na rynku dostępne są elektroniczne termometry o parametrach umożliwiających zastosowanie ich jako termometrów owulacyjnych. Możliwość użycia termometrów elektronicznych w naturalnych metodach kontroli płodności (naturalnego planowania rodziny) była badana w Okręgowym Urzędzie Miar w Warszawie. 
Obecnie w naturalnych metodach kontroli płodności są używane z powodzeniem zarówno termometry owulacyjne rtęciowe jak i elektroniczne. 
Część naturalnych metod kontroli płodności odrzuca termometry elektroniczne jako potencjalnie nieprecyzyjne (np. metoda Rötzera). Dlatego odkąd rtęć nie może być stosowana w termometrach w Unii Europejskiej, zaczęto wytwarzać termometry owulacyjne galowo-indowe. 
Doskonalszą współcześnie formą termometru owulacyjnego jest urządzenie medyczne zwane komputerem cyklu, który mierzy podstawową temperaturę ciała z dokładnością do 0,01 °C. Jego skuteczność, potwierdzona badaniami medycznymi, w wyznaczaniu owulacji i dni płodnych wynosi 99,36%.

</doc>
<doc id="1441049" url="https://pl.wikipedia.org/wiki?curid=1441049" title="Micah Kogo">
Micah Kogo

Micah Kogo (ur. 3 czerwca 1986 w Burnt Forest) – kenijski lekkoatleta, długodystansowiec, brązowy medalista olimpijski 2008 z Pekinu w biegu na 10 000 metrów.

</doc>
<doc id="1441053" url="https://pl.wikipedia.org/wiki?curid=1441053" title="Ochrona zwierząt">
Ochrona zwierząt



</doc>
<doc id="1441055" url="https://pl.wikipedia.org/wiki?curid=1441055" title="Idealizm anglosaski">
Idealizm anglosaski

Idealizm anglosaski − nurty filozofii idealistycznej w filozofii angielskiej i amerykańskiej.
W końcu XIX wieku, w dobie minimalizmu, przez Anglię przeszła niespodzianie wysoka fala idealizmu metafizycznego. Z wszystkich opozycyjnych ruchów, jakie się wówczas poczęły, ten był najbardziej niespodziewany i najdalszy od poglądów panujących. Był skierowany przeciw zasadniczej właściwości tych poglądów: przeciw ich naturalizmowi. Zainaugurowały go około 1865 r. głównie pisma Greena. Był najpierw zależny od idealizmu niemieckiego, zwłaszcza heglowskiego, był – jak to nazwano – „angloheglizmem”, ale niebawem wytworzył własne postacie. Najwybitniejszymi jego przedstawicielami pod koniec stulecia stali się w Anglii Francis Herbert Bradley i James Ward. W Ameryce fala idealizmu była słabsza, ale od czasów Ralpha Waldo Emersona nieprzerwana: czołowym jej filozofem na przełomie XIX i XX w. był tam Josiah Royce.
Główni przedstawiciele.
Ralph Waldo Emerson (1803 – 1882)
Thomas Hill Green (1836-1882)
Francis Herbert Bradley (1846-1924)
James Ward (1843 – 1925)
Josiah Royce (1855-1916)
Poprzednicy.
Za źródło idealizmu angielskiego uchodzi idealizm niemiecki, w szczególności heglowski; i ruch idealistyczny angielski znany jest pod nazwą „ruchu angloheglowskiego”. Jest to jednakże w części tylko słuszne. Pierwsi idealiści w Anglii XIX wieku, wyrośli po prostu z romantyzmu własnego kraju: entuzjazmowali się Niemcami, bo odpowiadali ich romantycznemu smakowi, ale znali ich tam mało, że nie bardzo oddzielali Hegla od Kanta. Amerykanie zaś Niemców w ogóle nie czytali. Bradley nazywał heglizm „baletem bezkrwistych kategorii”. Na idealizm Warda większy wpływ wywarł Berkeley i teologowie niż Hegel. Na idealizm Anglików z końca XIX w. oddziałały także pisma Platona. Pośrednikiem był w tym znakomity filolog oksfordzki, B. Jowett. – tłumacz Platona. Większość angielskich i amerykańskich zwolenników idealizmu przekształciła go w spirytualizm, w filozofię personalistyczną, monadystyczną i teistyczną; a także, wierna narodowej tradycji, nie zaś Heglowi, usiłowała zachować łączność metafizyki idealistycznej z doświadczeniem.
Poglądy.
Postacie idealizmu.
Nazwa „idealizm” bywa dawana różnym poglądom, ale przede wszystkim sformułowanemu przez Berkeleya: że wszystko, co umysł postrzega, jest tej samej natury, co on sam. Co ma inną naturę niż umysłową, tego nie możemy ująć i nie ma danych by istniało.
Istnieje wszakże inny pogląd, nazywany tak samo idealizmem. Pogląd ten, występujący u Platona albo u Hegla czy Schellinga, twierdzi również, że świat postrzegany nie jest bytem prawdziwym, jest tylko zjawiskiem, byt zaś prawdziwy jest poza postrzeżeniami, poza zjawiskami.
Źródła idealizmu.
Idealizm metafizyczny ma z natury rzeczy inne źródła i argumenty niż epistemologiczny. Green powoływał się na teorię Kanta, że to, co nazywamy rzeczywistością, przy analizie okazuje się konstrukcją umysłu. Inni idealiści anglosascy posługiwali się przeważnie dwoma argumentami: najpierw, że świat stanowi zwartą całość, podczas gdy materia zawsze rozpada się na części, więc – świat nie może w swej osnowie być materialny. Po wtóre zaś, w świecie objawia się samorzutna aktywność, wolność, twórczość, a to są właściwości ducha. Wszakże idealiści przyznawali wielokrotnie sami, że do swych doktryn doszli nie przez teoretyczne tylko rozumowanie, ale także przez wzgląd na potrzeby i pragnienia ludzkie. Przede wszystkim potrzeby i pragnienia natury moralnej: by dobro i piękno mogły zapanować w świecie. Inne jeszcze potrzeby skłaniały filozofów do idealizmu, a mianowicie: potrzeba trwania, pragnienie aby ze śmiercią nie kończyło się istnienie. Krótko mówiąc potrzeby religijne.
Personalizm.
Ten kierunek zaczął się w Europie, a stał się szkołą w Ameryce. Zapoczątkował go tam B.P. Bowne (1847 – 1910) z Boston University. Jego pogląd na świat był berkeleyowski: świat składa się z mnogości wolnych osób, nad nimi jest osoba nieskończona, która je stworzyła. Po Bownie „personalizm” stał się nazwą wielu doktryn, różniących się nawet znacznie między sobą, ale którym wspólne było przekonanie, że natura świata jest osobowa, twórcza, wolna, moralna i społeczna. To znaczy: 1) Osoby, indywidualne ośrodki świadomości, są najwyższą postacią istnienia; 2) są aktywne i twórcze: Bóg stworzył świat, ale one przekształcają go dalej; 3) są wolne a przez to odpowiedzialne; 4) podlegają zasadom moralnym; 5) są społeczne i czynią ze świata system moralny. Ze wszystkich postaci filozoficznych idealizmu i spirytualizmu ta odpowiadała najbardziej nie filozofującym, lecz religijnie nastawionym ludziom.
Charakter idealizmu anglosaskiego.
Metafizyka idealistyczna pojawiła się w Anglii niespodziewanie w chwili, gdy kontynent się jej wyrzekł. I zyskała w niej szybko wielu zwolenników: idealiści zajęli katedry w Oksfordzie, a także w Glasgow i w Edynburgu. Ward i McTaggart wykładali w Cambridge. Bosanquet działał w Londynie. W ciągu jednego tylko roku 1883 wyszła etyka Greena, logika Bradleya, dzieło E. Cairda i zbiorowa książka idealistów, wydana pod tytułem Essays In Philosophical Criticism. Idealiści angielscy zajmowali się przede wszystkim metafizyką. Ale także etyką i osiągnęli w niej wyniki ważne nie tylko ze stanowiska idealistycznego. Ogłaszali książki z historii filozofii, głównie o Kancie i Heglu. W tym wszystkim nawiązywali do dawnej filozofii i w znacznej części chodzili szlakami znanymi. Niektórzy chcieli tylko propagować Hegla; Bradley w sposobie filozofowania przypominał Platona; Royce swym uniwersalizmem i panteizmem zbliżał się do Plotyna; Ward był pokrewny Leibnizowi i Berkeleyowi. Jednakże przynajmniej pewne szczegóły były nowe: nawet ci, co chcieli trzymać się doktryny Hegla, przekształcali ją jakby mimo woli na bardziej empiryczną, bardziej angielską. Za prawdziwy byt mieli bądź abstrakcyjne idee, bądź konkretne jaźnie; jedni, jak Royce, głosili pogląd uniwersalistyczny i monistyczny, inni zaś indywidualistyczny i pluralistyczny: widzieli w świecie tylko jaźnie i byty do jaźni podobne. Ten ostatni pogląd nazywano „idealizmem personalnym”. Jest to zasadniczo ten sam pogląd, który bywa nazywany zwykle spirytualizmem. Nie jest identyczny z tym, co się ściślej rozumie przez „idealizm”. Dla tego prawdziwym bytem są ogólne idee, dla tamtego jednostkowe duchy; jeden skłania się ku monizmowi, drugi ku pluralizmowi. Ale mają wiele wspólnego, zwłaszcza wspólny antagonizm z naturalizmem. W wielkiej walce światopoglądowej stoją po jednej stronie. Na tej podstawie były traktowane jako jedna wielka grupa i obejmowane wspólną bardzo szeroką nazwą.
Działanie.
Na szerokie kręgi społeczności idealizm oddziałał w Ameryce. Idealizm transcendentalistów i Emersona stał się potężnym czynnikiem w kształtowaniu psychiki narodu; wniósł on coś z żywiołowego optymizmu wynikającego z panteistycznej koncepcji i coś z radykalnego indywidualizmu, przeciwstawiającego się tradycyjnym autorytetom i hierarchiom. Przyczynił się do amerykańskiej wiary w siebie i w przyszłość. Był czynnikiem niezależności cywilizacyjnej Ameryki wobec Europy. A także przyczynił się do wytworzenia tego prądu idealistycznego, który wydał w Stanach Zjednoczonych znane instytucje filantropii społecznej i organizacji umysłowej.
Inaczej było z idealizmem w Anglii: ten miał mniej aspiracji życiowych, chciał być doktryną filozoficzną i oddziałał tylko na filozofię; osłabił w każdym razie na jakiś czas ducha empiryzmu, naturalizmu i utylitaryzmu, władającego filozofia angielską.

</doc>
<doc id="1441056" url="https://pl.wikipedia.org/wiki?curid=1441056" title="Acropyge">
Acropyge

Acropyge – rodzaj stawonogów z wymarłej gromady trylobitów, z rzędu Proetida.
Żył w okresie permu (gwadalup – loping).

</doc>
<doc id="1441060" url="https://pl.wikipedia.org/wiki?curid=1441060" title="Equisetum giganteum">
Equisetum giganteum

Equisetum giganteum L. – gatunek skrzypu osiągający bardzo duże rozmiary. Występuje w Ameryce Południowej i Środkowej: od środkowego Chile na wschód do Brazylii i na północ do południowego Meksyku. Jest trujący. Osiąga 2–5 m wysokości.

</doc>
<doc id="1441061" url="https://pl.wikipedia.org/wiki?curid=1441061" title="Anisopyge">
Anisopyge

Anisopyge – rodzaj stawonogów z wymarłej gromady trylobitów, z rzędu Proetida.
Żył w okresie permu (sakmar – gwadalup).

</doc>
<doc id="1441062" url="https://pl.wikipedia.org/wiki?curid=1441062" title="Światowy Finał IAAF 2004">
Światowy Finał IAAF 2004

Światowy Finał IAAF 2004 (ang. "2004 IAAF World Athletics Final") – zawody lekkoatletyczne, które odbyły się na Stadionie Ludwika II w Monako między 18 a 19 września 2004 roku. Były to drugie w historii zawody tego – rozgrywanego rokrocznie na zakończenie sezonu – cyklu.
Jedyną konkurencją nie rozegraną w Monako był rzut młotem. Zawody w tej konkurencji, zarówno kobiet jak i mężczyzn rozegrano tydzień wcześniej w węgierskim Szombathely.

</doc>
<doc id="1441063" url="https://pl.wikipedia.org/wiki?curid=1441063" title="Bedicella">
Bedicella

Bedicella - rodzaj stawonogów z wymarłej gromady trylobitów, z rzędu Proetida.
Żył w okresie karbonu i permu (kasimow - sakmar).

</doc>
<doc id="1441064" url="https://pl.wikipedia.org/wiki?curid=1441064" title="Testy modułowe">
Testy modułowe



</doc>
<doc id="1441065" url="https://pl.wikipedia.org/wiki?curid=1441065" title="Korporant Polski">
Korporant Polski

Korporant Polski. Pismo polskich korporantów – kwartalnik o charakterze popularnym. 
Pismo ukazuje się od 2007. Zajmuje się popularyzowaniem tradycji i historii ruchu korporacyjnego oraz dokumentowaniem działalności korporacji akademickich w Polsce. Wydawane przez Towarzystwo Tradycji Akademickiej.
Redaktorem naczelnym jest Michał Laszczkowski.

</doc>
<doc id="1441068" url="https://pl.wikipedia.org/wiki?curid=1441068" title="Cheiropyge">
Cheiropyge

Cheiropyge - rodzaj stawonogów z wymarłej gromady trylobitów, z rzędu Proetida.
Żył w okresie permu (sakmar - wucziaping).

</doc>
<doc id="1441072" url="https://pl.wikipedia.org/wiki?curid=1441072" title="Jeffrén Suárez">
Jeffrén Suárez

Jeffrén Isaac Suárez Bermúdez (ur. 20 stycznia 1988 w Ciudad Bolívar) – wenezuelski piłkarz hiszpańskiego pochodzenia występujący na pozycji napastnika w szwajcarskim klubie Grasshopper Club.
Kariera klubowa.
Jeffrén karierę piłkarską zaczynał w CD Tenerife, a w 2004 roku trafił do FC Barcelona. W latach 2004–2006 występował w zespole FC Barcelona B, a w 2008 roku został włączony do pierwszego zespołu.
W towarzyskich meczach przygotowujących Barcelonę do sezonu 2008/2009 zdobył dwa gole – w meczu z Fiorentiną i New York Red Bulls. 17 maja 2009 roku zadebiutował w Primera División w przegranym 2:1 wyjazdowym spotkaniu z RCD Mallorca. W sezonie 2008/2009 Jeffrén rozegrał łącznie dwa spotkania, obydwa w lidze.
W czasie przedsezonowych spotkań latem 2009 roku Jeffrén zdobył bramki w meczach z Al-Ahly, Los Angeles Galaxy i Seattle Sounders. 19 grudnia 2009 roku wystąpił w finale klubowych mistrzostw świata, wchodząc z ławki rezerwowych w 82 minucie meczu z Estudiantes La Plata za Thierry'ego Henry'ego.
Kilka dni później doznał kontuzji w meczu towarzyskim z zespołem Kazma Sporting. 10 lutego 2010 roku podpisał nowy, dwuletni kontrakt z Barceloną. Klauzula wykupu piłkarza wynosi 10 milionów euro. Cztery dni później Jeffrén wystąpił po raz pierwszy w meczu ligowym po odniesieniu kontuzji. Zagrał w meczu z Atlético Madryt.
3 kwietnia 2010 roku zdobył pierwsza bramkę w pierwszym zespole przeciwko Athletic Bilbao; Jeffren wpisał się na listę strzelców w 27 minucie spotkania a Barcelona wygrała ten mecz 4:1.

</doc>
<doc id="1441081" url="https://pl.wikipedia.org/wiki?curid=1441081" title="Cummingella">
Cummingella

Cummingella – rodzaj stawonogów z wymarłej gromady trylobitów, z rzędu Proetida.
Żył w okresie karbonu i permu (turnej – sakmar).

</doc>
<doc id="1441083" url="https://pl.wikipedia.org/wiki?curid=1441083" title="Ljubow Gałkina">
Ljubow Gałkina



</doc>
<doc id="1441084" url="https://pl.wikipedia.org/wiki?curid=1441084" title="Delaria">
Delaria

Delaria – rodzaj stawonogów z wymarłej gromady trylobitów, z rzędu Proetida.
Żył w okresie permu (sakmar – gwadalup).

</doc>
<doc id="1441086" url="https://pl.wikipedia.org/wiki?curid=1441086" title="Painkiller Jane (serial telewizyjny)">
Painkiller Jane (serial telewizyjny)

Painkiller Jane – kanadyjsko-amerykański fantastycznonaukowy serial telewizyjny, emitowany w stacji telewizyjnej Sci-Fi Channel w 2007 roku. Powstał w następstwie sukcesu, jakim cieszył się stworzony dla Sci-Fi Channel film z 2005 roku, będący luźną adaptacją serii komiksów poświęconych , autorstwa Jimmy’ego Palmiottiego i Joego Quesady. Film ten dał początek serialowi, którego pierwszy odcinek zadebiutował na antenie Sci-Fi Channel 13 kwietnia 2007 roku, jednak z powodu niskiej oglądalności premierowego i wszystkich kolejnych odcinków stacja zdecydowała o zakończeniu serialu po emisji 22. odcinka, mającej miejsce 21 września 2007 roku.
Fabuła.
Serial opowiada historię agentki DEA Jane Vasco, która odkrywa, że ma zdolność szybkiego dochodzenia do zdrowia po każdym zranieniu. Z powodu tej szczególnej właściwości zostaje zwerbowana przez tajną agencję rządową, która tropi „Neuros” - zmutowanych ludzi o nadprzyrodzonych zdolnościach umysłowych.
Obsada.
Na podstawie.

</doc>
<doc id="1441087" url="https://pl.wikipedia.org/wiki?curid=1441087" title="Doublatia">
Doublatia

Doublatia - rodzaj stawonogów z wymarłej gromady trylobitów, z rzędu Proetida.
Żył w okresie permu (sakmar).

</doc>
<doc id="1441088" url="https://pl.wikipedia.org/wiki?curid=1441088" title="Endops">
Endops

Endops - rodzaj stawonogów z wymarłej gromady trylobitów, z rzędu Proetida.
Żył w okresie permu (gwadalup).

</doc>
<doc id="1441091" url="https://pl.wikipedia.org/wiki?curid=1441091" title="Aamir">
Aamir

Aamir – bollywoodzki thriller z 2008. Film jest debiutem reżyserskim (Rajkumar Gupta) i aktorskim (Rajeev Khandelwal). Opowiada historię młodego muzułmanina, który przyjechawszy z Wielkiej Brytanii do Mumbaju zostaje wciągnięty w konflikty religijnych ekstremistów „rozwiązujących” problemy przy pomocy terroru. Film ten podejmuje temat społeczności muzułmańskiej w Indiach i problem rosnącej wrogości na tle religijnym.
Debiut pod kierunkiem reżysera "Black Friday" i scenarzysty "Satya", Anurag Kashyapa. Film odwołuje się do filipińskiego thrilleru "Cavite".
Muzyka i piosenki.
Autorem muzyki i piosenek jest debiutant Amit Trivedi
Zobacz.
Bollywood - filmy 2008

</doc>
<doc id="1441092" url="https://pl.wikipedia.org/wiki?curid=1441092" title="Hentigia">
Hentigia

Hentigia – rodzaj stawonogów z wymarłej gromady trylobitów, z rzędu Proetida.
Żyły w okresie permu (sakmar).

</doc>
<doc id="1441093" url="https://pl.wikipedia.org/wiki?curid=1441093" title="Hildaphillipsia">
Hildaphillipsia

Hildaphillipsia - rodzaj stawonogów z wymarłej gromady trylobitów, z rzędu Proetida.
Żył w okresie permu (gwadalup).

</doc>
<doc id="1441094" url="https://pl.wikipedia.org/wiki?curid=1441094" title="Iranaspidion">
Iranaspidion

Iranaspidion – rodzaj stawonogów z wymarłej gromady trylobitów, z rzędu Proetida.
Żyły w okresie permu (gwadalup).

</doc>
<doc id="1441096" url="https://pl.wikipedia.org/wiki?curid=1441096" title="Carlos do Carmo">
Carlos do Carmo

Carlos Alberto do Carmo Almeida (ur. 21 grudnia 1939 w Lizbonie, zm. 1 stycznia 2021 tamże) – portugalski śpiewak, wykonawca muzyki fado.
Życiorys.
Był synem śpiewaczki fado Lucilli do Carmo i Alfreda de Almeida, księgarza i hotelarza. W młodości studiował hotelarstwo w Szwajcarii, a karierę artystyczną rozpoczął w 1964, choć już w wieku 9 lat nagrywał piosenki.
W 1976 reprezentował Portugalię na XXI Festiwalu Eurowizji, gdzie wystąpił z pieśnią "Flor de verde pinho" (opartą na poemacie Manuela Alegre).
Jego najbardziej znane piosenki to: "Os putos", "Um homem na cidade", "Canoas do Tejo", "Lisboa menina e moça", "Duas lágrimas de orvalho y Bairro Alto". Zajmował czołowe miejsce wśród twórców współczesnej muzyki portugalskiej, a jego album "Un homem no país" był pierwszym CD wydanym przez artystę w Portugalii. Od 36 lat Carlosowi do Carmo akompaniował na gitarze José María Nóbrega.
Wystąpił w filmie Carlosa Saury "Fados" wraz z innymi artystami portugalskimi oraz brazylijskimi, jak Mariza, Camané, Caetano Veloso. Został ambasadorem muzyki oraz kultury portugalskiej poprzez liczne występy i koncerty na całym świecie. Był honorowym obywatelem Rio de Janeiro.

</doc>
<doc id="1441097" url="https://pl.wikipedia.org/wiki?curid=1441097" title="John Buchan">
John Buchan



</doc>
<doc id="1441098" url="https://pl.wikipedia.org/wiki?curid=1441098" title="Kathwaia">
Kathwaia

Kathwaia - rodzaj stawonogów z wymarłej gromady trylobitów, z rzędu Proetida.
Żył w okresie permu (gwadalup - wucziaping).

</doc>
<doc id="1441099" url="https://pl.wikipedia.org/wiki?curid=1441099" title="107 Eskadra IAF">
107 Eskadra IAF

107 Eskadra (hebr. "Ha'Rosh Ha'Ariyeh", "Rycerze Pomarańczowego Ogona") – uderzeniowa eskadra Sił Powietrznych Izraela, bazująca w Chacerim i Ramon w Izraelu.
Historia.
Eskadra została sformowana w styczniu 1953 i składała się z około 15 samolotów myśliwskich Supermarine Spitfire (przeniesione ze 101 Eskadry), które operowały z bazy lotniczej Ramat Dawid. Jednakże już w marcu 1954 podjęto decyzję o rozwiązaniu eskadry, a jej samoloty przeniesiono do 105 Eskadry.
W 1962 ponownie sformowano 107 Eskadrę, do której przeniesiono około 11 samolotów odrzutowych Meteor F.8,FR.9 z 117 Eskadry. 30 listopada 1964 eskadrę wyposażono w 24 nowe samoloty myśliwsko-bombowe Ouragan. Podczas wojny sześciodniowej eskadra przeprowadziła 475 lotów bojowych, tracąc tylko 3 samoloty.
W lutym 1971 107 Eskadra została czwartą eskadrą izraelskich sił powietrznych wykorzystującą samoloty myśliwsko-bombowe F-4E Phantom (ogółem 24 maszyny). Podczas wojny Jom Kipur samoloty eskadry odniosły 31 zwycięstw powietrznych, tracąc 4 samoloty własne.
Począwszy od lipca 2005 do 107 Eskadry zaczęto wprowadzać samoloty wielozadaniowe F-16I.
Wyposażenie.
Obecnie na wyposażeniu 107 Eskadry znajdują się następujące samoloty:

</doc>
<doc id="1441103" url="https://pl.wikipedia.org/wiki?curid=1441103" title="Microphillipsia">
Microphillipsia

Microphillipsia - rodzaj stawonogów z wymarłej gromady trylobitów, z rzędu Proetida.
Żył w okresie permu (gwadalup).

</doc>
<doc id="1441105" url="https://pl.wikipedia.org/wiki?curid=1441105" title="Rybołówka brunatna">
Rybołówka brunatna

Rybołówka brunatna, rybitwa brunatna ("Anous stolidus") – gatunek średniej wielkości ptaka morskiego z rodziny mewowatych (Laridae). Zamieszkuje wyspy mórz i oceanów, głównie strefy tropikalnej. Niektóre populacje są wędrowne. Raz w roku opuszczają ląd, gdzie mieszkają, kierując się najczęściej na południe. Inne populacje przez cały rok pozostają w pobliżu swych kolonii.
Taksonomia.
Gatunek po raz pierwszy zgodnie z zasadami nazewnictwa binominalnego opisał Karol Linneusz w 1758 w 10. edycji "Systema Naturae". Przydzielił mu nazwę "Sterna stolida"; obecnie IOC umieszcza ptaka w rodzaju "Anous". Holotyp pochodził z Jamajki. IOC wyróżnia 4 podgatunki; autorzy "Handbook of the Birds of the World" wyszczególniają także piąty, "plumbeigularis", który – jeśli niewyszczególniony – zawiera się w "pileatus".
Morfologia.
Osiąga 38 do 45 cm długości, 75–86 cm rozpiętości skrzydeł oraz 175 do 185 g masy ciała. Wymiary szczegółowe dla ptaków z Culebry (Portoryko; przedział wartości już uśrednionych lub średnia): długość dzioba 42,3 mm, długość skrzydła 270–272 mm, długość stopy 67 mm. Dorosłe ptaki mają korpus, skrzydła oraz ogon brązowe. Lotki czarne, sterówki czarniawe; ogon ma kształt klinowaty. Ciemię jasnoszare. Dziób czarny, ostro zakończony. Tęczówka brązowa; oko otacza niekompletna biała obrączka oczna.
Zasięg występowania.
Zasiedla zależnie od podgatunku:
Wyróżniany przez autorów "Handbook of the Birds of the World" podgatunek "A. s. plumbeigularis" zamieszkuje południową część Morza Czerwonego i Zatokę Adeńską.
Ekologia.
Pożywienie stanowią ryby i głowonogi. Zbiera je wprost z powierzchni wody, nie stosuje metody gwałtownego rzucania się na ofiarę. Na Galapagos obserwowanie kleptopasożytnictwo wobec pelikana brunatnego ("Pelecanus occidentalis"). Żeruje w małych grupach, podąża za drapieżnymi rybami, jak tuńczyki – łapie ryby, które uciekły przed nimi bliżej powierzchni. Wydaje z siebie wysokie, gardłowe "kaark", "eye-ak" "arrowk", podobne do głosu młodych krukowatych.
Lęgi.
Gniazdo umieszczone pośród roślinności, 0,1 do 10 m nad ziemią. Stanowi niechlujną strukturę z roślinności morskiej i patyków. Niekiedy umieszczone na ziemi składa się jedynie ze zbieraniny materii roślinnej. Może być wyściełane muszlami lub fragmentami korali. Samica składa jedno, płoworóżowe jajo. Oba ptaki z pary wysiadują je przez 35 do 36 dni. Młode są w pełni opierzone blisko dwa miesiące po wykluciu.
Status zagrożenia.
Przez IUCN gatunek klasyfikowany jest jako najmniejszej troski (LC, "Least Concern"). W 2020 organizacja Wetlands International szacowała liczebność światowej populacji na około 1,2–2,1 milionów osobników. Globalny trend liczebności oceniany jest jako stabilny. Występuje na ponad dwustu obszarach uznanych za ostoje ptaków IBA. Jest to m.in. Sea Cow Island (Brytyjskie Terytorium Oceanu Indyjskiego), Rawaki (Feniks), Bird Island (Seszele) i Johnston Atoll.

</doc>
<doc id="1441106" url="https://pl.wikipedia.org/wiki?curid=1441106" title="Lista destylarni w Szkocji">
Lista destylarni w Szkocji



</doc>
<doc id="1441110" url="https://pl.wikipedia.org/wiki?curid=1441110" title="Loeipyge">
Loeipyge

Loeipyge - rodzaj stawonogów z wymarłej gromady trylobitów, z rzędu Proetida.
Żył w okresie karbonu i permu (baszkir - sakmar).

</doc>
<doc id="1441112" url="https://pl.wikipedia.org/wiki?curid=1441112" title="Buvaisar Saitiev">
Buvaisar Saitiev



</doc>
<doc id="1441113" url="https://pl.wikipedia.org/wiki?curid=1441113" title="Boris Richter">
Boris Richter

Boris Stiefanowicz Richter, ros. Борис Стефанович Рихтер (ur. 11 stycznia 1898 r. w Żmerynce w Rosji, zm. w sierpniu 1945 r. w ZSRR) – generał major Armii Czerwonej, współpracownik Abwehry podczas II wojny światowej.
W 1916 ukończył aleksandrowską szkołę wojskową w Moskwie. Brał udział w I wojnie światowej jako dowódca kompanii karabinów maszynowych. W czerwcu 1918 wstąpił do Armii Czerwonej. Do 1921 walczył z białymi na różnych frontach. Został odznaczony Orderem Czerwonej Gwiazdy. W 1929 r. ukończył Akademię Wojskową im. M. Frunzego. Następnie był zastępcą szefa i szefem wydziału operacyjnego sztabu, a potem szefem sztabu dywizji strzelców w Ukraińskim Okręgu Wojskowym. W latach 1935-1936 dowodził pułkiem strzelców. W 1938 ukończył Akademię Sztabu Generalnego, po czym objął funkcję wykładowcy w Wojskowej Akademii Chemicznej. 4 czerwca 1940 awansował do stopnia generała majora. 15 lipca tego roku został szefem sztabu 6 Korpusu Strzelców. 28 czerwca 1941 dostał się do niewoli niemieckiej i został osadzony w obozie jenieckim w Jarosławiu. Podjął kolaborację z Niemcami. Służył w Abwehrze. Od 1942 r. pod fałszywym nazwiskiem Rudajew współtworzył w okupowanej Warszawie wywiadowczo-dywersyjną szkołę Abwehry. W ZSRR zaocznie skazano go 21 czerwca 1943 na karę śmierci przez rozstrzelanie. Po zakończeniu wojny został schwytany przez sowietów i w sierpniu 1945 rozstrzelany.
Linki zewnętrzne.
Spis sowieckich generałów, którzy trafili do niemieckiej niewoli, w tym krótka biografia gen. Borisa S. Richtera (jęz. rosyjski)

</doc>
<doc id="1441114" url="https://pl.wikipedia.org/wiki?curid=1441114" title="Damazy Antoni Dzierożyński">
Damazy Antoni Dzierożyński

Damazy Antoni Jan Dzierożyński (ur. 1783; zm. po 1835) – polski prawnik
Notariusz powiatu inowrocławskiego, mecenas sądu najwyższego, sędzia województw mazowieckiego i kaliskiego. Wykładowca w Liceum Warszawskim.
Wydał:
Był również redaktorem czasopisma Tygodnik Polski ukazującego się w Warszawie w latach 1832–1833.

</doc>
<doc id="1441116" url="https://pl.wikipedia.org/wiki?curid=1441116" title="Nipponaspis">
Nipponaspis

Nipponaspis - rodzaj stawonogów z wymarłej gromady trylobitów, z rzędu Proetida.
Żył w okresie karbonu i permu (baszkir - wucziaping).

</doc>
<doc id="1441118" url="https://pl.wikipedia.org/wiki?curid=1441118" title="Four-cross">
Four-cross



</doc>
<doc id="1441120" url="https://pl.wikipedia.org/wiki?curid=1441120" title="Oleg Kuleschow">
Oleg Kuleschow



</doc>
<doc id="1441121" url="https://pl.wikipedia.org/wiki?curid=1441121" title="Kolarstwo grawitacyjne">
Kolarstwo grawitacyjne



</doc>
<doc id="1441128" url="https://pl.wikipedia.org/wiki?curid=1441128" title="Marian Zalewski">
Marian Zalewski

Marian Zalewski (ur. 17 sierpnia 1958 w Bargłowie Kościelnym) – polski polityk, w latach 2008–2011 podsekretarz stanu w Ministerstwa Rolnictwa i Rozwoju Wsi.
Życiorys.
W 1984 ukończył studia prawnicze na Wydziale Prawa i Administracji Uniwersytetu Warszawskiego. W 1991 uzyskał stopień doktora nauk humanistycznych.
Od połowy lat 80. należał do Zjednoczonego Stronnictwa Ludowego, następnie został członkiem Polskiego Stronnictwa Ludowego.
W 1994 był głównym specjalistą w gabinecie ministra rolnictwa i gospodarki żywnościowej. W latach 1991–1994 pełnił funkcję dyrektora biura Naczelnego Komitetu Wykonawczego PSL, pracował też w tym czasie jako naczelnik Wydziału Kredytów w Banku Rozwoju Rolnictwa S.A. w Suwałkach. Od 1994 do 1996 był doradcą Prezesa Rady Ministrów, a następnie Wiceprezesa Rady Ministrów. Następnie zajmował stanowiska członka i wiceprzewodniczącego rady nadzorczej oraz członka zarządu Telewizji Polskiej.
Przez rok pełnił funkcję głównego specjalisty w Urzędzie Marszałkowskim w Warszawie. W latach 2002–2005 był kierownikiem Zespołu Informacji i Marketingu, później ekspertem i redaktorem naczelnego czasopisma NFOŚiGW „Nasze Środowisko”. Redagował także miesięcznik ZG Związku Ochotniczych Straży Pożarnych Rzeczypospolitej Polskiej „Strażak”.
11 stycznia 2008 został powołany na stanowisko podsekretarza stanu w Ministerstwa Rolnictwa i Rozwoju Wsi. Odwołano go z tej funkcji 5 maja 2011 w związku z powołaniem w skład zarządu Telewizji Polskiej.
Jest żonaty, ma dwoje dzieci.

</doc>
<doc id="1441136" url="https://pl.wikipedia.org/wiki?curid=1441136" title="Brożajcie">
Brożajcie

Brożajcie (niem. "Broszaitschen", ) – osada w Polsce, w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Brożajcie, określając drugi przypadek jako Brożajci, a przymiotnik – brożajcki.
Obecnie w miejscowości nie ma zabudowy.

</doc>
<doc id="1441138" url="https://pl.wikipedia.org/wiki?curid=1441138" title="Dąbrówka Polska (osada w województwie warmińsko-mazurskim)">
Dąbrówka Polska (osada w województwie warmińsko-mazurskim)

Dąbrówka Polska – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość należała administracyjnie do województwa suwalskiego.
Osady nie należy mylić z leżącą w tej samej gminie wsią Dąbrówka Polska.

</doc>
<doc id="1441139" url="https://pl.wikipedia.org/wiki?curid=1441139" title="Acanthopleurella">
Acanthopleurella

Acanthopleurella – rodzaj stawonogów z wymarłej gromady trylobitów, z rzędu Ptychopariida.
Żył w okresie ordowiku (tremadok).

</doc>
<doc id="1441140" url="https://pl.wikipedia.org/wiki?curid=1441140" title="Kiermuszyny Wielkie">
Kiermuszyny Wielkie

Kiermuszyny Wielkie – osada w Polsce położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość należała administracyjnie do województwa suwalskiego.
W miejscowości brak zabudowy.

</doc>
<doc id="1441144" url="https://pl.wikipedia.org/wiki?curid=1441144" title="Ziemianki">
Ziemianki

Ziemianki (niem. "Schönbund") – kolonia w Polsce, w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Ziemianki, określając drugi przypadek jako Ziemianek, a przymiotnik – ziemianecki.

</doc>
<doc id="1441146" url="https://pl.wikipedia.org/wiki?curid=1441146" title="Boeckaspis">
Boeckaspis

Boeckaspis - rodzaj stawonogów z wymarłej gromady trylobitów, z rzędu Ptychopariida.
Żył w okresie ordowiku (tremadok).

</doc>
<doc id="1441150" url="https://pl.wikipedia.org/wiki?curid=1441150" title="Euonchonotina">
Euonchonotina

Euonchonotina – rodzaj stawonogów z wymarłej gromady trylobitów, z rzędu Ptychopariida.
Żył w okresie ordowiku (tremadok).

</doc>
<doc id="1441153" url="https://pl.wikipedia.org/wiki?curid=1441153" title="Helieranella">
Helieranella

Helieranella – rodzaj stawonogów z wymarłej gromady trylobitów, z rzędu Ptychopariida.
Żył w okresie ordowiku (tremadok).

</doc>
<doc id="1441154" url="https://pl.wikipedia.org/wiki?curid=1441154" title="Highgatella">
Highgatella

Highgatella – rodzaj stawonogów z wymarłej gromady trylobitów, z rzędu Ptychopariida.
Żył w okresie ordowiku (tremadok).

</doc>
<doc id="1441161" url="https://pl.wikipedia.org/wiki?curid=1441161" title="X (album Kylie Minogue)">
X (album Kylie Minogue)

X – dziesiąty album australijskiej piosenkarki popowej Kylie Minogue. Został wydany w 2007 roku (w niektórych krajach w 2008 roku). Płytę promował singiel "2 Hearts". Ten album jest promowany trasą koncertową "KylieX2008". "X" zawiera 13 piosenek.

</doc>
<doc id="1441162" url="https://pl.wikipedia.org/wiki?curid=1441162" title="Władcy Wessexu">
Władcy Wessexu



</doc>
<doc id="1441164" url="https://pl.wikipedia.org/wiki?curid=1441164" title="Dominika Misterska">
Dominika Misterska



</doc>
<doc id="1441169" url="https://pl.wikipedia.org/wiki?curid=1441169" title="Dekanat Dąbrowa Tarnowska">
Dekanat Dąbrowa Tarnowska

Dekanat Dąbrowa Tarnowska – dekanat w diecezji tarnowskiej.

</doc>
<doc id="1441174" url="https://pl.wikipedia.org/wiki?curid=1441174" title="123 Eskadra IAF">
123 Eskadra IAF

123 Eskadra („Południowe Dzwonki”) – helikopterowa eskadra Sił Powietrznych Izraela, bazująca w Hatzerim w Izraelu.
Historia.
Eskadra została sformowana w 1972 i składała się z kilku helikopterów transportowych Bell 205 i lekkich Bell 47. Ich liczba osiągnęła ostatecznie liczbę 20 maszyn. W 1989 liczbę śmigłowców 123 Eskadry zwiększono o 30 helikopterów Bell 212.
Na początku lat 90. do eskadry przeniesiono dodatkowe helikoptery Bell 212 z 124 Eskadry. 8 sierpnia 2002 do bazy lotniczej Hatzerim dostarczono ciężkie helikoptery transportowe S-70A Namer, które weszły do eksploatacji w 123 Eskadrze.
Podczas II wojny libańskiej w 2006 helikoptery 123 Eskadry wzięły udział w licznych operacjach prowadzonych na terenie południowego Libanu.
Wyposażenie.
Na wyposażeniu 123 Eskadry znajdują się następujące helikoptery:

</doc>
<doc id="1441179" url="https://pl.wikipedia.org/wiki?curid=1441179" title="IVH">
IVH



</doc>
<doc id="1441185" url="https://pl.wikipedia.org/wiki?curid=1441185" title="Piero de Ponte">
Piero de Ponte

Fra′ Piero de Ponte, także Pierino, Pierre lub Pietro del Ponte (ur. 1462 w Piemoncie, zm. 18 listopada 1535) – 45. wielki mistrz zakonu joannitów od 26 sierpnia 1534 do śmierci. Władzę na Malcie objął 10 listopada 1534.
Rozpoczął budowę fortyfikacji na Malcie. W 1535 zakupił na Sycylii zboże dla mieszkańców wyspy, a gdy Sycylijczycy nie wywiązali się z kontraktu zmusił sycylijskie statki w maltańskim porcie do sprzedaży ładunku zboża.
Piero de Ponte został pochowany w kaplicy w forcie św. Anioła w Birgu, a następnie jego szczątki zostały przeniesione do konkatedry św. Jana, gdzie został pochowany w głównej krypcie.

</doc>
<doc id="1441187" url="https://pl.wikipedia.org/wiki?curid=1441187" title="Abadiella">
Abadiella

Abadiella – rodzaj stawonogów z wymarłej gromady trylobitów, z rzędu Redlichina.
Żył w okresie wczesnego kambru (ok. 530-524 mln lat temu).

</doc>
<doc id="1441188" url="https://pl.wikipedia.org/wiki?curid=1441188" title="Komunistyczna Partia Białorusi">
Komunistyczna Partia Białorusi



</doc>
<doc id="1441190" url="https://pl.wikipedia.org/wiki?curid=1441190" title="KP(b)B">
KP(b)B



</doc>
<doc id="1441191" url="https://pl.wikipedia.org/wiki?curid=1441191" title="Guangyuanaspis">
Guangyuanaspis

Guangyuanaspis – rodzaj stawonogów z wymarłej gromady trylobitów, z rzędu Redlichina.
Żyły w okresie wczesnego kambru (ok. 530–524 mln lat temu).

</doc>
<doc id="1441192" url="https://pl.wikipedia.org/wiki?curid=1441192" title="Ailwyn Fellowes">
Ailwyn Fellowes

Ailwyn Edward Fellowes (ur. 10 listopada 1855 w Haverland Hall w Norwich, zm. 23 września 1924 w Honingham Hall) – brytyjski polityk, członek Partii Konserwatywnej, minister w rządzie Arthura Balfoura.
Był młodszym synem Edwarda Fellowesa, 1. barona de Ramsey, i Mary Milles, córki 4. barona Sondes. Wykształcenie odebrał w Eton College oraz w Trinity Hall na Uniwersytecie Cambridge. Po śmierci ciotki w 1887 r. odziedziczył rozległą posiadłość ziemską Honingham w hrabstwie Norfolk. Rozwojowi tej posiadłości Fellowes poświęcił wiele następnych lat swojego życia.
Bez powodzenia startował w wyborach parlamentarnych w okręgu Mid Norfolk w 1885 r. i North Norfolk w 1886 r. Dopiero w 1887 r. wygrał wybory uzupełniające w okręgu Ramsey i zasiadł w Izbie Gmin. Okręg ten reprezentował do 1906 r. W tym czasie był wiceszambelanem Dworu Królewskiego w latach 1895–1900, młodszym lordem skarbu w latach 1900–1905, a od marca do grudnia 1905 r. był przewodniczącym Rady Rolnictwa.
Po zakończeniu kariery politycznej Fellowes został przewodniczącym Agricultural Wages Board i zastępcą dyrektora Fodd Production (1917–1919). Był również dyrektorem London and North Eastern Railway, Norwich Union i National Provident Assocation oraz wiceprzewodniczącym Great Eastern Railway. Od 1920 r. był przewodniczącym rady hrabstwa Norfolk.
W 1911 r. otrzymał Krzyż Komandorski Królewskiego Orderu Wiktoriańskiego za działalność na stanowisku wiceprezesa Royal Agricultural Show. W 1917 r. otrzymał Krzyż Komandorski Orderu Imperium Brytyjskiego. W 1921 r. otrzymał tytuł 1. barona Ailwyn i zasiadł w Izbie Lordów.
9 lutego 1886 r. w kościele św. Pawła w Knightsbridge w Londynie poślubił Agathę Jolliffe (zm. 9 lipca 1938), córkę Hedwortha Jolliffe'a, 2. barona Hylton, i lady Agnes Byng, córki 2. hrabiego Strafford. Ailwyn i Agatha mieli razem czterech synów:
Lord Ailwyn zmarł w 1924 r. Tytuł parowski odziedziczył jego najstarszy syn.

</doc>
<doc id="1441193" url="https://pl.wikipedia.org/wiki?curid=1441193" title="Malongocephalus">
Malongocephalus

Malongocephalus – rodzaj stawonogów z wymarłej gromady trylobitów, z rzędu Redlichina.
Żyły w okresie wczesnego kambru (ok. 524–518,5 mln lat temu).

</doc>
<doc id="1441194" url="https://pl.wikipedia.org/wiki?curid=1441194" title="Shaanxia">
Shaanxia

Shaanxia – rodzaj stawonogów z wymarłej gromady trylobitów, z rzędu Redlichina.
Żył w okresie wczesnego kambru (ok. 524-518,5 mln lat temu).

</doc>
<doc id="1441195" url="https://pl.wikipedia.org/wiki?curid=1441195" title="Baron Ailwyn">
Baron Ailwyn

Baronowie Ailwyn 1. kreacji (parostwo Zjednoczonego Królestwa)

</doc>
<doc id="1441196" url="https://pl.wikipedia.org/wiki?curid=1441196" title="Gytha z Wessex">
Gytha z Wessex



</doc>
<doc id="1441198" url="https://pl.wikipedia.org/wiki?curid=1441198" title="Sibiriaspis">
Sibiriaspis

Sibiriaspis - rodzaj stawonogów z wymarłej gromady trylobitów, z rzędu Redlichina.
Żył w okresie wczesnego kambru (ok. 530-524 mln lat temu).

</doc>
<doc id="1441201" url="https://pl.wikipedia.org/wiki?curid=1441201" title="Okręg wyborczy Ramsey">
Okręg wyborczy Ramsey

Okręg wyborczy Ramsey – powstał w 1885 r. i wysyłał do brytyjskiej Izby Gmin jednego deputowanego. Okręg obejmował północną część hrabstwa Hundingtonshire. Został zlikwidowany w 1918 r.

</doc>
<doc id="1441202" url="https://pl.wikipedia.org/wiki?curid=1441202" title="Wutingaspis">
Wutingaspis

Wutingaspis – rodzaj stawonogów z wymarłej gromady trylobitów, z rzędu Redlichina.
Żył w okresie wczesnego kambru (ok. 524–518,5 mln lat temu).

</doc>
<doc id="1441203" url="https://pl.wikipedia.org/wiki?curid=1441203" title="155 Eskadra IAF">
155 Eskadra IAF

155 Eskadra – rozpoznawcza eskadra Sił Powietrznych Izraela, bazująca w Chacerim w Izraelu.
Wyposażenie.
Na wyposażeniu 155 Eskadry znajdują się różne rodzaje bezzałogowych aparatów latających UAV, w tym: Scout, Searcher, Hunter, Pioneer, Harpy, Ranger, I-see, I-view i inne. Wiele z tych aparatów było wykorzystywanych w misjach bojowych, podczas których wskazywały cele samolotom bojowym i artylerii. Istnieją niepotwierdzone przez Izrael doniesienia o użyciu bezzałogowych aparatów latających do bezpośredniego atakowania celów.

</doc>
<doc id="1441207" url="https://pl.wikipedia.org/wiki?curid=1441207" title="Juan de Homedes">
Juan de Homedes

Fra' Juan de Homedes y Coscon także Jean (ur. 1477 lub 1494; zm. 6 września 1553) – 47. wielki mistrz zakonu joannitów w latach 1536-1553.
W 1547 i 1551 muzułmańscy korsarze zaatakowali Maltę co zmusiło wielkiego mistrza do budowy fortyfikacji. W 1552 wzniesiono dwa nowe forty chroniące zatokę Wielkiego Portu: na półwyspie Sciberras powstał zamek i fort San Elmo, a w Birgu fort San Michel.
W 1550 joannici utracili Trypolis w Libii. Wielki mistrz obwiniał o to komendanta twierdzy Gasparda de Vallier, którego pozbawił szlachectwa i uwięził. Kilka lat później de Vallier został zrehabilitowany przez wielkiego mistrza Jeana de la Valette'a. 
Juan de Homedes y Coscon został pochowany w konkatedrze św. Jana w głównej krypcie obok Piero de Ponte.

</doc>
<doc id="1441209" url="https://pl.wikipedia.org/wiki?curid=1441209" title="Redlichia">
Redlichia

Redlichia – rodzaj stawonogów z wymarłej gromady trylobitów, z rzędu Redlichina.
Żył w okresie wczesnego kambru (ok. 524-518,5 mln lat temu). Jego skamieniałości znaleziono w Australii.

</doc>
<doc id="1441210" url="https://pl.wikipedia.org/wiki?curid=1441210" title="Leconte de Lisle">
Leconte de Lisle

Charles-Marie-René Leconte de Lisle (wym. ; ur. 22 października 1818 na Réunion, zm. 17 lipca 1894 w Voisins niedaleko Louveciennes) – francuski poeta, filozof, filolog klasyczny i krytyk literacki epoki romantyzmu, przedstawiciel pesymizmu, tłumacz literatury klasycznej, autor sformułowania „sztuka czysta” oraz propagator hasła „sztuka dla sztuki”. Kontynuator „szkoły pogańskiej” filozofii; także rewolucjonista oraz utopijny socjalista, członek Akademii Francuskiej. Obok Évariste de Parny’ego i Léona Dierxa jeden z wielkich pisarzy Réunion. We Francji nazywany potocznie „Poetą religii”, ateista.
Uznany za najwybitniejszego przedstawiciela nurtu zwanego parnasizmem oraz jednego z najwybitniejszych poetów XIX-wiecznej literatury francuskiej. Za życia stawiany był często wyżej od Victora Hugo, autor liryki opisowej – zwłaszcza przyrody egzotycznej – i filozoficzno-refleksyjnej o wymowie pesymistycznej i nihilistycznej, przepełnionej aluzjami dotyczącymi religii dalekowschodnich, Biblii oraz mitologii greckiej. Przez literaturoznawców był ceniony za doskonałość formy i stylu, w późniejszym jednak czasie krytykowany za przesadnie rygorystyczną akademickość.
Leconte de Lisle był mistrzem twórców takich jak Stéphane Mallarmé czy Sully Prudhomme; przez Arthura Rimbauda wliczony w grono tzw. „wysokich Jasnowidzów”. Współcześnie zapomniany, odegrał znaczący wpływ na rodzący się modernizm oraz pokolenie Młodej Polski.
Od nazwiska parnasisty wzięła nazwę ulica w Paryżu, Rue Leconte de Lisle, znajdująca się w miejscowości Mennecy, w regionie Île-de-France, w departamencie Essonne, a także statek kursujący w latach 20. i 30. XX wieku po Oceanie Indyjskim.
Pochodzenie.
Poeta był synem chirurga wojskowego armii Napoleona Bonaparte i plantatora trzciny cukrowej, Charlesa Marie Leconte de Lisle’a, który urodził się w 1794 w Dinan (Côtes-du-Nord), jego rodzina pochodziła zaś z Pontorson – miejscowości leżącej na pograniczu Normandii i Bretanii. Na Ile de Bourbon Leconte de Lisle-ojciec osiedlił się w 1816, gdzie wkrótce poślubił młodszą o sześć lat bogatą Kreolkę, Anne Suzanne Marguerite Élysée de Riscourt de Lanux (1800-1872), pochodzącą ze starego, szlachetnie urodzonego rodu w prostej linii spokrewnionego z pierwszym bardem Réunion – Évariste de Parnym. Historia osiedlenia się rodziny de Lanux na wyspie sięga lat dwudziestych XVIII wieku. Pradziadkiem Anne Suzanne był bowiem niejaki Jean François de Lanux, który opuścił rodzinną Langwedocję w 1720 i od tego czasu osiadł na Ile de Bourbon jako markiz François de Lanux.
Życie.
Przyszedł na świat 22 października 1818 w Saint-Paul, na wyspie Ile de Bourbon (współcześnie Réunion) niedaleko Madagaskaru. Do Francji przybył już jako trzyletni chłopiec w 1821, a do 1828 przebywał w Nantes. Następnie wrócił na rodzinną wyspę, gdzie z dala od miejskiego zgiełku spędził lata młodości, aż do dziewiętnastego roku życia, kiedy to rozpoczął nieudane studia prawnicze. Dość wcześnie chłopiec zetknął się na wyspie z ciemną stroną kapitalizmu: widok okrucieństw dokonywanych przez białego człowieka na ludności murzyńskiej do głębi wstrząsnął przyszłym poetą, zrodził w nim ideały humanistyczne i zaważył na jego dalszym światopoglądzie (również w latach kryzysu). Wiele dojrzałych poematów wraca do tego doświadczenia.
&lt;poem&gt;::::Lecz to widmo, ta rana, ten krzyk, te cierpienia?!
Podczas pobytu na Réunion po raz pierwszy zakochał się. Obiektem jego uczucia była Marie-Elixène de Lanux Naciede, daleka kuzynka i – jak się okazało – miłość życia poety, która zmarła w wieku dziewiętnastu lat. Jej śmierć de Lisle odczuł boleśnie, a Elixène pojawiała się odtąd zarówno w jego najwcześniejszych juweniliach, jak i w wierszach pisanych w wieku starczym. Liryki pisane z pamięcią o niej stanowią bodaj jedyne „tak” (na przekór ostentacyjnie pojawiającym się w nich akcentom marności i przemijania) w przepełnionej rozpaczą twórczości Leconte de Lisle’a.
&lt;poem&gt;::::::::Pięknej nimfy nogi
Korzystając z nadmiaru wolnego czasu na Ile de Bourbon, zainteresował się encyklopedystami oraz nową literaturą. Jego pierwszymi fascynacjami literackimi były dzieła wczesnych francuskich romantyków oraz przedstawicieli tzw. „szkoły pogańskiej”. Przyszły poeta w wieku siedemnastu lat przepisywał wiersze Évarista de Parny’ego (pierwszego wielkiego poety Réunion) i Louisa-Pierre’a-Marie-François Baoura-Lormiana. Uwielbiał czytać George Sand, Huguesa-Félicitéa-Roberta de Lamennaisa i Alphonse de Lamartine’a, w którym widział uduchowionego André Chéniera, „ucznia Chrystusa, tego wzniosłego wybawcę poezji” (Chénier stał się w późniejszym czasie jednym z nieżyjących mentorów parnasizmu). Pociągał go mesjanizm Edgara Quineta.
W 1837 został wysłany do Bretanii na studia prawnicze. W pięć lat później został jednak wydalony z tamtejszego uniwersytetu ze względu na słabe wyniki; prawem zajmował się bowiem zupełnie bez entuzjazmu, poświęcając się raczej literackim pasjom. Na dwa lata ponownie powrócił na rodzinną wyspę.
W 1845 ostatecznie opuścił Réunion, by osiedlić się w Paryżu. Tutaj na poważnie poświęcił się realizowaniu swojego marzenia – bycia wielkim poetą. Zbiegło się to z prywatną znajomością z socjalistycznym filozofem „szkoły pogańskiej”, Louisem-Nicolasem Ménardem. Leconte de Lisle szybko stał się jednym ze stałych bywalców „Strychu” Ménarda na placu de la Sorbonne, gdzie uczęszczali również: Théodore de Banville, Gérard de Nerval oraz Charles Baudelaire. Ménard z kolei do końca stał się najważniejszym mentorem i światopoglądowym nauczycielem młodego poety.
W Paryżu na nowo odżyło młodzieńcze przerażenie okrucieństwem człowieka, tym razem jednak związane z pewną nadzieją na reformę świata. „Marzył o rewolucji społecznej i kiedy w lutym 1848 rewolucja wygnała Ludwika Filipa uwierzył, że ludzkość nareszcie rzuciła okowy”. Rzucił się w wir walki. Służył wówczas jako agitator na prowincji. Zaczął głosić republikańską ewangelię, proklamacje w sprawie zniesienia niewolnictwa, wrażliwości oraz równości. Wkrótce (1851) doszło jednak do zamachu stanu. Nadzieje poety były wielkie, klęska – ogromna. Po raz kolejny wiara w człowieka uległa ruinie, a de Lisle popadł w rozpacz, z której nie zdołał się uwolnić już do ostatnich chwil życia. Pesymizm jego kolejnych wierszy pogłębił się: prawdziwym zbawieniem cierpiącej ludzkości stało się „nie-istnienie”, zaś bycie człowiekiem okazało się być jedynie „wstydem” i „wstrętem”.
Następne lata były dla niego szczególnie trudne. Nie miał stałych źródeł dochodu, popadł w długi, nie zdobył również sławy poetyckiej, na którą liczył. W jego życiu osobistym dominowały rozczarowania. W 1857 ożenił się z, młodszą o 15 lat, Anne Adélaïde Perray; by żyć, musiał jednak przyjąć pensję od cesarskiego rządu.
Jego problemy materialne i osobiste zakończyły się, kiedy wniknął w formującą się grupę poetycką, która w przyszłości przyjęła nazwę – "Le Parnasse". Właśnie pośród tego grona z wolna przybierał rozgłos, który niebawem miał go postawić na piedestale, wyższym nawet od – najwyższego dotychczas – Victora Hugo. Wysunięto go na czoło nowej literatury. Stał się przywódcą grupy „nowej poezji”, która zbierała się co sobotę w jego mieszkaniu na piątym piętrze nowego domu przy bulwarze des Invalides, aby pobierać od niego nauki lirycznego warsztatu. Sam Leconte de Lisle uważał swoje przywództwo za misję, następstwo François de Malherbe’a.
Kłopoty materialne poety zostały rozwiązane. III Republika Francuska odnosiła się do niego nadzwyczaj życzliwie. W 1873 otrzymał synekurę w postaci posady bibliotekarza w Senacie, a państwo obdarzyło go mieszkaniem w École des Mines przy bulwarze Saint-Michel. Wkrótce zyskał nawet posadę na Académie française. Otaczali go sławni ludzie, księżniczki i światowe damy. Był bywalcem salonów i postacią powszechnie znaną wśród najbogatszych elit. Wszystko to nie przyniosło jednak szczęścia poecie. Pomimo długo oczekiwanego sukcesu osobistego, Leconte de Lisle coraz bardziej pogrążał się w rozpaczliwej niezgodzie na zastany obraz świata; poeta nazwał swoją współczesność „wiekami przeklętymi” gnuśniejącymi „bez serc i bez ducha”, zabijającymi Boga „z napuchniętą kieszenią” i „z przekleństwem aż po wieczne czasy”. Cnotę nazwał „czczym słowem”, Miłość – „żółcią”, Nadzieję – „złocistym złudzeniem”, a Serce – kryjówką „złowrogiego dogmatu”. Pomimo buntowniczego tonu niektórych wierszy z tego okresu, w duchu parnasisty dominowało raczej poczucie beznadziei i duchowego wyczerpania, zwątpienie w wartości chrześcijańskie, a nawet przekonanie o tym, że Bóg opuścił człowieka. Powrócił również ból po niegdysiejszej utracie Marie-Elixène de Lanux Naciede oraz wspomnienie okrucieństw „białego człowieka”.
Poeta podupadł na zdrowiu. Przez jakiś czas odwiedzał go przyjaciel – Charles Baudelaire. Leconte de Lisle zmarł nagle 17 lipca 1894 w domu jednej ze swoich przyjaciółek, pani Beer, w Louveciennes koło Wersalu. Pochowany został na cmentarzu w Saint-Paul w rodzinnym Réunion.
Jeden z pomników parnasisty, przedstawiający go w towarzystwie uskrzydlonej bogini, stoi dzisiaj na Jardin du Luxembourg. Drugi pomnik znajduje się w Saint-Denis, na Réunion. W Louveciennes znajduje się z kolei tabliczka pamiątkowa Leconte de Lisle’a.
Twórczość.
Wiersze.
Charles-Marie-René Leconte de Lisle, „poeta religii” i „poeta krajobrazów”, po dzień dzisiejszy uważany jest za twórcę wysoce kontrowersyjnego, a więc takiego, który wciąż wywołuje ogrom sprzecznych, nieraz biegunowo różnych sądów i opinii. Spomiędzy wielu innych powodów, dotyczy to przede wszystkim jego dość niejasnej pozycji w panteonie literatury francuskiej (pomimo powszechnego uznania go za jednego z najwybitniejszych jej przedstawicieli) oraz wielokrotnie błędnych interpretacji jego twórczości.
Najwcześniejsze próby poetyckie Charlesa Leconte de Lisle’a – które autor zaczął pisać pod wpływem doświadczenia pierwszej nieszczęśliwej miłości do Marie-Elixène de Lanux Naciede (1821-1840) – osadzone były mocno w tradycji romantycznej, a formę nadawały im zwłaszcza liryki miłosne Alphonse de Lamartine’a, orientalne dywany Victora Hugo oraz poematy narracyjne Alfreda de Vigny. Leconte dość mocno uderzał wówczas w ton elegijno-sentymentalny, nieco „łzawy”, wtórny i bez wątpienia epigoński względem przebrzmiewającej już epoki. Z czasem starał się jednak przezwyciężyć owe wpływy literatury pokolenia, z którym coraz mniej się utożsamiał, co w kilka lat później doprowadziło wręcz do ostrej krytyki dotychczasowej literatury. Miało to swoje podstawy przede wszystkim w pełnym bolesnych rozczarowań życiu poety. Tendencja do zanegowania dziedzictwa romantycznego oraz pragnienie autorytetu nowej, nie obarczonej społeczno-ideologicznymi postulatami, „poezji czystej” – bezpośrednio zrodziły program parnasizmu, którego de Lisle był głównym inicjatorem i „niekoronowanym” przywódcą. Oblicze nurtu, choć rewolucyjne, to jednak sięgało do tradycji starożytnych. Głównym postulatem parnasizmu Leconte de Lisle’a było zerwanie z dotychczasowym egotyzmem i profetyzmem, a także introwertycznym, nadmiernie emocjonalnym i subiektywnym romantyzmem na rzecz obiektywnej, filozoficzno-refleksyjnej analizy świata. Jak zauważa Janusz Strasburger, jego dojrzałą poezję charakteryzuje „świadome zamknięcie się we własnym świecie poetyckim o podstawowych składnikach treści i formy wyraźnie skrystalizowanych”. Szczególnie doniosłą rolę zaczął pełnić u niego opis – obraz dziki pozbawiony jakichkolwiek prób przełożenia symbolów Przyrody na świat emocjonalny człowieka czy nawet jakichkolwiek znamion obecności jednostkowych uczuć. Jest to opis chłodny, zmonumentalizowany, malarski w stylu akademickim, porównywany nieraz do obrazów Paula Cézanne’a, wokół którego kumulowała się myśl przewodnia wiersza. Cytowany wyżej Janusz Strasburger wychwytuje wręcz wyraźne analogie między stylem, w jaki poeta tworzy opis przyrody a techniką montażu filmowego. Rzadko spotykanym zabiegiem formalnym, z którego skorzystał tu de Lisle okazało się wprowadzenie miary czasu w opisie spadania w otchłań; niejako opisywanie przestrzeni za pomocą pojęć czasowych („z godziny na godzinę schodzę”). Godne uwagi są również wartości muzyczne i dźwiękowe poezji Leconte de Lisle’a, które stały się inspiracją dla ówczesnej muzyki poważnej. Filozoficzne dociekania w połączeniu z wyrafinowaną formą stanowią o trudności przekładu jego wierszy na inne języki.
W powszechnej percepcji wiersze Leconte de Lisle’a charakteryzują się walorami formalnymi (zwłaszcza jeżeli chodzi o opisy krajobrazowe „niemające sobie równych w poezji współczesnej”); ich kształt jest nienaganny, klasyczny, przypominający architektoniczną konstrukcję, operujący symetrią. Wersyfikacją rządzi pewna monotonia, harmonizująca z pozornie niewzruszoną postawą poety, monumentalizm i konsystencja marmuru. W formie takiej doskonale odnajduje się chłodny obiektywizm autora, który z czasem stał się podstawą o oskarżenie poety o rzekomy „brak uczuć”. Dwaj francuscy historycy literatury, G. Lanson i P. Tuffrau, na przekór tej opinii zauważają: „Leconte de Lisle nie był, jak mówiono, człowiekiem niedostępnym wzruszeniom. Był człowiekiem zrozpaczonym”. Za zasłoną twardego obiektywizmu, w niektórych wierszach parnasisty dość wyraźnie wyczuwa się ton osobisty, głęboki żal oraz wybuchy litości dla cierpienia, grzechu i nietrwałości ludzkiego życia. Wszystko to przysłaniała jednak pewna powściągliwość poety, forma nie pozwalająca na romantyczne „rozrzewnienie”. „Nie chciał być niewzruszony, ale nie chciał też mówić o sobie” – toteż wiersze de Lisle’a ukazują świadomy zamiar, czy wręcz trud dążący do uogólnienia intymnych rozterek autora; do doszukiwania się w nich pewnych pierwiastków ogólnoludzkich.
Leconte de Lisle postrzegany jest zazwyczaj jako gorzki nihilista (co ważne, łączący głęboki klasycyzm formy z zaprzeczeniem klasycznych ideałów humanistycznych), toteż głównym tematem spajającym utwory ze wszystkich okresów twórczości autora "Snu kondora" jest zagadnienie "niebytu". Jego filozofia egzystencji była myślą o skrajnej rozpaczy. „Życie wywoływało w nim smutek zrodzony z bezwzględnego pesymizmu. Wszystko polega na złudzeniu, na ciągłym przemijaniu zjawisk. Nic nie trwa, nic nie istnieje, nawet Bóg. Istnieje tylko śmierć. W niektórych wierszach Leconte’a de Lisle wyczuwa się (...) pragnienie śmierci”. Pod pozornie stoicką postawą krył się „wstyd z bycia człowiekiem”; procesowi gnilnemu podlegały przy tym w pierwszej kolejności najświętsze wartości podtrzymujące sens życia ludzkiego. Jedyną absolutną i niezmienną prawdą świata okazało się cierpienie, a jedyną sferą eschatologiczną czekającą na człowieka – piekło, co gorsza: częstokroć niezawinione i podsycane złudnymi nadziejami na zbawienie.
Z socjologicznego punktu widzenia większość wierszy Leconte de Lisle’a opiera się na krytyce ideałów pozytywistycznych; są one wyrazem wyobcowania i buntu jednostki w świecie pozbawionym Boga (na kilka lat przed Frderykiem Nietzsche pojawia się w nich idea „śmierci Boga”). Stale powracające na przestrzeni lat motywy „niebytu”, „złudzenia” i „przemijalności” wywodzą się bezpośrednio z intelektualnych fascynacji poety filozofią buddyjską i hinduizmem, które podbudowały ostrą krytykę kapitalistycznego społeczeństwa oraz stosunków międzyludzkich w ogóle, w sensie uniwersalnym. Wiersze takie jak "Południe" czy "In excelsis" przedstawiają "niebyt" jako szczytową fazę rozwoju człowieka, który wyzbywa się wszelkich pragnień; poczucia zarówno dobra, jak i zła egzystencji, a nawet instynktów społecznych.
Pod tym kątem de Lisle rozważał również metaforycznie ujętą "śmierć" Boga i Szatana we współczesnej poecie cywilizacji opartej na materializmie oraz ideałach pozytywistycznych. Parnasista okazuje się tutaj prekursorem diagnoz „bezbożnego świata” – świata „bezkształtnego, chropawego”, które w wyrazistej formie pojawią się pod koniec XIX wieku u Stéphane Mallarmégo, a przede wszystkim w filozofii wspomnianego wyżej Fryderyka Nietzsche. Rozwój konsumpcyjnego społeczeństwa jest "ślepą uliczką" na drodze do postępu; prawa tłumu niszczą indywidualizm i wolność człowieka, wartości duchowe wyparte zostają przez instynkt przetrwania toteż znika pojęcie moralności, a wraz z nim jakakolwiek możliwość rozróżnienia pomiędzy dobrem a złem. Skoro Bóg przejawia się w duchowości człowieka, a ta została zabita przez dobra materialne i chęć zysku – to również Bóg został zabity. Ludzkie życie pojmował poeta jako „święty Głód”, "Sacra fames" – nieodwracalnie wpisane w egzystencję wieczne pożeranie się istot, jak gdyby powzięte z pesymistycznej filozofii Giacomo Leopardi oraz stanowiące zapowiedź myśli Arthura Schopenhauera.
&lt;poem&gt;::::Pociesz się! Jutro będziesz w drapieżnym swym szale
Poeta dość wyraźnie przeciwstawia święcącej tryumfy kulturze i cywilizacji – chwilowo tłamszone, lecz potężne siły przyrody. Często pojawiają się opozycje: skazany na śmierć ludzki motłoch a wiecznotrwała, pochłaniająca dżungla. Człowiek Leconte de Lisle’a (czy to jednostkowy, czy też wpisany w tłum) z racji swojej przemijalności przeznaczony jest "nicości", a więc nosi w sobie piętno katastrofy. Niezmienna i nieśmiertelna, bo stale się odradzająca, jest natomiast Przyroda wyobrażana jako bezosobowy nieogarniony Absolut, noszący co prawda znamiona Boskie, lecz pozostający w obojętności na cierpienia istot rozumnych. Jest to „Puszcza nieskończona z listowiem jak burza”, „Południe, władca Lata”. Obsesyjne dążenie do "nicości" jako jedynej powinności świata żyjących stworzeń objawiało się w wierszach de Lisle’a zarówno w melancholijnych obrazach lasów tropikalnych o zachodzie słońca, jak i w pełnych buntu, goryczy i agresywnego oskarżenia wizjach katastroficznych. Niektóre wiersze, jak np. "Puszcza" snują wręcz wizję ostatecznego upadku ludzkości, do którego bezpośrednio przyczynia się zemsta ze strony niszczonej Natury.
Nowoczesny człowiek Leconte de Lisle’a, za sprawą industrializacji bezpowrotnie odciągnięty od przyrody i własnych korzeni, staje jak gdyby przed sytuacją powtórnego „wygnania z Raju”.
&lt;poem&gt;::::I przesycony próżnych rozkoszy pucharem,
Za najważniejszy w twórczości Leconte de Lisle’a uważa się zbiór "Poematów barbarzyńskich" (Poèmes barbares, 1862; wydanie rozszerzone, 1878) zawierający 81 utworów inspirowanych mitologią i tradycją pogańskiej Europy, Afryki, Bliskiego i Dalekiego Wschodu oraz Biblii. "Poematy barbarzyńskie" są przykładem tzw. „supremacji sztuki”, którą głosił autor. Oznaczała ona obowiązek artysty do zamykania w nieśmiertelnym kształcie poezji wierzeń i sposobu życia ludzkości wszystkich epok, czy to przez zapis egzystencji człowieka w czasach sobie współczesnych, czy też poprzez analizę wieków przeszłych i wysnuwanie z niej wciąż aktualnych refleksji.
W wierszach "Poematów barbarzyńskich" pojawiają się takie postacie jak Walmiki, Hypatia z Aleksandrii, Hermes Trismegistos, wódz Hjalmar, Naboth czy Neferure. Swego czasu kontrowersje wzbudzały erotyki zbioru, skrywające filozoficzną refleksję poety pod płaszczem historycznym z dziejów ludów skandynawskich. Obrazując mentalność i toporne zwyczaje pogańskich ludów Północy – de Lisle łączył bowiem tematykę miłosną z obrazami surowymi, niejednokrotnie odrażającymi, uderzającymi naturalizmem i epatującymi brutalnością. Przykład może stanowić wiersz "Śmierć Hialmara" napisany jako monolog legendarnego skandynawskiego herosa w chwili konania na polu walki.
&lt;poem&gt;::::Krew cieknie z oczu; słyszę jakiś szmer daleki,
Inne wiersze, zwłaszcza te poruszające tematykę dalekowschodnią (również podejmujące zazwyczaj temat przedśmiertnych chwil człowieka), urzekają z kolei łagodną melancholią, pełną harmonii estetyką oraz zachwytem nad przyrodą podniesioną do rangi sakralnej. Pojawia się w nich rzadki u de Lisle’a-pesymisty pełen nadziei akcent odnoszący się do Boga i ludzkiej egzystencji.
&lt;poem&gt;::::Wnet słychać, jak śmiech jasny w całym świecie dzwoni.
Działalność przekładowa.
Działalność przekładowa Leconte de Lisle’a, oprócz tłumaczenia "Iliady" i "Odysei" Homera (1866-1868), obejmowała tragedie antyczne oraz wiersze zebrane. Wybór epoki jest w tym przypadku znaczący; parnasista posługiwał się tłumaczeniami w celu szlifowania swojego poetyckiego warsztatu w duchu wzorców klasycznych. Było to również podyktowane gloryfikacją antycznego politeizmu, greckiej demokracji oraz ideałów ładu i harmonii.
Pierwszym przekładem Leconte de Lisle’a były "Ody i epigramy" Teokryta (1861). Następne to: dzieła Hezjoda i Tyrteusza (1869), wybór sztuk Ajschylosa (1872), wiersze zebrane Horacego (1873), sztuki Sofoklesa i Eurypidesa (1877-1884).
Poglądy.
„Sztuka jako kontemplacja”.
Włoski eseista Nicola Chiaromonte w jednej ze swoich notatek na temat poetów literatury modernistycznej napisał: „Kiedy zabrakło zaufania do ludzkości, w drugiej połowie zeszłego wieku (...), czynią z literatury wartość samą w sobie. "Literaci" stają się od tego czasu walczącą awangardą, zakonem "rycerskim", autorytarną partią. Literatura już nie "służy" niczemu, jest celem samym w sobie”. Właśnie na gruncie tego przekonania powstał postulat „sztuki czystej” autora "Snu kondora" oraz jego żarliwa propaganda „sztuki dla sztuki”.
Dla Leconte de Lisle’a – podobnie jak dla Gustawa Flauberta – kult formy oraz „sztuki dla sztuki” stanowiły jedyny ideał, który nadawał wartość i sens życiu ludzkiemu. Poeta świadomie zajął tym samym anty-romantyczną pozycję „na intelektualnych wyżynach, w spokoju i kontemplacji boskich form”, uważając że „wszelkie dzieła zaważą więcej w ogólnym rozrachunku niż pięćset milionów demokratycznych i społecznych almanachów”. W oczach parnasisty jakiekolwiek działanie na rzecz ideałów okazywało się być złem, ponieważ w miejsce znaczących haseł ewokowało tylko brutalność działań rewolucyjnych. W ostatecznej konkluzji, społeczna aktywność (którą sam niegdyś żarliwie przejawiał) nie zdoła uwrażliwić człowieka; każda kolejna epoka to oddalenie się od klasycznej triady Piękna, Dobra i Prawdy a rozwój społeczeństwa jest w istocie nieuchronną, beznadziejną degradacją wartości humanistycznych. Co ważne, początek rozkładu miał sięgać czasów Peryklesa i Fidiasza.
W obliczu tej straszliwej rozpaczy – pisał de Lisle – najwyższą wartość stanowić miała sztuka. Rozczarowany współczesnością poeta głosił potrzebę wycofania się z życia w świat kontemplacji nieskazitelnego piękna poezji, ale nie tylko – dość śmiało mówił również o porzuceniu „smutnej epoki” na rzecz powrotu do czasów starożytnych, kiedy to „człowiek i ziemia cieszyli się w rozkwicie siły i piękna”. De Lisle stał się tym samym kontynuatorem pogańskiej mistyki Louisa Ménarda na gruncie estetyki oraz myśli społecznej.
Leconte de Lisle, inaczej niż reszta grona parnasistów, nie ograniczał się przy tym do samego zachwytu nad fenomenem słowa, wirtuozerią dźwięków i rymów, choć i tych walorów nie brakowało jego poezji. Autor "Sacra fames" głębiej pojmował swoje posłannictwo: dla niego sztuka nierozłącznie wiązała się z duchową kontemplacją formy. „Wymagał od siebie i żądał od innych słowa najtrafniejszego i najdokładniejszego, najbardziej prawidłowej konstrukcji, najbardziej skrupulatnego rymu”. Tym tłumaczy się późniejsza pogarda de Lisle’a względem symbolizmu oraz "fin de siècle’owego" wiersza wolnego.
Krytyka romantyzmu.
Podstawę parnasizmu Leconte de Lisle’a stanowiła krytyka romantyzmu; zwłaszcza romantycznego ekshibicjonizmu w ukazywaniu ludzkich uczuć i emocji oraz programu posłannictwa społecznego sztuki. Cechom tym poeta przeciwstawił ideę „sztuki czystej” – sztuki przeznaczonej tylko do kontemplacji i podziwu, pełnej filozoficznego uogólnienia. Chłodny obiektywizm Leconte de Lisle’a tłumaczy częste wyzucie jego wierszowanych krajobrazów z jakichkolwiek śladów ingerencji luzkiej; zastąpienie uczuć podmiotu lirycznego symbolicznymi opisami bezludnej Przyrody czy obrazami zwierząt. We wstępie do wydanych w 1952 "Poematach antycznych" parnasista pisał:
Poglądy te znalazły bezpośrednie przełożenie również w samej twórczości poetyckiej Leconte de Lisle’a, czego jednym z licznych przykładów jest wiersz-manifest (czy też anty-manifest), "Pokazywacze".
&lt;poem&gt;::::Bodaj ciemności wieczne ze sobą mnie porwały,
W podobny sposób swoją konkluzję z poetyki romantycznej przedstawiał nieco później Fryderyk Nietzsche w "Tako rzecze Zaratustra".
Elementy wspólne poezji Leconte de Lisle’a i filozofii nietzscheańskiej pojawiają się także w refleksji nad romantycznym pojmowaniem przyrody.
Pesymizm.
Filozoficzny pesymizm Leconte de Lisle’a dotykał sfery egzystencjalnej oraz kosmologicznej, stanowiąc bezpośrednią konsekwencję negacji wszelkiej nieśmiertelności lub form wieczności. Jak pisał parnasista, „rzeczywistość nie może zaspokoić ostrego pożądania rzeczy wiecznych”. Zdaniem poety każde stworzenie wypracowuje sobie swój własny system duchowości czy instynktu, który podsyca podświadomość głodem nieśmiertelności. Na tym gruncie powstają rozmaite ideologie oraz metafizyczne dążenia do idealizmu, które w swej końcowej fazie krystalizują w postaci religii. Religia nie ma jednak nic wspólnego z rzeczywistością; swoim oderwaniem od „rzeczy przyrodzonych” w imię „rzeczy duchowych”, stanowi tylko chwilowe uśmierzenie bólu związanego z przemijaniem, formę zbiorowej perswazji umożliwiającej bytom myślącym prawidłowe funkcjonowanie w życiu oraz ratującej od rozpaczy i chaosu.
Leconte de Lisle jest przy tym niejako kontynuatorem filozofii Ludwiga Feuerbacha ("Istota chrześcijaństwa", 1841) oraz Davida Hume’a ("Naturalna historia religii", 1757).
Recepcja twórczości.
Literatura.
Pomimo iż poezja Charlesa Leconte de Lisle’a przez pewien czas stanowiła wysoką pozycję w historii literatury oraz pozostawała w kanonie obowiązkowych lektur we francuskich szkołach, współcześnie popadła w zapomnienie przysłonięta osiągnięciami wielkich nowatorów takich jak Mallarmé czy Rimbaud. Coraz częściej zaczęły pojawiać się zarzuty o zbyt rygorystyczną formę, brak uczuć oraz bezosobowość, którą sam poeta poczytywał sobie jako postęp i cnotę w stosunku do „subiektywizmu” romantycznego. Upodobanie historii i, co za tym idzie, historycznej ścisłości (również języka) zaczęto poczytywać jako nieuzasadnione dziwactwo oraz daremne wskrzeszanie martwej przeszłości za pomocą lirycznych rekonstrukcji. Również szeroka fraza i precyzja języka spotkała się z krytyką młodszych pokoleń, które podobnych walorów oczekiwały raczej od prozy niż poezji. Dodatkową przyczyną zapomnienia Leconte de Lisle’a był kłopotliwy dysonans jaki sprawiała jego klasyczna poezja na tle nowatorskiej ewolucji liryki francuskiej, która wiodła od Mallarmégo aż do Guillaume Apollinaire’a. Wszystko to sprawiło, że parnasistę zaczęto stawiać w roli anachronicznego poety „prozaicznej epoki”, a więc epoki pod względem poezji nie wartej zachodu. Uważano go bardziej za narratora i popularyzatora, stawiając go w kontraście z nadchodzącymi zbuntowanymi „prawdziwymi” twórcami. Nie brakło tu również sądów mocno lekceważących, czego przykładem jest wypowiedź Alberta Thibaudeta: „Napuszony i hieratyczny, ale dobry dla zwierząt”. Z kolei niewątpliwie wybitne walory muzyczne liryki Leconte de Lisle’a, jeszcze za życia poety, stanęły w cieniu pretensjonalnej, lecz podziwianej przez ogół czytelników twórczości Théodore de Banville’a.
Niemniej, Leconte de Lisle jako gospodarz, organizator i mistrz cosobotnich spotkań literackich oddziałał za życia na rzeszę poetów francuskich drugiej połowy XIX wieku. Jego uczniami byli w większej mierze parnasiści, m.in. laureat Literackiej Nagrody Nobla za rok 1901 Sully Prudhomme, Léon Dierx, François Coppée, Catulle Mendès, Louis-Xavier de Ricard czy inny noblista, Anatole France w początkowej fazie swojej twórczości, w której skłaniał się w stronę poezji refleksyjnej. Wpływ de Lisle’a wyraźnie ujawnił się również w twórczości symbolistów: Paula Verlaine’a, Rainera Marii Rilkego, José Maríi de Heredii, Arthura Rimbauda oraz Stéphane’a Mallarmégo. Ten ostatni kontynuował nawet tradycję sobotnich spotkań literackich w domu de Lisle’a otwierając swoje słynne "obiady czwartkowe". Rimbaud wliczył de Lisle’a w grono tzw. „wysokich Jasnowidzów”, przeciwstawiając wysoką wartość jego twórczości – reszcie francuskich romantyków, Alphonse’owi de Lamartinowi czy Alfredowi de Mussetowi. Z kolei José María de Heredia zadedykował de Lisle’owi swój najsłynniejszy tom sonetów, "Les Trophées" (1893). Wysoką rangę przyznawał poecie Charles Baudelaire w swojej monograficznej pracy na temat „sztuki romantycznej”. Baudelaire porównuje tym samym de Lisle’a do takich twórców jak Ernest Renan czy Théophile Gautier, na ich tle podkreślając jednak wyjątkowość autora "Snu kondora".
Leconte de Lisle stał się przedmiotem ostrej krytyki ze strony Comte de Lautréamonta, który w swoich "Poezjach" nazwał parnasistę – „jeńcem diabła”, a nawet umieścił go (obok Gustave Flauberta, Charlesa Baudelaire’a, Honoré de Balzaca i kilku innych „Wielkich Miękkich Głów”) na swojej liście „szkodliwych pismaków”. Lautréamont oskarżał de Lisle’a i jemu podobnych o odrzucenie wiary w dobroć Boga, rozpacz, rezygnację z uczuć rodzinnych i rangi małżeństwa. Swoją drogą, podobnej krytyce Lautréamonta podległa cała plejada ówczesnej literatury, na przykład Adam Mickiewicz określony został mianem „naśladowcy szatana”, a Johann Wolfgang von Goethe – „samobójcą rozrzewniającym”. Zdaniem autora "Pieśni Maldorora", liryka francuska od czasów Jeana Baptiste Racine’a „nie dokonała postępu ani o milimetr”; dotyczy to również Leconte de Lisle’a, wbrew samemu przekonaniu parnasisty, iż jego szkoła reprezentuje poezję postępu. Paradoksalnie, pomimo tak druzgocących słów krytyki, współcześni badacze literatury francuskiej dostrzegają u Lautréamonta niemal dosłowne powtórzenie poglądów estetycznych Leconte de Lisle’a, zwłaszcza jeśli chodzi o anty-romantyczne deklaracje. "Pieśni Maldorora" posiadają nawet parafrazę wiersza Leconte de Lisle’a "Wyjcy".
Muzyka poważna.
Walory estetyczne wierszy Leconte de Lisle’a inspirowały również twórców muzyki poważnej XIX wieku. W latach (1883-1884) romantyczny kompozytor Ernest Chausson napisał liryczną operę w dwóch aktach wzorowaną na poemacie "Hélène". Nie jest to jedyny przykład czerpania z twórczości parnasisty u tego kompozytora; rok wcześniej powstało "Le Colibri", zaś następne to – "Hymne védique" (1886), "La Cigale" (1887), "Chant nuptial" (1887-1888) oraz "Hylas" (1879-1880).
Leconte de Lisle w Polsce.
Pierwsze polskie przekłady poezji Charlesa Leconte de Lisle’a ukazywały się pod koniec XIX wieku na łamach warszawskiego „Życia” oraz „Chimery”; tłumaczyli go m.in.: Antoni Lange, Leopold Staff i Zenon Przesmycki. Z tej racji twórczość parnasisty odegrała rolę zwłaszcza dla poetów pierwszego pokolenia Młodej Polski. Jako przywódca "le Parnasse contemporain" de Lisle wywarł dość spory wpływ na takich autorów jak: Felicjan Faleński, Adam Asnyk czy Aleksander Michaux – jeden z najwcześniejszych uczniów autora "Snu kondora" – u którego widać podobne wykorzystanie rekwizytów antycznych i biblijnych oraz ostrą krytykę społeczeństwa wyrosłego na ideałach pozytywistycznych.
Nieco wcześniej wiersz de Lisle’a "Niobé" zacytował w oryginale Teofil Lenartowicz, na początku poematu "Dwaj Towiańczycy".
Leconte de Lisle był również mistrzem Antoniego Słonimskiego.

</doc>
<doc id="1441212" url="https://pl.wikipedia.org/wiki?curid=1441212" title="Puchar Ekstraklasy 2008/2009 /Grupa A">
Puchar Ekstraklasy 2008/2009 /Grupa A

PUCHAR EKSTRAKLASY 2008/2009
GRUPA A –

</doc>
<doc id="1441213" url="https://pl.wikipedia.org/wiki?curid=1441213" title="Włodzimierz Rachmistruk">
Włodzimierz Rachmistruk

Włodzimierz Rachmistruk (ur. 5 grudnia 1879 w Werenczance, na Bukowinie, zm. 5 listopada 1959 w Tenczynku) – oficer cesarskiej i królewskiej Armii, generał brygady Wojska Polskiego.
Życiorys.
Urodził się w rodzinie Jana, właściciela realności, i Marii z Łukaszewiczów. Studiował w seminarium nauczycielskim w Czerniowcach, które zakończył maturą w 1901 i odbył (od 1 października 1901) obowiązkową jednoroczną służbę wojskową w c. i k. Armii. Na stopień podporucznika został mianowany ze starszeństwem z 1 stycznia 1903 w korpusie oficerów rezerwy piechoty. Posiadał przydział w rezerwie do Węgierskiego Pułku Piechoty Nr 43, który wówczas stacjonował w Wiedniu. W następnym roku został powołany do zawodowej służby wojskowej w stopniu podporucznika ze starszeństwem z 1 listopada 1904 w korpusie oficerów piechoty i wcielony do Węgierskiego Pułku Piechoty Nr 43, który został przeniesiony do serbskiej miejscowości Bela Crkva. Na stopień porucznika został mianowany ze starszeństwem z 1 listopada 1910. W tym samym roku został przeniesiony do Galicyjskiego Pułku Piechoty Nr 10 w Przemyślu. W 1911 został przydzielony do Szkoły Kadetów Piechoty w Łobzowie na stanowisko nauczyciela, pozostając oficerem nadetatowym IR. Nr 10.
W czasie I wojny światowej na froncie na Lubelszczyźnie. Na stopień kapitana został mianowany ze starszeństwem z 1 marca 1915. Był ranny. Po wyleczeniu dowodził batalionem na froncie rosyjskim i włoskim.
W Wojsku Polskim od 27 listopada 1918 roku, jako dowódca kompanii, a później dowódca batalionu zapasowego 15 pułku piechoty. Formalnie został przyjęty do Wojska Polskiego 30 września 1919 z zatwierdzeniem posiadanego stopnia kapitana ze starszeństwem od 1 marca 1915 i przydziałem do 15 pułku piechoty. 11 czerwca 1920 jako dowódca baonu zapasowego 15 pułku piechoty został zatwierdzony z dniem z 1 kwietnia 1920 w stopniu podpułkownika piechoty, w grupie oficerów byłej c. i k. Armii. 
Szczególnie odznaczył się 15 sierpnia 1920 w czasie walk, gdzie „rozbił linie bolszewickie i zdobył Sochocim. Dał też dowody męstwa w walkach pościgowych pod Zawadą, Popielczynem, Bobkowem, Sosnową Górą k. Ciechanowa gdzie został ranny w rękę i odesłany do szpitala”. Za te czyny został odznaczony Orderem Virtuti Militari.
21 lipca 1920 objął dowództwo 145 pułku piechoty, który 5 marca 1921 został przemianowany na 72 pułk piechoty. W czasie manewru zaczepnego nad Wkrą dowodził przejściowo XXXVI Brygadą Piechoty. Ranny pod Ciechanowem. 26 października 1920 ponownie objął dowództwo 72 pułku piechoty i sprawował je do grudnia 1923. 
W 1921 ukończył kurs wyższych dowódców. 3 maja 1922 został zweryfikowany w stopniu pułkownika ze starszeństwem z dniem 1 czerwca 1919 i 100. lokatą w korpusie oficerów piechoty. Z dniem 10 grudnia 1923 został wyznaczony na stanowisko dowódcy piechoty dywizyjnej 10 Dywizji Piechoty w Łodzi. 17 marca 1927 został mianowany dowódcą 16 Dywizji Piechoty w Grudziądzu. 1 stycznia 1928 Prezydent RP Ignacy Mościcki nadał mu stopień generała brygady ze starszeństwem z dniem 1 stycznia 1928 i 5. lokatą w korpusie generałów.
Z dniem 31 grudnia 1932 roku, po uzyskaniu prawa do pełnego uposażenia emerytalnego, został przeniesiony w stan spoczynku. Osiadł w Grudziądzu, potem nabył resztówkę w Lipnie k. Laskowic na Pomorzu i gospodarował na roli. Po kampanii wrześniowej w październiku 1939 został aresztowany przez Niemców. Po zwolnieniu od listopada 1942 usunięty ze swej resztówki, zamieszkał w Tenczynku k. Krzeszowic, gdzie zmarł. Pochowany na Cmentarzu Rakowickim w Krakowie (kwatera HB-zach-9 po prawej Kalinowskich).
Włodzimierz Rachmistruk był żonaty z Jadwigą z Schaitterów (1890–1961), z którą miał córki: Irenę Pałaszewską (1916–2004) i Jadwigę Uznańską (ur. 1918).

</doc>
<doc id="1441214" url="https://pl.wikipedia.org/wiki?curid=1441214" title="Władcy Essexu">
Władcy Essexu



</doc>
<doc id="1441216" url="https://pl.wikipedia.org/wiki?curid=1441216" title="Anna Dawson">
Anna Dawson

Anna Dawson (ur. 27 lipca 1937 w Bolton) – brytyjska aktorka telewizyjna i filmowa. Występowała głównie w serialach komediowych.

</doc>
<doc id="1441217" url="https://pl.wikipedia.org/wiki?curid=1441217" title="Władcy Sussexu">
Władcy Sussexu



</doc>
<doc id="1441219" url="https://pl.wikipedia.org/wiki?curid=1441219" title="Wiktor Ałksnis">
Wiktor Ałksnis

Wiktor Imantowicz Ałksnis, ros. Виктор Имантович Алкснис (ur. 21 czerwca 1950 w Tasztagole koło Kemerowa) – radziecki wojskowy, rosyjski polityk nacjonalistyczny, prezes rosyjskiego Centrum Wolnych Technologii.
Jego dziadek Jakow Ałksnis dowodził w latach trzydziestych XX wieku radzieckimi siłami powietrznymi, był członkiem trybunału ludowego, który sądził Michaiła Tuchaczewskiego za działalność trockistowską, jednak później sam został poddany represjom i rozstrzelany. Babka Ałksnisa spędziła 14 lat w łagrze, a jego ojciec był prześladowany ze względu na przeszłość rodziny.
W 1973 roku ukończył ryską Wyższą Szkołę Lotnictwa Wojskowego, której patronem był jego dziadek (ros. Рижское высшее военное инженерно-авиационное училище имени Я. Алксниса), po czym rozpoczął służbę w sowieckiej armii.
W 1989 wybrano go do Rady Najwyższej ZSRR, gdzie w 1990 roku zakładał grupę twardogłowych komunistów "Sojuz", sprzeciwiającą się demontażowi imperium radzieckiego i pierestrojce. Był zwolennikiem wprowadzenia na terenie ZSRR stanu wojennego w celu uniemożliwienia rozpadu państwa. Ze względu na swe skrajnie prosowieckie poglądy jest określany przez Łotyszy mianem "melnais pulkvedis" ("czarnego pułkownika") w nawiązaniu do greckiej junty z lat 1967–1974. Zdecydowanie sprzeciwia się wszelkim formom niepodległości państw bałtyckich.
W 1992 roku opuścił Łotwę i zamieszkał w Moskwie. Od tego czasu jest "persona non grata" na terenie republiki, podobnie na Ukrainie od 2005 roku, po tym jak zażądał zmiany granicy ukraińsko-rosyjskiej. Nastawiony krytycznie wobec Łotwy, nazywa ją republiką, w której panuje apartheid i dyskryminuje się mniejszość rosyjską.
W latach 1999–2007 był deputowanym do rosyjskiej Dumy Państwowej jako przedstawiciel nacjonalistycznej partii Rodina. Jest zdecydowanym krytykiem polityki USA i Izraela, zwolennikiem odrodzenia rosyjskiego imperializmu i twardego kursu wobec Polski.

</doc>
<doc id="1441220" url="https://pl.wikipedia.org/wiki?curid=1441220" title="Puchar Ekstraklasy 2008/2009 /Grupa B">
Puchar Ekstraklasy 2008/2009 /Grupa B

PUCHAR EKSTRAKLASY 2008/2009
GRUPA B -

</doc>
<doc id="1441224" url="https://pl.wikipedia.org/wiki?curid=1441224" title="Puchar Ekstraklasy 2008/2009 /Grupa C">
Puchar Ekstraklasy 2008/2009 /Grupa C

PUCHAR EKSTRAKLASY 2008/2009
GRUPA C:

</doc>
<doc id="1441227" url="https://pl.wikipedia.org/wiki?curid=1441227" title="Pandora (powieść)">
Pandora (powieść)

Pandora – pierwsza powieść z cyklu "Nowe kroniki wampirów" autorstwa Anne Rice.
Pandora, starożytny wampir opowiada swoje losy Davidowi Talbotowi, dawnemu członkowi Talamaski, obecnie wampirowi. Jej podróż przez wieki rozpoczyna się w drugim dziesięcioleciu nowej ery. Pandora była córką rzymskiego patrycjusza. Już za życia znała Mariusa, który chciał ją poślubić, lecz ojciec Pandory, wtedy Lydii, się na to nie zgodził. Gdy rozpoczęły się represje w czasach cesarza Tyberiusza, Lydia uciekła do Antiochii, gdzie ponownie spotyka Mariusa, lecz już jako wampira. Marius przemienia ją w wampira, a ta razem z nim opiekuje się Enkilem i Akashą, aż do momentu, kiedy to niebezpieczny klan chce napaść na parę królewską.
Powieść została wydana w roku 1998, a polskie wydanie miało miejsce w roku 2002.

</doc>
<doc id="1441228" url="https://pl.wikipedia.org/wiki?curid=1441228" title="Rogoźna (Żory)">
Rogoźna (Żory)

Rogoźna – dzielnica Żor o charakterze podmiejskim i zabudowie jednorodzinnej w południowo-zachodniej części miasta przy drodze wojewódzkiej nr 932 łączącej Wodzisław Śląski i Żory.
Położenie Administracyjne.
Usytuowana jest na terenie Rybnickiego Okręgu Przemysłowego, który stanowi fragment południowo-zachodniej części województwa śląskiego.
Pod względem administracyjnym ziemia ta należała do księstwa raciborskiego, na terytorium którego w 1818 roku utworzono powiat podzielony dodatkowo w 1954 roku na powiat rybnicki – w części północnej o powierzchni 618 km² i wodzisławski- w części południowej o powierzchni 335 km². w 1975 roku doszło do zmian podziału administracyjnego państwa. Zlikwidowano powiaty, powstały nowe województwa. Odtąd podział miał być dwustopniowy: województwom podlegały miasta i gminy. Żory pozostały w województwie katowickim i zostały miastem, do którego w czerwcu 1975 roku dołączono Rogoźnę. w 1999 roku doszło do nowego podziału państwa, w wyniku którego powstało 16 województw, a Żory znalazły się w województwie śląskim. Rogoźna leży w południowo-zachodniej części miasta. Z północy graniczy z dzielnicą Rowień-Folwarki, z zachodniej z dzielnicą Rój, z południowego wschodu z dzielnicą Osiny, natomiast od wschodu z dzielnicą zachód i dzielnicą Pawlikowski.
Pochodzenie nazwy i herb.
Rogoźna po raz pierwszy wzmiankowana została jako wieś założona na prawie polskim "iure polonico" w księdze "Liber fundationis episcopatus Vratislaviensis" w spisanej w latach 1295-1305, we fragmencie "Rogosina in una parte decima solvitur more polonico". Była wtedy wsią położoną w pobliżu Rybnika, Żor i Wodzisławia. Nazwa ta pochodzi od wyrazu „rogoża” (trzcina, sitowie) – to rośliny z rodziny pałkowatcych, służącej do wyrobu koszyków i mat. Etymologia ludowa głosi, iż w XVIII w. właścicielem wsi był człowiek imieniem Roger. Od jego imienia wieś miała zostać nazwana Rogoźna. Inne zapiski podają, że nazwa Rogoźna ma swój pierwowzór w nazwie najwyższego punktu wioski(rogu dzielącego wody na dwie części, z których jedne płyną do Odry, a drugie do Wisły). Z tego działu wód miała nazwę wioska – Rogoźna. Nazwa miejscowa, w przeciwieństwie od ludowej etymologii Rój nie posiada odzwierciedlenia w jej godle. W wyobrażeniu herbowym Rogoźnej, który używane było na pieczęci wsi, a następnie gminy aż do końca XVIII wieku, występuje kura i kogut. Barwy godła prawdopodobnie interpretacją czasów najnowszych.
Dzieje Rogoźnej.
Około roku 1300 wieś była podzielona na dwie części. Jedną część uiszczała biskupowi wrocławskiemu dziesięcinę w wysokości 1/4 miarki, druga część była z niej zwolniona. Około 1540 roku Rogoźna znajdowała się w rękach rodziny Wyskota v. Wodnik. Sigismund (w tłum. Zygmunt) Wyskota – późniejszy właściciel Żor – przepisał w 1540 roku oprócz Gotartowic, Rownia, Kłokocina również Rogoźnę swojej żonie Christinie z d. Czernicki. Rodzina ta była w posiadaniu tych ziem do 1565 roku. Według notatek Weltzla właścicielem Rogoźnej od 1572 do 1631 rok była rodzina Rogojskich. Jako pierwszego zarządce wymienia się Johanna Rogojskiego. Ta żyjąca tu w średniowieczu rodzina miała kilku zacnych członków. Stanisław Rogojski służył cesarzowi Maksymilianowi II i Rudolfowi II. Ów Stanisław jako posłaniec cesarza był wysłany do Polski. Georg (Jerzy) Rogojski walczył z Turkami na Morei i tam zginął, trzeci z tej rodziny – Nikolaus (Mikołaj) piastował jakiś wyższy urząd na dworze książąt śląskich. Ród Rogojskich posiadał swój herb – skierowanego w prawo skaczącego jelenia w złotym porożu i dookoła ciała opasanego pasem.
Od 1631 do 1641 r. właścicielem Rogoźnej był Paul (Paweł) Larisch v. Nimsdorf, w latach 1641-1651 wieś była w posiadaniu Wenzela (Wacława) Gusnara z Komorna. Jak podaje Nowack, w 1654 roku Rogoźna miała obowiązek płacić proboszczowi z Boguszowic dziesięcinę, a miastu Żory oddawać 8 talarów na szpital lub przytułek. W późniejszym okresie wieś była własnością rodziny Larisch von Nimsdorf, wreszcie od 1719 do 1749 należała do rodziny von Tluck. W historii wsi podaje się, iż występujące tu dwie jej części nazywane były Rogoźną Dolną i Górną. W roku 1754 i po 1773 jako właściciela Dolnej Rogoźnej podaje się Leopolda Josepha von Larischa. W latach 1758 do 1762 właścicielką Górnej Rogoźnej była Anna v. Schalscha z domu Ziemięcki. W roku 1765 właścicielem Górnej Rogoźnej był v. Manowski. W 1783 roku żyło tutaj 73 mieszkańców, z tego 5 siedlaków i 12 zagrodników. Za Alberta v. Görtz, który władał Rogoźną w latach 1781 do 1796, części Rogoźnej: Górna i Dolna zostały połączone. Zmarł on w wieku 51 lat na puchlinę wodną, nie pozostawiając żadnego potomka. Jego żona zmarła 8 lat wcześniej. Jego bracia Karl, Gottffried, Philipp i dzieci jego szwagra Karla v. Szymoński sprzedali 2 X 1802 roku Rogoźnę Panu panu o nazwisku Rittmeister. 
W roku 1818 Wilhelm Rudolf Zawadzki z Gierałtowic sprzedał Rogoźnę Ludvikovi von Pelchrzim und Trzenkowitz (Trzankowice). Jako właściciel Rogoźnej dołożył on wszelkie starania by tworząca się w tym roku szkoła dawała dzieciom solidne wykształcenie. 14 IV 1825 spaliły się zabudowania dobra rycerskie Pelchrzima. Po pożarze przeprowadził się wraz z rodziną do Żor. Na wieść o tragedii odwiedziła go delegacja Żorskich obywateli. W 1832 roku dobra Rogoźnej przeszły w ręce Friderike v. Wojski z domu Ohm v. Januschowski. Kolejne lata przynosiły częste zmiany właścicieli wsi. W maju 1843 roku majątek szlachecki kupił Juliusz Goerlich, w sierpniu tego samego roku odkupił go Wilhelm Freund. Dobra szlacheckie przechodziły kolejno w ręce: 1845 Friedricha Patzlera, 1854 Franza Thannheisera, 1887 jego syna Ferdinanda, 1894 Paula Hofrichtera. W 1894 roku majątek Rogoźnej został częściowo rozparcelowany: 450 morgów zostało przy dworze, 700 morgów rozparcelowano wśród ludzi. Właściciel pozostałego przy dworze majątku zarządzał nim do roku 1909, kiedy to sprzedał go rodzinie Proske z Branitz.
W połowie XIX wieku we wsi dominowała ludność polska. Topograficzny opis Górnego Śląska z 1865 roku notuje stosunki ludnościowe na terenie wsi - "Es befinden sich in Rogoisna 43 Haushaltungen mit 237 polnisch Sprechenden(...)." czyli w tłumaczeniu na język polski "W Rogoźnej znajduje się 43 gospodarstw domowych z 237 mieszkańcami mówiącymi po polsku(...)".

</doc>
<doc id="1441229" url="https://pl.wikipedia.org/wiki?curid=1441229" title="Parafia Trójcy Świętej w Dobrowie">
Parafia Trójcy Świętej w Dobrowie

Parafia Trójcy Świętej w Dobrowie – rzymskokatolicka parafia położona we wschodniej części gminy Kościelec oraz północno-wschodnich gminy Brudzew. Administracyjnie należy do dekanatu kościeleckiego (diecezja włocławska). Zamieszkuje ją 2037 wiernych.
28 grudnia 2006 r. bp Wiesław Mering ustanowił w kościele parafialnym diecezjalne sanktuarium Błogosławionego Bogumiła - patrona Ziemi Kolskiej oraz diecezji włocławskiej.
Informacje ogólne.
W skład granic administracyjnych parafii wchodzą:
Placówki edukacyjne znajdujące się w granicach administracyjnych parafii:
Odpusty parafialne:

</doc>
<doc id="1441231" url="https://pl.wikipedia.org/wiki?curid=1441231" title="Zgromadzenie Narodowe (Angola)">
Zgromadzenie Narodowe (Angola)

Zgromadzenie Narodowe (por. Assembleia Nacional) - jednoizbowy parlament Angoli. Składa się z 220 członków: 130 z nich wyłanianych jest według systemu proporcjonalnego, pozostałe 90 mandatów wybierane są w okręgach wyborczych. Kadencja Zgromadzenia Narodowego powinna trwać cztery lata.

</doc>
<doc id="1441232" url="https://pl.wikipedia.org/wiki?curid=1441232" title="Puchar Ekstraklasy 2008/2009 /Grupa D">
Puchar Ekstraklasy 2008/2009 /Grupa D

PUCHAR EKSTRAKLASY 2008/2009
GRUPA D -

</doc>
<doc id="1441233" url="https://pl.wikipedia.org/wiki?curid=1441233" title="Alfred Lyttelton">
Alfred Lyttelton

Alfred Lyttelton (ur. 7 lutego 1857 w Londynie, zm. 5 lipca 1913 tamże) – brytyjski arystokrata, polityk, krykiecista i piłkarz, członek Partii Liberalno-Unionistycznej (połączonej z Partią Konserwatywną w 1912 r.), minister w rządzie Arthura Balfoura.
Był najmłodszym synem George’a Lytteltona, 4. barona Lyttelton, i Mary Glynne, córki sir Stephena Glynne’a, 8. baroneta. Wykształcenie odebrał w Eton College oraz w Trinity College na Uniwersytecie Cambridge. Podczas studiów brał udział w "Varsity Marches" z reprezentacjami Uniwersytetu Oksfordzkiego w krykiecie (1876–1879), piłce nożnej (1876–1878), lekkiej atletyce (1876 w konkurencji rzut młotem), „rackets” (1877–1879) i tenisie (1877–1879).
Lyttelton reprezentował Uniwersytet Cambridge w meczach pierwszej klasy w krykieta. W 1879 r. został kapitanem reprezentacji uniwersyteckiej. Po zakończeniu studiów reprezentował Middlesex County Cricket Club, gdzie grał na pozycji wicket-keeper. W latach 1874–1885 reprezentował barwy Worcestershire County Cricket Club. Na początku lat 80. XIX w. brał udział w 4 meczach testowych przeciwko reprezentacji Australii. W 1898 r. został prezesem Marylebone Cricket Club.
Oprócz krykieta Lyttelton uprawiał również piłkę nożną, reprezentując Uniwersytet Cambridge oraz Old Etonians. W 1877 r. rozegrał swój jedyny mecz w reprezentacji narodowej przeciwko Szkocji. Strzelił wówczas jedną bramkę, ale Anglia uległa Szkotom 1:3.
Po ukończeniu studiów Lyttelton został prywatnym sekretarzem prokuratora generalnego sir Henry’ego Jamesa. W 1895 r. został wybrany do Izby Gmin jako reprezentant okręgu Warwick and Leamington. W 1900 r. został wysłany do południowej Afryki, jako przewodniczący komisji odbudowy kraju po II wojnie burskiej. W 1903 r. został ministrem kolonii. Utrzymał się na tym stanowisku do wyborczej porażki konserwatystów w 1905 r.
W wyborach 1906 r. uzyskał mandat z okręgu Westminster St George’s. W 1913 r., podczas pobytu w południowej Afryce zachorował. Po powrocie do Anglii zdiagnozowano u niego ropień żołądka. Operacja była nieudana i Lyttelton zmarł niedługo później.
Jego syn, Oliver, został politykiem Partii Konserwatywnej, ministrem kolonii i wicehrabią Chandos.

</doc>
<doc id="1441239" url="https://pl.wikipedia.org/wiki?curid=1441239" title="Janusz Gancarczyk">
Janusz Gancarczyk

Janusz Gancarczyk (ur. 19 czerwca 1984 roku w Oławie) – polski piłkarz grający jako lewy pomocnik.
Kariera klubowa.
Janusz Gancarczyk jest wychowankiem MKS Oława. Po grze w Oławie związał się z Górnikiem Polkowice. Od sezonu 2007/2008 do sezonu 2009/2010 grał w Śląsku Wrocław. W Ekstraklasie rozegrał 89 meczów i strzelił 6 goli. W dniu 17 stycznia 2010 roku zawodnik podpisał kontrakt z Polonią Warszawa. W sezonie 2011/2012 reprezentował barwy Zagłębie Lubin, w 2013 podpisał kontrakt z GKS Katowice, a w sierpniu 2014 rozegrał 4 spotkania w swoim macierzystem klubie by następnie zostać zawodnikiem Odry Opole. W 2017 roku został zawodnikiem czwartoligowego zespołu [Foto Higiena Gać] gdzie w tym samym sezonie wywalczył wraz z drużyną wejście do trzeciej ligi.
Kariera reprezentacyjna.
Janusz Gancarczyk został powołany przez trenera Franciszka Smudę na mecze towarzyskie z Rumunią i Kanadą. Zadebiutował 18 listopada 2009 roku w meczu z Kanadą, zmieniając w 69 minucie spotkania Kamila Kosowskiego.
Życie prywatne.
Brat piłkarzy: Artura, Andrzeja, Marka, Krzysztofa, Waldemara i Mateusza.

</doc>
<doc id="1441240" url="https://pl.wikipedia.org/wiki?curid=1441240" title="Parafia Błogosławionych 108 Męczenników w Powierciu">
Parafia Błogosławionych 108 Męczenników w Powierciu

Parafia Błogosławionych 108 Męczenników w Powierciu – rzymskokatolicka parafia położona w południowej części gminy Koło. Administracyjnie należy do dekanatu kolskiego (diecezja włocławska). Zamieszkuje ją 1490 wiernych.
Historia.
Parafia Błogosławionych 108 Męczenników w Powierciu została erygowana 20 czerwca 1999 r. przez ordynariusza diecezji włocławskiej Bronisława Dembowskiego. Powstała z fragmentów parafii Wniebowzięcia NMP w Grzegorzewie i Podwyższenia Krzyża Świętego w Kole. Była 256. parafią erygowaną w ówczesnych granicach diecezji. Pierwszym proboszczem mianowany został ks. Mirosław Łaciński - dotychczasowy wikariusz z Grzegorzewa.
2 lutego 2000 r. nastąpiła zmiana granic parafii - wyłączono z niej fragment miasta Koła (ul. Żeromskiego i ul. Łąkowa - za obwodnicą) i ponownie przyłączono do parafii Podwyższenia Krzyża Świętego w Kole. 
Do 2003 r. w celach duszpasterskich zaadaptowano dawny dworek szlachecki, w którym urządzono kaplicę i plebanię. Następnie przystosowano pomieszczenie na zakrystię oraz wykonano wiele prac dostosowujących budynek do wymogów liturgicznych. 
9 listopada 2015 r. biskup włocławski Wiesław Mering dokonał poświęcenia placu pod budowę kościoła parafialnego, który znajduje się po północnej stronie drogi wojewódzkiej nr 473. 12 czerwca 2017 r. ten biskup wmurował kamień węgielny w miejscu budowy świątyni.
Parafia nie posiada własnego cmentarza - korzysta z cmentarza komunalnego w Leśnicy.
Informacje ogólne.
W skład granic administracyjnych parafii wchodzą:
Placówki edukacyjne znajdujące się w granicach administracyjnych parafii:
Duszpasterstwo.
Odpust parafialny:

</doc>
<doc id="1441241" url="https://pl.wikipedia.org/wiki?curid=1441241" title="Czołg superciężki">
Czołg superciężki

Czołg superciężki – pojazd opancerzony o dużych rozmiarach, znacznie przewyższający swoimi gabarytami i masą inne pojazdy produkowane w danym okresie – zazwyczaj powyżej 75 ton.
Projekty czołgów tego typu rozpoczynano wielokrotnie, w celu stworzenia niezwyciężonego pojazdu pomagającego przebić się przez umocnienia wroga, bez obawy zniszczenia takiego pojazdu w walce. Spośród wielu projektów skonstruowano jednak tylko kilka prototypów, które i tak nie wzięły udziału w walce, lub nie ma jednoznacznych dowodów, które mogłyby potwierdzić ich użycie w boju. Większość projektów czołgów superciężkich została stworzona podczas I oraz II wojny światowej, kilka natomiast podczas okresu zimnej wojny.
Historia.
Pierwsze czołgi superciężkie projektowano już w czasie I wojny światowej, gdy konstrukcje pancerne dopiero powstawały. Przykładem takiego tworu owego okresu jest Flying Elephant (latający słoń) – brytyjski projekt czołgu o masie ponad 100 ton, którego zadaniem miało być przebicie się przez każdą linię obrony nieprzyjaciela. Niemcy także zaprojektowały superciężki czołg – K Panzerkampfwagen – o masie 120 ton, którego dwa prototypy prawie ukończono pod koniec I wojny światowej. 13-metrowy, uzbrojony w 4 działa 77 mm i 7 karabinów maszynowych 7,92 mm miał siać postrach pośród oddziałów wroga, do produkcji jednak nie wszedł. Podczas II wojny światowej projektowano tego typu czołgi do wykonywania celów specjalnie im przydzielonych. Adolf Hitler był zwolennikiem pojazdów "wygrywających wojny" i aprobował rozwój takich konstrukcji jak 188-tonowy Maus, dużo większy od niego, 1000-tonowy projekt Landkreuzer P. 1000 Ratte, czy 1500-tonowe działo samobieżne Landkreuzer P. 1500 Monster. Podczas II wojny światowej konstrukcje czołgów superciężkich powstawały także w innych krajach. Tam jednak były to pojazdy o wiele bardziej przydatne w boju, a często wręcz tworzone do konkretnych celów bojowych. Takim czołgiem był m.in. amerykański T28 Super Heavy Tank, którego celem miało być rozbicie obrony na niemieckiej Linii Zygfryda. Ten 95-tonowy czołg wyposażony był w ciężki, dochodzący w niektórych punktach do 305 mm pancerz (mający oprzeć się działom wykorzystywanym przez ciężkie czołgi nazistowskich Niemiec), oraz haubicoarmatę 105 mm. Stworzono 5 prototypów, żaden jednak nie został użyty bojowo.
Przed 1945 rokiem inne kraje zaprojektowały jeszcze kilka modeli czołgów superciężkich, jednak żaden z nich nie ujrzał światła dziennego w postaci nawet prototypu. Po wojnie natomiast budowa czołgów superciężkich ostatecznie straciła swój sens, gdyż nowa technika budowy czołgów (czołg podstawowy) sprawiła, iż tego typu konstrukcje mogły być co najwyżej postrachem na papierze. Obecnie kilka takich konstrukcji znajduje się w muzeach ukazujących pojazdy pancerne II wojny światowej.
Przykłady czołgów superciężkich.
Stany Zjednoczone
Wielka Brytania
Francja
Niemcy
ZSRR
Japonia

</doc>
<doc id="1441242" url="https://pl.wikipedia.org/wiki?curid=1441242" title="Parafia św. Katarzyny w Cięcinie">
Parafia św. Katarzyny w Cięcinie

Parafia św. Katarzyny w Cięcinie – parafia obejmująca wsie Cięcina i Węgierska Górka, w archidiecezji krakowskiej, w diecezji bielsko-żywieckiej, w dekanacie radziechowskim.
Historia.
Parafia w Cięcinie jest jedną z najstarszych na Żywiecczyźnie. Po raz pierwszy wzmiankowana została w spisie świętopietrza parafii dekanatu Oświęcim diecezji krakowskiej z 1358 w zapisie "Ecclesia de Czencina" – kościół parafialny w Cięcinie. Późniejsze losy kościoła nie są znane. W czasach Jana Długosza Cięcina była wsią bez kościoła, należącą do parafii w Żywcu. 
W XVI w. Cięcina należała do parafii w Radziechowach. W 1542 r. wzniesiono kaplicę, która dziś jest najstarszą częścią obecnego kościoła św. Katarzyny. Do roku 1789 kościół św. Katarzyny funkcjonował jako filia kościoła parafialnego w Radziechowach. Pierwszym proboszczem nowo powstałej parafii w Cięcinie został ksiądz Marceli Stupecki.
Pod koniec lat sześćdziesiątych i w latach siedemdziesiątych XX w., w związku ze wzrastającą liczbą parafian i rozbudową osiedla mieszkaniowego w Węgierskiej Górce rozpoczęto starania o budowę nowego kościoła, ale ówczesna polityka państwa wobec kościoła nie sprzyjała szybkiej realizacji tego zamierzenia.
Wieloletnie starania o budowę kościoła w Węgierskiej Górce zostały uwieńczone uzyskaniem zezwolenia od władz państwowych. W latach 1977–1981, gdy proboszczem był ksiądz Tadeusz Masny, wybudowano nowy kościół. Wmurowania kamienia węgielnego dokonał w roku 1978 ówczesny metropolita krakowski, kardynał Karol Wojtyła.
Od 2020 r. proboszczem jest ks. dr Henryk Zątek. 
Kościoły i kaplice w parafii.
Obecnie parafia w Cięcinie posiada dwa kościoły. Kościół św. Katarzyny, który pełni funkcję kościoła pomocniczego i kościół pod wezwaniem Przemienienia Pańskiego, przy którym mieści się obecnie Urząd Parafialny w Cięcinie. Dodatkowo w parafii funkcjonuje kaplica, w której w sezonie letnim odprawiane są msze św. i nabożeństwa.
Kościół św. Katarzyny.
Kościół św. Katarzyny w Cięcinie – XVI-wieczny kościół położony w Cięcinie. Od początku swego istnienia, do roku 1789 świątynia była kaplicą filialną kościoła w Radziechowach. Rozbudowana została staraniem plebana radziechowskiego ks. Stanisława Kaszkowicza w latach 1666–1667 (o czym wspomina Dziejopis Żywiecki A. Komonieckiego).
Kościół Przemienienia Pańskiego.
'Kościół Przemienienia Pańskiego w Węgierskiej Górce – kościół wybudowany w latach 1977–1981 w Węgierskiej Górce. Posiada jedne z największych w dawnym województwie bielskim 36-głosowe organy piszczałkowe. W 2006 roku w kościele wybudowano nowy ołtarz wykonany z kilku rodzajów marmuru i granitu.
Kaplica Matki Boskiej Częstochowskiej.
Kaplica Matki Boskiej Częstochowskiej w Cięcinie - kaplica wybudowana w latach 1971–1979 w Cięcinie, na polanie Butorzonka.

</doc>
<doc id="1441245" url="https://pl.wikipedia.org/wiki?curid=1441245" title="Parafia św. Stanisława w Białkowie Kościelnym">
Parafia św. Stanisława w Białkowie Kościelnym

Parafia Świętego Stanisława Biskupa Męczennika w Białkowie Kościelnym – rzymskokatolicka parafia położona w centralnej części gminy Kościelec. Administracyjnie należy do dekanatu kościeleckiego (diecezja włocławska). Zamieszkuje ją 985 wiernych.
Informacje ogólne.
W skład granic administracyjnych parafii wchodzą:
Odpust parafialny:

</doc>
<doc id="1441247" url="https://pl.wikipedia.org/wiki?curid=1441247" title="Wiktor Ambroziewicz">
Wiktor Ambroziewicz

Wiktor Grzegorz Ambroziewicz (ur. 21 kwietnia 1882 w Warszawie, zm. 23 listopada 1968 tamże) – pedagog, dyrektor szkół średnich, kurator Okręgu Szkolnego Warszawskiego, członek Komisji Rewizyjnej Straży Kresowej w 1920 roku.
Życiorys.
Przez wiele lat kierował szkołami średnimi, najpierw Gimnazjum im. Stanisława Żółkiewskiego w Siedlcach (do 1917). W latach 1917–1930 pełnił funkcję dyrektora Gimnazjum im. Stefana Czarnieckiego w Chełmie. Gdy 30 października 1918 Rada Regencyjna przejęła administrację c.k. Generalnego Gubernatorstwa Lubelskiego, w nocy z 1 na 2 listopada Wiktor Ambroziewicz, dyrektor chełmskiej Szkoły Filologicznej, przywiózł do Chełma nominacje dla nowych władz polskich. Następnie w latach 1930–1936 kierował Gimnazjum im. Stefana Batorego w Warszawie. Pod jego kierunkiem prowadzony był przez nauczycieli tego gimnazjum eksperyment pedagogiczny, zakładający rozwój sprawności uczniów w praktycznym posługiwaniu się wiedzą teoretyczną. W sierpniu 1936 Minister Wyznań Religijnych i Oświecenia Publicznego Wojciech Świętosławski mianował go na stanowisko kuratora Okręgu Szkolnego Warszawsko-Łódzkiego (w miejsce Ludwika Pytlakowskiego), które zajmował do wybuchu II wojny światowej.
Po II wojnie światowej był dyrektorem Państwowego Instytutu Robót Ręcznych, uruchomionego początkowo w Łodzi, a następnie przeniesionego do Bielska-Białej, tu pod nazwą Państwowego Instytutu Robót Ręcznych dla Nauczycieli im. Władysława Przanowskiego. W 1950 władze komunistyczne zlikwidowały Instytut bez podania przyczyny, zwalniając Ambroziewicza z pracy.
Wiktor Ambroziewicz był działaczem społecznym, aktywnym m.in. w Związku Młodzieży Polskiej „Zet”, Polskiej Macierzy Szkolnej, Światowym Związku Polaków z Zagranicy, Towarzystwie Miłośników Robót Ręcznych (prezes).
Podczas całej swojej pracy zawodowej był znany jako propagator idei świetlic pozaszkolnych, szczególnie w okresie, gdy był kuratorem. Był też inicjatorem powołania Muzeum Chełmskiego (obecnie Muzeum Ziemi Chełmskiej w Chełmie). Od 2009 jest jego patronem. 
Wiktor Ambroziewicz był żonaty z nauczycielką - Stanisławą z Pawliszewskich (zm. 1960). 
Pochowany na cmentarzu Powązkowskim w Warszawie (kwatera 174-4-36,37).
Publikacje.
Pod koniec życia opracował obszerną biografię Władysława Przanowskiego, przedstawiającą równocześnie dzieje wychowania technicznego w II Rzeczypospolitej ("Władysław Przanowski i jego dzieło"). Praca wyszła drukiem w 1964, z przedmową Tadeusza Kotarbińskiego. Postaci Władysława Przanowskiego poświęcił kilka artykułów zamieszczonych m.in. na łamach "Przeglądu Historyczno-Oświatowego" ("Władysław Przanowski: życie i działalność", "Udział Władysława Przanowskiego w opracowaniu programów pracy ręcznej").
W 2000 ukazała się drukiem autobiografia Ambroziewicza "Moja przygoda pedagogiczna: o szkole polskiej nieco inaczej", Warszawa, 2000.
Z pozostałych publikacji należy wymienić broszury i artykuły:
Ponadto przetłumaczył z języka rosyjskiego książkę: "Kształcenie politechniczne w szkole ogólnokształcącej" (Warszawa, 1956).

</doc>
<doc id="1441250" url="https://pl.wikipedia.org/wiki?curid=1441250" title="Hienadź Niewyhłas">
Hienadź Niewyhłas

Hienadź Mikałajewicz Niewyhłas, Hienadź Mikałajewicz Niawyhłas (biał. Генадзь Мікалаевіч Невыглас, biał. (klas.) Генадзь Мікалаевіч Нявыглас, ros. Геннадий Николаевич Невыглас, "Giennadij Nikołajewicz Niewygłas", ur. 11 lutego 1954 w Parochońsku) – białoruski polityk, działacz państwowy i sportowy, generał, szef Administracji Prezydenta Republiki Białorusi w latach 2006–2008; oskarżany o dokonywanie represji wobec oponentów władzy Alaksandra Łukaszenki.
Życiorys.
W 1975 ukończył Wyższą Szkołę Służby Pogranicznej KGB ZSRR w Moskwie, a w 1989 Wyższą Szkołę KGB im. Dzierżyńskiego.
W latach 1975–2000 był funkcjonariuszem radzieckich i białoruskich wojsk ochrony pogranicza. Do 1992 służył na stanowiskach operacyjnych Wschodniego Okręgu Granicznego. W 1988 odbywał służbę w Afganistanie. Od 1992 do 1997 był pracownikiem Głównego Zarządu Wojsk Pogranicznych Białorusi, a od 1997 do 2000 zastępcą przewodniczącego Państwowego Komitetu Wojsk Pogranicznych.
Następnie pracował w administracji prezydenta Alaksandra Łukaszenki. W latach 2000–2001 kierował Służbą Bezpieczeństwa Prezydenta. 12 września 2001 objął stanowisko sekretarza Rady Bezpieczeństwa. Był również doradcą prezydenta ds. bezpieczeństwa narodowego. 4 stycznia 2006 powierzono mu funkcję Szefa Administracji Prezydenta.
W lipcu 2008 został odsunięty od zajmowanych stanowisk państwowych.
Od 2003 jest prezesem Białoruskiego Związku Piłki Nożnej.
Udział w łamaniu praw człowieka.
Według raportu przygotowanego przez polską Fundację Wolność i Demokracja, Hienadź Niewyhłas w czasie pełnienia funkcji szefa Biura Administracji Prezydenta zajmował się koordynowaniem "działań represyjnych przeciwko opozycji politycznej". 2 lutego 2011 roku znalazł się na liście pracowników organów administracji Białorusi, którzy za udział w domniemanych fałszerstwach i łamaniu praw człowieka w czasie wyborów prezydenckich w 2010 roku otrzymali zakaz wjazdu na terytorium Unii Europejskiej.

</doc>
<doc id="1441252" url="https://pl.wikipedia.org/wiki?curid=1441252" title="James DeBello">
James DeBello

James DeBello (ur. 9 czerwca 1980 w Hartford, Connecticut, USA) – amerykański aktor.

</doc>
<doc id="1441253" url="https://pl.wikipedia.org/wiki?curid=1441253" title="Parafia św. Andrzeja Apostoła w Kościelcu">
Parafia św. Andrzeja Apostoła w Kościelcu

Parafia Świętego Andrzeja Apostoła w Kościelcu Kolskim - rzymskokatolicka parafia położona w zachodniej części gminy Kościelec. Administracyjnie należy do dekanatu kościeleckiego (diecezja włocławska). Zamieszkiwana przez 3245 wiernych.
Historia.
Parafia Świętego Andrzeja Apostoła w Kościelcu została założona prawdopodobnie w drugiej połowie XII wieku. W 1522 została złączona z prepozyturą parafialną w Kole, drugi raz włączona do tej prepozytury w 1764 r. W 1865 r. otrzymała samodzielnego proboszcza. 
Informacje ogólne.
W skład granic administracyjnych parafii wchodzą:
Placówki edukacyjne znajdujące się w granicach administracyjnych parafii:
Odpusty parafialne:

</doc>
<doc id="1441255" url="https://pl.wikipedia.org/wiki?curid=1441255" title="Markis Salichow">
Markis Salichow

Markis Bikmułowicz Salichow, ros. Маркис Бикмулович Салихов (ur. 28 maja 1896 r. w Tawlino w Rosji, zm. 1 sierpnia 1946 r. w ZSRR) – generał major Armii Czerwonej, oficer Rosyjskiej Armii Wyzwoleńczej podczas II wojny światowej.
Pochodził z tatarskiej rodziny. W 1907 r. ukończył naukę w medresie, po czym pracował w rolnictwie. Od 1915 r. brał udział w I wojnie światowej jako szeregowy, a następnie podoficer. W lutym 1918 r. wstąpił do oddziału partyzanckiego, walczącego z białymi, który w 1919 r. został włączony do armii bolszewickiej. Markis B. Salichow do 1920 r. walczył na froncie wschodnim z wojskami adm. Aleksandra W. Kołczaka, zaś do 1921 r. na Ukrainie. W 1921 r. ukończył wojskową szkołę piechoty w Połtawie, po czym dowodził różnymi pododdziałami strzeleckimi. W 1925 r. przeszedł kursy dowódcze w Leningradzie, zaś w 1932 r. – kursy broni pancernej. Do 1937 r. dowodził 173 pułkiem strzeleckim na Ukrainie. 24 grudnia 1935 r. awansował na pułkownika. Następnie został zastępcą dowódcy 60 Kaukaskiej Górskiej Dywizji Strzelców. 4 kwietnia 1940 r. w stopniu kombryga objął jej dowództwo. 4 czerwca tego roku awansował do stopnia generała majora. 29 czerwca 1941 r. wyrokiem trybunału wojennego frontu południowego został skazany na karę 10 lat więzienia po wojnie i degradację do stopnia pułkownika za utratę dowództwa dywizji. Powrócił jednak na swoją funkcję dowódcy 60 dywizji strzeleckiej.
W sierpniu lub wrześniu przy przebijaniu się z okrążenia dostał się do niewoli niemieckiej i został osadzony w obozie jenieckim w Zamościu, a następnie w Hammelburgu w Bawarii. Podjął kolaborację z Niemcami. Od pocz. 1943 r. służył w Rosyjskiej Armii Wyzwoleńczej (ROA) gen. Andrieja A. Własowa. W maju 1945 r., przy próbie przedostania się na obszary zajęte przez wojska amerykańskie, został schwytany w Czechosłowacji przez Sowietów i przewieziony do ZSRR. 1 sierpnia 1946 r. skazano go na karę śmierci przez powieszenie, wykonaną jeszcze tego samego dnia.

</doc>
<doc id="1441257" url="https://pl.wikipedia.org/wiki?curid=1441257" title="Piekło (Dąbrowa Górnicza)">
Piekło (Dąbrowa Górnicza)

Piekło – mała dzielnica (kolonia) miasta Dąbrowa Górnicza, dawniej jako kolonia (przysiółek) Gołonoga, z którym początkowo należała do gminy Olkusko-Siewierskiej. 
Historia.
W XVIII w. właścicielami byli Mieroszewscy. Mieszkali i pracowali tutaj smolarze wypalający smołę i węgiel drzewny. Miejsce to zawdzięcza swoją nazwę zapewne wyglądowi otoczenia, przypominającemu nieco czeluście piekielne, jak i smolarzom przy pracy. W przysiółku znajdował się również młyn.
Geografia.
Kolonia Piekło położona jest 4,5 km na płn.-wsch. od centrum Dąbrowy Górniczej, pomiędzy zbiornikami wodnymi: Kuźnica Warężyńska - Pogoria IV (od północy), Pogoria II (użytek ekologiczny) (od pd.-wschodu) i Pogoria III (od południowego wschodu). Piekło od pn.-wschodu sąsiaduje z małą kolonią Kostury.
Zabudowę stanowią zarówno domki jednorodzinne, jak też osiedle mieszkaniowe. 22 września 2005 otwarto nową drogę łączącą Piekło z dzielnicą Antoniów. Nosi ona nazwę od nazwiska Józefa Unruga (1884–1973), kontradmirała, dowódcy obrony Wybrzeża i Helu.
Na terenie dzielnicy do końca 2017 roku znajdowało się Przedsiębiorstwo Przerobu i Obrotu Złomem Metali HK-CUTIRON Sp. z o.o. (ul. Jasna 54). Był to jedyny zakład, w którym dokonywano rozbiórki czołgów i wozów pancernych byłej armii wojsk Układu Warszawskiego. Stosowano specjalnie opracowaną w tym celu technologię.
Komunikacja.
Komunikację autobusową z centrum miasta zapewnia linia autobusowa nr 116 (Sosnowiec – Dąbrowa Górnicza – Ząbkowice Osiedle Młodych Hutników). Przez Piekło przechodzi linia kolejowa nr 183 dla pociągów towarowych Ząbkowice – Brzeziny Śląskie ze stacją Dąbrowa Górnicza Piekło (budynek stacyjny zlikwidowany w 2005).
Turystyka i wypoczynek.
W pobliżu przepompowni wody na zbiorniku Pogoria III, utworzono ośrodek sportów wodnych.
Przez Piekło biegnie turystyczny Szlak Dwudziestopięciolecia PTTK (zielony) oraz ścieżki rowerowe (m.in. wokół jeziora Pogoria III).
Zabytki.
W dzielnicy znajduje się kilka ponad stuletnich domów oraz drzew.

</doc>
<doc id="1441262" url="https://pl.wikipedia.org/wiki?curid=1441262" title="Lednické Rovne">
Lednické Rovne

Lednické Rovne – wieś gminna (obec) w północno-zachodniej Słowacji, w kraju trenczyńskim, w powiecie Púchov, nad rzeką Wag. Jest położona 35 km na północny wschód od Trenczyna. Składa się z trzech części: Lednické Rovne, Horenická Hôrka i Medné. Pierwsza wzmianka o miejscowości pochodzi z 1471 roku.
Demografia.
W 2001 roku wieś miała 4209 mieszkańców, z czego 98,08% było narodowości słowackiej, a 1,03% czeskiej.
W 2011 roku Lednické Rovne liczyły 4070 mieszkańców, z czego 94,47% było narodowości słowackiej, 0,52% czeskiej, zaś narodowość 4,67% mieszkańców pozostawała nieznana.

</doc>
<doc id="1441265" url="https://pl.wikipedia.org/wiki?curid=1441265" title="Powrót świadomości">
Powrót świadomości



</doc>
<doc id="1441266" url="https://pl.wikipedia.org/wiki?curid=1441266" title="Anous stolidus">
Anous stolidus



</doc>
<doc id="1441268" url="https://pl.wikipedia.org/wiki?curid=1441268" title="Lednicke Rovne">
Lednicke Rovne



</doc>
<doc id="1441269" url="https://pl.wikipedia.org/wiki?curid=1441269" title="Lues">
Lues



</doc>
<doc id="1441270" url="https://pl.wikipedia.org/wiki?curid=1441270" title="Jakub Windsor, wicehrabia Severn">
Jakub Windsor, wicehrabia Severn



</doc>
<doc id="1441271" url="https://pl.wikipedia.org/wiki?curid=1441271" title="Cessna 177">
Cessna 177

Cessna 177 – lekki samolot turystyczny amerykańskiej firmy Cessna.
Pierwszy lot odbył się w 1967. Samolot był produkowany w latach 1968–1978. Nowy samolot w 1976 kosztował 27 250 dolarów USD. Zaprojektowany jako następca Cessny 172. Cessna 177 zabierała na pokład 4 osoby; mogła ją pilotować 1 osoba. Prędkość przelotowa wynosiła 230 km/h, a maksymalna prędkość – 250 km/h. Samolot nie zdobył zbyt wielkiej popularności.
Warianty.
W ciągu produkcji powstały łącznie cztery wersje modelu 177 w tym jeden z chowanym podwoziem (177RG).

</doc>
<doc id="1441273" url="https://pl.wikipedia.org/wiki?curid=1441273" title="Twilight (film)">
Twilight (film)



</doc>
<doc id="1441274" url="https://pl.wikipedia.org/wiki?curid=1441274" title="Julianna Guill">
Julianna Guill

Julianna Guill (ur. 7 lipca 1987 w Winston-Salem w Karolinie Północnej, USA) – amerykańska aktorka filmowa i telewizyjna.
Nim przeniosła się do Kalifornii, gdzie rozpoczęła profesjonalną karierę aktorską, uczęszczała na New York University.

</doc>
<doc id="1441275" url="https://pl.wikipedia.org/wiki?curid=1441275" title="Gorączka Pela-Ebsteina">
Gorączka Pela-Ebsteina

Gorączka Pela-Ebsteina – rzadko spotykany typ gorączki z cyklicznymi wzrostami i spadkami temperatury w okresie średnio 1–2 tygodni, występujący u pacjentów z chorobą Hodgkina. Cykliczna gorączka może być również związana z innymi chorobami, ale nie jest wtedy nazywana "gorączką Pela-Ebsteina".
Etiologia.
Przyczyna jest obecnie nieznana, chociaż spekulacje koncentrują się na odpowiedzi immunologicznej chorego, martwicy węzłów chłonnych i uszkodzeniu komórek stromalnych.
Leczenie.
Pomaga leczenie niesteroidowymi środkami przeciwzapalnymi lub leczenia podstawowej choroby Hodgkina (najczęściej przy pomocy chemioterapii).
Historia.
Wilhelm Ebstein i Pieter Klazes Pel opublikowali artykuły opisujące to zjawisko w 1887.

</doc>
<doc id="1441276" url="https://pl.wikipedia.org/wiki?curid=1441276" title="Gorączka Pel-Ebsteina">
Gorączka Pel-Ebsteina



</doc>
<doc id="1441277" url="https://pl.wikipedia.org/wiki?curid=1441277" title="Radca Generalny Szkocji">
Radca Generalny Szkocji

Radca Generalny Szkocji (en. "Her Majesty’s Solicitor General for Scotland", sz. "Àrd-neach-lagha a' Chrùin an Alba"), jeden z urzędników prawnych Korony w Szkocji, zastępca lorda adwokata.

</doc>
<doc id="1441278" url="https://pl.wikipedia.org/wiki?curid=1441278" title="Bidasoa">
Bidasoa

Bidasoa (franc. "Bidassoa") – rzeka w Kraju Basków na północy Hiszpanii.
Nazwę swoją przyjmuje poniżej małego miasta Oronoz - Mugairi (gmina Baztan) w prowincji Nawarra, rzeka właściwie powstała wskutek połączenia się kilku strumieni blisko wsi Erratzu. Za rzekę źródłową uważa się strumień Baztan, którego źródła znajdują się na północno-wschodnich zboczach szczytu Autza (1306 m n.p.m.). Bidasoa uchodzi do Zatoki Biskajskiej pomiędzy miejscowościami Hendaye (Francja) i Hondarribia (Hiszpania). Przed ujściem do oceanu, rzeka tworzy zatokę zwaną Txingudi położoną między tymi miastami a Irun. Zatoka ta o powierzchni 128 ha została wpisana w 2002 r. na listę obszarów chronionych Konwencją Ramsarską.
Etymologia.
Rzeka obejmuje obszar lingwistycznego pogranicza, więc jej nazwa brzmi różnie w zależności od języka, mianowicie [βi'ðaʃoa] po baskijsku, [βiða'ʃoa] po hiszpańsku i [bidasoa] po francusku. Lingwistycznie i historycznie nazwa rzeki pochodzi od łacińskiej frazy "Via ad Oiasso" ("Via ad Oeassonem”), czyli nazwy drogi, która w czasach rzymskich łączyła miasta Pompelo (Pampeluna) z Oiasso (Oiartzun) i biegła doliną Bidasoa.
Charakterystyka.
Bidasoa w większości ze swoich 67 km długości płynie przez teren Nawarry, z wyjątkiem ostatnich 10 km, gdzie stanowi linię graniczną między Francją a Hiszpanią, jak również granicę między baskijską prowincją Gipuzkoa i francuskim regionem (dawniej prowincją) Labourd. Powierzchnia dorzecza obejmuje obszar około 710 km2, z tego większość, bo 684 km2 znajduje się w prowincji Nawarra. Dorzecze obejmuje 105 stałych strumieni i rzek o łącznej długości 497 km. Ze względu na dowietrzne położenie dorzecza i częsty napływ wilgotnego powietrza znad Atlantyku panuje tu ustrój deszczowy-oceaniczny i region ten jest regularnie zasilany opadami atmosferycznymi. Obszar dorzecza w prowincji Nawarra, o przewadze wiejskiego krajobrazu jest zamieszkany przez około 22,000 mieszkańców. 70% tej populacji ma ścieki oczyszczane przed wylaniem do rzeki.
Przez pierwsze 15 kilometrów, rzeka płynie z północy na południe, następnie obiera kierunek zachodni. Zasobniejsza w wody zebrane od strony przełęczy Velate (Puerto de Velate), w okolicach Oteiza po raz kolejny zmienia swój kierunek biegu na północny. Płynąc wąską, krętą doliną dociera do miejscowości Endarlatsa, gdzie opuszcza teren Nawarry. Następnie przepływa przez miejscowość Béhobie oraz główne miasta położone na brzegach szerokiego ujścia odprowadzając swe wody do Zatoki Baskijskiej.
Główne dopływy: Zeberia (10,8 km), Ezkurra (20,9 km), Latsa (11,1 km) i Endara (9,9 km).
Ujście rzeki stanowi najniższy obszar graniczny pomiędzy Hiszpanią a Francją, stąd też duża liczba szlaków komunikacyjnych przecinających dolinę rzeczną. Należą do nich, autostrada A8 (E70), której przedłużeniem we Francji jest A63, drogi główne N-1 (10), drogi regionalne 121A (do Pampeluny) i główne koleje (łączące ADIF i sieci SNCF). Oprócz tych głównych linii, krzyżują się także inne, np. regionalna kolej Euskotren (terminal w Hendaye). Obydwa miasta łączy ponadto podwójny most (piesi / pojazdy) zwany Mostem Santiago, ze względu na położenie na drodze pielgrzymkowej do Santiago de Compostela. Brzeg rzeki od strony hiszpańskiej zajmuje małe, regionalne lotnisko dla San Sebastian. W tej części rzeki dominuje krajobraz miejski.
Fauna.
Obszar rzeki w prowincji Nawarra jest celem dla entuzjastów wędkarstwa. Rzeka jest domem dla kilku rodzimych gatunków ryb, mianowicie są to: węgorz (Anguilla anguilla), łosoś (Salmo salar), pstrąg potokowy (Salmo trutta), głowacz białopłetwy (Cottus gobio), śliz pospolity (Barbatula barbatula), strzebla potokowa (Phoxinus phoxinus), kiełb (Gobio lozanoi), minóg morski (Petromyzon marinus), aloza (Alosa alosa), flądra europejska (Platichthys flesus) i chelon grubowargi (Chelon labrosus). Ponadto, gatunek z rzeki Ebro – chondrostoma (Chondrosroma miegii) został introdukowany w ostatnich 30-40 lat w dolnym biegu Bidasoa, od tego czasu stopniowo opanowując jej górny bieg.
Głównym problemem dla fauny rzeki stało się przełowienie. Chodzi tu zwłaszcza o duże łososie idące w górę rzeki, aby tam się rozmnażać. Problemem są nie tylko wędkarze, ale też duża liczba obiektów hydrograficznych po drodze. Na rzece znajduje się 128 hydroelektrowni i 114 związanych z nimi zapór, co powoduje, że aż 63% ryb nie dociera na obszary tarliskowe. Obecnie trwają prace rządu Nawarry, aby ten stan zmienić.

</doc>
<doc id="1441281" url="https://pl.wikipedia.org/wiki?curid=1441281" title="Andrew Murray (wicehrabia)">
Andrew Murray (wicehrabia)

Andrew Graham Murray, 1. wicehrabia Dunedin GCVO (ur. 21 listopada 1849, zm. 21 sierpnia 1942) – brytyjski prawnik i polityk, członek Partii Konserwatywnej, minister w rządach lorda Salisbury’ego i Arthura Balfoura.
Życiorys.
Był synem Thomasa Murraya i Caroline Tod. Wykształcenie odebrał w Harrow School oraz w Trinity College na Uniwersytecie Cambridge.
W latach 1891–1905 reprezentował w Izbie Gmin okręg wyborczy Buteshire. Był Radcą Generalnym Szkocji w latach 1891–1892 i 1895–1896. Następnie został Lordem Adwokatem. Od 1896 r. był członkiem Tajnej Rady. W latach 1903–1905 był członkiem gabinetu jako minister ds. Szkocji.
Po zakończeniu kariery politycznej otrzymał w 1905 r. tytuł 1. barona Dunedin wraz z miejscem w Izbie Lordów, oraz stanowisko Lorda Przewodniczącego Sądu Sesji. W 1913 r. został lordem prawa. W 1926 r. otrzymał tytuł 1. wicehrabiego Dunedin. W 1932 r. przeszedł na emeryturę.
Lord Dunedin był ponadto lordem namiestnikiem Buteshire w latach 1901–1905. W 1922 r. otrzymał Krzyż Wielki Królewskiego Orderu Wiktoriańskiego. Zmarł w 1942 r. Tytuły parowskie wygasły wraz z jego śmiercią.

</doc>
<doc id="1441282" url="https://pl.wikipedia.org/wiki?curid=1441282" title="Wicehrabia Dunedin">
Wicehrabia Dunedin



</doc>
<doc id="1441285" url="https://pl.wikipedia.org/wiki?curid=1441285" title="Limfocyt typu B">
Limfocyt typu B



</doc>
<doc id="1441289" url="https://pl.wikipedia.org/wiki?curid=1441289" title="Okręg wyborczy Buteshire">
Okręg wyborczy Buteshire

Okręg wyborczy Buteshire powstał w 1832 r. i wysyłał do brytyjskiej Izby Gmin jednego deputowanego. Okręg obejmował hrabstwo Buteshire w Szkocji. Został zlikwidowany w 1918 r.

</doc>
<doc id="1441290" url="https://pl.wikipedia.org/wiki?curid=1441290" title="Danielle Panabaker">
Danielle Panabaker

Danielle Nicole Panabaker (ur. 19 września 1987 w Auguście) – amerykańska aktorka, która wystąpiła m.in. w serialach "Flash" i "" oraz filmach "Mr. Brooks" i "Sky High".
Życiorys.
Danielle Panabaker urodziła się 19 września 1987 roku w Georgii. Jest amerykańską aktorką filmową i telewizyjną, jej siostra Kay Panabaker również jest aktorką. Przygoda z aktorstwem zaczęła się, kiedy Danielle dołączyła do grupy teatralnej na letnim obozie. W szkole uczęszczała do różnych kółek teatralnych i brała udział w prestiżowych konkursach recytatorskich. Skończyła szkołę średnią niebywale szybko – już w wieku czternastu lat. Dostała się na Uniwersytet Kalifornijski w Los Angeles.
W Stanach Zjednoczonych znana jest z ról telewizyjnych w serialach produkcji stacji CBS, NBC i HBO. Występowała w produkcjach Disney Channel. Zagrała z Kevinem Costnerem w filmie "Mr. Brooks", Haleyem Joelem Osmentem w "Home of The Giants", a także w produkcji Disney Channel "Sky High" oraz w komedii rodzinnej "Moje, Twoje i Nasze" ("Yours, Mine &amp; Ours"). Występowała również w epizodach "" ("CSI: Las Vegas"), "Zwariowany świat Malcolma" ("Malcolm in the Middle"). W latach 2006-2008 występowała w serialu "Shark" w roli Julie Stark. W lutym 2009 roku na ekrany kin wszedł horror "Piątek, trzynastego" ("Friday the 13th"), w którym Panabaker, Amanda Righetti i Jared Padalecki odgrywają główne role. Panabaker otrzymała także rolę Kimber w filmie "Renaissance Girl", w którym występuje u boku Jennifer Tilly.

</doc>
<doc id="1441295" url="https://pl.wikipedia.org/wiki?curid=1441295" title="Kakadu biała">
Kakadu biała

Kakadu biała ("Cacatua alba") – gatunek średniej wielkości ptaka z rodziny kakaduowatych (Cacatuidae). Jest endemitem, zamieszkującym wyłącznie wyspy Halmahera, Bacan, Ternate, Tidore, Kasiruta oraz Mandioli w północnych Molukach w Indonezji. Jest białą papugą z brązowymi lub czarnymi oczami, oraz ciemnoszarym dziobem. Gdy się przestraszy, rozkłada swój ogromny, odstający, półokrągły grzebień na głowie. Kształtowi grzebienia, przypominającego parasol, zawdzięcza swoją angielską nazwę "umbrella cockatoo". Normalnie grzebień znajduje się w pozycji leżącej. Spodnia strona skrzydeł oraz ogon mają barwę jasnożółtą i błyszczą się w czasie lotu papugi.
Kakadu biała dożywa niekiedy 80 roku życia.
Systematyka.
Gatunek monotypowy (nie wyróżnia się podgatunków). Blisko spokrewniony z kakadu molucką ("C. moluccensis").
Opis.
Ciało kakadu białej ma około 46 cm długości. Samice ważą około 400 gramów, podczas gdy masa samców osiąga nawet 800 gramów. Samce mają zazwyczaj szerszą głowę i większy dziób niż samice. W okresie dojrzewania tęczówki w oczach samic stają się bardziej czerwone niż u samców. Pióra kakadu białej są w większości białe. Natomiast zarówno górna, jak i spodnia powierzchnia wewnętrznej strony krawędzi piór na skrzydłach są żółte. Kolor żółty daje się lepiej zauważyć po spodniej stronie skrzydeł, ponieważ żółta część górnej strony pióra jest przykryta przez znajdujące się wyżej białe pióra. Podobnie, obszary większych piór na ogonie, przykryte innymi piórami oraz przykryte fragmenty piór grzebienia są żółte. Krótkie białe pióra wyrastają również spod ud.
Rozmnażanie.
Kakadu biała zakłada gniazda w dziuplach drzew. Samica składa zazwyczaj po dwa białe jaja. Okres wysiadywania trwa około 28 dni. Oboje rodziców wysiaduje jaja. Większe pisklę zazwyczaj dominuje nad słabszym i dostaje od rodziców więcej pokarmu. Młode opuszczają gniazdo po około 84 dniach od wyklucia się z jaj.
Status ochronny.
Międzynarodowa Unia Ochrony Przyrody (IUCN) od 2013 roku uznaje kakadu białą za gatunek zagrożony (EN – "endangered"); wcześniej (od 1994 roku) miała ona status gatunku narażonego (VU – "vulnerable"). Trend liczebności populacji uznaje się za spadkowy.
Ich liczebność znacząco obniżyła się na skutek nielegalnego wyłapywania i handlu. Gatunek ten został umieszczony w II Załączniku CITES ("Konwencji o międzynarodowym handlu dzikimi zwierzętami i roślinami gatunków zagrożonych wyginięciem"), zgodnie z którą eksport i import tych ptaków podlega ograniczeniom. Głównymi zagrożeniami dla gatunku są nielegalny odłów oraz degradacja ich naturalnego środowiska leśnego (wylesianie, pozyskiwanie drewna).
Ptasznictwo.
Kakadu białe są chętnie wykorzystywane jako zwierzęta domowe, ponieważ szybko przywiązują się do ludzi. Cenione są również ze względu na swój wygląd. Potrafią naśladować ludzką mowę, jednak nie robią tego najlepiej ze wszystkich papug. Ze względu na swoją inteligencję, łatwość tresury, towarzyską naturę i umiejętność szybkiego uczenia się sztuczek, często eksponowane są w ogrodach zoologicznych oraz parkach rozrywki. Z tych powodów są również najbardziej wymagające ze wszystkich papug. Kakadu biała potrzebuje co najmniej sześciu godzin opieki dziennie. Ze strony hodowców kakadu oczekują czasu, poświęcenia i zrozumienia. Jeżeli zostaną pozostawione bez opieki, mogą zniszczyć meble, ściany, itd. Zezłoszczone potrafią spowodować poważne pogryzienia swoim silnym dziobem. Kakadu białe zrzucają ze swoich piór biały puch i z tego względu nie nadają się dla astmatyków ani alergików. Większość kakadu, nawet tych otaczanych najlepszą opieką, dopuszcza się czasem niepożądanych zachowań, takich jak piski, skubanie piór, samookaleczenia oraz agresja wobec hodowców i swoich towarzyszy z klatki. Kakadu nie są zwierzętami domowymi i nie czują się dobrze jako takie. Dlatego ważne jest uwzględnienie ich naturalnej diety. Żywienie oparte wyłącznie na nasionach oraz orzechach nie jest dla nich wystarczające. Dlatego ważne jest uzupełnianie ich diety świeżymi owocami i warzywami. Nasiona i orzechy ze względu na wysoką zawartość tłuszczu powinny być pozostawione dla nagrody lub zachęty.

</doc>
<doc id="1441296" url="https://pl.wikipedia.org/wiki?curid=1441296" title="Jewgienij Jegorow">
Jewgienij Jegorow

Jewgienij Arsientjewicz Jegorow, ros. Евгений Арсентьевич Егоров (ur. w 1891 r., zm. 15 czerwca 1950 r. w ZSRR) – generał major Armii Czerwonej, członek kierownictwa i sztabu wojskowego Rosyjskiej Robotniczej Partii Ludowej podczas II wojny światowej.
W 1918 r. wstąpił do armii bolszewickiej. Brał udział jako podoficer w wojnie domowej z białymi. Został odznaczony Orderem Czerwonej Gwiazdy. Następnie dowodził batalionem, a potem pułkiem. W 1924 r. ukończył szkołę wojskową w Charkowie. Do 1927 r. był zastępcą ds. gospodarczych dowódcy jednego z pułków strzeleckich, zaś do 1935 r. – dowódcą tego pułku. W 1931 r. ukończył kurs dowódczy "Wystrieł". Do 1937 r. pełnił funkcję zastępcy dowódcy jednej z dywizji strzeleckich. W latach 1937-1938 stał na czele tyraspolskiego rejonu umocnionego. 14 sierpnia 1938 r. awansował na komdiwa. Wkrótce został aresztowany przez NKWD. Wypuszczony na wolność w 1939 r., został w październiku tego roku zastępcą dowódcy 10 Korpusu Strzelców w Białoruskim Okręgu Wojskowym. W lutym 1940 roku objął dowództwo 4 Korpusu Strzelców, a 4 czerwca 1940 r. został mianowany generałem majorem. 
Pod koniec czerwca 1941 r. dostał się do niewoli niemieckiej w rejonie Grodna. Został osadzony w obozie jenieckim w Suwałkach, a następnie w Hammelburgu. Podjął kolaborację z Niemcami. Wszedł w skład kierownictwa Rosyjskiej Robotniczej Partii Ludowej. Współtworzył sztab wojskowy przy partii. W listopadzie 1941 r. wraz z innymi kolaboranckimi oficerami wystąpił do dowództwa niemieckiego z wnioskiem sformowania spośród jeńców z Armii Czerwonej oddziałów wojskowych do walki z Sowietami. Prowadził agitację antysowiecką i werbunek do tych oddziałów. Po zakończeniu wojny został schwytany przez Sowietów i przewieziony do ZSRR, gdzie skazano go na karę śmierci przez rozstrzelanie.
Linki zewnętrzne.
Biografia gen. Jewgienija A. Jegorowa (jęz. rosyjski)

</doc>
<doc id="1441298" url="https://pl.wikipedia.org/wiki?curid=1441298" title="Arlen Escarpeta">
Arlen Escarpeta

Arlen Alexander Escarpeta (ur. 9 kwietnia 1980 w Belize w Ameryce Środkowej) – aktor filmowy i telewizyjny.
Wystąpił w jednej z drugoplanowych ról w filmie sportowym "Męski sport" ("We Are Marshall", 2006). W 2009 roku na ekranach kin pojawił się slasher "Piątek, trzynastego" ("Friday the 13th"), w którym Arlen odegrał postać śmiertelnej ofiary psychopatycznego mordercy Jasona Voorheesa. Gościł w popularnym serialu "Siódme niebo".

</doc>
<doc id="1441301" url="https://pl.wikipedia.org/wiki?curid=1441301" title="Manoel Morais Amorim">
Manoel Morais Amorim

Morais, właśc. Manoel Morais Amorim (ur. 17 lipca 1984 roku w Maceió) – brazylijski piłkarz występujący na pozycji ofensywnego pomocnika. Obecnie gra w EC Bahia, do którego jest wypożyczony z Corinthians Paulista.
Kariera klubowa.
Manoel Morais Amorim jako junior grał w takich zespołach jak CRB Maceió oraz CR Vasco da Gama. Pierwszy profesjonalny kontrakt w karierze podpisał w 2002 roku z Vasco da Gama. W debiutanckim sezonie nie rozegrał ani jednego ligowego spotkania, jednak w kolejnych rozgrywkach był już podstawowym zawodnikiem swojej drużyny i wystąpił w 32 meczach. Swoją pierwszą bramkę dla Vasco Brazylijczyk zdobył 26 października 2003 roku w zremisowanym 3:3 meczu przeciwko Paraná Clube. Rozgrywki w 2004 roku Morais spędził na wypożyczeniu w Athletico Paranaense. Zaliczył siedemnaście występów i sięgnął po tytuł wicemistrza kraju. Po zakończeniu sezonu brazylijski zawodnik powrócił do Vasco da Gama. W sezonie 2005 zdobył siedem, a w sezonie 2006 osiem bramek i był jednym z najskuteczniejszych strzelców w zespole. Po rozegraniu 77 ligowych spotkań Morais został wypożyczony do Corinthians Paulista i kupiony po zakończeniu wypożyczenia. Na sezon 2010 został wypożyczony do brazylijskiego EC Bahia.
Kariera reprezentacyjna.
Pierwsze powołanie do reprezentacji Brazylii Morais dostał w sierpniu 2006 roku na spotkanie z Norwegią. Następny raz w kadrze drużyny narodowej znalazł się na pojedynek z Wenezuelą w ramach Copa América 2007. W żadnym z tych meczów Morais jednak nie wystąpił i wciąż czeka na swój debiut w reprezentacji.

</doc>
<doc id="1441302" url="https://pl.wikipedia.org/wiki?curid=1441302" title="Klatka B">
Klatka B

Klatka B – polski paradokument (ukazany na stronach projektu tivi.pl oraz na kanale Polsat Play od 9 marca 2009 o godzinie 14.00). Serial opowiada o życiu wielkomiejskiej społeczności we Wrocławiu. Bohaterowie "Klatki B" są mieszkańcami jednej klatki w dziesięciopiętrowym bloku mieszkalnym. Serial ma charakter dydaktyczno-moralizatorski, gdzie poprzez aluzje, metafory i analogie autor serialu obnaża i piętnuje przywary takie jak: bigoteria, ksenofobia, nacjonalizm, nihilizm, wulgarność itp., a także nawiązuje do bieżących wydarzeń politycznych i gospodarczych w kraju, których uczestnikami oraz przedstawicielami są mieszkańcy bloku.
Serial zrealizowany jest w formie materiałów nagrywanych przez niedoszłego socjologa, który po nakręceniu ich popadł w kłopoty z prawem i został usunięty z uczelni. W wywiadzie dla radia Planeta FM twórcy projektu zapewniali, że "Klatka B" to 10 godzin taśm wywiadu socjologicznego Michała Zielińskiego. Oprócz wywiadów z mieszkańcami, w projekcie pojawiają się także nagrania z ukrytych kamer oraz fragmenty z przesłuchania Zielińskiego przez policję.
Lokalizacja.
Akcja serialu toczy się na jednym z wrocławskich osiedli. Według informacji na głównej stronie projektu, wieżowiec znajduje się na ulicy Szczęśliwej. W rzeczywistości jednak blok ten znajduje się w zupełnie innej części Wrocławia. Blok znajduje się na osiedlu Kosmonautów przy ulicy Szybowcowej. Jednak są tam kręcone jedynie sceny przedstawiające wyłącznie klatkę schodową.

</doc>
<doc id="1441303" url="https://pl.wikipedia.org/wiki?curid=1441303" title="Jarzębia Łąka (przystanek kolejowy)">
Jarzębia Łąka (przystanek kolejowy)

Jarzębia Łąka – przystanek osobowy Polskich Kolei Państwowych obsługiwany przez Koleje Mazowieckie. Przystanek znajduje się we wsi Jarzębia Łąka, w gminie Tłuszcz, w powiecie wołomińskim, w województwie mazowieckim, w Polsce. W wielu rozkładach jazdy była mylnie wymieniana jako Jastrzębia Łąka.
Zatrzymują się tu wszystkie pociągi podmiejskie przejeżdżające linią kolejową D29-29 Tłuszcz - Ostrołęka
Opis przystanku.
Przystanek ma postać pojedynczego niskiego peronu w postaci nasypu z ziemi zabezpieczonego od strony torów kształtownikami betonowymi. W połowie lat 90. dodatkowo zostały ułożone płyty chodnikowe. Od drugiej strony peron praktycznie przechodzi w pola. Od stycznia 2008 roku na peronie stoi także metalowa wiata z ławką. Budynek poczekalni i nieczynnej już kasy, wykonany jest z drewna i został w dużym stopniu zniszczony już na początku lat 90. Obrośnięty bluszczem, pośród niestarannie utrzymanej i zarośniętej zieleni.
Stacja położone praktycznie w centrum wsi, przy drodze łączącej Jarzębią Łąkę ze wsią Dębinki, mimo to otaczające widoki to głównie krajobraz polny.

</doc>
<doc id="1441305" url="https://pl.wikipedia.org/wiki?curid=1441305" title="Bazar Egipski w Stambule">
Bazar Egipski w Stambule

Bazar Egipski (tr. "Mısır Çarşısı") znajduje się w Stambule w Turcji. Jest jednym z najstarszych bazarów w mieście. Położony jest na nabrzeżu Eminönü, przy wjeździe na Most Galata. Nazwa bazaru pochodzi z czasów osmańskich, kiedy to na tym bazarze handlowano przyprawami przywożonymi z Egiptu.
Bazar został zbudowany 1660, a dochody z niego służyły finansowaniu budowanego Nowego Meczetu. Bazar ma kształt litery 'L', pokryty jest ołowianymi kopułami, zawiera około 80 sklepików i ma sześć bram.

</doc>
<doc id="1441310" url="https://pl.wikipedia.org/wiki?curid=1441310" title="Cacatua alba">
Cacatua alba



</doc>
<doc id="1441311" url="https://pl.wikipedia.org/wiki?curid=1441311" title="Okręg Korpusu Nr X">
Okręg Korpusu Nr X

Okręg Korpusu Nr X (OK X) – okręg wojskowy Wojska Polskiego II RP w latach 1921–1939 z siedzibą dowództwa w Przemyślu.
Zasięg terytorialny okręgu w latach 1938–1939.
Okręg Korpusu nr X obejmował 9,6% ogółu powierzchni państwa. Dysponował 12,8% ogółu rezerw. Na terenie OK nr X zamieszkiwało 67,8% Polaków.
Jednostki i instytucje wojskowe stacjonujące na obszarze OK VI.
Oddziały i zakłady służb.
Kierownictwa rejonów sanitarnych zostały utworzone w listopadzie 1921 roku, natomiast ich likwidacja została przeprowadzona w kwietniu 1924 roku.
W latach 1938–1939

</doc>
<doc id="1441314" url="https://pl.wikipedia.org/wiki?curid=1441314" title="William Onslow (4. hrabia Onslow)">
William Onslow (4. hrabia Onslow)

William Hillier Onslow, 4. hrabia Onslow GCMG (ur. 7 marca 1853 w Old Alresford w hrabstwie Hampshire, zm. 23 października 1911 w Hendon w hrabstwie Middlesex) – brytyjski arystokrata i polityk, członek Partii Konserwatywnej, minister w rządzie Arthura Balfoura, gubernator Nowej Zelandii w latach 1889–1892.
Był synem George’a Onslowa i Mary Loftus. Wykształcenie odebrał w Eton College oraz w Exeter College na Uniwersytecie Oksfordzkim. Po śmierci swojego kuzyna Arthura w 1870 r. odziedziczył tytuł 4. hrabiego Onslow i zasiadł w Izbie Lordów.
W 1880 r. został Lordem-in-Waiting. Ponownie pełnił tę funkcję w latach 1886–1887. Następnie został podsekretarzem stanu w Ministerstwie Kolonii. W 1888 r. został parlamentarnym sekretarzem przy Zarządzie Handlu. W latach 1889–1892 był gubernatorem Nowej Zelandii. Po powrocie konserwatystów do władzy w 1895 r. został podsekretarzem stanu w Ministerstwie ds. Indii. W 1900 r. objął analogiczne stanowisko w Ministerstwie Kolonii. W latach 1903–1905 był przewodniczącym Rady Rolnictwa. Od 1905 r. był zastępcą speakera Izby Lordów.
3 lutego 1875 r. w kościele św. Jerzego przy Hanover Square w Londynie poślubił Florence Gardner (zm. 8 sierpnia 1934), córkę Alana Gardnera, 3. barona Gardner of Uttoxeter, i Julii Fortescue, córki Edwarda Fortescue. William i Florence mieli razem dwóch synów i dwie córki
Zmarł w 1911 r. Tytuł parowski odziedziczył jego najstarszy syn, Richard.

</doc>
<doc id="1441323" url="https://pl.wikipedia.org/wiki?curid=1441323" title="Najstarsza winda w Grudziądzu">
Najstarsza winda w Grudziądzu

Najstarsza winda w Grudziądzu – znajduje się w kamienicy przy ul. Legionów 31. Została zainstalowana podczas budowy budynku w 1890 roku.
Winda przestała funkcjonować po II wojnie światowej. Mechanizm został rozebrany, a niektóre części rozkradzione. Obecnie kamienica, a wraz z nią zabytkowa winda, należą do prywatnego właściciela.
Winda jest starsza od rzekomo najstarszej windy w Europie, znajdującej się w Słupsku, pochodzącej z początku XX wieku. Władze Grudziądza nie zamierzają w najbliższym czasie podjąć działań zmierzających do uznania urządzenia za najstarsze na kontynencie ani do uruchomienia dźwigu.

</doc>
<doc id="1441326" url="https://pl.wikipedia.org/wiki?curid=1441326" title="Hrabia Onslow">
Hrabia Onslow

Informacje ogólne.
Baroneci Onslow
Baronowie Onslow 1. kreacji (parostwo Wielkiej Brytanii)
Hrabiowie Onslow 1. kreacji (parostwo Zjednoczonego Królestwa)
Najstarszy syn 7. hrabiego Onslow: Rupert Onslow, wicehrabia Cranley

</doc>
<doc id="1441328" url="https://pl.wikipedia.org/wiki?curid=1441328" title="Żelio Żelew">
Żelio Żelew



</doc>
<doc id="1441330" url="https://pl.wikipedia.org/wiki?curid=1441330" title="Kolej Północna Cesarza Ferdynanda">
Kolej Północna Cesarza Ferdynanda



</doc>
<doc id="1441331" url="https://pl.wikipedia.org/wiki?curid=1441331" title="C.K. Uprzywilejowana Kolej Północna Cesarza Ferdynanda">
C.K. Uprzywilejowana Kolej Północna Cesarza Ferdynanda



</doc>
<doc id="1441333" url="https://pl.wikipedia.org/wiki?curid=1441333" title="Kléber de Carvalho Corrêa">
Kléber de Carvalho Corrêa

Kléber, właśc. Kléber de Carvalho Corrêa (ur. 1 kwietnia 1980 roku w São Paulo) – brazylijski piłkarz występujący na pozycji obrońcy. Obecnie gra w SC Internacional.
Kariera klubowa.
Kléber de Carvalho Corrêa zawodową karierę rozpoczynał w 1998 roku w Corinthians Paulista. W debiutanckim sezonie rozegrał dla niego tylko trzy ligowe spotkania, jednak w kolejnych rozgrywkach grywał już znacznie częściej. Razem z Corinthians Kléber dwa razy z rzędu sięgnął po tytuł mistrza kraju, raz zdobył Puchar Brazylii, trzy razy triumfował w rozgrywkach Campeonato Paulista oraz wywalczył Klubowe Mistrzostwo Świata.
Kléber dla swojej drużyny zaliczył 94 ligowe występy, po czym w 2003 roku odszedł do niemieckiego klubu Hannover 96. Zajął z nim czternastą pozycję w tabeli Bundesligi, a po zakończeniu rozgrywek podpisał kontrakt z FC Basel. W sezonie 2004/2005 razem z nowym zespołem Kléber wywalczył mistrzostwo Szwajcarii. W trakcie trwania kolejnych rozgrywek brazylijski obrońca powrócił do Brazylii i został zawodnikiem Santos FC. W 2006 i 2007 roku po raz kolejny w karierze zdobył mistrzostwa stanu São Paulo.
12 maja 2008 roku Kléber w jednym z wywiadów powiedział, że jest bliski przejścia do FC Porto i czeka na ofertę z portugalskiej drużyny. Ta jednak nie nadpłynęła i Brazylijczyk pozostał w Santos FC. 26 stycznia 2009 roku podpisał jednak trzyletnią umowę z SC Internacional.
Kariera reprezentacyjna.
W reprezentacji Brazylii Kléber zadebiutował w 2002 roku. Brał między innymi udział w Pucharze Konfederacji 2003, na którym "Canarinhos" odpadli już w rundzie grupowej oraz w Copa América 2007, który zakończył się zwycięstwem podopiecznych Carlosa Dungi.

</doc>
<doc id="1441334" url="https://pl.wikipedia.org/wiki?curid=1441334" title="Kleber de Carvalho Correa">
Kleber de Carvalho Correa



</doc>
<doc id="1441338" url="https://pl.wikipedia.org/wiki?curid=1441338" title="Hugh Oakeley Arnold-Forster">
Hugh Oakeley Arnold-Forster



</doc>
<doc id="1441339" url="https://pl.wikipedia.org/wiki?curid=1441339" title="Krystian Paczków">
Krystian Paczków

Krystian Paczków (ur. 4 listopada 1989 we Wrocławiu) – zapaśnik stylu klasycznego WKS Śląsk Wrocław, reprezentant Polski w sumo, srebrny medalista Mistrzostw Świata w sumo juniorów w Estonii w 2006, dwukrotny wicemistrz Europy juniorów w sumo w 2006 i 2007, brązowy medalista Mistrzostw Europy młodzieżowców, Mistrz Polski juniorów, młodzieżowców i seniorów w sumo. 
Jako jedyny reprezentant Polski zdobył dwa medale indywidualnie w juniorach i młodzieżowcach w sumo na Mistrzostwach Europy w 2007 na Węgrzech. Uczeń Wyższej Szkoły Rehabilitacji we Wrocławiu. Hobby: sporty walki, muzyka, kultura Dalekiego Wschodu.
23 sierpnia 2009 zdobył tytuł Mistrza Europy młodzieżowców w sumo w kategorii 115 kg.
Syn Roberta Paczkowa, dwukrotnego zdobywcy tytułu Mistrza Świata w sumo.

</doc>
<doc id="1441340" url="https://pl.wikipedia.org/wiki?curid=1441340" title="Robert William Hanbury">
Robert William Hanbury



</doc>
<doc id="1441342" url="https://pl.wikipedia.org/wiki?curid=1441342" title="Ailwyn Fellowes, 1. baron Ailwyn">
Ailwyn Fellowes, 1. baron Ailwyn



</doc>
<doc id="1441344" url="https://pl.wikipedia.org/wiki?curid=1441344" title="Alfred Tyszkiewicz">
Alfred Tyszkiewicz

Alfred Maria Tyszkiewicz (lit. Alfredas (Alfis) Tiškevičius; ur. w listopadzie 1913 w Krakowie, zm. 10 lipca 2008 w Warszawie) – polsko-litewski hrabia, właściciel dawnego majątku Tyszkiewiczów w Połądze, honorowy obywatel Połągi.
Życiorys.
Urodził się jako dziesiąte dziecko Feliksa i Antoniny Zofii z Łąckich, którzy przejęli dobra w Połądze i w 1895 zbudowali tu pałac z ogrodem. Stryj Alfreda Aleksander był właścicielem odległej o 12 kilometrów Kretyngi.
Uczył się w gimnazjach polskich w Poniewieżu i Kownie, później studiował w Paryżu, gdzie poznał m.in. Antanasa Venclovę.
W 1940 został aresztowany przez Niemców w Kłajpedzie i cztery miesiące spędził w więzieniu w Tylży. Powrócił następnie do Połągi, gdzie przebywała jego żona Ludwika Maria z Sobańskich (1915–2006) z synem Adamem Marią (ur. 1940).
Po raz pierwszy od zakończenia wojny odwiedził Połągę w 1992. Pięć lat później z inicjatywy lokalnego burmistrza przyznano mu honorowe obywatelstwo miasta. Od tego czasu regularnie odwiedzał nadmorski kurort, zatrzymując się w nim latem.
Zmarł w lipcu 2008 w Warszawie – 1 sierpnia odbył się uroczysty pogrzeb zorganizowany przez władze miejskie w Połądze. Prochy Alfreda Tyszkiewicza zostały złożone na starym cmentarzu w kurorcie, gdzie spoczywają również jego krewni.

</doc>
<doc id="1441345" url="https://pl.wikipedia.org/wiki?curid=1441345" title="Marek Sikora (aktor)">
Marek Sikora (aktor)

Marek Sikora (ur. 30 sierpnia 1959 w Busku-Zdroju, zm. 22 lipca 1996 w Służowie koło Buska-Zdroju) – polski aktor teatralny, filmowy i telewizyjny, reżyser teatralny, telewizyjny i operowy, choreograf. Absolwent szkoły baletowej (1978) oraz Wydziału Aktorskiego łódzkiej PWSFTviT (1982, dyplom 1987) i Wydziału Reżyserii warszawskiej PWST (1991).
Życiorys.
Karierę aktorską rozpoczął jako nastolatek, kiedy w 1974 roku zagrał w ekranizacji powieści młodzieżowej "Koniec wakacji", do której został wybrany przez reżysera Stanisława Jędrykę spośród kilku tysięcy kandydatów. Dwa lata później został odtwórcą głównej roli męskiej w serialu dla dzieci i młodzieży "Szaleństwo Majki Skowron".
Współpracował z wieloma teatrami w Polsce. W latach 1981–1983 występował w Słupskim Teatrze Dramatycznym, 1984–1986 występował w Teatrze Polskim w Poznaniu, gdzie zajmował się też przygotowywaniem układu walk. Współpracował też z poznańskim teatrem Scena na Piętrze (1985). W latach 1987–1988 pracował w Teatrze Dramatycznym w Opolu na stanowisku choreografa. W 1990 roku znalazł się wśród osób docenionych przez jury na XVI Opolskich Konfrontacjach Teatralnych (za spektakl "Karmaniola" wystawiony w Teatrze Dramatycznym w Opolu).
Później, w latach 1991–1995, był konsultantem programowym, reżyserem i choreografem Teatru Powszechnego w Łodzi. Był też reżyserem Opery i Operetki w Szczecinie w latach 1991–1993. Współpracował ponadto z Teatrem Telewizji, a także warszawskim Teatrem Północnym, Teatrem Powszechnym w Warszawie, Operą Bałtycką w Gdańsku, wrocławskim Teatrem Polskim. W ostatnim okresie życia, w roku 1996, działał w Teatrze im. Bogusławskiego w Kaliszu oraz Teatrze Muzycznym w Gdyni.
Zmarł nagle w miejscowości Służów koło Buska-Zdroju w wieku 36 lat. Przyczyną śmierci był udar mózgu.
Życie osobiste.
Był mężem aktorki Grażyny Wolszczak. Ich synem jest Filip (ur. 1989).

</doc>
<doc id="1441348" url="https://pl.wikipedia.org/wiki?curid=1441348" title="Längenfeldgasse">
Längenfeldgasse

Längenfeldgasse – ulica w Wiedniu w dzielnicy Meidling. Znajduje się na niej stacja metra o takiej samej nazwie. Przebiegają tutaj linie U4 i U6. Jest to jedyna stacja w Wiedniu, na której na jednym peronie zbiegają się dwie linie metra.

</doc>
<doc id="1441349" url="https://pl.wikipedia.org/wiki?curid=1441349" title="Kakadu białooka">
Kakadu białooka

Kakadu białooka ("Cacatua goffiniana") – gatunek średniej wielkości ptaka z rodziny kakaduowatych (Cacatuidae). Endemicznie występuje tylko na należących do Indonezji Wyspach Tanimbar w południowo-wschodniej części Morza Banda. Introdukowany na Wyspy Kai (wschodni kraniec Morza Banda), Singapur, Tajwan i Portoryko.
Taksonomia.
Gatunek został prawidłowo opisany naukowo dopiero w 2004 roku, po tym jak 4 lata wcześniej dowiedziono, że dwa okazy, na podstawie których pierwotnie opisano takson "Lophochroa goffini" (i którą to nazwę powszechnie stosowano w odniesieniu do kakadu z Wysp Tanimbar), w rzeczywistości są przedstawicielami gatunku "Cacatua ducorpsii" (kakadu mała).
Gatunek monotypowy (nie wyróżnia się podgatunków).
Morfologia.
Masa ich ciała wynosi ok. 250 gramów w przypadku samic oraz ok. 300 gramów w przypadku samców. Od głowy do ogona mierzą 31 cm. Kakadu białooka jest więc najmniejsza ze wszystkich papug z podrodziny kakadu. Jeśli chodzi o barwę upierzenia, jest ono białe z domieszką piór różowych bądź barwy łososiowej na twarzy. Jej dziób jest jasnoszary. Osobniki obu płci wyglądają niemal identycznie.
Podobnie jak pozostałe gatunki z podrodziny kakadu, posiada ona grzebień, czyli zespół piór na głowie, które może podnosić względnie opuszczać. Jej ciało pokryte jest w większości białymi piórami. Pióra różowe występują pomiędzy dziobem a oczami. Położone głębiej partie piór grzebieniowych oraz piór na szyi są również barwy łososiowej, ale ubarwienie to jest w tym przypadku ukryte za zewnętrznymi obszarami piór. Spodnia strona skrzydeł oraz pióra na ogonie wyróżniają się żółtawym odcieniem. Kolor oczu mieści się w palecie od brązu do czerni.
Kakadu białooka bywa często mylona z kakadu sinooką, ze względu na duże podobieństwa pomiędzy nimi.
Status i ochrona.
W związku z postępującą dewastacją środowiska na Wyspach Tanimbar oraz kłusownictwem na ograniczoną na skalę, kakadu białooka uważana jest za gatunek bliski zagrożenia wyginięciem i z tego względu umieszczona została w Czerwonej księdze gatunków zagrożonych IUCN. Gatunek wyszczególniono również w Załączniku I listy CITES. Trend liczebności populacji na wolności uznaje się za spadkowy.
W latach 70. XX wieku japońscy drwale przetrzebili wyspy, na których występuje kakadu białooka. Wiele oszołomionych, zdezorientowanych ptaków zostało schwytanych i przeznaczonych na sprzedaż. Niestety, wiele spośród nich nie przeżyło nawet warunków transportu. Optymizmem napawać może jednak fakt, że liczebność gatunku została odtworzona w trakcie programu rozmnażania papug w niewoli. Obecnie więcej osobników znajduje się w niewoli niż w naturalnym środowisku.

</doc>
<doc id="1441354" url="https://pl.wikipedia.org/wiki?curid=1441354" title="Ojciec Brown">
Ojciec Brown

Ojciec Brown (ang. "Father Brown") – postać fikcyjna, ksiądz katolicki, detektyw amator, bohater cyklu opowiadań detektywistycznych autorstwa G.K. Chestertona. Prekursor postaci duchownego-detektywa.
Chesterton w swoich opowiadaniach wykreował postać będącą przeciwieństwem Sherlocka Holmesa, nie tylko pod względem wyglądu (ojciec Brown jest niski i pulchny), ale i sposobu prowadzenia śledztwa. Chesterton, będący wielbicielem opowiadań detektywistycznych z Holmesem, nie eksponuje jednak tak jak Arthur Conan Doyle metody dedukcyjnej przy rozwiązywaniu spraw kryminalnych, przy tym kładzie nacisk na aspekty psychologiczne przestępstwa. Ojciec Brown posługuje się zatem racjonalnymi metodami, jednak występuje raczej w roli duszpasterza, który z racji wykonywanej profesji potrafi lepiej niż inni wniknąć w duszę przestępcy-grzesznika, nierzadko zresztą pozostawiając kwestię wymierzenia kary wyłącznie Bogu.
Ekranizacje.
Duchowny-detektyw trafił do kina m.in. w komedii "Ojciec Brown" Roberta Hamera z 1954 r. z Alekiem Guinnessem w roli głównej oraz do serialu telewizyjnego z Kennethem More’em w roli tytułowej (1974). W pełnometrażowym filmie telewizyjnym "Ksiądz Brown w roli detektywa" (1979) Johna Moxeya wystąpił Barnard Hughes. W 2013 roku BBC rozpoczął emisję nowego serialu opartego na przygodach o. Browna. W roli głównej wystąpił Mark Williams.

</doc>
<doc id="1441359" url="https://pl.wikipedia.org/wiki?curid=1441359" title="Ceferino Jiménez Malla">
Ceferino Jiménez Malla



</doc>
<doc id="1441364" url="https://pl.wikipedia.org/wiki?curid=1441364" title="Bosompo">
Bosompo

Bosompo – w mitologii ludów Akan (Ghana) bóstwo mórz, czczone co wtorek. W tym dniu wyznawcy Bosompo nie wypływają w morze, aby łowić ryby.

</doc>
<doc id="1441372" url="https://pl.wikipedia.org/wiki?curid=1441372" title="Embraer EMB 314 Super Tucano">
Embraer EMB 314 Super Tucano

Embraer EMB 314 Super Tucano – brazylijski samolot szturmowy (przeciwpartyzancki). 
Pierwszy lot odbył się w 1996 roku. Maszyna jest produkowana w dwóch wersjach: w wersji jednomiejscowej A-29 oraz w dwumiejscowej AT-29. Miejsca pilotów znajdują się w opancerzonej i bogato oszklonej kabinie, którą wyposażono w noktowizor. Samolot został wyposażony w 2 karabiny maszynowe oraz po dwa zaczepy pod każdym skrzydłem i jeden pod kadłubem, na których można podczepić do 1500 kg uzbrojenia (bomb, rakiet kierowanych i niekierowanych). Samolot służy do patrolowania niedostępnych terenów, przy wykorzystaniu kamery termowizyjnej, oraz do walki z kartelami narkotykowymi. Dzięki dużej mocy silnika (1600 KM) osiąga prędkość do 600 km/h.
W grudniu 2011 roku 20 maszyn tego typu zamówiła armia USA, która zamierza wykorzystywać je jako samoloty rozpoznawcze i przeznaczone do walki ze słabo uzbrojonym przeciwnikiem. Początkowo miały być wykorzystane w walkach w Afganistanie, obecnie po kilkuletniej eksploatacji planuje się przekazać je temu krajowi.

</doc>
<doc id="1441377" url="https://pl.wikipedia.org/wiki?curid=1441377" title="Most Galaty">
Most Galaty

Most Galaty (tur. "Galata Köprüsü") – most przecinający Złoty Róg w Stambule w Turcji. Znany jest również pod nazwami "Nowy Most", ponieważ zaczyna się przy Nowym Meczecie, oraz "Most Sułtanki Matki", gdyż powstał z inicjatywy matki sułtana: Bezm-i Alem.
Pierwszy most przez Złoty Róg został stworzony podczas oblężenia Konstantynopola w 1453. Pierwsze plany mostu nad Złotym Rogiem stworzył Leonardo da Vinci za sułtana Bajazyda II, ale dopiero w XIX w., gdy nastąpił rozwój miasta i sułtan przeniósł się z Pałacu Topkapı do Pałacu Dolmabahçe, poważnie pomyślano o połączeniu brzegów zatoki. Do tego momentu transport zapewniały łodzie. 
Pierwszy most (most Hayratiye) powstał w 1836 łącząc Unkapanı z Azapkapı, ale był niewystarczający, więc w 1845 zbudowano drugi (zwany mostem Cisr-i Cedid), na prośbę matki sułtana Bezm-i Alem, łącząc Galata z centrum miasta. Stary most zyskał wówczas nazwę Cisr-i Atik. Nowy most był drewniany, odnawiano go w 1863 i 1875, za przejazd przez most była pobierana opłata. 
W 1912 niemiecka firma MAN zbudowała most o długości 468 m, który został silnie uszkodzony przez pożar w 1992. Most został odbudowany przez kolejną niemiecką firmę: Thyssen. Konstrukcja wspiera się na 114 stalowych filarach o średnicy 2 m i wysokości 18 m. By umożliwić statkom wejście do portów nad Złotym Rogiem, most posiada cztery otwierające się skrzydła o masie 5000 ton.

</doc>
<doc id="1441378" url="https://pl.wikipedia.org/wiki?curid=1441378" title="Fons (mitologia)">
Fons (mitologia)

Fons (Font, Fontus, Fontanus) – rzymski bóg źródeł i strumieni, uznawany za opiekuna wszystkich wód w Lacjum. 
Uważany za syna boga Janusa i nimfy Juturny. Jego świątynia znajdowała się na północ od Kapitolu, a poświęcony mu ołtarz – u podnóża Janikulum. Czczony był szczególnie przez rzemieślników. 13 października na jego cześć obchodzono święto źródeł – Fontinalia, podczas którego wrzucano do nich girlandy kwiatów i ozdabiano publiczne studnie.

</doc>
<doc id="1441380" url="https://pl.wikipedia.org/wiki?curid=1441380" title="Parafia Zesłania Ducha Świętego w Bełchatowie">
Parafia Zesłania Ducha Świętego w Bełchatowie

Parafia Zesłania Ducha Świętego w Bełchatowie - rzymskokatolicka parafia w dekanacie bełchatowskim archidiecezji łódzkiej,
Historia.
Parafia erygowana 21 sierpnia 1998 r. przez arcybiskupa Władysława Ziółka (pierwszym proboszczem mianowano ks. Władysława Staśkiewicza, który swą duszpasterską posługę sprawuje w tej parafii do dnia dzisiejszego).
Kościół parafialny.
Budowa kościoła parafialnego została rozpoczęta w roku 2002 i trwa.
Terytorium parafii.
Parafia obejmująca swoim obszarem osiedle Przytorze oraz wsie Ludwików i Nowy Świat.

</doc>
<doc id="1441381" url="https://pl.wikipedia.org/wiki?curid=1441381" title="Johann Adolf Schroeder">
Johann Adolf Schroeder

Johann Adolf Schroeder (w Polsce zwany "Jan Adolf", ur. 17 lutego 1789 w Magdeburgu, zm. 13 kwietnia 1860 w Warszawie) – polski chirurg wojskowy narodowości niemieckiej, uczestnik wojen napoleońskich i powstania listopadowego, kawaler Orderu Virtuti Militari, ewangelik.
Szkic biograficzny.
Schroeder urodził się w pruskim Magdeburgu jako syn Johanna i Kathariny. W młodym wieku uzyskał najprawdopodobniej kwalifikacje felczera w Niemczech, gdyż pojawiwszy się w Warszawie w roku 1809 wstąpił do wojska Księstwa Warszawskiego jako chirurg II klasy w pułku kirasjerów. W roku 1812 wziął udział w kampanii rosyjskiej Napoleona i został ranny, w związku z czym zapewne nie uczestniczył w kampaniach lat 1813 i 1814.
Po utworzeniu Królestwa Polskiego zaciągnął się w 1815 do jego armii jako lekarz batalionowy w II Baterii lekkiej artylerii konnej. W roku 1819, nie przerywając czynnej służby wojskowej, zapisał się na Wydział Medyczny Uniwersytetu Warszawskiego i uzyskał w 1822 stopień magistra chirurgii.
Po wybuchu powstania listopadowego wziął w nim udział jako lekarz sztabowy w pułku gwardyjskim artylerii konnej i w kwietniu 1831 roku został odznaczony Złotym Krzyżem Orderu Virtuti Militari. Po upadku powstania wyemigrował do rodzimych Prus, ale najwyraźniej nie mógł się tam zadomowić po tylu latach w Polsce, ponieważ już w 1832 powrócił do Warszawy, gdzie otworzył prywatną praktykę lekarską. W 1837 Rada Lekarska, zajmująca się uprawnieniami lekarskimi po rozwiązaniu Uniwersytetu Warszawskiego, nadała mu prawo wykonywania zawodu bez zdawania egzaminu ze względu na jego zasługi wojskowe.
Przed powstaniem listopadowym Schroeder był czynnym członkiem Narodowego Towarzystwa Patriotycznego i masonerii, gdzie działał w niemieckojęzycznej loży "Halle der Beständigkeit" ("Świątynia Stałości").
Żonaty z Anną Katarzyną z Teuritzbacherów, potomstwa najwyraźniej nie miał lub źródła o nim milczą. Pochowany został na warszawskim cmentarzu ewangelickim (Al. 21 nr 37). Tuż obok znajdują się nagrobki innych Schroederów, warszawskich rzemieślników, być może bliskich krewnych doktora.

</doc>
<doc id="1441384" url="https://pl.wikipedia.org/wiki?curid=1441384" title="Edward Robinson">
Edward Robinson

Edward Robinson (ur. 10 kwietnia 1794 w Southington w stanie Connecticut, zm. 27 stycznia 1863 w Nowym Jorku) – protestancki teolog i biblista, podróżnik, ojciec protestanckiej geografii biblijnej.
Życiorys.
Robinson urodził się w Southington, w amerykańskim stanie Connecticut. W 1816 ukończył Hamilton College w Clifton w hrabstwie St. Lawrence. Następnie studiował w Andover w stanie Massachusetts oraz w europejskich uniwersytetach w Halle i w Berlinie. Po powrocie do Stanów Zjednoczonych wykładał w Andower. W 1831 zaczął wydawać "Biblical Repository", zaś w 1843 "Bibliotheca Sacra". Z powodu choroby przeniósł się Bostonu, gdzie od 1837 prowadził wykłady z literatury biblijnej w Union Theological Seminary.
Eksploracja Palestyny.
Biblista w 1838, w towarzystwie pastora Eliego Smitha, wyjechał do Palestyny. Chciał zebrać materiały do "Biblical Researches in Palestine and Adjacent Countries", za którą uhonorowany został złotym medalem przez Royal Geographical Society w 1842. W czasie swojego pobytu amerykański badacz odkrył tzw. tunel Ezechiasza z końca VIII w. przed Chr. W tunelu znajdowała się inskrypcja. Również jeden ze starożytnych łuków znajdujących się w pobliżu Ściany Płaczu nazwany został jego imieniem – "Łuk Robinsona". Znajdował się on w Dolinie Tyropeon.

</doc>
<doc id="1441386" url="https://pl.wikipedia.org/wiki?curid=1441386" title="Jefim Zybin">
Jefim Zybin

Jefim Siergiejewicz Zybin, ros. Ефим Сергеевич Зыбин (ur. 25 grudnia 1894 r. we wsi Wasiliewka w rejonie Woroneża w Rosji, zm. 25 sierpnia 1946 w ZSRR) – generał major Armii Czerwonej, członek Rosyjskiej Robotniczej Partii Ludowej podczas II wojny światowej.
Brał udział w I wojnie światowej. 1 grudnia 1918 r. wstąpił do armii bolszewickiej. W 1919 r. ukończył wojskową szkołę kawaleryjską w Orle. W 1921 r. jako dowódca plutonu uczestniczył w rejonie Tambowa w zwalczaniu powstania tambowskiego. Następnie służył w różnych szkołach wojskowych jako dowódca szkoleniowych pododdziałów. W 1931 r. ukończył wojskową szkołę kawaleryjską w Nowoczerkasku, zaś w 1933 r. – ogólną szkołę kawaleryjską w Moskwie. Następnie przez 4 lata pełnił funkcję jej komendanta, po czym przeszedł do służby w Ludowym Komisariacie Obrony jako szef Oddziału do Spraw Remontu . 8 sierpnia 1936 r. awansował do stopnia pułkownika. Kolejne funkcje to dowódca jednego z pułków kawalerii i zastępca dowódcy 26 Dywizji Kawalerii. W latach 1937-1938 był aresztowany i uwięziony przez NKWD. Od czerwca 1939 r. dowodził 36 Dywizją Kawalerii w Białoruskim Okręgu Wojskowym. 1 listopada tego roku awansował na kombryga, zaś 4 czerwca 1940 r. na generała majora.
18 lipca 1941 r. dostał się do niewoli niemieckiej, po czym został osadzony w obozie jenieckim w Borysowie. Pod koniec 1941 r. trafił do obozu w Hammelburgu w Bawarii, a następnie do obozów w Norymberdze i Weißenburg in Bayern. Podjął kolaborację z Niemcami. Wstąpił do Rosyjskiej Robotniczej Partii Ludowej. Prowadził agitację antysowiecką i werbunek do kolaboracyjnych oddziałów wojskowych. Przedstawił Niemcom pomysł sformowania z jeńców batalionu ochronnego i zaproponował siebie na jego dowódcę. 4 maja 1945 r. został oswobodzony przez Amerykanów i skierowany do sowieckiej misji repatriacyjnej w Paryżu, skąd przewieziono go do Moskwy. Został aresztowany i uwięziony przez NKWD. Po procesie rozstrzelano go 25 sierpnia 1946 r.

</doc>
<doc id="1441387" url="https://pl.wikipedia.org/wiki?curid=1441387" title="Nowy Świat (gmina Bełchatów)">
Nowy Świat (gmina Bełchatów)

Nowy Świat – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1441388" url="https://pl.wikipedia.org/wiki?curid=1441388" title="Anicet Brodawski">
Anicet Brodawski

Anicet Brodawski (lit. "Anicetas Brodavskis", ros. Аницет Петрович Бродавский, "Anicet Pietrowicz Brodawski"; ur. 1944) – działacz mniejszości polskiej na Litwie, w latach 1989–1991 deputowany ludowy do Rady Najwyższej ZSRR, jeden z pomysłodawców autonomii terytorialnej Wileńszczyzny w 1991.
Życiorys.
Ukończył studia w Litewskiej Akademii Nauk Rolniczych. Przez 17 lat był dyrektorem Wileńskiego Technikum Agronomiczno-Zoologicznego (obecnie Wileńska Wyższa Szkoła Rolnicza w Białej Wace). Należał do Komunistycznej Partii Litwy – z jej ramienia był siedem razy wybierany do rady deputowanych ludowych rejonu wileńskiego, był przewodniczącym tejże rady. Pełnił m.in. funkcję zastępcy prezesa Republikańskiej Rady Zawodowych Szkół Średnich w Litewskiej SRR oraz prezesa rady oświaty rejonu wileńskiego.
W 1989 został wybrany jednym z 9 deputowanych ludowych polskiego pochodzenia do Rady Najwyższej ZSRR – wraz z Janem Ciechanowiczem reprezentował Litewską SRR.
W 1991 był przewodniczącym zdominowanej przez polskich komunistów rady rejonu wileńskiego. Wraz z Czesławem Wysockim, który kierował analogiczną radą w okręgu solecznickim, zażądał wówczas stworzenia polskiej autonomii obejmującej oba rejony, stając na czele tzw. Rady Koordynacyjnej ds. polskiej autonomii na Wileńszczyźnie. 
Po odzyskaniu przez Litwę niepodległości był członkiem Związku Polaków na Litwie. W 1994 zakładał konkurencyjny wobec Akcji Wyborczej Polaków na Litwie Obywatelski Komitet Wyborczy, mający startować w wyborach samorządowych w 1995. Opowiadał się wówczas za współpracą z litewską lewicą, m.in. partią Kazimiery Prunskienė. 
Obecnie jest prezesem rolniczej Agencji Rozwoju.

</doc>
<doc id="1441390" url="https://pl.wikipedia.org/wiki?curid=1441390" title="Krążowniki typu Java">
Krążowniki typu Java



</doc>
<doc id="1441391" url="https://pl.wikipedia.org/wiki?curid=1441391" title="Bochov">
Bochov

Bochov – miasto w Czechach, w kraju karlowarskim, w powiecie Karlowe Wary. Populacja miasta wynosi 2 026 mieszkańców. Dane te pochodzą ze spisu powszechnego przeprowadzonego w 2006 roku.
Miasto uzyskało prawa miejskie w roku 1325. Obecnym burmistrzem Bochova jest Miroslav Egert.

</doc>
<doc id="1441393" url="https://pl.wikipedia.org/wiki?curid=1441393" title="Tycho von Wilamowitz-Moellendorff">
Tycho von Wilamowitz-Moellendorff

Tycho von Wilamowitz-Moellendorff (ur. 16 listopada 1885 w Getyndze, zm. 15 października 1914 pod Dęblinem) – niemiecki filolog klasyczny.
Był synem Ulricha von Wilamowitz-Moellendorff oraz Marii von Wilamowitz-Moellendorff. Studiował filologię klasyczną i germanistykę w Berlinie i w Getyndze. Od lat młodzieńczych zajmował się badaniem dramatów greckich.
W chwili rozpoczęcia I wojny światowej zaciągnął się do wojska. Zginął i został pochowany pod Iwanogrodem (dzisiejszy Dęblin) 15 października 1914 roku.
Rodzice postawili mu symboliczny grób w gaju wymysłowickim, wysoki na 2 metry.

</doc>
<doc id="1441394" url="https://pl.wikipedia.org/wiki?curid=1441394" title="Henry Chaplin">
Henry Chaplin

Henry Chaplin (ur. 22 grudnia 1840 w Ryhall w hrabstwie Rutland, zm. 29 maja 1923 w Londynie) – brytyjski polityk, członek Partii Konserwatywnej, minister w rządach lorda Salisbury’ego.
Życiorys.
Był drugim synem wielebnego Henry’ego Chaplina z Blankney w hrabstwie Lincolnshire. Wykształcenie odebrał w Harrow School oraz w Christ Church na Uniwersytecie Oksfordzkim. Był znany w świecie wyścigów konnych. W 1867 r. należący do niego Hermit wygrał wyścig Epsom Derby.
W 1868 r. został wybrany do Izby Gmin jako reprezentant okręgu Mid Lincolnshire. Od 1885 r. reprezentował okręg wyborczy Sleaford. W latach 1885-1886 był Kanclerzem Księstwa Lancaster. W 1889 r. został pierwszym przewodniczącym Rady Rolnictwa i pozostał na tym stanowisko do upadku konserwatywnego gabinetu w 1892 r. W latach 1895-1900 był przewodniczącym Rady Samorządu Lokalnego. W 1903 r., podczas sporu między zwolennikami protekcjonizmu i wolnego handlu, Chaplin poparł protekcjonistę Chamberlaina.
W 1906 r. przegrał wybory parlamentarne. Do Izby Gmin powrócił w 1907 r. po wyborach uzupełniających w okręgu Wimbledon. W 1916 r. otrzymał tytuł 1. wicehrabiego Chaplin i zasiadł w Izbie Lordów. Zmarł w 1923 r.
Życie prywatne.
W 1876 r. poślubił lady Florence Sutherland-Leveson-Gower (zm. 1881), córkę George’a Sutherlanda-Levesona-Gowera, 3. księcia Sutherland, i Anne Hay-Mackenzie, córki John Haya-Mackenzie’ego.

</doc>
<doc id="1441395" url="https://pl.wikipedia.org/wiki?curid=1441395" title="Schelde">
Schelde



</doc>
<doc id="1441396" url="https://pl.wikipedia.org/wiki?curid=1441396" title="Wicehrabia Chaplin">
Wicehrabia Chaplin

Wicehrabiowie Chaplin 1. kreacji (parostwo Zjednoczonego Królestwa)

</doc>
<doc id="1441400" url="https://pl.wikipedia.org/wiki?curid=1441400" title="Okręg wyborczy Mid Lincolnshire">
Okręg wyborczy Mid Lincolnshire

Okręg wyborczy Mid Lincolnshire powstał w 1868 r. i wysyłał do brytyjskiej Izby Gmin dwóch deputowanych. Okręg położony był w hrabstwie Lincolnshire. Został zlikwidowany w 1885 r.

</doc>
<doc id="1441403" url="https://pl.wikipedia.org/wiki?curid=1441403" title="Libušín">
Libušín

Libušín jest to czeskie miasto położone w powiecie Kladno. Populacja miasta wynosi 3183 mieszkańców. Dane te pochodzą ze spisu przeprowadzonego w 2016 roku.
Historia.
Miejscowość wzmiankowana od połowy XI wieku. Obecna nazwa pojawiła się w XIV wieku. W roku 1877 otworzono kopalnię węgla kamiennego Jan. Prawa miejskie Libušín uzyskał w roku 1918.

</doc>
<doc id="1441404" url="https://pl.wikipedia.org/wiki?curid=1441404" title="Okręg wyborczy Sleaford">
Okręg wyborczy Sleaford

Okręg wyborczy Sleaford powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Sleaford w hrabstwie Lincolnshire. Został zlikwidowany w 1918 r.

</doc>
<doc id="1441405" url="https://pl.wikipedia.org/wiki?curid=1441405" title="Akwedukt Walensa">
Akwedukt Walensa

Akwedukt Walensa (zwany także "Akweduktem Walentyniana"; tr. "Bozdoğan Kemeri", gr. "Άγωγός του ὔδατος") – akwedukt w Stambule w Turcji. W czasach Konstantynopola dostarczał wodę do miasta. 
Zbudowano go w 373 roku na rozkaz cesarza rzymskiego Walensa. Budowę akweduktu nadzorował prefekt Konstantynopola Klearch. Akwedukt leży między trzecim a czwartym wzgórzem Półwyspu Historycznego. Nie jest znana trasy akweduktu w samym Konstantynopolu. Przypuszcza się, że budowla biegła wzdłuż Złotego Rogu, przecinała miasto i docierała do Forum Tauri. Zachowana część akweduktu mierzy 18,5 m wysokości w najwyższym punkcie oraz 625 m długości.
Za czasów panowania Justyna II w 576 roku odnowiono akwedukt. Po uszkodzeniu budowli przez Awarów w 626 roku odrestaurowano akwedukt. Za panowania Justyniana II rozbudowano akwedukt, by mógł doprowadzić wodę do okolic kościoła św. Anny z Deuteron.

</doc>
<doc id="1441406" url="https://pl.wikipedia.org/wiki?curid=1441406" title="Ulrich von Wilamowitz-Moellendorff">
Ulrich von Wilamowitz-Moellendorff

Ulrich von Wilamowitz-Moellendorff (ur. 22 grudnia 1848 roku w Markowicach, zm. 25 września 1931 w Berlinie) – niemiecki filolog klasyczny. Był badaczem antyku, profesorem uniwersytetów w Greifswaldzie, Getyndze i Berlinie.
Życiorys.
Był ziemianinem, właścicielem majątków Markowice, Bożejewice, Wymysłowice. Pochodził z rodziny o odległym polskim rodowodzie. Jego ojcem był Arnold von Wilamowitz-Moellendorff, którego szlacheccy przodkowie pieczętowali się herbem Ogończyk, matką Ulrike von Wilamowitz-Moellendorff z domu von Calbo. Od 1910 był członkiem Polskiej Akademii Umiejętności. Właścicielem majątku Markowice został w 1919. Jego żona Marie von Wilamowitz-Moellendorff była córką noblisty Theodora Mommsena.
Do roku 1869 studiował filologię klasyczną na Uniwersytecie w Bonn (przede wszystkim u Otto Jahna i Hermanna Usenera). W 1869 przeniósł się do Berlina, gdzie uzyskał doktorat z wyróżnieniem w 1870. Po wojnie francusko-pruskiej wyjechał na studia terenowe do Włoch i Grecji. W 1875 otrzymał tytuł profesora za dzieło "Analecta Euripidea". W 1876 został zatrudniony na stanowisku profesora zwyczajnego na Ernst-Moritz-Arndt-Universität w Greifswaldzie. W 1897 objął stanowisko na Królewskim Uniwersytecie w Berlinie (Friedrich-Wilhelms-Universität), gdzie pracował aż do emerytury w 1921. Jego publiczne wykłady na różne tematy dotyczące klasycznej starożytności, odbywające się dwa razy w tygodniu, cieszyły się dużą popularnością.
Ostatnie lata życia spędził w odosobnieniu, cierpiąc na chorobę nerek. Zmarł w Berlinie, ale został pochowany na rodzinnym cmentarzu rodziny Wilamowitz-Moellendorff w gaju wymysłowickim.
Konflikt z Nietzschem i Wagnerem.
Zanim jeszcze zdobył uznanie w kręgach akademickich, Wilamowitz był głównym krytykiem Nietzschego w naukowej dyskusji wywołanej publikacją jego głośnego dzieła – "Narodziny tragedii, czyli hellenizm i pesymizm". W latach 1872–73 opublikował dwie bardzo ostre polemiki ("Zukunftsphilologie", tj. "Filologia przyszłości"), które mocno atakowały Nietzschego (wtedy profesora uniwersytetów w Bazylei i Kilonii). Richard Wagner, którego poglądy na sztukę wywarły wpływ na Nietzschego i Erwina Rohdego, zareagował publikacją otwartego listu, a Rohde napisał potępiającą odpowiedź. Głównym przedmiotem sporu był stosunek Nietzschego do Eurypidesa, którego Nietzsche winił za upadek greckiej tragedii. Ponadto Wilamowitz poddał gruntownej krytyce metody badawcze Nietzschego, które w jego opinii niewiele miały wspólnego z rzetelnymi badaniami i standardami nauki akademickiej. Jego polemika jest uważana za odpowiedź klasycznej filologii na wyzwanie rzucone nauce przez niemieckiego filozofa.

</doc>
<doc id="1441407" url="https://pl.wikipedia.org/wiki?curid=1441407" title="Jérémie Bréchet">
Jérémie Bréchet

Jérémie Bréchet (ur. 14 sierpnia 1979 w Lyonie) – francuski piłkarz grający na pozycji środkowego obrońcy lub defensywnego pomocnika.
Kariera klubowa.
Bréchet pochodzi z Lyonu. Karierę piłkarską rozpoczął w tamtejszym klubie Olympique Lyon. Po grze w drużynach młodzieżowych został włączony do kadry pierwszego zespołu w 1998 roku przez trenera Bernarda Lacombe. 19 września zadebiutował w Ligue 1 w wygranym 3:1 domowym spotkaniu z RC Lens. Przez pierwsze dwa sezony pełnił głównie rolę rezerwowego, ale od początku sezonu 2000/2001 stał się graczem wyjściowego składu. Wtedy też sięgnął z Lyonem po swoje pierwsze trofeum w karierze, Puchar Ligi Francuskiej. W sezonie 2001/2002 Lyon pod wodzą Jacques’a Santiniego wywalczył swoje pierwsze w historii mistrzostwo kraju, a Brechet stworzył parę środkowych obrońców z Brazylijczykiem Edmílsonem. W 2002 roku trenerem klubu został Paul Le Guen, a na koniec sezonu zawodnicy Olympique z Bréchet świętowali obronę mistrzowskiego tytułu. Był to też ostatni sezon Jérémie'go w barwach Olympique. Rozegrał on dla tego klubu 117 ligowych spotkań.
W lipcu 2003 roku Bréchet został sprzedany za 3 miliony euro do włoskiego Interu Mediolan. 27 września zadebiutował w Serie A w zremisowanym 0:0 wyjazdowym meczu z Udinese Calcio. W barwach Interu, prowadzonego przez Argentyńczyka Héctora Raúla Cúpera, a następnie Alberta Zaccheronego, rozegrał tylko 9 spotkań i był rezerwowym dla takich zawodników jak Fabio Cannavaro, Marco Materazzi czy Iván Córdoba.
Latem 2004 roku Francuz odszedł z Interu i za 1,5 miliona euro trafił do hiszpańskiego Realu Sociedad. W klubie z San Sebastián zadebiutował 29 sierpnia w meczu przeciwko Levante UD, w którym padł remis 1:1. W Realu częściej jednak pauzował z powodu urazów i przez dwa lata wystąpił zaledwie w 20 spotkaniach Primera División i po sezonie 2005/2006 opuścił klub.
Kolejnym zespołem w karierze Brécheta został FC Sochaux-Montbéliard i tym samym zawodnik wrócił do Francji. Swój pierwszy mecz w koszulce nowego klubu rozegrał 5 sierpnia przeciwko AS Saint-Étienne. Po trzech kolejkach ligowych został mianowany kapitanem zespołu i występował w większości meczów swojej drużyny. W 2007 roku dotarł z Sochaux do finału Pucharu Francji, a w nim „Les Lionceaux” zwyciężyli po serii rzutów karnych z Olympique Marsylia.
Latem 2008 Bréchet podpisał trzyletni kontrakt z holenderskim zespołem PSV Eindhoven, do którego przeszedł na zasadzie wolnego transferu. Po zakończeniu sezonu 2008/2009 powrócił do FC Sochaux.
Kariera reprezentacyjna.
W reprezentacji Francji Bréchet zadebiutował 1 czerwca 2001 w przegranym 0:1 towarzyskim spotkaniu z Australią. Do 2002 roku rozegrał 3 spotkania w kadrze narodowej.

</doc>
<doc id="1441408" url="https://pl.wikipedia.org/wiki?curid=1441408" title="Jeremie Brechet">
Jeremie Brechet



</doc>
<doc id="1441412" url="https://pl.wikipedia.org/wiki?curid=1441412" title="Hr. Ms. Java">
Hr. Ms. Java

Hr.Ms. Java – holenderski krążownik lekki z okresu międzywojennego i II wojny światowej, główny okręt typu "Java", w służbie od 1925, zatopiony w bitwie na Morzu Jawajskim 27 lutego 1942.
Historia powstania.
Stępkę pod budowę krążownika „Java” położono 31 maja 1916 w stoczni Koninklijke Maatschappij de Schelde NV we Vlissingen w Holandii. Nazwa okrętu oraz typu, do którego należał pochodziła od wyspy Holenderskich Indii Wschodnich – Jawy. Okręty miały być budowane według niemieckiego projektu stoczni Germaniawerft Kruppa i z niemiecką pomocą, lecz prowadzące w tym czasie wojnę Niemcy zaprzestały dostarczania materiałów i budowa krążowników przeciągnęła się. Po zakończeniu I wojny światowej, po kilkuletnich wahaniach co do losu okrętów, Holendrzy zdecydowali ukończyć ich budowę z niewielkimi ulepszeniami w stosunku do projektu. „Jawę” wodowano 9 sierpnia 1921. Próby morskie prowadzone były m.in. latem 1924. Ostatecznie okręt wszedł do służby dopiero 1 maja 1925. W tym czasie projekt nie był już nowoczesny, mając m.in. przestarzałe pojedyncze rozmieszczenie dział głównego kalibru.
Służba.
Okres międzywojenny.
Pierwszą podróż okręt odbył w lipcu 1925 do Szwecji i Norwegii, po czym 14 października wyruszył przez Kanał Sueski do docelowych Holenderskich Indii Wschodnich, gdzie przybył 28 listopada. Przebywał tam do 1937 jako okręt flagowy floty kolonii, odbywając też podróże do portów Azji. Od listopada 1928 do stycznia 1929 odwiedził Filipiny, Chiny i Japonię, wziął udział m.in. w rewii koronacyjnej cesarza Hirohito (4 grudnia 1928 w Jokohamie), a od września do grudnia 1930 odwiedził Australię i Nową Zelandię. Na początku lutego 1933 krążownik "Java" wraz z mniejszymi okrętami ścigał, a 10 lutego przechwycił pancernik obrony wybrzeża "De Zeven Provinciën", uprowadzony przez zbuntowaną indonezyjską część załogi. W czerwcu 1934 okręt uczestniczył w uroczystościach pogrzebowych japońskiego admirała Heihachirō Tōgō.
Na wiosnę 1937 powrócił do Holandii, patrolował w ramach Komitetu Nieinterwencji wokół ogarniętej wojną domową Hiszpanii (od 27 kwietnia do 4 maja 1937 w Cieśninie Gibraltarskiej). W dniach 17–22 maja 1937 brał udział w rewii koronacyjnej króla Wielkiej Brytanii Jerzego VI w Spithead. Po trwającym pół roku remoncie z modernizacją w Holandii, ukończonym 3 stycznia 1938, przez krótki okres w lutym patrolował wzdłuż wybrzeża Hiszpanii, po czym 4 maja ponownie został skierowany do Holenderskich Indii Wschodnich. 13 października 1938 miał niegroźną kolizję z niszczycielem "Piet Hein".
II wojna światowa.
Po niemieckim ataku i przystąpieniu Holandii do wojny po stronie aliantów, 10 maja 1940, marynarze "Javy" zajęli niemieckie statki "Bitterfeld" (7659 BRT), "Wuppertal" (6737 BRT) i "Rheinland" (6622 BRT) przebywające w Padangu (według innych źródeł, statek "Franken", 7789 BRTA). Od 27 kwietnia 1940 dowódcą był kmdr por., później kmdr Philippus van Straelen. Od stycznia 1941 okręt eskortował statki i konwoje w Azji Południowo-Wschodniej, z innymi okrętami alianckimi. Intensywność działań wzmogła się po przystąpieniu Japonii do wojny 8 grudnia 1941. Krążownik pełnił wówczas głównie służbę konwojową w rejonie Singapuru i cieśniny Sunda. 
13 lutego 1942 wszedł w skład Zespołu Uderzeniowego ("Striking Force") międzynarodowych sił alianckich ABDA, dowodzonego przez kontradmirała Karela Doormana. 15 lutego zespół wyruszył w celu przechwycenia japońskich transportowców w pobliżu wyspy Bangka, lecz operacja nie powiodła się wobec ataku japońskiego lotnictwa pokładowego, skutecznie odpartego. W nocy z 19 na 20 lutego okręt w składzie pierwszego zespołu zaatakował japońskie niszczyciele i transportowiec w cieśninie Badung koło Bali, jednakże mimo przewagi aliantów, bitwa w cieśninie Badung zakończyła się niepowodzeniem. Hr.Ms. "Java" uszkodził transportowiec, sam otrzymując jedno niegroźne trafienie w rufę. 27 lutego 1942 okręt wraz z innymi jednostkami sił ABDA wziął udział w bitwie na Morzu Jawajskim z japońskimi krążownikami i niszczycielami, podczas której o godz. 23:32 został trafiony jedną torpedą przez japoński ciężki krążownik "Nachi". Doszło do wybuchu amunicji na rufie i po ok. 20 minutach okręt zatonął z większością załogi i dowódcą ok. 35 mil morskich na północny zachód od wyspy Bawean (pozycja ). Zginęło 512 (lub 504) z 525 lub 526 osób załogi.
1 grudnia 2002 zlokalizowano wrak "Javy", leżący na głębokości 69 m. W 2016 roku odkryto, że wrak "Javy", uznany za grób morski, został nielegalnie złomowany pod wodą.

</doc>
<doc id="1441413" url="https://pl.wikipedia.org/wiki?curid=1441413" title="Niekochana (film)">
Niekochana (film)

Niekochana – film w reżyserii Janusza Nasfetera z 1965 roku. Film jest adaptacją noweli Adolfa Rudnickiego. Uważany jest za jedno z największych dokonań reżyserskich Nasfetera.

</doc>
<doc id="1441414" url="https://pl.wikipedia.org/wiki?curid=1441414" title="Victoria Justice">
Victoria Justice

Victoria Dawn Justice (ur. 19 lutego 1993 w Hollywood na Florydzie) – amerykańska aktorka i piosenkarka, modelka, tancerka, autorka tekstów. Grała m.in. w serialach "Zoey 101", "Victoria znaczy zwycięstwo" i "Eye Candy".
Justice mieszka w Los Angeles. Ma młodszą siostrę, Madison Reed. Uczęszczała do Robert A. Millikan Middle School do 2007.
Wczesne życie.
Victoria Justice urodziła się 19 lutego 1993 w Hollywood na Florydzie. Jej ojciec, Zack Justice jest pochodzenia angielskiego, niemieckiego i irlandzkiego, a matka portorykańskiego.
Kariera.
W "Zoey 101" Victoria Justice zagrała Lolę Martinez. Pojawiała się gościnnie w "Nie ma to jak hotel" w roli Rebeki. Występowała także w serialach telewizyjnych "Kochane kłopoty" i "Everwood" emitowanych na WB. Brała udział w programie "Game With Fame" na kanale Xbox Live grając w "Guitar Hero III: Legends of Rock".
W 2008 wystąpiła w teledysku do piosenki "Lost" grupy muzycznej Menudo.
Gazeta "Orlando Sentinel" powiadomiła w sierpniu 2008, że Justice podpisała umowę z kanałem telewizyjnym Nickelodeon. Justice przez trzy lata grała główną rolę w serialu "Victoria znaczy zwycięstwo".
Dyskografia.
Inspiracje.
Za swoje największe inspiracje muzyczne Justice uważa artystów takich jak Madonna, Britney Spears, Pink, Sara Bareilles, The Jackson 5, The Beatles, Amy Winehouse, Lily Allen, Hall &amp; Oates, Billy Joel, Carly Simon, Karen Carpenter, Elton John, Alanis Morissette, Carole King oraz Diana Ross.

</doc>
<doc id="1441417" url="https://pl.wikipedia.org/wiki?curid=1441417" title="Arnold von Wilamowitz-Moellendorff">
Arnold von Wilamowitz-Moellendorff



</doc>
<doc id="1441420" url="https://pl.wikipedia.org/wiki?curid=1441420" title="Pałac w Strzybniku">
Pałac w Strzybniku

Pałac w Strzybniku – neoklasycystyczny pałac z XIX wieku w Strzybniku w powiecie raciborskim, wpisany jako część zespołu pałacowego do rejestru zabytków nieruchomych województwa śląskiego.
Opis.
Pałac powstał w połowie XIX wieku dzięki Jadwidze Zofii von Drechsler, która w 1792 roku w swoim testamencie przeznaczyła pieniądze na jego budowę. W 1919 roku doszło do odnowienia pałacu oraz jego przebudowy. Dziewięcioosiową frontową elewację zdobi attyka, która jest wsparta na czterech kolumnach. Wokół pałacu znajdowały się zabudowania folwarczne takie jak kuźnia, stajnie, gorzelnia oraz młyn. Od XIX wieku pałac należał do rodziny von Bischofschausen, jej ostatni przedstawiciele – Fritz von Bischofschausen oraz żona Isabella opuścili pałac w 1944 roku. W 1945 roku zabytek przejął Skarb Państwa, a zarządzało nim Państwowe Gospodarstwo Rolne. Obecnie po neoklasycystycznym pałacu pozostały tylko ruiny.
Ruiny pałacu znajdują się w parku krajobrazowym, w którym znajdują się unikatowe okazy drzewostanu, takie jak: buk czerwonolistny, kasztan jadalny i platan klonolistny.

</doc>
<doc id="1441421" url="https://pl.wikipedia.org/wiki?curid=1441421" title="Lista hrabstw w stanie Rhode Island">
Lista hrabstw w stanie Rhode Island

Poniżej znajduje się lista hrabstw w stanie Rhode Island. Jest to drugi od końca pod względem liczby hrabstw stan amerykański (mniej hrabstw, trzy, posiada tylko Delaware). Pomimo iż stan podzielony jest na hrabstwa, nie posiada jakiegokolwiek samorządu lokalnego na poziomie okręgowym. Zamiast tego, samorząd lokalny utrzymywany jest przez osiem miast oraz 31 miasteczek.
Kolonia Rhode Island została założona w XVII w., była pierwszą z trzynastu oryginalnych amerykańskich kolonii, która proklamowała niepodległość od Wielkiej Brytanii w 1776, zapowiadając początek rewolucji amerykańskiej. Wszystkie hrabstwa zostały utworzone przed deklaracją niepodległości.
Kod FIPS jest używany przez rząd Stanów Zjednoczonych do identyfikowania stanów oraz hrabstw. Kod Rhode Island wynosi 44. Jeśli jest łączony z jakimkolwiek kodem regionalnym, powinien być pisany według wzoru: "44XXX". Kod FIPS dla każdego hrabstwa łączy się ze spisem ludności.

</doc>
<doc id="1441432" url="https://pl.wikipedia.org/wiki?curid=1441432" title="USS McFaul (DDG-74)">
USS McFaul (DDG-74)

USS McFaul (DDG-74) – amerykański niszczyciel rakietowy typu "Arleigh Burke" (podtyp Flight II). Nazwa okrętu pochodzi od nazwiska komandosa SEAL, Donalda L. McFaula, który poległ w Panamie w 1989.
W sierpniu 2008 niszczyciel był pierwszym amerykańskim okrętem wojennym który pojawił się u wybrzeży Gruzji w trakcie wojny w Osetii Południowej. 24 sierpnia okręt dostarczył pomoc humanitarną do gruzińskiego portu Batumi.

</doc>
<doc id="1441433" url="https://pl.wikipedia.org/wiki?curid=1441433" title="Kazimierz Kik">
Kazimierz Kik

Kazimierz Kik (ur. 5 lutego 1947 w Gorzowie Śląskim) – polski politolog, nauczyciel akademicki i publicysta, profesor nauk społecznych, specjalizujący się integracji Europy, politologii, współczesnych aspektach politycznych Europy, profesor Uniwersytetu Jana Kochanowskiego w Kielcach.
Życiorys.
Najstarszy z piątki dzieci. W młodości często przeprowadzał się wraz z rodziną, zamieszkując takie miejscowości jak Stare Łysogórki, Karlino i różne osiedla Szczecina (Podjuchy, Stołczyn i Skolwin); gdy miał osiem lat, jego rodzina osiadła w Katowicach. Z uwagi na sytuację rodzinną w wieku 9 lat trafił do domu dziecka. W 1961 postanowił wraz kolegami zaciągnąć się do Legii Cudzoziemskiej. W trakcie ucieczki zawrócił w Czechosłowacji, został zatrzymany i skierowany do zakładu poprawczego. Po uzyskaniu zwolnienia pracował w kopalni KWK „Wujek”, zaczął nadrabiać zaległości w edukacji, zapisał się do liceum wieczorowego. Wstąpił także do klubu bokserskiego.
Pracował następnie w śląskich hutach (Ferrum i Baildon). W trakcie marca 1968 podjął nieplanowaną próbę zorganizowania manifestacji w jednym z katowickich liceów ogólnokształcących, za co był czasowo aresztowany. W związku z tą aktywnością i z uwagi na późniejsze negatywne wypowiedzi odnoszące się do sytuacji społeczno-politycznej w PRL oraz do interwencji w Czechosłowacji do 1973 był inwigilowany przez organy bezpieczeństwa PRL.
Jak sam wspominał, żeby mieć większe szanse w dostaniu się na studia, kupił legitymację Związku Młodzieży Socjalistycznej i został działaczem tej organizacji. Wstąpił też do Zrzeszenia Studentów Polskich. W tym czasie porzucił boks, zaczął trenować lekkoatletykę i założył grupę literacką „Wprost”. W 1970 wstąpił do PZPR. W grudniu tego samego roku został zatrzymany jako organizator nielegalnego zgromadzenia pod pomnikiem Adama Mickiewicza w Krakowie; w związku z tym trafił przed sąd partyjny, który ostatecznie nie usunął go z partii.
W 1973 ukończył studia na Uniwersytecie Jagiellońskim, był doktorantem Instytutu Historii PAN u profesora Włodzimierza Kowalskiego (1974–1977). Stopień naukowy doktora uzyskał w Instytucie Historii Uniwersytetu Łódzkiego (1978). W 1988 na podstawie dorobku naukowego oraz rozprawy pt. "Komunistyczna Partia Hiszpanii. Ewolucja programu i polityki w latach 1939–1985" uzyskał w Akademii Nauk Społecznych w Warszawie stopień naukowy doktora habilitowanego. Rozprawa ta uzyskała nagrodę ministerialną. W latach 1988–1989 był docentem i wicedyrektorem Instytutu Historii Ruchu Robotniczego ANS. W tym okresie był publicystą „Polityki”, prowadził też program telewizyjny "Lewica na Zachodzie" w TVP1, a także został lektorem KC na Śląsk. W 1981 był lektorem KC PZPR. Namawiał wówczas do zapisywania się do NSZZ „Solidarność”, w efekcie w stanie wojennym został zawieszony. W lipcu 1989 w ramach PZPR współtworzył Ruch 8 Lipca, tzw. reformatorską grupę w partii.
29 stycznia 2018 prezydent RP nadał mu tytuł naukowy profesora nauk społecznych.
Jako nauczyciel akademicki zawodowo związany z Uniwersytetem Jana Kochanowskiego w Kielcach, pracę na tej uczelni podjął jeszcze w okresie, gdy była Wyższą Szkołą Pedagogiczną w Kielcach. Pełnił funkcję prorektora uczelni (działającej wówczas jako Akademia Świętokrzyska im. Jana Kochanowskiego). Objął na tej uczelni stanowisko profesora. Pełnił również funkcję dyrektora Instytutu Nauk Politycznych na Wydziale Prawa, Administracji i Zarządzania UJK w Kielcach. Został też profesorem w Wyższej Szkole Ekonomii i Prawa im. prof. Edwarda Lipińskiego. Powołano go na wiceprzewodniczącego Komitetu Nauk Politycznych PAN, reelekcję na to stanowisko uzyskał w 2011. W tym samym roku został też ekspertem Polskiej Komisji Akredytacyjnej.
Należał do współzałożycieli Polskiej Unii Socjaldemokratycznej, której był wiceprzewodniczącym. Partię tę opuścił wkrótce w proteście przeciw udzieleniu przez Tadeusza Fiszbacha poparcia dla kandydatury Lecha Wałęsy na stanowisko prezydenta RP. Następnie współtworzył Unię Pracy. W 1997 ubiegał się o mandat senatora z ramienia regionalnego komitetu. W 2001 wstąpił do Sojuszu Lewicy Demokratycznej. W 2004 wybrany został w skład konwentu programowego SLD. Wkrótce potem opuścił partię. W 2007 był w regionalnym komitecie honorowym Platformy Obywatelskiej. W 2009 kandydował bez powodzenia do Parlamentu Europejskiego z listy Porozumienia dla Przyszłości, a w 2011 również bezskutecznie z ramienia SLD do Senatu. W 2014 kandydował w wyborach do Sejmiku Województwa Mazowieckiego z listy Mazowieckiej Wspólnoty Samorządowej, która nie uzyskała mandatów. W 2019 także bez powodzenia startował do Senatu z ramienia Koalicji Bezpartyjni i Samorządowcy.

</doc>
<doc id="1441437" url="https://pl.wikipedia.org/wiki?curid=1441437" title="Forth Road Bridge">
Forth Road Bridge

Forth Road Bridge – drogowy most wiszący w środkowo-wschodniej Szkocji, nad zatoką Firth of Forth, pomiędzy miejscowościami Queensferry i North Queensferry.
Historia.
Konstrukcję przerzucono nad zatoką Firth of Forth, by połączyć stolicę Szkocji, Edynburg (na południu) z hrabstwem Fife (na północy). Most znajduje się niedaleko znacznie starszego mostu kolejowego.
Budowa trwała od 1958 do 1964 roku, po oddaniu do użytku był najdłuższym mostem wiszącym w Europie.
Podczas budowy tej 2,5 kilometrowej konstrukcji zużyto prawie 47 tys. ton stali (wraz z podtrzymującymi linami). Przed otwarciem mostu kursowały na tym odcinku promy, które przewoziły rocznie 1,5 milionów ludzi, 600 tys. samochodów osobowych i 200 tys. ciężarówek. Alternatywna droga na drugi brzeg zatoki Firth of Forth wiodła przez Falkirk, co wiązało się z pokonaniem 60-kilometrowej trasy.

</doc>
<doc id="1441439" url="https://pl.wikipedia.org/wiki?curid=1441439" title="Martin Garzes">
Martin Garzes

Fra′ Martin Garzes także "Martinus Garzesius, Martin Garces" (ur. 1526 w Aragonii; zm. 7 lutego 1601) – od 8 maja 1595 aż do śmierci był 53. wielkim mistrzem zakonu joannitów.
Przed wyborem na urząd wielkiego mistrza był przełożonym jednej z tzw. "langues" (grup językowych). Podczas swoich rządów doprowadził do zakończenia sporów wewnątrz zakonu i sporów zakonu z innymi osobami. W 1597 odparł atak Turków na Gozo. Zaplanował budowę "Garzes-Tower" na Gozo, którą wzniesiono po jego śmierci (1605).

</doc>
<doc id="1441441" url="https://pl.wikipedia.org/wiki?curid=1441441" title="Karl Richter">
Karl Richter



</doc>
<doc id="1441443" url="https://pl.wikipedia.org/wiki?curid=1441443" title="Józef Feliks Gawlina">
Józef Feliks Gawlina



</doc>
<doc id="1441444" url="https://pl.wikipedia.org/wiki?curid=1441444" title="Julian Moreno">
Julian Moreno

Julian Moreno O.A.R, właśc. "Julian Benigno Moreno" (ur. 16 marca 1871 w La Rioja, zm. 25 lipca 1936 w Motril) – błogosławiony Kościoła katolickiego, ojciec zakonny zgromadzenia augustianów rekolektów, publicysta i męczennik.
Życiorys.
Do zakonu augustianów wstąpił w 1885 roku w Monteagudo. W nowicjacie znalazł się pod opieką swego wuja, późniejszego świętego Ezechiela Moreno. Wyświęcony na kapłana 18 maja 1894, a we wrześniu tego samego roku został przeniesiony na Filipiny, gdzie pracował w parafii św. Narcyza i św. Filipa. Powrócił w 1898 roku do Hiszpanii i cztery lata później w 1902 roku został wysłany do Ameryki Południowej na misje w Kolumbii, Panamie, Wenezueli i Brazylii. Po powrocie do Hiszpanii pracował w Motril (od 1933 roku).
Pisał wiersze, opowiadania i artykuły między innymi o kinie publikowane w czasopismach wenezuelskich i hiszpańskich.
W czasie hiszpańskiej wojny domowej w pełni świadomy zagrożenia pozostał w Motril. W dniu śmierci został wyprowadzony siłą przez milicję z klasztoru na ulicę i rozstrzelany wraz z czterema współbraćmi.
Kult.
Beatyfikowany przez papieża Jana Pawła II w grupie ośmiu męczenników z Motril, ofiar „z nienawiści do wiary”.
Jego wspomnienie liturgiczne obchodzone jest 5 maja.

</doc>
<doc id="1441445" url="https://pl.wikipedia.org/wiki?curid=1441445" title="Louis-Nazaire Bégin">
Louis-Nazaire Bégin

Louis-Nazaire Bégin (ur. 10 stycznia 1840 w Lévis, zm. 19 lipca 1925 w Quebec) – kanadyjski duchowny katolicki, arcybiskup Quebec w latach 1898-1925 i kardynał.
Życiorys.
Pochodził z rolniczej rodziny, która do Kanady przybyła z Francji w 1655. Pobierał nauki w Levis i Quebec, a następnie w latach 1863-1867 studiował w Rzymie w Kolegium francuskim. 10 czerwca 1865 przyjął święcenia kapłańskie z rąk kardynała Costantino Patrizi Naro. Ukończył też Papieski Uniwersytet Gregoriański, gdzie uzyskał stopień doktora teologii. Studiował języki hebrajski, chaldejski, syryjski i arabski. Spędził też parę miesięcy w Ziemi Świętej. Na uniwersytecie w Innsbrucku prowadził przez krótki czas badania i doskonalił zarazem naukę niemieckiego. Powrócił następnie do Kanady i został wykładowcą teologii dogmatycznej i historii Kościoła w seminarium w Quebec. Funkcję tę pełnił w latach 1868-1884. 
1 października 1888 otrzymał nominację na biskupa Chicoutimi. Sakry udzielił arcybiskup Quebecu, kardynał Elzéar-Alexandre Taschereau. W grudniu 1891 mianowany tytularnym arcybiskupem Cyreny i koadiutorem arcybiskupa Quebecu z prawem następstwa. Od września 1894 Administrator apostolski z powodu choroby kard. Taschereau. Faktyczną sukcesję przejął cztery lata później 12 kwietnia 1898 i na tym urzędzie pozostał już do śmierci. Kapelusz kardynalski z tytułem prezbitera Ss. Vitale, Valeria, Gervasio e Protasio otrzymał w maju 1914 z rąk papieża Piusa X, trzy miesiące później papież Pius X zmarł i przyszło mu wracać do Rzymu z powrotem, tym razem na konklawe, na które jednak, z powodu dużej odległości nie zdążył. Podobnie było w 1922 roku. Ważnym wydarzeniem było podporządkowanie przez Piusa X Kościoła kanadyjskiego Kongregacji konsystorialnej w 1908, czyli tak jak miały stare kraje Europy. Był przeciwnikiem modernizmu, muzyki jazzowej, tańca i kina, które uważał za poważne zagrożenia powodujące okazję do grzechu śmiertelnego. Zmarł miesiąc po ataku paraliżu, który spowodował niewydolność nerek. Pochowany w katedrze w Quebec.

</doc>
<doc id="1441446" url="https://pl.wikipedia.org/wiki?curid=1441446" title="Jan Ciechanowicz">
Jan Ciechanowicz

Jan Ciechanowicz (lit. "Ivanas Tichonovičius", "Janas Ciechanowiczius", "Janas Ciechanovičius", ros. Иван Станиславович Тихонович (ur. 2 lipca 1946 w Wornianach, zm. 10 stycznia 2022) – polski pisarz, historyk, były działacz mniejszości polskiej na Litwie i deputowany do Rady Najwyższej ZSRR (1989–1991).
Życiorys.
Urodzony w Wornianach na Wileńszczyźnie, w części włączonej w 1940 roku do Białoruskiej SRR. Był synem Stanisława Ciechanowicza, kierownika majątku Uniwersytetu Stefana Batorego. Studiował na Mińskim Państwowym Instytucie Języków Obcych (1971) i Społecznym Uniwersytecie Nauk Politycznych (Wilno 1973); posiadał doktorat z zakresu najnowszej filozofii niemieckiej ("Człowiek i kultura w filozofii Theodora Wiesengrunda Adorno)".
Prowadził badania w zakresie nauk humanistycznych: historia, filozofia, filologia germańska, socjologia, religioznawstwo, etyka, politologia, historia idei. Pracował jako tłumacz-referent w Instytucie Filozofii i Prawa AN Białorusi w Mińsku (1969), tłumacz w Naukowo-Metodycznej Bibliotece Kultury Fizycznej i Sportu w Mińsku (1970), nauczyciel języka niemieckiego w Mejszagolskiej i Duksztańskiej polskich szkołach średnich rejonu wileńskiego (1970–1975), korespondent dziennika „Czerwony Sztandar” w Wilnie (1975–1983), wykładowca filozofii, etyki i religioznawstwa w Wileńskim Państwowym Instytucie Pedagogicznym (pół etatu, 1975–1983), wykładowca filozofii w Wileńskim Państwowym Uniwersytecie (pół etatu, 1975–1976), docent w Litewskiej Filii Moskiewskiej Akademii Nauk Społecznych w Wilnie (1983–1986); docent Katedry Filozofii Wileńskiego Państwowego Instytutu Pedagogicznego (1986–1991), nauczyciel języka niemieckiego w Szkole Średniej imienia Mścisława Dobużyńskiego w Wilnie (pół etatu w 1992), lektor języka niemieckiego, rosyjskiego i litewskiego w Wyższej Szkole Pedagogicznej w Bydgoszczy (1993–1994), starszy wykładowca Instytutu Filologii Germańskiej Uniwersytetu Rzeszowskiego (wykłady i zajęcia praktyczne z zakresu filozofii, etyki, historii filozofii niemieckiej, filozofii kultury, leksykologii języka niemieckiego; wypromowanie 78 prac magisterskich; 1994–2013), nauczyciel języka niemieckiego w Zespole Szkół imienia króla Władysława Jagiełły w Niechobrzu koło Rzeszowa (2000–2008), wykładowca języka niemieckiego w Zespole Kolegiów Nauczycielskich w Tarnobrzegu (pół etatu, 2001–2011), wykładowca etyki biznesu w Wyższej Szkole Biznesu w Sanoku (pół etatu 2005–2006).
W 1988 roku był współorganizatorem Stowarzyszenia Społeczno-Kulturalnego Polaków na Litwie. Współzakładał Polską Partię Praw Człowieka, Stowarzyszenie Naukowców Polaków Litwy oraz inne organizacje polonijne. W roku 1989 został wybrany przez mniejszości narodowe Republiki Litewskiej do Rady Najwyższej ZSRR; bronił interesów ludności polskiej w tym kraju; pracował w Komitecie do Spraw Nauki i Technologii RN ZSRR do roku 1991. Jako „Human Rights Activist” został w tym okresie laureatem kilku wyróżnień amerykańskich i międzynarodowych. W 2019 roku znalazł się na liście kandydatów Jedności Narodu do Parlamentu Europejskiego.
Członek honorowy "Związku Szlachty Polskiej Kresów Wschodnich".
Zmarł 10 stycznia 2022 roku na skutek COVID-19 w okresie światowej pandemii tej choroby. Żonaty z Haliną Ciechanowicz, z zawodu nauczycielką, która zmarła 12 stycznia 2022 r.. Msza żałobna za duszę małżeństwa Ciechanowiczów odprawiona została w piątek w kościele św. Jakuba Apostoła w Płocku-Imielnicy. Zostali pochowani na lokalnym cmentarzu parafialnym. Gościem pogrzebu była m.in. litewska polityk Renata Cytacka.
Publikacje.
Napisał ponad 1100 artykułów naukowych, publicystycznych i popularnonaukowych w periodykach ukazujących się w Polsce oraz w (przeważnie polonijnych) pismach na Litwie (w Magazynie Wileńskim), Białorusi, Ukrainie, Kanadzie, Francji, USA, Niemczech, Australii, Rosji w języku angielskim, białoruskim, litewskim, niemieckim, polskim, rosyjskim. Deklarował umiejętność posługiwania się językiem m.in. angielskim, białoruskim, litewskim, niemieckim, polskim, rosyjskim, ukraińskim.

</doc>
<doc id="1441447" url="https://pl.wikipedia.org/wiki?curid=1441447" title="Ataensic">
Ataensic

Ataentsic – w wierzeniach Irokezów bogini nieba i ziemi. Matka bliźniąt Hahgwehdiyu i Hahgwehdaetgah zmarła podczas porodu. Z jej ciała pierwszy z synów miał stworzyć świat.
U Huronów bogini ta zapłodniona przez istotę ze świata podziemnego na żółwiu urodziła bliźnięta, jeden z synów stworzył dzień, drugi zaś noc. Ziemia powstała, ponieważ szczur piżmowy wydobył ląd z głębi morza.

</doc>
<doc id="1441448" url="https://pl.wikipedia.org/wiki?curid=1441448" title="Jan Jakub Astor VI">
Jan Jakub Astor VI



</doc>
<doc id="1441449" url="https://pl.wikipedia.org/wiki?curid=1441449" title="Louis-Nazaire Begin">
Louis-Nazaire Begin



</doc>
<doc id="1441450" url="https://pl.wikipedia.org/wiki?curid=1441450" title="Historia Austrii">
Historia Austrii

Historia Austrii – tereny obecnej Austrii były zamieszkane w okresie starożytności przez plemiona celtyckie. W I wieku p.n.e. większość jej obszaru zostało podbite przez Cesarstwo Rzymskie, następnie Austria była częścią Cesarstwa zachodniorzymskiego. W średniowieczu była częścią I Rzeszy niemieckiej. Najdłużej, bo od drugiej połowy XIII wieku do 1918 roku rządzona była przez dynastię Habsburgów. W latach 1867-1918 wchodziła w skład Austro Węgier. Od rozpadu monarchii Austro-Węgier jest republiką, od 1995 roku członek Unii Europejskiej.
Celtowie i Rzymianie na ziemiach austriackich.
Początki osadnictwa sięgają na tym obszarze 5000 lat p.n.e. W starożytności obszar dzisiejszej Austrii były zamieszkiwane przez plemiona celtyckie około 500-200 p.n.e., które tworzyły tutaj swoje państwo zwane królestwem Noricum. W czasie podbojów rzymskich obszar wszedł bezpośrednio pod panowanie cesarstwa w 15 p.n.e. W 41 n.e. rzymski cesarz Klaudiusz nadał temu obszarowi status prowincji rzymskiej, którą nazwano Noricum. Stolicą prowincji zostało miasto Virunum. Rzymianie założyli w miejscu dzisiejszej stolicy Austrii, obóz warowny nazwany Vindoboną.
Średniowiecze.
W czasie upadku cesarstwa co zapoczątkowało Wielką wędrówkę ludów w IV wieku n. e., terytorium Austrii zostało zajęte przez Bawarów, następnie Awarów. Obszar, co najmniej, obecnej Dolnej Austrii był zasiedlony przez Słowian, o czym świadczy do dziś toponimia. W 778 została utworzona Marchia Wschodnia (Ostmark) w państwie frankijskim Karola Wielkiego, co zapoczątkowało chrystianizację tych ziem. Po upadku monarchii Karola Wielkiego, obszar ten przypadł na mocy traktatu w Verdun w 843 roku państwu wschodniofrankijskiemu Ludwika Niemieckiego syna Ludwika I Pobożnego wnuka Karola Wielkiego.
W 909 roku obszar Austrii został najechany przez Węgrów. Po ich klęsce w bitwie na Lechowym Polu w 955 roku ziemie Marchii Wschodniej ustabilizowały się. Od ok. 975/976 Marchią zaczęli władać Babenbergowie którzy zostali mianowani władcami Marchii Wschodniej.
Pierwszy władca z tej dynastii, Leopold I Babenberg zmarł w 994 roku. Jego następcą został Henryk I. Babenbergowie rządzili Austrią do 1246 r. Do 1276 Austrią rządził Przemysł Ottokar II z dynastii czeskich Przemyślidów, a po nim władzę uzyskał Rudolf I z dynastii Habsburgów.
Za rządów dynastii Babenbergów Austria zaliczana była do mniej znaczących państw Europy Środkowej. Zdobyli na krótko wpływy w pobliskiej Bawarii w latach 1139–1156, uzyskali również tytuł książęcy dla swojej władzy w Austrii w 1156 roku, który nadał Henrykowi II Fryderyk Barbarossa. Prowadzili swoją politykę dynastyczną o czym świadczy fakt wydania za mąż córki Leopolda III Świętego za Władysława Wygnańca księcia polskiego z dynastii Piastów, syna Bolesława Krzywoustego i Zbysławy Kijowskiej z ruskiej dynastii Rurykowiczów pomiędzy 1125 rokiem a 1127 rokiem. Małżeństwo było zawarte w celach politycznych, bowiem wzmocniło opozycję do niemieckiego rodu Hohenstaufów. Władcy austriaccy brali również udział w wyprawach krzyżowych. Leopold VI Sławny uczestniczył w krucjacie przeciwko Albigensom i V krucjacie. Babenbergowie za jego rządów byli pośrednikami w sporze Fryderyka II z papieżem. Jego następcą był ostatni z Babenbergów Fryderyk II Bitny syn Leopolda VI i bizantyjskiej księżniczki Teodory Angeliny. Prowadził wojny z Czechami, Węgrami i przejściowo z Fryderykiem II. Po jego śmierci w 1246 roku podczas bitwy nad rzeką Litawą rozpoczęły się walki o panowanie w Austrii, którą od 1276 roku rządził przedstawiciel czeskiej dynastii Przemyślidów Przemysł Ottokar II. Lecz wskutek śmierci w 1278 roku odniesionej w bitwie pod Suchymi Krutami, stracił panowanie nad Austrią, która przeszła pod panowanie Habsburgów na 640 lat.
Początki panowania Habsburgów.
Panowanie Habsburgów w Austrii zaczynał zwycięzca spod Suchych Krut Rudolf I Habsburg. Następcą Rudolfa został Albrecht I Habsburg, który próbował przejąć władzę w Czechach i zostać cesarzem. Habsburgowie prowadzili politykę dynastyczną, czego rezultatem było m.in. małżeństwo Elżbiety Rakuszanki z królem polskim Kazimierzem Jagiellończykiem. Prowadzili politykę dążącą do zdobycia tronów dla własnej dynastii, czego skutkiem były traktaty z Wiednia z 1515 roku pomiędzy nimi a Jagiellonami. Wskutek klęski wojsk Ludwika II pod Mohaczem w 1526 roku państwo Habsburgów stało się jednym z najpotężniejszych państw w Europie, ponieważ śmierć króla Węgier spowodowała, że wkrótce ziemie Czech i Węgier dostały się pod panowanie Habsburgów. Jej przedstawiciel cesarz Karol stał się jednym z najpotężniejszych władców, a zarazem głównym obrońcą jedności katolickiej. Wskutek niepowodzeń musiał on abdykować w 1556 roku po pokoju w Augsburgu w 1555 roku. Podzielił on swoje państwo na dwie części pomiędzy syna Filipa II i brata Ferdynanda, który otrzymał Austrię wraz z przyległymi ziemiami. Tym samym nastąpił podział dynastii Habsburskiej na dwie części hiszpańską i austriacką. W 1564 r. cesarz podzielił austriackie ziemie Habsburgów pomiędzy swoich synów. Austrię otrzymał Maksymilian II, późniejszy cesarz, król Węgier i Czech. Styrię, Karyntię i Karniolę odziedziczył arcyksiążę Ferdynand II, a Tyrol i szwabskie posiadłości Habsburgów arcyksiążę Karol. Maksymilian II władca Austrii w swojej polityce działał jako cesarz w Niemczech, prowadził wojnę z Turcją z którą w 1568 roku zawarł rozejm z rządem sułtana Selima II na mocy którego Habsburgowie mieli płacić trybut Turkom. Próbował zdobyć tron elekcyjny dla dynastii w Rzeczypospolitej. W pierwszej wolnej elekcji jego syn Ernest nie został wybrany na króla, natomiast zwyciężył Francuz Henryk Walezy co było klęską dla monarchii Habsburskiej, która walczyła o dominację w całej środkowej Europie. Sam Maksymilian uczestniczył w drugiej wolnej elekcji w 1575 roku i został wybrany na króla polski, lecz jego przeciwnicy wybrali Stefana Batorego. Maksymilian nie chciał zatwierdzić pactów conventów i starania o polską koronę zakończyła jego śmierć w 1576 roku. Jego następcą był Rudolf II Habsburg, który rozpoczął III wojnę austriacko-turecką w 1593 roku. Przyczyną rozpoczęcia wojny była odmowa płacenia trybutu Turkom. W 1609 roku wydał List majestatyczny na mocy którego dawał pewne swobody protestantom w Czechach i na Śląsku, lecz nie przestrzegał ich co w konsekwencji doprowadziło do wybuchu wojny trzydziestoletniej. Próbował przejąć tron polski prowadząc pertraktacje z Zygmuntem III Wazą. Wskutek choroby został zastąpiony na tronie poprzez brata Macieja. Kolejny na tronie zasiadł Ferdynand II. W czasie wojny trzydziestoletniej działania wojenne toczyły się w Czechach, wybuchło powstanie na Węgrzech, które zostało stłumione przy pomocy lisowczyków wysłanych na pomoc przez króla polskiego w 1620 roku.
Bitwa pod Wiedniem.
Tureckie zagrożenie dla Europy Środkowo-Wschodniej nie słabło, w 1683 roku Turcy pod wodzą wezyra Kara Mustafy zagroziły swoimi wojskami bezpośrednio stolicy Austrii. Władca Austrii Leopold poprosił polskiego króla Jana Sobieskiego o pomoc wojskową. Na mocy zawartego traktatu pomiędzy Polską a Austrią Jan Sobieski przybył Austriakom z pomocą.
Po pokonaniu Turków 12 września 1683 pod Wiedniem, wojska pod wodzą Sobieskiego zadały ostateczny cios najeźdźcom ze wschodu w bitwie pod Parkanami w październiku tego samego roku. Zwycięstwa polskiego monarchy zahamowały dalszą ekspansję turecką. Następnego roku, Austria zawiązała z własnej inicjatywy Świętą Ligę, która doprowadziła do kresu ambicji tureckich w Europie, co zostało potwierdzone w 1699 roku pokojem zawartym w Karłowicach. W wyniku postanowień karłowickich do monarchii Habsburskiej wróciły Węgry i Siedmiogród.
Austria w XVIII wieku.
Karol VI Habsburg wydał w 1713 roku sankcję pragmatyczną, która potwierdza nierozdzielność monarchii Habsburskiej. Karol VI ostatecznie podporządkował w 1718 roku całe Węgry próbujące się wyłamać z monarchii. Prowadził zwycięską wojnę z Turcją. Po jego śmierci tron objęła jego córka Maria Teresa, która w wyniku wojny z Prusami straciła Śląsk, co ostatecznie zostało potwierdzone po wojnie siedmioletniej.
Austria w czasie jej panowania zdobyła nabytki terytorialne kosztem Polski. W 1769 roku zajęła miasta spiskie wkraczając bezkarnie na terytorium Polski. Uczestniczyła w 1772 roku w I rozbiorze w którym zabierała Polsce Ruś Czerwoną i Małopolskę, co uzasadniła prawami dynastycznymi korony węgierskiej do tych ziem.
W 1775 roku do monarchii została przyłączona Bukowina. Maria Teresa wprowadziła reformy wewnętrzne ustanawiając urzędy centralne, tworząc Generalny Komisariat Wojenny oraz reformując oświatę.
Następny władca Józef II Habsburg wprowadził kolejne reformy w duchu oświeceniowym, ograniczające wpływy szlachty i Kościoła na władzę państwową. Innymi reformami były reforma edukacji, armii i sądownictwa. Józef II umocnił austriacką monarchię absolutną, choć pod koniec życia, pod wpływem wydarzeń Rewolucji we Francji z części najbardziej śmiałych reform się wycofał. Austria uczestniczyła w III rozbiorze Polski w 1795 roku, prowadząc politykę wyzysku wobec nowych prowincji polskich. Następcy Józefa II uczestniczyli w koalicjach antyfrancuskich, prowadząc wojny z rewolucyjną Francją w latach 1792–1815 (z przerwami).
Austria w XIX wieku.
W wyniku wojen z rewolucyjną Francją Austria stopniowo traciła kolejne terytoria: Niderlandy Austriackie (1795), Lombardię (1796), Tyrol i Wenecję (1805), Prowincje Iliryjskie i ziemie III oraz częściowo I rozbioru Polski (1809). Po proklamowaniu Cesarstwa Francuskiego przez Napoleona, Franciszek II Habsburg ogłosił się cesarzem Austrii (1804). Dwa lata później Napoleon rozwiązał Święte Cesarstwo Rzymskie, którego głową dotychczas byli Habsburgowie. Porażka austriackich wojsk w bitwie pod Austerlitz 2 grudnia 1805 roku przypieczętowała przewagę Napoleona nad Austrią.
Najbardziej dotkliwą klęską Austrii w walce z Napoleonem była wojna roku 1809. Na mocy pokoju z Schönbrunn Cesarstwo Austriackie straciło ziemie na rzecz Francji, Bawarii i Księstwa Warszawskiego.
Po upadku Napoleona w Wiedniu odbył się w 1815 roku kongres, który zdecydował o kształcie mapy Europy.
W wyniku jego postanowień w miejsce dawnej I Rzeszy utworzono jedynie luźny Związek Niemiecki, na czele którego stanęła Austria. Austria zrezygnowała wówczas z ziem utraconych w Niderlandach i Polsce (odzyskała jedynie Wieliczkę i Tarnopol), w zamian za co umocniła swoją pozycję w północnych Włoszech. Habsburgowie dołączyli również do Świętego Przymierza, którego celem było zachowanie status quo w Europie. Wojska austriackie stłumiły powstania wolnościowe we Włoszech oraz kontrolowały inne podległe narody. Kanclerz Klemens Lothar von Metternich sprawował władzę w Austrii do wybuchu Wiosny Ludów. Władze austriackie prowadziły politykę zgodną z absolutyzmem. Austria kładła kres dążeniom niepodległościowym Polaków, próbując poddać ich germanizacji, podpisała układ w Mnichovo Hradiště na mocy którego zobowiązała się do likwidacji samodzielności Krakowa przy pierwszej lepszej sposobności. W 1846 roku Austriacy przyczynili się do wybuchu rzezi galicyjskiej, a następnie w
wyniku powstania krakowskiego zlikwidowali Rzeczpospolitą Krakowską.
W wyniku wybuchu Wiosny Ludów w Cesarstwie wybuchły demonstracje, wystąpienia mające na celu dopuszczenie do władzy ludu. W Austrii wybuchło powstanie węgierskie stłumione przez wojska Iwana Paskiewicza. Demonstracje miały miejsce w Wiedniu, na ziemiach polskich oraz w Czechach. W trakcie Wiosny Ludów na tron wstąpił Franciszek Józef. Austria w wyniku klęski w wojnie z Francją, zawarła porozumienie w którym Cesarstwo zrzekło się pretensji do Lombardii, zatrzymując jednak Wenecję.
Wojska austriackie walczyły z Danią w drugiej wojnie o Szlezwik w 1864. Po zwycięstwie przez Związek Niemiecki (Królestwo Prus i Cesarstwo Austrii), armia austriacka została zaatakowana przez Bismarcka, a następnie pokonana przez armię pruską pod wodzą Helmutha von Moltke pod Sadową w 1866 roku.
Klęski odnoszone w wojnach przyczyniły się do przekształcania Austrii w monarchie dualistyczną, która utraciła swoje wpływy w Niemczech gdzie przewagę zdobyły Prusy po zwycięstwie nad Austrią. Prusy miały wolną rękę w zjednoczeniu Niemiec, które zjednoczyły się po wojnie z Francją w 1871 roku.
Po proklamowaniu monarchii Austro-Węgierskiej w 1867 roku, kraj Habsburski zwrócił uwagę na Bałkany, gdzie rozszerzał swoją strefę wpływów. Wówczas na Bałkanach swoje interesy miała także Rosja, która w XIX wieku dążyła do opanowania Konstantynopola. Już w pierwszej połowie XIX Rosja potwierdziła swoje wpływy na południu Europy, pomagając Grekom w uzyskaniu niepodległości i zwyciężając Turków pod Navarino w 1827 roku, co Klemens von Metternich uznał za polityczną klęskę interesów Austrii. W wojnie krymskiej zaostrzyły się stosunki austriacko-rosyjskie, co nie przeszkodziło w uzyskaniu przez Austrię nabytków terytorialnych w postaci Bośni i Hercegowiny (okupacji) w 1878 roku w wyniku wojny rosyjsko-tureckiej. W 1908 roku Bośnia i Hercegowina została włączona do Austro-Węgier. W trakcie I wojny światowej Austro-Węgry biorą udział po stronie państw centralnych przeciwko Rosji.
Mimo podjęcia w I wojnie światowej sprawy polskiej w postaci planów utworzenia monarchii trójczłonowej składającej się z Austrii, Węgier i Polski, monarchia Austro-Węgier rozpadła się, a ostatni cesarz Karol 11 listopada 1918 zrezygnował z udziału w rządach.
Austria po I wojnie światowej.
W wyniku postanowień Traktatu z Wersalu, Austria stała się państwem nieliczącym się na arenie europejskiej.
W 1918 roku powstał plan Karla Rennera i Otto Bauera („Zagadnienie narodowości a socjaldemokracja”) utworzenia w ramach Cesarstwa Austro-Węgierskiego federacji narodów (zakończył się fiaskiem). Planowi zbudowania 15 kantonów narodowościowych przewodził Aurel Popovici. Na propozycję nie przystali głównie Węgrzy, którzy straciliby w wyniku reformy kluczową pozycję w związku z Austrią. Wówczas nastąpiło stopniowe odłączanie się krajów wchodzących w skład Austro-Węgier. Powstały nowe kraje: Czechosłowacja, Polska i Królestwo SHS. Natomiast większość niemieckojęzycznych terytoriów cesarstwa uformowała republikę z socjaldemokratą Karlem Rennerem na czele.
Austria podpisała traktat z Saint-Germain-en-Laye, w którym zgodziła się ze stratami terytorialnymi, ograniczeniem liczby wojska oraz z zakazem połączenia się z Niemcami. Kolejno nastąpiły plebiscyty w Karyntii i w Burgenlandzie wygrane przez Austrię. Oba kraje związkowe w większości zostały przyłączone do Austrii (Karyntia "powróciła", natomiast Burgenland był wcześniej terytorium węgierskim, na którym przeważała ludność niemieckojęzyczna).
Przez cały okres międzywojenny w Austrii narastały tendencje do połączenia się z Niemcami, co w konsekwencji doprowadziło do Anschlussu Austrii przez III Rzeszę Adolfa Hitlera 12 marca 1938 roku. Austria weszła w skład tzw. Wielkich Niemiec. Jesienią 1938 do Austrii przyłączona została południowa część zamieszkanego przez Niemców pogranicza odebranego Czechosłowacji (→ Kraj Sudetów) W czasie II wojny światowej w Austrii istniał obóz koncentracyjny Mauthausen-Gusen.
Austria w wyniku klęski Niemiec została zajęta w kwietniu 1945 roku przez wojska radzieckie. Żołnierze Armii Czerwonej dopuścili się przy tej okazji szeregu rabunków i gwałtów. Szacuje się, że około 100 tys. austriackich kobiet i dziewcząt ucierpiało z rąk żołnierzy 2. i 3. Frontu Ukraińskiego. Terytorium austriackie zostało podzielone na cztery strefy okupacyjne.
Austria po II wojnie światowej.
Pierwszym prezydentem powojennej Austrii został Karl Renner, kraj uczestniczył w planie Marshalla, co spowodowało wycofanie się komunistów z rządu Leopolda Figla. 15 maja 1955 został podpisany "Traktat państwowy w sprawie odbudowy niezawisłej demokratycznej Austrii" przez ministrów spraw zagranicznych ZSRR, Wielkiej Brytanii, USA, Francji i Austrii. To w konsekwencji spowodowało neutralność Austrii. Armia Radziecka wycofała się z terytorium kraju. 15 grudnia 1955 roku Austria została przyjęta do ONZ i w 1960 roku do EFTY. W 1961 roku w Wiedniu odbyła się konferencja międzynarodowa z udziałem Johna F. Kennedy’ego i Nikity Chruszczowa. W 1968 roku wyrażono zgodę na powrót do kraju Ottona Habsburga.
W 1973 roku podczas konfliktu żydowsko-arabskiego, Austria poparła Arabów co spowodowało pogorszenie się stosunków z Izraelem, który był popierany przez kraje Europy Zachodniej. W 1986 roku prezydentem Austrii zostaje Kurt Waldheim, były sekretarz ONZ. W 1995 roku Austria weszła do Unii Europejskiej.
W 2000 roku kanclerzem został Wolfgang Schüssel (ÖVP – Partia Ludowa), który przerwał prym rządzenia socjaldemokratycznych (SPÖ) kanclerzy od 1970 roku (Bruno Kreisky, Fred Sinowatz, Franz Vranitzky oraz Viktor Klima). Za koalicji ludowców (ÖVP), którzy zdobyli 26,9% głosów w wyborach parlamentarne w 1999, z FPÖ (Wolnościowej Partii Austrii), którzy także zdobyli 26,9% (różnica 415 głosów), rozpoczął się prawie roczny bojkot Austrii na forum Unii Europejskiej zakończony po opublikowaniu raportu „trzech mędrców”.
Austria w XXI wieku.
Koalicja ÖVP-FPÖ.
1 stycznia 2002 Austria przystąpiła do unii monetarnej wewnątrz Unii Europejskiej, zmiana szyling austriackiego na euro. W 2002 roku nastąpił kryzys rządowy w Austrii w związku z odroczeniem reformy podatkowej. Na zjeździe FPÖ za sprawą krytyki Jorga Haidera ministrów FPÖ w rządzie, doszło do odejścia FPÖ z koalicji. Ponowne przedterminowe wybory z 24 listopada 2002 roku do Rady Narodowej wygrali chadecy (ÖVP) z 42,3 procentowym poparciem społeczeństwa. Natomiast klęskę odniosło FPÖ (10%). Drugie miejsce zajęła socjaldemokracja (36,5%). Mimo takiego rozwoju wyborów odnowiono starą koalicję. W wyniku kolejnych lat rządzenia koalicji w Austrii zanotowano ożywienie gospodarki, spadek bezrobocia do tego poziomu, że w Austrii zatrudniano więcej Niemców, niż Austriaków w Niemczech. Słaba pozycja FPÖ w koalicji doprowadziła do rozłamu w szeregach Austriackiej Partii Wolnościowej. Grupa Haidera 4 kwietnia 2005 założyła nową partię – Sojusz na rzecz Przyszłości Austrii (BZÖ). Mimo odejścia kilku kolejnych ministrów Wolfganga Schüssela, kanclerz z powodzeniem pokierował pracami Unii Europejskiej, podczas przewodnictwa Austrii w pierwszej połowie 2006 roku.
Koalicja SPÖ-ÖVP.
1 października 2006 roku miały miejsce wybory parlamentarne, które wygrali socjaldemokraci (SPÖ) (35,3%), nieznacznie wyprzedzając chadeków (ÖVP) (34,2%). Partia Haidera BZÖ zanotowała 4,1%. Po ustąpieniu w styczniu 2007 Schüssela, nowym kanclerzem został Alfred Gusenbauer reprezentujący SPÖ, która do koalicji zaprosiła chadeków. 16 czerwca 2008 z powodu spadku notowań SPÖ, Werner Faymann zastąpił Alfreda Gusenbauera na stanowisku przewodniczącego socjaldemokratów. 7 lipca 2008, Wilhelm Molterer ogłosił wyjście Austriackiej Partii Ludowej (ÖVP) z „wielkiej koalicji”. Głównym powodem była rozbieżność w sprawie stosunku do ratyfikacji Traktatu Lizbońskiego. SPO domagała się ponownej ratyfikacji traktatu w referendum, po wprowadzeniu do niego ewentualnych zmian, po odrzuceniu go w referendum irlandzkim w 12 czerwca 2008. ÖVP wykluczała natomiast organizację powszechnego głosowania. W tej sytuacji 9 lipca 2008 parlament austriacki podjął decyzję o rozpisaniu wcześniejszych wyborów parlamentarnych na dzień 28 września 2008. Kanclerz Gusenbauer 7 lipca 2008 zapowiedział, że nie będzie ubiegał się jednak o reelekcję na stanowisku kanclerza i wysunął na ten urząd kandydaturę Wernera Faymanna.
Po zwycięstwie SPÖ (29,43%) w wyborów parlamentarnych i ponownym zawiązaniu „wielkiej koalicji” przez SPÖ i ÖVP (25,99%), Werner Faymann 2 grudnia 2008 zastąpił Gusenbauera na stanowisku kanclerza. Wybory do Parlamentu Europejskiego z 7 czerwca 2009 potwierdziły dominacje partii koalicyjnych na scenie politycznej. W wyborach prezydenckich z 25 kwietnia 2010 reelekcję zapewnił sobie na kolejne sześć lat Heinz Fischer z SPÖ.
Kolejne wybory parlamentarne odbyły się 29 września 2013 i zakończyły się ponownym zwycięstwem ugrupowań rządzących, tworzących „wielką koalicję” – socjaldemokratów (SPÖ) i ludowców (ÖVP). Oba ugrupowania uzyskały najsłabsze wyniki wyborcze od 1945, niemniej posiadały niekwestionowaną przewagę w parlamencie. W kolejnych wyborach w 2017 roku obie partie "wielkiej koalicji" ponownie zdobyły najwięcej głosów. Wybory zakończyły się zwycięstwem ludowców (ÖVP), którzy utworzyli rząd z Wolnościową Partią Austrii| (FPÖ).

</doc>
<doc id="1441452" url="https://pl.wikipedia.org/wiki?curid=1441452" title="Bernard Dumont">
Bernard Dumont

Bernard Dumont (ur. 11 kwietnia 1948) – belgijski rysownik i scenarzysta, autor komiksów dla dzieci. Od początku swojej kariery występuje pod pseudonimem Bédu.
Bernard Dumont, z wykształcenia ekonomista jako autor komiksów zadebiutował w 1975 roku w tygodniku "Tintin" serią o zwierzętach "Beany, le raton laveur". W latach 1977-1983 wydał "Le P'tit Prof", "Ali Beber", "Clifton". Popularna seria "Hugo" powstała w 1981 roku.

</doc>
<doc id="1441455" url="https://pl.wikipedia.org/wiki?curid=1441455" title="Hugo von Wilamowitz-Moellendorff">
Hugo von Wilamowitz-Moellendorff

Hugo Wichardt Theodor Freiherr von Wilamowitz-Moellendorff (ur. 1840, zm. 30 sierpnia 1905 w Kobylnikach) – ziemianin, właściciel dóbr Kobylniki, Łagiewniki, Kraszyce, Rożniaty.
Był synem Arnolda von Wilamowitz-Moellendorff i Ulryki von Wilamowitz-Moellendorff. Był landratem inowrocławskim, w tym samym czasie pełnił funkcję naczelnego prezesa prowincji poznańskiej.
Był ojcem Hugona Friedricha Wilhelma.

</doc>
<doc id="1441457" url="https://pl.wikipedia.org/wiki?curid=1441457" title="Ein Killa Hertz">
Ein Killa Hertz



</doc>
<doc id="1441458" url="https://pl.wikipedia.org/wiki?curid=1441458" title="Sepp De Roover">
Sepp De Roover

Sepp De Roover (ur. 12 listopada 1984 w Geel) – belgijski piłkarz występujący na pozycji obrońcy.
Kariera klubowa.
De Roover zawodową karierę rozpoczynał w 2001 roku w klubie Verbroedering Geel. W 2002 roku odszedł do KVC Westerlo. Przez rok nie rozegrał tam jednak żadnego spotkania. W 2002 roku trafił do rezerw zespołu PSV Eindhoven. W 2005 roku został z nich wypożyczony do FC Eindhoven z Eerste divisie. Po zakończeniu sezonu 2005/2006 powrócił do PSV, jednak w jego barwach nie zagrał już ani razu.
W 2006 roku odszedł do Sparty Rotterdam z Eredivisie. W tych rozgrywkach zadebiutował 18 sierpnia 2006 roku w przegranym 1:2 pojedynku z SBV Vitesse. W 7 października 2007 roku w zremisowanym 2:2 spotkaniu z Ajaksem Amsterdam. W ciągu 2 lat rozegrał tam 53 spotkania i zdobył 3 bramki.
W styczniu 2008 roku De Roover podpisał kontrakt z FC Groningen, również z Eredivisie. Pierwszy ligowy mecz zaliczył tam 27 stycznia 2008 roku przeciwko Feyenoordowi (1:1). W Groningen spędził 2,5 roku.
W 2010 roku powrócił do Belgii, gdzie został graczem zespołu KSC Lokeren. W Eerste klasse zadebiutował 31 lipca 2010 roku w przegranym 0:2 pojedynku z KV Mechelen. 16 października 2010 roku w wygranym 2:1 spotkaniu z Charleroi zdobył pierwszego gola w Eerste klasse.
Kariera reprezentacyjna.
W 2008 roku De Roover był uczestnikiem Letnich Igrzyska Olimpijskich, na których zajął z Belgią U-23 4. miejsce.
W seniorskiej kadrze Belgii zadebiutował 14 listopada 2009 roku w wygranym 3:0 towarzyskim meczu z Węgrami.

</doc>
<doc id="1441460" url="https://pl.wikipedia.org/wiki?curid=1441460" title="Karl Richter (prawnik)">
Karl Richter (prawnik)

Karl Richter (ur. 21 listopada 1844 w Igławie, 17 lipca 1928 w Morawskiej Ostrawie) - niemiecki adwokat.
Ukończył gimnazjum w Opawie i studia prawnicze w Vidnavie. W 1869 został doktorem prawa. Po studiach praktykował w kancelarii Antona Heinze w Opawie. W 1873 otworzył własną kancelarię w Morawskiej Ostawie. W latach 1879-1918 wchodził w skład rady miejskiej. Założyciel Beskidenverein.

</doc>
<doc id="1441464" url="https://pl.wikipedia.org/wiki?curid=1441464" title="Grzegorz Warchoł (aktor)">
Grzegorz Warchoł (aktor)

Grzegorz Warchoł (ur. 31 sierpnia 1947 w Krakowie) – polski aktor, reżyser teatralny, telewizyjny i filmowy, także scenarzysta i producent filmowy.
Życiorys.
Po maturze rozpoczął studia w krakowskiej PWST, jednak przerwał je na III roku. W 1968 zadebiutował w teatrze, a w 1970 zdał w Krakowie eksternistyczny egzamin aktorski. W 1977 zaczął pracować przy realizacji seriali telewizyjnych jako drugi reżyser. Od 1979 jest samodzielnym reżyserem. Od 1994 jest reżyserem teleturnieju Familiada.
Życie prywatne.
Był mężem aktorki Krystyny Tkacz, rozwiedli się. Jego dzieci, Weronika Warchoł i Wacław Warchoł, są aktorami.

</doc>
<doc id="1441467" url="https://pl.wikipedia.org/wiki?curid=1441467" title="Vladimir Bukal">
Vladimir Bukal

Vladimir Bukal (ur. 1 listopada 1939, zm. w nocy z 20 na 21 sierpnia 2008 w Zagrzebiu) – chorwacki szachista i trener szachowy, mistrz międzynarodowy.
Kariera szachowa.
Kilkukrotnie uczestniczył w finałach indywidualnych mistrzostw Jugosławii, a następnie Chorwacji. Największe sukcesy w swojej karierze odniósł w kategorii "weteranów" (zawodników powyżej 60. roku życia), w 2001 i 2003 r. zdobywając brązowe medale mistrzostw świata, natomiast w 2002 r. – tytuł mistrza Europy.
Do innych jego sukcesów na arenie międzynarodowej należały m.in. 
Najwyższy ranking w karierze osiągnął 1 stycznia 1986 r., z wynikiem 2465 punktów dzielił wówczas 22-27. miejsce wśród jugosłowiańskich szachistów.
Jego syn, Vladimir Bukal junior, jest również znanym szachistą i posiada tytuł mistrza międzynarodowego.

</doc>
<doc id="1441470" url="https://pl.wikipedia.org/wiki?curid=1441470" title="Nami">
Nami

 – fikcyjna postać z mangi i anime One Piece, autorstwa Eiichirō Ody. Jest członkiem pirackiej załogi Słomianego Kapelusza, gdzie pełni funkcję nawigatora i kartografa.
List gończy.
66 000 000 beli po sadze Dressrosa
Wygląd.
Nami na lewym ramieniu ma tatuaż przedstawiający pomarańczę oraz wiatraczek (są to symbole związane z jej przeszłością), dawniej w tym samym miejscu miała tatuaż pirackiej załogi Arlonga.
Początkowo Nami nosiła krótkie skórzane botki i zwykły t-shirt, jednakże po sadze Arlong Park, zmienia nieco sposób ubierania – zaczyna nosi sandały i nieco bardziej odsłonięte i różnorodne stroje (tatuaż przestaje być tajemnicą). Od rozdziału 435 zaczyna nosić wysokie kozaki. Jej zwykły strój stanowi spódnica (często z kółkami) oraz różne t-shirty, często posiadające czteroliterowe wyrazy jak „MODE” (moda), „GOLD” (złoto) lub „EVIL” (zło), jako nawiązanie do ulubionej bluzki jej opiekunki – Bellemere (która miała na niej napisane „MACE”, czyli „maczuga”).
Według Sanji’ego, wymiary Nami to 95-55-85, mierzy ona ponadto 169 cm. Wydaje się, że uległy one powiększeniu w trakcie rozwoju serii (szczególnie łatwo to zaobserwować w mandze).
Oda stwierdził, że Nami przypomina mu kotkę, reprezentuje ją kolor pomarańczowy, pachnie pomarańczami i pieniędzmi, a jej ulubioną potrawą są pomarańcze podane na wszystkie możliwe sposoby.
Osobowość.
Nami, obok Robin, jest najinteligentniejszym członkiem załogi Słomianego Kapelusza. Ponadto jest trzecią najinteligentniejszą, według Ody, osobą serii (na pierwszym miejscu jest Ben Beckman, członek załogi „Rudego” Shanksa, na drugim Kapitan Kuro).
Na samym początku serii Nami głęboko nienawidzi piratów. Uważa, że nie potrafią oni robić nic innego, tylko mordować i rabować. Jej poglądy były wynikiem przeżyć z dzieciństwa – piraci zabili jedną z najbliższych jej osób, zmienia jednak zdanie po poznaniu Luffy’ego i Zoro.
Nami jest chciwa. Dla pieniędzy jest gotowa zrobić wszystko i podjąć się każdego wyzwania. Zwykle wiąże się to z wystawieniem całej załogi na ciężkie przeżycia, za to nigdy i za żadne pieniądze nie sprzedałaby przyjaciela. Nami zajmuje się również wydatkami załogi, pilnując, by nie sprzeniewierzyli wszystkiego na własne zachcianki (Luffy wydałby wszystko na mięso, Zoro na sake). Przeżywa prawdziwy horror, gdy załoga traci pieniądze lub okazję, by je zdobyć.
Nami podczas walki troszczy się przede wszystkim o siebie, zawsze próbując znaleźć kogoś, kto będzie walczył za nią, co nie zmienia faktu, że sama też stoczyła kilka zwycięskich walk. Jest tchórzem, ale innego rodzaju niż Usopp – jest to związane bardziej z chęcią pozostania przy życiu niż z brakiem odwagi. Także w tym przypadku jest linia, której nigdy by nie przekroczyła – nigdy by nie pozwoliła, by ktoś krzywdził jej przyjaciół, gotowa jest wtedy ruszyć na ratunek.
Nami ma obsesję na punkcie mody – nigdy nie widujemy jej w tym samym stroju. Nie było to specjalnie widoczne do sagi Kapitana Kuro. Nami, wychodząc na zakupy, często zagląda do ekskluzywnych butików, gdzie po przymierzeniu większości rzeczy wychodzi, stwierdzając, że poszukuje czegoś bardziej codziennego. Nie należy ona również do osób wstydliwych, często nosi skąpe i wyzywające stroje, nie przeszkadza jej również to, że ktoś mógłby ją zobaczy nago (jak podczas kąpieli w Alabście, czy gdy musiała się przebrać w morskim pociągu do Eines Lobby). Jednakże podglądanie jej nie należy do tanich rozrywek – opłata, której się domaga, to 100 000 beli. Nie lubi też osób próbujących podważyć jej nawigatorskich umiejętności.
Relacje i związki.
Załoga
Nami początkowo była zachwycona perspektywą dołączenia do załogi. W każdym razie dopóki nie dowiedziała się, że jest to załoga piracka. Zdradziła Luffy’ego i z całego serca życzyła mu śmierci, zanim uda mu się skompletować załogę. Pierwotnie z załogą łączyło ją coś na kształt „sojuszu”, który zakończył się, gdy postanowiła wróci do swojej rodzinnej wioski, jednakże bardzo zżyła się ze wszystkimi, odejście więc nie było taki łatwe. Po sadze Arlonga oficjalnie staje się członkiem załogi, całkowicie zmieniając poglądy na temat swoich towarzyszy.
Szybko uznaje Luffy’ego za kapitana i dowódcę, co nie zmienia faktu, że często irytuje ją jego irracjonalne myślenie oraz brak umiejętności planowania. W takich momentach reaguje agresją. Jej ofiarą często oprócz Luffy’ego padają inni członkowie załogi, jak np. Śpiący Zoro. Pomijając to, z całego serca ufa Luffy’emu.
Nami ma w zwyczaju wykorzystywać słabość Sanji’ego do swojej osoby, zlecając mu różne zadania do wykonania. Przy czym warto jest zaznaczy, że Sanji jest jedynym mężczyzną, którego Nami obdarzyła przyrostkiem –kun. Wykorzystuje również Usoppa do naprawy i konserwacji swojej broni (wykręcając się zwykle od płacenia). Zoro usilnie próbuje nie ulegać jej manipulacjom, ale koniec końców i tak pada jej ofiarą – Nami szantażuje go, wykorzystując dług, jaki ma on u niej (chodzi o 100 000 beli, które nami pożyczyła mu na 300%). Okazjonalnie irytuje się na Franky’ego.
Nami jest w najlepszych stosunkach z Robin, jedyną osobą, która nie stara się przejąć funkcji lidera na statku. Zwraca się do niej „onee-sama” lub „Robin-nee-san”, oba oznaczają „starszą siostrę”, jaką jest właśnie Robin dla Nami.
Przyjaciele
W jej rodzinnych stronach mężczyzna imieniem Genzo przyjaciel rodziny był dla małej Nami i Nojiko jak ojciec. Był bardzo skonsternowany pozą Nami na liście gończym niż faktem, że może zostać aresztowana. Zdjęcie zostało powiększone i zawisło w jego domu. Pozostali mieszkańcy nadal bardzo kochają Nami.
Nami również była bardzo zaprzyjaźniona z Vivi, ich relacje przypominały więź między siostrami. Jak reszta załogi, bardzo przeżyła rozstanie z nią.
Zaprzyjaźniła się również z Lolą, dzikiem – zombi do tego stopnia, że starała się pomóc jej poślubić Absaloma. Przyjaźń ta była kontynuowana również z „prawdziwą” Lolą, kiedy Thriller Bark zostało zdobyte. Lola miała dziwne wrażenie, że się znają, mimo że nigdy się wcześniej nie spotkały, Nami zaś była szczęśliwa, że znowu ją spotyka. Lola ponadto była jedyną osobą, z którą Nami bezinteresownie podzieliła się swoim skarbem, ona zaś na dowód wdzięczności dała nami pół Biblicart, od swojej matki, dowodzi to, że Nami stała się jej siostrą.
Wrogowie
Nami stała się oficjalnym wrogiem Marins w momencie wysłania za nią listu gończego. Arlong i jego piraci zostali jej wrogami po tym, jak skrzywdzili mieszkańców jej wioski i zabili jej opiekunkę Bellemere. Długo nie była w stanie wybaczyć Hatchanowi tego, co zrobił, będąc członkiem załogi Arlonga, jednakże po tym, jak zobaczyła go próbującego powstrzymać Luffy’ego, stara się zmienić zdanie o nim i skoncentrować się na jego dobrych stronach.
Rodzina
"Bellemere"
Długo nie rozumiała, dlaczego ma traktować Bellemere jak matkę, gdyż nie rozumiała, jak można tak traktować kogoś, z kim nie jest się połączonymi więzami krwi. Dopiero po jej śmierci zrozumiała, jak bardzo Bellemere ją kochała i jak bardzo za nią tęskni. Nami często w chwilach smutku powtarza jej imię. Regularnie też odwiedza jej grób na szczycie klifu.
"Nojiko"
Pomimo tego, że nie przepadały za sobą jako dzieci, Nami uważała Nojiko za jedyną osobę, która ją kocha i wie o jej umowie z Arlongiem. Pomimo że nie łączyły ich żadne więzy krwi, Nojiko zawsze uważała Nami za swoją siostrę. Kiedy ta otrzymała tatuaż jako symbol przynależności do załogi Arlonga, Nojiko, by siostra nie czuła się z nim źle sama, zrobiła sobie również. Nami nawet po usunięciu sobie starego tatuażu kazała zrobić sobie taki, który przypominałby jej ukochaną siostrę.
"Inni"
Jako sierota, Nami może posiadać inną rodzinę. Biorąc jednak pod uwagę okoliczności powrotu Bellemere z obiema dziewczynkami, a także fakt, że obie zostały znalezione podczas wojny, wydaje się, że próba ich odnalezienia spełzłaby na niczym.
Zdolności i siła.
Nami jest świetnym nawigatorem i bardzo dobrym kartografem. Potrafi wyczuć najmniejsze zmiany pogody i przewidzieć nawet cyklony na Grand Line, pomimo ciężkiej choroby. Ta umiejętność podczas jej „walki” jeden na jednego z Enelem, pozwoliła jej odeprzeć parę ciosów, samym tylko Clima Tactem. Jest również świetną złodziejką i kieszonkowcem, potrafi ukraść nawet małe przedmioty jak klucze, bez wiedzy właściciela (zaczynała już jako mała dziewczynka).
W porównaniu z towarzyszami, Nami nie dysponuje takimi umiejętnościami bojowymi. Nie jest ani silna, ani specjalnie wytrenowana w jakiejś sztuce walki. Nie taka jest jej jednak rola. Początkowo używała składanego, drewnianego kija, ale dopiero gdy otrzymała Clima Tact, była w stanie skutecznie się obronić. Wcześniej, gdy sytuacja robiła się niebezpieczna, zmuszała któregoś z członków załogi do walki zamiast niej.
Bronie.
Początkowo, aż do sagi Alabasta, jej broń stanowił składany drewniany kij. Później, Usopp wynalazł dla niej broń, którą nazwał „Clima Tact”, który umożliwił jej walkę w głównej bitwie, ostatecznie dając jej zwycięstwo nad Miss Doublefinger, co jednak kompletnie nie zmieniło jej standardowej taktyki walki.
Aktualnie Clima Tact został udoskonalony poprzez wbudowanie w niego jeden z Diali. Zmieniono również jego nazwę na „Perfect Clima Tact”. Broń ta jest tak potężna, że umożliwia Nami samodzielne pokonanie całej grupy przeciwników; dzięki niej Nami pokonała też członkinie CP9 – Kalifę, stając się jednym z najcenniejszych członków załogi.
Inne techniki.
Oprócz wyżej wymienionych technik Nami posiada też kilka specjalnych „umiejętności”, które z powodzeniem może stosować, by pozbyć się przeciwników.
Shiawase Punch (幸せパンチ(しあわせ), Atak Szczęśliwości): Wysoce skuteczna „technika” zastosowana przeciwko podglądającym ją towarzyszom. Nami po prostu zrzuca ręcznik. Jej przeciwnicy padają na ziemię na skutek intensywnego krwotoku z nosa. Atak jest płatny – 100 000 beli od osoby.
Impact (衝撃貝 (インパクト)): Nami, używając Impakt Diala, by odwrócić atak przeciwko atakującemu. Użyto przeciwko Hotori.
Historia.
Nami jest sierotą znalezioną przez Bellemere, kobietę w służbie Marins, na polu bitewnym, razem z drugą dziewczynką – Nojiko. Po powrocie do rodzinnej wioski Bellemere adoptuje je. Z czasem stają się sobie bliskie jak rodzina. Rodzinne szczęście zakłóca przybycie Arlonga – Pirata – Ryby. Ogłasza on przejęcie władzy przez siebie i w związku z tym każdy – dorosły i dziecko będą mu płacić za możliwość „życia”.
Bellemere nie miała wystarczających oszczędności, by zapłacić za całą rodzinę. Zdecydowała, że te pieniądze będą za jej córki. Arlong potraktował ją jako „przykład” dla całej wioski. Została brutalnie zamordowana na oczach obu córek. Nami porwano. Została zmuszona do zostania kartografem na usługach Arlonga (mimo młodego wieku jej mapy były bardzo wysokiej jakości). Jednakże Arlong zgodził się, by Nami, jeśli dostarczy mu 100 mln beli, uwolni wioskę Cocoyashi. By sfinalizować umowę, Nami przez osiem lat pracowała dla Arlonga i okradała piratów.
Muzyka.
Music
Between the Wind
Hurricane Girls (w duecie z Robin)
Akuma no Mi (Luffy, Zoro, Nami, Usopp i Sanji)
Hi! Ho! Ready Go! (Luffy, Zoro, Nami, Usopp i Sanji)
Family (z całą załogą)
We Are! (z całą załogą)
Utae! Jingle Bell (z całą załogą)
You Are the One (z całą załogą)
Jungle Fever (z całą załogą)
Girls ni Kubittake (w duecie Vivi jako tło dla Sanji’ego)

</doc>
<doc id="1441471" url="https://pl.wikipedia.org/wiki?curid=1441471" title="Św. Mariusz">
Św. Mariusz



</doc>
<doc id="1441472" url="https://pl.wikipedia.org/wiki?curid=1441472" title="Mariusz i Marta">
Mariusz i Marta

Mariusz i Marta oraz synowie: Audyfaks i Abachum ("Abakuk") – małżonkowie z synami, męczennicy chrześcijańscy z Persji (zm. ok. 270-305) i święci Kościoła katolickiego.
Życie.
O ich życiu niewiele wiadomo. Ich "Passio" powstało w V lub VI wieku i podaje informacje legendarne. Bardziej świadczy o nich kult.
Mariusz urodził się w zamożnej rodzinie w Persji. Po nawróceniu na chrześcijańską wiarę rozdał swój dobytek wśród ubogich i udał się z rodziną do Rzymu do grobów apostołów aby uczcić ich relikwie. Był to okres prześladowań chrześcijan, w czasach panowania Klaudiusza II (268-270) lub Dioklecjana (284–305). Rodzina starała się pomagać współwyznawcom. Zajęła się również, wraz z księdzem Janem który do nich dołączył, pochówkiem 260 męczenników na Via Salaria. Ich działania ściągnęły na Mariusza i jego rodzinę uwagę władz. Wkrótce wszyscy zostali pojmani i zamęczeni za odmowę wyrzeczenia się wiary. Mariusza i jego synów ścięto przy Via Cornelia, a Martę utopiono w studni lub stawie w Ninfa (dzis. Santa Ninfa), niedaleko Rzymu.
Kult.
Ich ciała odnalazła w późniejszym okresie pobożna przełożona pielęgniarek Felicyta i pochowała je 20 stycznia w swoim gospodarstwie rolnym w Buxus (dzis. Boccea w obszarze Rzymu). Powstał tam kościół, który w średniowieczu stał się miejscem pielgrzymek.
W IX wieku wybudowano w Rzymie kościół pw. św. Mariusza, lecz do dziś zachowały się tylko szczątki budowli.
Relikwie rodziny odkryto w roku 1590 i przechowywano je głównie w Rzymie w kościołach pw. św. Adriana, św. Karola, św. Jana Kalybity ("Calybite") i św. Praksedy.
Éginhard ("Einhard"), zięć i biograf Karola Wielkiego, otrzymał część relikwii które zawiózł do opactwa w Seligenstadt, którego był założycielem. Część relikwii przechowywano w Soissons, ale zostały one zbezczeszczone i zniszczone przez kalwinów.
Wspomnienie liturgiczne świętej rodziny (lub każdego z osobna) obchodzono w różnych terminach (15, 16, 19, 20 stycznia itd.), obecnie 19 stycznia.

</doc>
<doc id="1441473" url="https://pl.wikipedia.org/wiki?curid=1441473" title="Masne Doły">
Masne Doły

Masne Doły – część wsi Bystrzyca w Polsce, w województwie lubelskim, w powiecie kraśnickim, w gminie Zakrzówek. Położona jest 2 km na wschód od wsi sołeckiej.
W latach 1975–1998 miejscowość należała administracyjnie do ówczesnego województwa lubelskiego.

</doc>
<doc id="1441474" url="https://pl.wikipedia.org/wiki?curid=1441474" title="Św. Adrian">
Św. Adrian



</doc>
<doc id="1441476" url="https://pl.wikipedia.org/wiki?curid=1441476" title="Forth Bridge">
Forth Bridge

Forth Bridge – most kolejowy we wschodniej Szkocji, przerzucony nad zatoką Firth of Forth, pomiędzy miejscowościami Queensferry i North Queensferry. Wraz z biegnącymi równolegle mostami drogowymi Forth Road Bridge i Queensferry Crossing zapewnia komunikację między Edynburgiem na południu a hrabstwem Fife na północy. Most, według projektu inżyniera Johna Fowlera, zbudowano w latach 1879–1890. W 2015 roku został wpisany na listę światowego dziedzictwa UNESCO.
Konstrukcja.
Most o długości całkowitej wynoszącej 2,5 kilometra składa się z trzech masywnych filarów o konstrukcji kratownicowej w kształcie rombu oraz czterech mniejszych wiaduktów. Każdy romb ma 110 metrów wysokości, natomiast rozpiętość pomiędzy nimi wynosi 521 metrów.
Ruch pociągów przebiega w odległości 50 metrów od lustra wody, co praktycznie uniemożliwia wpływanie większych statków w głąb lądu. Do budowy zużyto około 54 000 ton stali, którą zamocowano przy użyciu 6,5 mln nitów.

</doc>
<doc id="1441477" url="https://pl.wikipedia.org/wiki?curid=1441477" title="Friedrich Christian Rosenthal">
Friedrich Christian Rosenthal

Friedrich Christian Rosenthal (ur. 3 czerwca 1780 w Greifswaldzie, zm. 5 grudnia 1829 tamże) – niemiecki anatom. 
Studiował medycynę najpierw na Uniwersytecie w Greifswaldzie, potem na Uniwersytecie w Jenie, następnie praktykował w Greifswaldzie (od 1804) i Berlinie (od 1810). W 1820 roku powrócił do Greifswaldu, gdzie wykładał fizjologię i anatomię. Zmarł na gruźlicę 5 grudnia 1829 roku.
Opisał szczegółowo narząd zmysłu węchu u człowieka. Na jego cześć nazwano opisany przez niego kanał spiralny ślimaka (kanał Rosenthala) i żyłę podstawną mózgu ("vena basalis cerebri") – żyłę Rosenthala.

</doc>
<doc id="1441479" url="https://pl.wikipedia.org/wiki?curid=1441479" title="Anesthesia awareness">
Anesthesia awareness



</doc>
<doc id="1441481" url="https://pl.wikipedia.org/wiki?curid=1441481" title="Margaret ''Bluebell'' Kelly">
Margaret ''Bluebell'' Kelly



</doc>
<doc id="1441483" url="https://pl.wikipedia.org/wiki?curid=1441483" title="Mistrz Życia Marii">
Mistrz Życia Marii

Mistrz Życia Marii (niem. "Meister des Marienlebens") – anonimowy malarz działający w latach od ok. 1463 do ok. 1490 w Kolonii. Znany jest także jako Mistrz z Wilten i Johann van Duyren, choć badacze nie są zgodni co do identyfikacji artysty z tymi nazwiskami.
Twórczość.
Artyście i związanemu z nim warsztatowi przypisuje się osiem obrazów, przedstawiających sceny z życia Marii. Namalowane zostały dla kolońskiego kościoła św. Urszuli (Ursulakirche) jako jeden z ołtarzy. Siedem z nich znajduje się obecnie w Starej Pinakotece w Monachium, a jeden w zbiorach National Gallery w Londynie; ponadto w londyńskich zbiorach znajdują się obrazy stanowiące niegdyś skrzydła boczne ołtarza kościoła w Werden, dzielnicy Essen, którego część środkowa nie zachowała się do dziś. Inne dzieła, które są łączone z Mistrzem Życia Marii, to "Ukrzyżowanie", namalowane dla kaplicy szpitalnej w Bernkastel-Kues, "Pokłon Trzech Króli" (obecnie w Germanisches Nationalmuseum w Norymberdze) oraz "Ukrzyżowanie" i "Zdjęcie z Krzyża", które można oglądać w kolońskim Wallraf-Richartz-Museum.
W stylu malarza dostrzegalna jest synteza tradycyjnego malarstwa kolońskiego z dziełami malarzy niderlandzkich, takich jak Dirk Bouts czy Rogier van der Weyden. Przypuszcza się, iż artysta zapoznał się z ówczesnym środowiskiem artystycznym w Niderlandach.

</doc>
<doc id="1441485" url="https://pl.wikipedia.org/wiki?curid=1441485" title="Elzéar-Alexandre Taschereau">
Elzéar-Alexandre Taschereau

Elzéar-Alexandre Taschereau (ur. 17 lutego 1820 w Sainte-Marie de la Beauce, zm. 12 kwietnia 1898 w Quebec) − kanadyjski biskup rzymskokatolicki, arcybiskup Quebecu i pierwszy kanadyjski kardynał.
Życiorys.
Był jednym z siedmiorga dzieci Jeana-Thomasa Taschereau. pobierał naukę w Quebecu, a następnie wyjechał na rok do Europy zwiedzając Wielką Brytanię, Francję i Włochy. Tonsurę otrzymał w Rzymie i powrócił do Kanady, gdzie ukończył seminarium. Święcenia kapłańskie otrzymał 10 września 1842 po otrzymaniu dyspensy od wymaganego kanonicznie wieku. W latach 1842–1854 profesor filozofii w Seminarium w Quebec. W 1856 uzyskał w Rzymie doktorat z prawa kanonicznego. Następnie poświęcił się dalszej pracy akademickiej i był między innymi rektorem seminarium w Laval. Brał udział w soborze watykańskim I jako teolog arcybiskupa Quebecu Charles'a-François Baillargeona. Po jego śmierci w październiku 1870 został administratorem archidiecezji.
24 grudnia 1870 otrzymał nominację na arcybiskupa Quebecu. Sakry udzielił w marcu 1871 John Joseph Lynch, arcybiskup Toronto. Na prośbę władz kanadyjskich papież Leon XIII podniósł go do rangi kardynała prezbitera, przydzielając mu kościół tytularny S. Mariae de Victoria w 1886 roku. Zmarł po długiej chorobie i pochowany został w katedrze w Quebecu. Uroczystościom pogrzebowym przewodził kardynał arcybiskup Baltimore James Gibbons, prymas USA.

</doc>
<doc id="1441486" url="https://pl.wikipedia.org/wiki?curid=1441486" title="Elzear-Alexandre Taschereau">
Elzear-Alexandre Taschereau



</doc>
<doc id="1441489" url="https://pl.wikipedia.org/wiki?curid=1441489" title="Junior (żużel)">
Junior (żużel)

Junior (młodzieżowiec) w sporcie żużlowym – zawodnik do 21. roku życia włącznie, przy czym brany jest pod uwagę rok urodzenia.
Sport żużlowy, w przeciwieństwie np. do piłki nożnej, jest dyscypliną, której jeden sezon "mieści się" w danym roku kalendarzowym. Juniorem po raz ostatni jest się wtedy, gdy w danym sezonie kończy się 21 lat. A więc osoba urodzona w roku 1990 będzie miała status juniora do roku 2011 włącznie. 
W sporcie żużlowym podział senior-junior jest jedynym, który wyodrębniany jest z kryterium wieku, choć istnieją oficjalne turnieje mistrzowskie, np. Brązowy Kask, w którym mogą startować tylko juniorzy do 19. roku życia włącznie. Nie istnieją ograniczenia dla występu juniorów w gronie seniorskim, podobnie jak to ma miejsce w wielu innych dyscyplinach sportu. 
W Polsce, w spotkaniach ligowych, można występować mając nie mniej niż 16 lat (tutaj także liczy się rok urodzenia), a więc maksymalnie jako junior można ścigać się przez sześć kolejnych lat (sezonów). Status juniorski nie przepada, gdy zawodnik np. w wieku lat 17 zakończy karierę, a po 2-3 latach zdecyduje się na jej kontynuację. Młodzieżowcem jest się bowiem dopóty, dopóki nie rozpocznie się rok, w którym zawodnik ukończy 22 lata.

</doc>
<doc id="1441494" url="https://pl.wikipedia.org/wiki?curid=1441494" title="Konfesjonalizm">
Konfesjonalizm



</doc>
<doc id="1441499" url="https://pl.wikipedia.org/wiki?curid=1441499" title="Konfesjonalizm (polityka)">
Konfesjonalizm (polityka)

Konfesjonalizm – system rządów zakładający różnicowanie stopnia udziału obywateli w życiu społeczno-politycznym wedle wyznawanej religii. Jego celem jest ograniczanie lub zapewnianie praw politycznych mniejszościom religijnym.
Wiązanie wyznawanej religii z konkretnymi prawami obywatelskimi znane jest już od starożytności. Przykładami są m.in. brak praw dla niechrześcijan w średniowiecznej Europie, odrębne prawo dla niemuzułmanów w szariacie, czy brak praw politycznych dla katolików w nowożytnej Anglii.
Obecnie system konfesjonalistyczny obowiązuje w Libanie, gdzie najwyższe stanowiska państwowe obsadzane są wedle klucza wyznaniowego.

</doc>
<doc id="1441501" url="https://pl.wikipedia.org/wiki?curid=1441501" title="James Wan">
James Wan

James Wan (; ur. 26 lutego 1977 w Kuching) – australijski producent, reżyser i scenarzysta filmowy pochodzenia malezyjskiego.
Do jego wczesnych dzieł należą film krótkometrażowy "Piła" i thriller o tym samym tytule ("Saw") z 2004 roku, które zapoczątkowały serię krwawych filmów gore. Jest również twórcą horroru "Martwa cisza" ("Dead Silence", 2007) oraz filmu sensacyjnego "Wyrok śmierci" ("Death Sentence", 2007) z Kevinem Baconem w roli głównej.

</doc>
<doc id="1441502" url="https://pl.wikipedia.org/wiki?curid=1441502" title="Ulica Tadeusza Kościuszki w Kraśniku">
Ulica Tadeusza Kościuszki w Kraśniku

Ulica Tadeusza Kościuszki w Kraśniku – jedna z najbardziej reprezentacyjnych i głównych ulic Kraśnika, przebiegająca od placu Wolności do ulicy Żytniej za cmentarzem. Jej przedłużeniem jest ul. Cegielniana. Długość trasy to 0,9 km. Przy ulicy znajdują się kamienice, cmentarz, kościół pw. WNMP, oraz instytucje takie jak Bank, Zespół Szkół nr 1, wszelakie zakłady usługowe, a w pobliżu także Amfiteatr. Ulica jest częścią drogi krajowej nr 74. Ulicą na odcinku od Piłsudskiego do Żytniej kursują linie MPK Kraśnik: 1, 4.

</doc>
<doc id="1441505" url="https://pl.wikipedia.org/wiki?curid=1441505" title="Zawodnik zastępowany">
Zawodnik zastępowany

Zawodnik zastępowany w sporcie żużlowym (ZZ) – czołowy zawodnik w klubie, który wskutek różnych okoliczności nie może wystąpić w meczu, choć jest do składu meczowego wystawiany. Podlega on specyficznym zasadom stosowania rezerw w jego miejsce. 
Ideą stosowania zastępstwa zawodnika jest możliwość startu pozostałych zawodników za nieobecnego kolegę z drużyny. System ten wprowadzono ze względu na to, iż sport żużlowy jest niesłychanie kontuzjogenny (dodając do tego fakt, że jeden zawodnik może startować w kilku ligach jednocześnie) a ubytek jednego z czołowych żużlowców w meczu częstokroć przechyla szalę zwycięstwa na korzyść rywala. ZZ jest więc kołem ratunkowym dla zespołu, który w specyficznych okolicznościach (patrz niżej) nie może w meczu wystawić jednego ze swoich liderów.
W lidze polskiej status zawodnika zastępowanego może uzyskać dwóch najlepszych żużlowców w każdym klubie według średniej biegowej. Lista zawodników, za których możliwe jest stosowanie ZZ ogłaszana jest trzy razy do roku: przed rozpoczęciem rozgrywek (brane są pod uwagę średnie biegowe uzyskane w sezonie poprzednim) i obowiązują na pierwszą rundę zmagań, po pierwszej rundzie (średnie biegowe z tej rundy) i obowiązują na rundę rewanżową, oraz po rundzie rewanżowej (średnie tylko z tej rundy) i obowiązują na fazę play-off. 
Zastępstwa zawodnika nie można jednak stosować zupełnie dowolnie. Liga Polska bardzo rygorystycznie podchodzi do tego zagadnienia, bowiem z tego przywileju można skorzystać tylko wtedy, gdy żużlowiec zastępowany przedłoży w klubie zwolnienie lekarskie na minimum 9 dni. Ta sytuacja dotyczy tylko tych żużlowców, którzy uzyskali statut zawodnika zastępowanego (patrz akapit wyżej). Zawodnik zastępowany musi być umieszczony w składzie pod numerem 1-5 (goście) oraz 9-13 (gospodarze).
Zastępstwo zawodnika, przy spełnieniu powyższych warunków, może mieć miejsce tylko raz w meczu, tzn. jeśli do jazdy nie jest zdolnych dwóch a nawet trzech najlepszych żużlowców, to w danym spotkaniu z opcji ZZ można skorzystać tylko względem jednego z nich. Zastępstwo zawodnika nie ma natomiast nic wspólnego z wynikiem spotkania czy faworyzowaniem któregoś z zespołów, a więc może być stosowane jednocześnie przez dwa zespoły, gdy zachodzi taka potrzeba. ZZ nie jest obowiązkowe, a więc drużyna, której lider doznał kontuzji nie musi w kolejnym spotkaniu wstawiać go do składu i korzystać z ZZ.
Gdy jednym z trzech najlepszych zawodników jest junior, wtedy nie można swobodnie stosować ZZ w jego miejsce. Dla juniorów w zawodach przeznaczone są numery 6-7/8 oraz 14-15/16. W Polsce występy juniorów w lidze są obowiązkowe, a więc nie może być sytuacji takiej, że za młodzieżowca występują seniorzy. By można było stosować ZZ za zawodnika do lat 21, należy umieścić go nie na pozycji młodzieżowca, ale właśnie tam, gdzie jest możliwe stosowanie ZZ. Regulamin bowiem nie stwarza żadnego podziału względem zawodników pod numerami 1-5 i 9-13, a więc może tam występować zarówno senior, jak i junior. Wszyscy, niezależnie od statusu, podlegają bowiem tym samym zasadom i aby było możliwe stosowanie ZZ, należy właśnie w tym miejscu umieścić zawodnika niezdolnego do jazdy.
W trakcie spotkania miejsce zawodnika zastępowanego zajmują koledzy z drużyny (dowolni zawodnicy), przy czym każdy może w ramach ZZ pojechać co najwyżej raz. W przypadku zawodników rezerwowych należy także zaznaczyć, czy dana zmiana odnosi się do rezerwy zwykłej czy ZZ. Zastępstwo zawodnika jest bowiem dodatkowym startem dla każdego (tj. wytypowanego) jeźdźca, a więc jeśli nie zostanie zgłoszona zmiana w ramach ZZ, wtedy rezerwowemu może ten dodatkowy start przepaść. Za zawodnika zastępowanego nie można stosować rezerwy taktycznej, można natomiast rezerwę zwykłą. Wystawianie do składu zawodnika zastępowanego nie musi także oznaczać konieczności zastępowania go właśnie na zasadach ZZ, równie dobrze można przez całe spotkanie stosować względem niego rezerwę zwykłą. W tym przypadku panuje pełna dowolność. Rezerwowy może także jechać jako ZZ, ale – zgodnie z zasadami - tylko raz. Każda kolejna zmiana będzie już tylko rezerwą zwykłą. Ostatnią rzeczą o której należy wspomnieć jest to, że zawodnika zastępowanego nie można wystawiać do biegów nominowanych i tam za niego stosować ZZ. A więc "udział" takiego żużlowca w meczu kończy się wraz z dokonaniem za niego czwartej zmiany.

</doc>
<doc id="1441509" url="https://pl.wikipedia.org/wiki?curid=1441509" title="Galeon Neptun">
Galeon Neptun

Neptun – żaglowiec zbudowany jako replika galeonu na potrzeby francusko-tunezyjskiego filmu "Piraci" z 1986 w reżyserii Romana Polańskiego.
Zaprojektowany i zbudowany w Tunezji przez Carthago Films. W chwili premiery "Piratów" był najdroższym rekwizytem kiedykolwiek wykorzystanym w filmie. Część podwodną statku stanowi metalowy kadłub wyposażony w wielokierunkowe stery strumieniowe, natomiast góra (burty, pokład) jest wykonana z drewna. Jego rozmiary są dużo większe od rozmiarów typowego galeonu. Statek posiada działający takielunek i ożaglowanie.
„Neptun” jako statek muzeum stoi przycumowany do nabrzeża w Starym Porcie w Genui, czasami odbywając rejsy po Morzu Śródziemnym.

</doc>
<doc id="1441510" url="https://pl.wikipedia.org/wiki?curid=1441510" title="Anangama">
Anangama

Anangama – w wierzeniach ludu Baule z Wybrzeża Kości Słoniowej bóstwo, brat boga Njambe. Na polecenie swego boskiego brata sporządził długi łańcuch zakończony dwiema pętlami, po którym opuszczali parami ludzi i zwierzęta . Następnie Anangama zstąpił z nieba i nauczył ludzi rzemiosł.

</doc>
<doc id="1441511" url="https://pl.wikipedia.org/wiki?curid=1441511" title="History HD">
History HD



</doc>
<doc id="1441514" url="https://pl.wikipedia.org/wiki?curid=1441514" title="Państwa AKP">
Państwa AKP



</doc>
<doc id="1441515" url="https://pl.wikipedia.org/wiki?curid=1441515" title="Afryka, Karaiby, Pacyfik">
Afryka, Karaiby, Pacyfik



</doc>
<doc id="1441516" url="https://pl.wikipedia.org/wiki?curid=1441516" title="Dekanat Żarów">
Dekanat Żarów

Dekanat Żarów – jeden z 24 dekanatów w rzymskokatolickiej diecezji świdnickiej. Powstał 1 lipca 2008 na mocy dekretu bp. Ignacego Deca, który zreorganizował dekanat Strzegom oraz usunął dekanat Gościsław.
Dekanat znajduje się na terenie województwa dolnośląskiego, w powiatach: średzkim, świdnickim i wrocławskim. Jego siedziba ma miejsce w Żarowie, w kościele Najśw. Serca Pana Jezusa.
Parafie i miejscowości.
W skład dekanatu wchodzi 8 parafii:
parafia Najśw. Serca Pana Jezusa.
Powyższy wykaz przedstawia wszystkie miasta, wsie oraz dzielnice miast, "przysiółki wsi" i "osady" w dekanacie.

</doc>
<doc id="1441517" url="https://pl.wikipedia.org/wiki?curid=1441517" title="Astryda obodrycka">
Astryda obodrycka

Astryda obodrycka (staronor. "Astrid, Estrid)" (ur. ok. 979, zm. ok. 1035) – królowa Szwecji, żona króla Szwecji Olafa Skötkonunga.
Według legendy została przywieziona do Szwecji jako łup wojenny. Bardziej prawdopodobne jest, że została oddana przez swojego ojca, wodza obodryckich Połabian, jako gwarancja pokojowa. Przypieczętowaniem umowy miało być jej małżeństwo, do którego wniosła duży posag. To jej zawdzięcza się wpływy słowiańskie w Szwecji w tamtym czasie. Jej mąż miał także kochankę o imieniu Elda, pochodzącą z tej samej części Europy i przywiezioną do Szwecji w tym samym czasie co Astryda. Król Olaf traktował obie kobiety na równi, a dzieci (syn i dwie córki) pochodzące ze związku z Eldą miały takie same przywileje jak dzieci Astrydy. Jednak Olaf ożenił się tylko z Astrydą i tylko ona była królową. Królowa Astryda została ochrzczona wraz z mężem, dziećmi i większością dworu w 1008. Po przyjęciu chrześcijaństwa przez rodzinę królewską król obiecał swobodę wyznawania religii, a Szwecja pozostała pogańska aż do wojny religijnej w latach 1084–1088.
Historyk Snorri Sturluson napisał, że królowa była nieżyczliwa w stosunku do dzieci swojego męża i Eldy (Emund, Astryda i Holmfrid):
"Królowa Astryda była arogancka i niemiła w stosunku do swoich posierbiów i dlatego król wysłał swojego syna Emunda na Pomorze, gdzie był wychowywany przez krewnych swojej matki".
Niewiele jest wiadomo na temat jej osobowości. Snorri Sturluson wspominał, że była wielbicielką przepychu i luksusów.
Miała z Olafem dwoje dzieci:

</doc>
<doc id="1441519" url="https://pl.wikipedia.org/wiki?curid=1441519" title="Futro (ujednoznacznienie)">
Futro (ujednoznacznienie)



</doc>
<doc id="1441523" url="https://pl.wikipedia.org/wiki?curid=1441523" title="Aggrogant">
Aggrogant

Aggrogant jest albumem niemieckiego rapera G-Hot, został wydany w wytwórni Aggro Berlin. Na płycie możemy usłyszeć dużą liczbę gości między innymi: Fler, Sido czy B-Tight. Płytę promował niskobudżetowy klip G-Hot es geschafft z gościnnym udziałem Fler.

</doc>
<doc id="1441525" url="https://pl.wikipedia.org/wiki?curid=1441525" title="Dekanat Ząbkowice Śląskie-Południe">
Dekanat Ząbkowice Śląskie-Południe

Dekanat Ząbkowice Śląskie-Południe – jeden z 24 dekanatów w rzymskokatolickiej diecezji świdnickiej. Powstał 1 lipca 2008 na mocy dekretu bp. Ignacego Deca, który podzielił dekanat Ząbkowice Śląskie.
Dekanat znajduje się na terenie województwa dolnośląskiego, w powiecie ząbkowickim oraz częściowo kłodzkim (Nowa Wieś Kłodzka). Jego siedziba ma miejsce w Ząbkowicach Śląskich, w kościele św. Jadwigi.
Parafie i miejscowości.
W skład dekanatu wchodzi 6 parafii:
parafia św. Jadwigi.
Powyższy wykaz przedstawia wszystkie miasta, wsie oraz dzielnice miast, "przysiółki wsi" i "osady" w dekanacie.

</doc>
<doc id="1441526" url="https://pl.wikipedia.org/wiki?curid=1441526" title="Dekanat Sulęcim">
Dekanat Sulęcim



</doc>
<doc id="1441529" url="https://pl.wikipedia.org/wiki?curid=1441529" title="G-Hot es geschafft">
G-Hot es geschafft

G-Hot es geschafft – singiel promujący album rapera G-Hot pod tytułem Aggrogant. Do utworu został nakręcony niskobudżetowy klip, w którym gościnnie rapuje Fler.

</doc>
<doc id="1441532" url="https://pl.wikipedia.org/wiki?curid=1441532" title="CV90">
CV90

Combat Vehicle 90 (CV90) lub Stridsfordon 90 (Strf 90) – szwedzki bojowy wóz piechoty. Służy jako typowy bwp, ale jest również platformą dla pojazdów do innych zadań, czego przykładem są wersje uzbrojone w armaty kalibru 90, 105 lub 120 mm.
Historia konstrukcji.
Na początku lat 80. szwedzka armia stwierdziła istnienie zapotrzebowania na nowy bojowy wóz piechoty, który zastąpiłby stare transportery gąsienicowe Pbv-302. W połowie lat 80. testowano m.in. dwa pojazdy brytyjskie: lekki czołg FV101 Scorpion oraz transporter Alvis Stormer. Nie spełniły one jednak szwedzkich oczekiwań i podjęto decyzję o stworzeniu nowego typu pojazdów o wspólnej bazie. Miały się do nich zaliczać: transporter opancerzony, bojowy wóz piechoty, wóz przeciwlotniczy, moździerz samobieżny, wóz dowodzenia i wóz obserwacyjny. Firmą odpowiedzialną za stworzenie pojazdu miała być szwedzka Hägglunds, a uzbrojenie miał opracować Bofors.
Nowe pojazdy musiały spełniać następujące założenia taktyczno-techniczne:
Prototypy opracowano w roku 1988, a w latach 1989-1991 przeprowadzono testy bojowe. Zamówienie na CV90 złożono w roku 1991, a pierwsze pojazdy do armii szwedzkiej trafiły w roku 1993.
Konstrukcja.
Opancerzenie.
CV90 w podstawowej wersji wyposażony jest w stalowy pancerz mający chronić przed przeciwpancernymi pociskami kal. 14,5 mm. Wersję CV9030N wyposażono w dodatkowy ceramiczny pancerz MEXAS (chroni przed pociskami kal. 30 mm). Podwozie zostało skonstruowane tak, aby zmniejszyć skutki wybuchu min pod kadłubem.
CV90 może być wyposażony w ekran przeciwkumulacyjny.
Silnik.
CV90 napędzany jest silnikiem DS14 Scania silnik V8 o mocy 407 kW (przy 2200 obr./min). Umożliwia on osiągnięcie przez pojazd prędkości maksymalnej 70 km/h. W CV90 AMOS zastosowano silnik DI16 Scania o mocy 447,42 – 500 kW.

</doc>
<doc id="1441533" url="https://pl.wikipedia.org/wiki?curid=1441533" title="Dekanat Ząbkowice Śląskie-Północ">
Dekanat Ząbkowice Śląskie-Północ

Dekanat Ząbkowice Śląskie-Północ – jeden z 24 dekanatów w rzymskokatolickiej diecezji świdnickiej. Powstał 1 lipca 2008 na mocy dekretu bp. Ignacego Deca, który podzielił dekanat Ząbkowice Śląskie.
Dekanat znajduje się na terenie województwa dolnośląskiego, w powiecie ząbkowickim oraz częściowo dzierżoniowskim (Owiesno i Kietlice). Jego siedziba ma miejsce w Ząbkowicach Śląskich, w kościele św. Anny.
Parafie i miejscowości.
W skład dekanatu wchodzi 8 parafii:
parafia Świętych Piotra i Pawła.
Powyższy wykaz przedstawia wszystkie miasta, wsie oraz dzielnice miast, "przysiółki wsi" i "osady" w dekanacie.

</doc>
<doc id="1441534" url="https://pl.wikipedia.org/wiki?curid=1441534" title="Motörizer">
Motörizer

Motörizer – dwudziesty album studyjny brytyjskiej grupy heavymetalowej Motörhead, wydany 26 sierpnia 2008 roku nakładem wytwórni muzycznej Steamhammer/SPV Records. Nagrań dokonano w 606 Studio w Northridge i Sage And Sound Studio w Hollywood we współpracy z producentem muzycznym Cameronem Webbem. Pierwszy utwór z albumu, zatytułowany „Runaround Man”, został oficjalnie zaprezentowany 11 lipca w audycji Friday Rock Show prowadzonej przez Bruce'a Dickinsona na antenie stacji radiowej BBC 6 Music.
Album dotarł do 82. miejsca listy Billboard 200 w Stanach Zjednoczonych, sprzedając się w nakładzie 6,4 tys. egzemplarzy w ciągu tygodnia od dnia premiery. Materiał był promowany teledyskiem do utworu „Rock Out”, który wyreżyserowali Greg Olliver i Wes Orshoski.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1441538" url="https://pl.wikipedia.org/wiki?curid=1441538" title="Futro (okrycie)">
Futro (okrycie)



</doc>
<doc id="1441539" url="https://pl.wikipedia.org/wiki?curid=1441539" title="US Open 2008 (gra podwójna kobiet)">
US Open 2008 (gra podwójna kobiet)

Turniej debla kobiet US Open 2008 odbył się w dniach 26 sierpnia – 7 września 2008 roku.
Obrończyniami tytułu były Rosjanka Dinara Safina i Francuzka Nathalie Dechy. Safina zdecydowała się nie startować w tym roku, natomiast Francuzka w parze z Australijką Casey Delacquą pożegnały się z imprezą już w pierwszej rundzie, po porażce z polskim deblem Alicja Rosolska/ Klaudia Jans.
Nowymi mistrzyniami zostały reprezentantka Zimbabwe Cara Black oraz Amerykanka Liezel Huber, które w meczu o tytuł pokonały Lisę Raymond z USA oraz Australijkę Samanthę Stosur 6:3, 7:6(6).
Poza Alicją Rosolską i Klaudią Jans, które doszły do 3. rundy, Polskę reprezentowały również 3 inne Polki: siostry Agnieszka i Urszula Radwańskie, które przegrały w 1. rundzie z Chinkami Yan Zi/ Zheng Jie, oraz Marta Domachowska w parze z Dunką Caroline Wozniacki, które podobnie jak debel Jans/ Rosolska zostały wyeliminowane przez Hiszpanki Anabel Medinę Garrigues i Virginię Ruano Pascual.

</doc>
<doc id="1441541" url="https://pl.wikipedia.org/wiki?curid=1441541" title="Deutscher Turnschaft in Polen">
Deutscher Turnschaft in Polen



</doc>
<doc id="1441542" url="https://pl.wikipedia.org/wiki?curid=1441542" title="Munster (Niemcy)">
Munster (Niemcy)

Munster – miasto w Niemczech, w kraju związkowym Dolna Saksonia, w powiecie Heidekreis.
Położenie.
Munster leży centralnie usytuowane na rozległych wrzosowiskach Pustaci Lüneburskiej nad rzeką Örtze. Miasto położone jest pośrodku między Hamburgiem a Hanowerem, ale na uboczu głównych szlaków komunikacyjnych (ok. 10 km od autostrady A7). Znane jest przede wszystkim z sąsiadujących z miastem dwóch wielkich poligonów. Z tego powodu zachowało ono raczej prowincjonalny charakter w odróżnieniu od nieodległego Soltau, leżącego przy autostradzie. Obecność poligonów i w związku z tym żołnierzy powoduje stagnację miasta.
Kultura.
W mieście znajduje się muzeum wojskowe Deutsches Panzermuseum.
Godny zwiedzenia jest kościół Św. Urbana ("St.-Urbani-Kirche") z XIV wieku.
Współpraca.
Miejscowości partnerskie Munster to:

</doc>
<doc id="1441544" url="https://pl.wikipedia.org/wiki?curid=1441544" title="Reprezentacje Komisji Europejskiej w krajach trzecich">
Reprezentacje Komisji Europejskiej w krajach trzecich



</doc>
<doc id="1441547" url="https://pl.wikipedia.org/wiki?curid=1441547" title="Mary Patricia Leneghan">
Mary Patricia Leneghan



</doc>
<doc id="1441550" url="https://pl.wikipedia.org/wiki?curid=1441550" title="Parafia Najświętszej Maryi Panny Szkaplerznej w Dąbrowie Tarnowskiej">
Parafia Najświętszej Maryi Panny Szkaplerznej w Dąbrowie Tarnowskiej

Parafia Najświętszej Maryi Panny Szkaplerznej w Dąbrowie Tarnowskiej – rzymskokatolicka parafia w Dąbrowie Tarnowskiej, położona jest w dekanacie Dąbrowa Tarnowska.
Terytorium parafii obejmuje Dąbrowę Tarnowską, Gruszów Mały i Oleśnicę.
Historia.
Pierwszy kościół drewniany wzmiankowany jest już w 1430 roku. W 1612 na jego miejscu wzniesiono kolejny, również drewniany, który przetrwał do XVIII wieku. Następny wybudowano w latach 1776–1780 z fundacji Kajetana Potockiego, kanonika krakowskiego i parafian dąbrowskich. Konsekracji świątyni dokonał w 1824 r. bp Grzegorz Ziegler. W skład jego wyposażenia wchodzą ołtarze z XVIII wieku. Ten drewniany kościół pełnił funkcję kościoła parafialnego do 1965 roku. Obecny kościół parafialny pw. Najświętszej Maryi Panny Szkaplerznej zbudowano w latach 1948–1965 według projektu Zbigniewa Wzorka pod kierunkiem Piotra Marka. Został on konsekrowany 16 maja 1965 r. przez biskupa tarnowskiego Jerzego Ablewicza.
Parafia NMP Szkaplerznej liczy około 11 tys. wiernych. Obecnym proboszczem jest ks. mgr Stanisław Cyran.

</doc>
<doc id="1441551" url="https://pl.wikipedia.org/wiki?curid=1441551" title="Sudety Zachodnie (geologia)">
Sudety Zachodnie (geologia)

Sudety Zachodnie (lugikum) – jednostka geologiczna obejmująca geograficzne całe Sudety Zachodnie, całe Sudety Środkowe oraz Góry Złote, Góry Bialskie, Masyw Śnieżnika i znaczną część Wysokiego Jesionika w Sudetach Wschodnich. Synonim "budowy zachodniosudeckiej", "struktury zachodniosudeckiej" lub "lugikum".
W skład Sudetów Zachodnich w sensie geologicznym wchodzą następujące jednostki:
Zobacz też.
Sudety Wschodnie (geologia)

</doc>
<doc id="1441554" url="https://pl.wikipedia.org/wiki?curid=1441554" title="Sudety Wschodnie (geologia)">
Sudety Wschodnie (geologia)

Sudety Wschodnie (silesikum i moravikum) – jednostka geologiczna obejmująca część Sudetów Wschodnich w sensie geograficznym – wschodnią część Gór Złotych, większość Wysokiego Jesionika oraz Niski Jesionik. Synonim "budowy wschodniosudeckiej", "struktury wschodniosudeckiej", "silesikum".
W skład tak pojmowanych Sudetów Wschodnich wchodzą skały o różnym stopniu metamorfozy, aż po niezmetamorfizowane skały osadowe i wulkaniczne. Są to skały proterozoiczne, paleozoiczne i kenozoiczne. Główna przebudowa tektoniczna odbyła się w czasie orogenezy waryscyjskiej. Natomiast w czasie orogenezy alpejskiej miało miejsce pocięcie wcześniej powstałego górotworu uskokami i nierównomierne wydźwignięcie nowo powstałych bloków względem przedpola, jak i względem siebie – powstanie gór zrębowych. Towarzyszył temu trzeciorzędowy wulkanizm. Po etapie wydźwignięcia nastąpiło przyspieszenie erozji. W plejstocenie lodowiec kontynentalny dotarł jedynie do północnych przedgórzy Sudetów Wschodnich. Natomiast w Wysokim Jesioniku powstały lokalnie lodowce górskie (Velká kotlina).
W skład silesikum wchodzą następujące jednostki tektoniczne: strefa Starego Miasta, kopuła Keprnika, kopuła Desny, masyw Żulowej, masyw Jesenika, masyw Sobotina.
Wschodnią część Sudetów Wschodnich buduje kulm wschodniosudecki (strefa morawsko-śląska, czyli moravikum. Geograficznie jest to Niski Jesionik.
Na obszarze Polski skały tej jednostki odsłaniają się w Górach Opawskich oraz na Przedgórzu Paczkowskim.
Zobacz też.
Sudety Zachodnie (geologia)

</doc>
<doc id="1441556" url="https://pl.wikipedia.org/wiki?curid=1441556" title="Nekemtie">
Nekemtie

Nekemtie - miasto w Etiopii, w stanie Oromia. Według danych szacunkowych na rok 2008 liczy 92 700 mieszkańców.

</doc>
<doc id="1441557" url="https://pl.wikipedia.org/wiki?curid=1441557" title="Godie">
Godie

 
Godie (, "Godē") – miasto w Etiopii, w regionie Somali. Według danych szacunkowych na rok 2015 liczyło 54 700 mieszkańców.

</doc>
<doc id="1441558" url="https://pl.wikipedia.org/wiki?curid=1441558" title="Praca, Płaca, BHP">
Praca, Płaca, BHP

Praca Płaca BHP – podziemne pismo NSZZ „Solidarność, a następnie Polskiej Partii Socjalistycznej poświęcone w całości problematyce pracowniczej w zakresie wynagrodzeń, warunków i bezpieczeństwa pracy. W piśmie publikowano koszty utrzymania gospodarstw domowych, analizowano zakładowe pisma NSZZ „Solidarność”, omawiano rządowe zmiany w przepisach prawa pracy oraz związkowe propozycje własności pracowniczej.
Pismo wychodziło w okresie marzec 1987 – marzec 1990.
Redaktorem pisma był Cezary Miżejewski, zaś współpracownikami Grzegorz Ilka, Tomasz Truskawa, Małgorzata Motylińska. Ponadto z pismem współpracowali: Włodzimierz Bratkowski i Ewa Balcerek z Grupy Samorządności Robotniczej, Jerzy Karwelis z „Gazety Związkowej” z Wrocławia.
W 1987 r. pismo ufundowało Nagrodę imienia Antoniego Zdanowskiego dla najlepszego pisma zakładowego NSZZ „Solidarność”. Nagrodę otrzymało pismo „Uskok” wydawane przez TKZ NSZZ „Solidarność” Zakładów Górniczych w Lubinie. W późniejszych latach nagroda nie była przyznawana.
W ramach pisma wydawana była Biblioteka Pracy, Płacy, BHP. Opublikowano cztery pozycje.
Pismo (od nr 3) oraz publikacje wydawane były przez podziemne Wydawnictwo im. Olofa Palme.

</doc>
<doc id="1441560" url="https://pl.wikipedia.org/wiki?curid=1441560" title="Debre Byrhan">
Debre Byrhan

Debre Byrhan - miasto w Etiopii, w stanie Amhara. Według danych szacunkowych na rok 2008 liczy 73 697 mieszkańców.

</doc>
<doc id="1441561" url="https://pl.wikipedia.org/wiki?curid=1441561" title="Jabłonka (dopływ Hoczewki)">
Jabłonka (dopływ Hoczewki)

Jabłonka – rzeka w Bieszczadach Zachodnich. Łącząc się z Rabiańskim Potokiem tworzy Hoczewkę, będąc zarazem jej dopływem. Jest także uznawana za jej górny odcinek. Na przeważającym odcinku dolina Jabłonki rozdziela Wysoki Dział od Pasma Łopiennika i Durnej.
Źródło położone jest na południowy wschód od szczytu Wołosania w Wysokim Dziale (ok. 980 m n.p.m.). W górnym biegu spływa w dół stoku niewielką doliną na północny wschód, miejscami na północ, a następnie w miejscowości Jabłonki przyjmuje prawobrzeżny dopływ. Od tego miejsca kieruje się już ku północy, pomiędzy pasmami Wysokiego Działu oraz Łopiennika i Durnej. Przepływa przez wsie Kołonice oraz Bystre, przyjmując z prawej strony dopływające potoki Żukra (Żikra) i Krupiwny, zaś z lewej Kołonicę, by potem, w Rabem, połączyć się z Rabiańskim Potokiem (ok. 470 m n.p.m.).
Pomiędzy Jabłonkami a Baligrodem wzdłuż rzeki przebiega droga wojewódzka nr 893 z Cisnej do Leska.

</doc>
<doc id="1441564" url="https://pl.wikipedia.org/wiki?curid=1441564" title="Soddo">
Soddo

 
Soddo – miasto w Etiopii, największe w Regionie Narodów, Narodowości i Ludów Południa (SNNPR). Centrum administracyjne Strefy Wolaita. Według danych projekcyjnych z 2021 roku liczy 195 tys. mieszkańców i jest dwunastym co do wielkości miastem Etiopii.

</doc>
<doc id="1441567" url="https://pl.wikipedia.org/wiki?curid=1441567" title="Dila (Etiopia)">
Dila (Etiopia)

 
Dila – miasto w Etiopii, w stanie Jedebub Byhierocz, Byhiereseboczynna Hyzbocz. Według danych szacunkowych na rok 2015 liczy 112 900 mieszkańców.

</doc>
<doc id="1441569" url="https://pl.wikipedia.org/wiki?curid=1441569" title="Eisangelia">
Eisangelia

Eisangelia ("εισαγγελία" z gr. donos, doniesienie) - w prawie attyckim doniesienie o przestępstwie zagrażającym bezpieczeństwu państwa. 
Przedmiotem eisangelii mogły być: przekupienie przez wroga, zdrada, spisek, wszelkie kontakty obywatela z wrogim państwem. 
Procedurę tę wprowadzić miał Solon, a na nowo określił ją Klejstenes. Doniesienie trafiało pierwotnie do Areopagu, a później, po reformie Klejstenesa, do bule i eklezji (Zgromadzenia Ludowego).
Oskarżyciel składał swoją skargę na piśmie do bule. Jeżeli skarga została przyjęta, bule wyznaczała termin konfrontacji między oskarżonym a oskarżycielem. Potem następowało głosowanie, które mogło uniewinnić oskarżonego; w przeciwnym wypadku sprawa trafiała do eklezji lub heliai i debatą kierowali tesmoteci. Rozprawa polegała na rozwinięciu oskarżenia, potem następowała obrona oskarżonego, a w końcu głosowanie. Wyrok był wykonalny bezterminowo. Jeżeli oskarżony został uniewinniony oskarżyciel nie ponosił żadnej kary. 
Reforma Klejstenesa ogromnie wzmocniła rolę Zgromadzenia, a osłabiła znaczenie Areopagu, który wcześniej, przed Klejstenesem, był jedynym ciałem mającym prawo nadzorować i kontrolować polityków.
Pierwszym znanym przypadkiem zastosowania procedury eisangelia był proces Miltiadesa w Atenach (około 489 p.n.e.), zakończony skazaniem oskarżonego. Późniejszymi, bardziej znanymi przypadkami zastosowania tej procedury były: proces Temistoklesa (zaoczny), zakończony skazaniem, oraz proces Kimona (463 lub 462 p.n.e.), zakończony uniewinnieniem. 
Termin „eisangelia" obejmował też doniesienia kierowane do zwykle do sądu o złym traktowaniu osieroconych dzieci przez ich opiekunów lub skargę męża na żonę epikleros.

</doc>
<doc id="1441570" url="https://pl.wikipedia.org/wiki?curid=1441570" title="Dom Prasy Śląskiej">
Dom Prasy Śląskiej

Dom Prasy Śląskiej – późno-modernistyczny budynek, wzniesiony w latach 1961–1964 w centrum Katowic, przy Rynku 1 (zachodnia pierzeja Rynku).
Lokalizacja.
Pierwszym zabudowaniem, jakie powstało w miejscu dzisiejszego Domu Prasy Śląskiej, był parterowy budynek mieszczący kuźnię i mieszkanie kowala Sommera, wzniesiony około 1851 roku. Z powodu rozbudowy rynku oraz ówczesnej "Grundmannstraße" (dziś ul. 3 Maja) w 1875 roku obiekt rozebrano. Na jego miejscu stanęła duża, trzypiętrowa kamienica, wypełniająca wychodzący w stronę Rynku narożnik między ulicami "Grundmannstraße" i "Poststraße" (dziś ul. Pocztowa). Nosiła ona adres "Grundmannstraße 2". W 1899 roku uruchomiono w niej pierwszą w Katowicach kawiarnię, a Paweł Scholz otworzył w niej wkrótce atelier fotograficzne. Obok niej powstały kolejne budynki przy "Poststraße" (sięgającej wtedy dalej ku północy) oraz ówczesnej "Mühlstraße" (dziś ul. Młyńska, dochodząca wówczas do ul. Pocztowej). Wiadomo, że kamienica przy Pocztowej 1 u schyłku lat 30. XX wieku była własnością miasta Katowice. Wcześniej należała do rodziny Glodny i do Banku Kwilecki z Poznania.
Teren, na którym stanął Dom Prasy Śląskiej, objął ostatecznie działki przynależne do czterech przedwojennych kamienic, które nosiły adresy: Młyńska 1, Pocztowa 1, Pocztowa 3 oraz 3 Maja 2. Wspomniane kamienice zostały zniszczone pod koniec II wojny światowej. Prawdopodobnie, tak jak sąsiedni ratusz, zostały podpalone przez czerwonoarmistów, poszukujących w nich łupów i alkoholu. Po wojnie teren uporządkowano, a sąsiednie kamienice przy ul. Młyńskiej i 3 Maja podparto przyporami. Na placu stanęły budki, w których do 1948 roku sprzedawano pieczywo, nabiał, owoce itp.
Historia budynku.
Według najstarszych informacji, jakie zachowały się w archiwum Urzędu Miejskiego w Katowicach, w 1959 roku na pustym placu przy Rynku planowano wznieść wielofunkcyjny Dom Sportowca. Budynek został zaprojektowany przez inż. arch. Mariana Śramkiewicza (1909-1993), a projekt konstrukcji wykonał Franciszek Klimek - obaj z katowickiego "Miastoprojektu".
Dokumentacja obiektu była gotowa w październiku 1959 roku. Jako inwestor występował Wojewódzki Komitet Kultury Fizycznej w Katowicach, którego przewodniczącym był wówczas Roman Stachoń. Powołany w maju 1960 roku Komitet Budowy Domu Sportowca wystąpił w styczniu 1961 roku do prezydium Rady Narodowej o wydanie pozwolenia na budowę. 1 lutego 1961 roku wykonawca przejął plan inwestycji. Budowę zakończono w 1964 roku. Jej koszt wyniósł 8,7 miliona ówczesnych złotych. Budowę finansowały m.in. Wojewódzka Rada Narodowa, Prezydium Miejskiej Rady Narodowej, Totalizator Sportowy, organizacje sportowe..
Nie wiadomo, kiedy i z jakiej przyczyny w trakcie budowy zmieniono przeznaczenie budynku, jednak już od momentu jego powstania na 2. piętrze mieściła się w nim siedziba Śląskiego Wydawnictwa Prasowego RSW „Prasa-Książka-Ruch” oraz redakcje wydawanych przez nie czasopism - na 3. i 4. piętrze dziennikarze "Trybuny Robotniczej", na 5. dziennikarze" Dziennika Zachodniego", na 6. redakcje "Sportu" oraz "Wieczoru", a siódmym piętrze, początkowo traktowanym jako „zapasowe”, mieściły się "Poglądy" Wilhelma Szewczyka. Tam też ulokowała się wkrótce redakcja "Panoramy". Na ósmym piętrze była stołówka.
Na parterze powstała czytelnia Klubu Międzynarodowej Prasy i Książki, biura „Orbisu”, kasy biletowe, kasy wymiany walut i punkt Informacji Turystycznej. Na pierwszym piętrze mieściła się "Café Sport" - kawiarnia ciesząca się wielką popularnością w mieście z salą gier i zabaw.
Po 1989 roku część z wymienionych czasopism już nie istniała, część zmieniła siedziby. Jako ostatnia wyprowadziła się w marcu 2009 roku redakcja „Dziennika Zachodniego”. W październiku 2010 roku katowicki magistrat, będący właścicielem budynku, ogłosił przetarg na jego przebudowę W latach 2010–2014 gmach został przebudowany z przeznaczeniem na siedzibę części wydziałów katowickiego magistratu. Gmach został oddany do użytku w okresie od końca czerwca 2014 roku (Biuro Obsługi Mieszkańców) do lipca tego roku (pozostałe wydziały).
Architektura.
Obiekt powstał jako monolityczny szkielet żelbetowy o dziesięciometrowym trakcie na rzucie wydłużonego prostokąta z krótkim, bocznym skrzydłem wychodzącym wzdłuż ul. 3 Maja. Posiada dziewięć kondygnacji i kubaturę ok. 20 tys. m³. Charakterystyczną lekkość sylwetki uzyskał dzięki całkowicie szklanej ścianie kurtynowej (nie pełni ona żadnych funkcji konstrukcyjnych). Ściany osłonowe wykonane były z drewna pokrytego aluminiową blachą - miało to na celu przypominać konstrukcję aluminiową. Pierwotnie określany jako "seledynowy dom" od pierwotnego koloru elewacji, na której zastosowano seledynowy marblit. Po pewnym czasie wymieniono okna na aluminiowe z szybami "Antisol" o pomarańczowej barwie. Parter był całkowicie przeszklony taflami szkła lustrzanego o wymiarach 2x4 metra i grubości 16 mm, a same szyby stykały się pod kątem. Wystrój parteru został zaprojektowany w 1962 roku przez Mariana Śramkiewicza, Wiktora Lipowczana oraz artystów Pracowni Sztuk Plastycznych w Katowicach - Amelii Pomorskiej i Bogusława Góreckiego. Wnętrze zostały wyłożone czarnym sjenitem oraz cepeliowskimi płytami, słupy - czarną ceramiką inkrustowaną białymi płytkami, posadzkę - łamanym marmurem. Na jednej ze ścian wykonano kompozycję pokazującą kule ziemskie oraz pojazdy.
W czasie remontu w latach 2010-2014 w budynku została wzmocniona konstrukcja, został on ocieplony, wymieniono w nim okna i okładziny zewnętrzne. Remont objął także modernizację dachu i wszystkich instalacji w budynku. Obiekt zyskał m.in. nową elewację. Wykonawcą prac był Mostostal Warszawa, a ich koszt wyniósł dwadzieścia milionów złotych.

</doc>
<doc id="1441572" url="https://pl.wikipedia.org/wiki?curid=1441572" title="Hosaena">
Hosaena

 
Hosaena - miasto w Etiopii, w stanie Jedebub Byhierocz, Byhiereseboczynna Hyzbocz. Według danych szacunkowych na rok 2015 liczy 133 800 mieszkańców.

</doc>
<doc id="1441573" url="https://pl.wikipedia.org/wiki?curid=1441573" title="Arthur Hinsley">
Arthur Hinsley

Arthur Hinsley (ur. 25 sierpnia 1865 w Selby, zm. 17 marca 1943 w Buntingford) – angielski duchowny katolicki, arcybiskup Westminsteru i prymas Wielkiej Brytanii.
Życiorys.
Jego ojciec był cieślą. Matka pochodziła z Irlandii. Ukończył Ushaw College w Durham, a następnie studia w Rzymie. 23 grudnia 1893 przyjął święcenia kapłańskie. Pracował jako wykładowca w Durham i duszpasterz w archidiecezji Westminster. W latach 1917–1930 rektor Kolegium angielskiego w Rzymie.
30 listopada 1926 konsekrowany na biskupa. Sakry udzielił kardynał Rafael Merry del Val y Zulueta. W latach 1930–1934 delegat apostolski do Afryki – odwiedził Egipt, Afrykę południową i Kongo belgijskie. Z powodu złego stanu zdrowia zrezygnował ze swej misji. Został kanonikiem bazyliki św. Piotra.
1 kwietnia 1935 został niespodziewanie nominowany na arcybiskupa Westminsteru. W grudniu 1937 otrzymał od Piusa XI kapelusz kardynalski z tytułem prezbitera S. Susannae. Brał udział w konklawe 1939. W czasie wojny potępił Hitlera i faszyzm. Umarł, prawie niewidomy i głuchy, na zawał serca. Pochowany w katedrze westminsterskiej.

</doc>
<doc id="1441574" url="https://pl.wikipedia.org/wiki?curid=1441574" title="Goba">
Goba

Goba – miasto w środkowej części Etiopii, w Bale Zone w stanie Oromia. Znajduje się 446 km na południowy wschód od Addis Abeby i leży 2743 metrów nad poziomem morza. Według danych szacunkowych na rok 2015 liczy 47 100 mieszkańców.
Miasto jest znane ze środowych targowisk, a także miodu, koszykarstwa i bawełny; Park Narodowy Balie jest 10 km na południowy zachód od miasta. Kilka kilometrów od Goba są szczątki starego kamiennego kościoła. Goba posiada Port lotniczy Goba (kod IATA: GOB, kod ICAO: HAGB) w sąsiadującym Robe, z którego lata Ethiopian Airlines do Addis Abeby.
Historia.
Arnold Weinholt Hodson odwiedził Goba, gdy był Brytyjskim rezydentem w południowej Etiopii (1914-1923), opisał je, jako "wielkie miasto garnizonowe."
Goba była stolicą prowincji Bale, zanim prowincja została zniesiona w wyniku przyjęcia nowej konstytucji w roku 1995.

</doc>
<doc id="1441575" url="https://pl.wikipedia.org/wiki?curid=1441575" title="Pereskia">
Pereskia



</doc>
<doc id="1441577" url="https://pl.wikipedia.org/wiki?curid=1441577" title="Trondelag">
Trondelag



</doc>
<doc id="1441578" url="https://pl.wikipedia.org/wiki?curid=1441578" title="The Macallan">
The Macallan

The Macallan – single malt whisky, produkowana w destylarni Macallan, niedaleko Easter Elchies House, w miejscowości Craigellachie w regionie Speyside. Pierwotnie Macallan leżakował tylko w dębowych beczkach po sherry, przywiezionych z Jerez w Hiszpanii. Z początkiem 2004 Macallan przedstawił nowy produkt, serię "the Fine Oak", czyli whisky dojrzewającej w dębowych beczkach po burbonie.
W 2007 butelka Macallana z 1926 została sprzedana na aukcji Christie's za 54 000 dolarów, stając się tym samym jedną z najdroższych butelek alkoholu na świecie.
Butelkowanie.
Destylarnia produkuje wiele rodzajów whisky, najważniejszą jest whisky 12-letnia, równie znaną jest wersja 18-letnia. Droższe wersje 25-letnie i 30-letnie również są dostępne. Dodatkowo na rynku jest również wersja 58%. 12-letnia, The Elegancia 40% ABV, jest dostępna tylko w sklepach wolnocłowych. The Macallan jest jednym ze składników The Famous Grouse blended whisky.

</doc>
<doc id="1441579" url="https://pl.wikipedia.org/wiki?curid=1441579" title="Alabastron">
Alabastron

Alabastron () – starożytne naczynie toaletowe w kształcie cylindrycznej, gruszkowatej buteleczki ze spłaszczonym wylewem. Na wylewie tym rozcierano pachnidła (wonne olejki). Posiadało zwykle zaokrąglone dno i dwa uszka do zawieszania. Naczynie znane i używane w starożytnym Egipcie i Grecji i na Bliskim Wschodzie. Często ozdabiane malowidłami, rzadziej rzeźbione.
Nazwę swą zawdzięcza materiałowi z którego był wyrabiany, tj. z alabastru. Alabastrony wyrabiane były również z gliny lub szkła.

</doc>
<doc id="1441580" url="https://pl.wikipedia.org/wiki?curid=1441580" title="Ropociąg Baku-Tbilisi-Ceyhan">
Ropociąg Baku-Tbilisi-Ceyhan

Ropociąg Baku-Tbilisi-Ceyhan (zwany również "BTC") – rurociąg transportujący ropę naftową ze złóż nad Morzem Kaspijskim do Europy z ominięciem Rosji. 
Historia.
Budowę rurociągu, który miał stworzyć alternatywną drogę transportu azerbejdżańskiej ropy do Europy i jego przebieg zaproponował amerykański prezydent Bill Clinton. Decyzję o budowie podjęto w 1993 roku. Budowę prowadziła spółka AIOC, której 25% akcji otrzymał BP, a 19% SOCAR. Budowę sfinansowały Bank Światowy i EBOiR. W 2005 roku kazachski prezydent Nursułtan Nazarbajew podpisał umowę na dostarczanie do Baku 20 mln ton rocznie kaukaskiej ropy. 
Wzdłuż niego aż do Erzurum (Turcja) biegnie Gazociąg Południowokaukaski, który w przyszłości miałby być przedłużony w kierunku Europy Środkowej oraz ropociąg Baku-Supsa. Oddany częściowo do użytku w 2005 (do Tbilisi), w całości w 2006.
Rurociąg ma długość 1765 km. Największymi udziałowcami są BP i azerski SOCAR, do których w 2020 roku dołączył węgierski MOL, który zakupił na giełdzie pakiet akcji azerskiego złoża i ropociągu BTC. 

</doc>
<doc id="1441581" url="https://pl.wikipedia.org/wiki?curid=1441581" title="Stefan Wesołowski (lekarz)">
Stefan Wesołowski (lekarz)

Stefan Jacenty Wesołowski (ur. 16 sierpnia 1908 w Kamienicy, zm. 26 grudnia 2009 w Warszawie) – polski lekarz (prof.), chirurg-urolog, autor publikacji specjalistycznych i pamiętnikarskich.
Stefan Wesołowski był promotorem kilkudziesięciu doktoratów i habilitacji, a także członkiem rzeczywistym lub honorowym wielu krajowych i zagranicznych towarzystw naukowych.
Część jego zbiorów i pamiątek znajduje się w archiwum Głównej Biblioteki Lekarskiej w Warszawie.
Życiorys.
Dzieciństwo i edukacja.
Syn rolnika i rymarza Stanisława Wesołowskiego (1867–1934) i Wandy Napiórkowskiej (1871–1960). Uczył się w szkole elementarnej w Szczytnie, Gimnazjum Polskiej Macierzy Szkolnej w Płońsku (do 1922) i Gimnazjum Państwowym im. Stanisława Konarskiego w Dubnie na Wołyniu (od 1923).
Po uzyskaniu matury (1927) został stypendystą starosty dubieńskiego, co umożliwiło mu studia na Wydziale Lekarskim Uniwersytetu Warszawskiego (1927–1933; dyplom lekarza medycyny 30 czerwca 1933 r.). W czasie studiów był działaczem Koła Medyków Stowarzyszenia Samopomocowego, m.in. kierował tam Sekcją Towarzyską i Artystyczną, organizując „Szopkę Medyczną”, z której dochód przeznaczony został na budowę oddanego do użytku w 1936 Domu Medyków im. Józefa Piłsudskiego (mieszczącego się w Warszawie przy ul. Oczki 7). Od września 1934 do marca 1935 odbywał służbę wojskową w Szkole Podchorążych Sanitarnych Rezerwy w Warszawie. Od 1936 do 1942 był asystentem i starszym asystentem oddziału Szpitala św. Łazarza (przy ul. Książęcej 2, pod kierunkiem dr. Wacława Lilpopa).
8 grudnia 1937 poślubił Zofię Flaszyńską (ur. 30 stycznia 1911 w Warszawie, zm. 2 grudnia 1993 tamże).
9 grudnia 1938 uzyskał stopień doktora nauk medycznych (praca doktorska pt. "Znieczulenie nadoponowe w urologii"; druk: „Polski Przegląd Chirurgiczny”, zeszyt XII / 1938).
II wojna światowa.
Po wybuchu II wojny światowej brał udział w kampanii wrześniowej 1939 w stopniu podporucznika-lekarza (był m.in. chirurgiem w szpitalach w Toruniu, Żychlinie, Dobrzelinie i Sochaczewie).
16 marca 1941 w Warszawie urodziła się jego córka Anna Wesołowska (obecnie Wesołowska-Szegidewicz, m.in. późniejsza aktorka teatralna i filmowa), a 27 września 1943 – syn Stanisław.
Działał w konspiracji. Od 1943 pracował jako asystent na oddziale chirurgii Szpitala Wolskiego w Warszawie przy ul. Płockiej 26, pod kierunkiem dr. Leona Manteuffla-Szoegego. Podczas powstania warszawskiego, 5 sierpnia 1944, hitlerowcy rozstrzelali znajdujących się w placówce lekarzy, a pozostały personel medyczny i pacjentów na rogu ul. Górczewskiej i Zagłoby w miejscu masowej egzekucji ludności Woli (gdzie rozstrzelano w sumie ok. 12 000 osób). Uratowało się jedynie trzech lekarzy: Leon Manteuffel-Szoege, Stefan Wesołowski i Zbigniew Woźniewski.
Do końca powstania warszawskiego Stefan Wesołowski pracował w Szpitalu Zakaźnym przy ul. Wolskiej 37, a po kapitulacji powstania ewakuował się do Piotrkowa Trybunalskiego, gdzie był asystentem Oddziału Chirurgicznego Szpitala Miejskiego św. Trójcy. Od 1 czerwca 1945 podjął pracę ponownie w Szpitalu Wolskim w Warszawie.
Okres powojenny.
Od 1947 był sekretarzem Komitetu Organizacyjnego Polskiego Towarzystwa Urologicznego (od 1949 r. sekretarzem Towarzystwa, a w latach 1960–1962 – jego prezesem). W latach 1948–1950 był adiunktem organizującej się Kliniki Urologii Wydziału Lekarskiego UW. Od 1950 do 1953 pełnił funkcję zastępcy ordynatora oddziału urologicznego w Szpitalu Miejskim nr 1 w Warszawie-Czystem. Od 1951 do 1962 był ordynatorem Oddziału Urologii Szpitala Wolskiego (utworzonego jako jeden z pierwszych w Polsce; obecnie Instytut Gruźlicy). W 1951 otrzymał ponadto habilitację (przewód habilitacyjny pt. "Zagadnienie odprowadzania moczu"), objął też funkcję Specjalisty Krajowego Ministerstwa Zdrowia w zakresie urologii (do 1974). W 1954 został mianowany profesorem nadzwyczajnym, objął też funkcję kierownika Kliniki Urologicznej Akademii Medycznej przy ul. Oczki 6 (do 1978). Jego pacjentami byli m.in. kard. Stefan Wyszyński, Jarosław Iwaszkiewicz, Tadeusz Breza, Stefan Wiechecki „Wiech” czy Mieczysław Fogg. Był inicjatorem budowy samodzielnej Kliniki Urologicznej, powstałej w 1970 r. na terenie warszawskiego Szpitala im. Dzieciątka Jezus. W 1976 został mianowany profesorem zwyczajnym.
W 1980 wyjechał do Libii, gdzie pracował jako profesor Wydziału Lekarskiego University of Garyounis w Benghazi. Był także urologiem szpitala w Sirte. W 1985 powrócił do Polski, pracował jako urolog w szpitalu w Świdrze. Od 1 stycznia 1986 do maja 1992 pracował jako urolog w Wojewódzkim Szpitalu Zespolonym w Ciechanowie (2 września 1998 jego imieniem nazwano Oddział Urologii tej placówki, z tej okazji wmurowana została tam również tablica pamiątkowa). Pracę w zawodzie lekarza zakończył ostatecznie w 1992.
16 sierpnia 2008 obchodził 100-lecie urodzin, otrzymując m.in. listy gratulacyjne od prezydenta RP Lecha Kaczyńskiego i premiera Donalda Tuska oraz pamiątkową szablę od kierownika Urzędu do Spraw Kombatantów i Osób Represjonowanych Janusza Krupskiego.
Zmarł po krótkiej chorobie w swoim domu w Warszawie przy ulicy Pięknej.
Publikacje.
Jest autorem ponad 550 publikacji z zakresu medycyny, zamieszczanych w czasopismach i periodykach fachowych (m.in. „Służba Zdrowia”, „Polski Przegląd Chirurgiczny”, „Polski Tygodnik Lekarski”). Współredagował i publikował w czasopiśmie „Urologia Polska” (1954–1958).
Ogłaszał także artykuły dotyczące lat II wojny światowej (m.in. w „Polityce”, „Stolicy”, „Życiu Warszawy”, „Za i Przeciw”). Jest także autorem wspomnień (wyd. 2003; wznowienie w 2006 r.), ich kolejny tom pt. "Lata dojrzałe" jest przygotowywany do druku.
Wybrane publikacje:
Inne prace redakcyjne:
Członkostwo w towarzystwach naukowych.
Był członkiem:
Odznaczenia, nagrody i wyróżnienia.
Doktor "honoris causa" Akademii Medycznej we Wrocławiu (1978) i honorowy obywatel Płońska (1979). Do śmierci był członkiem honorowym Związku Artystów Scen Polskich.

</doc>
<doc id="1441583" url="https://pl.wikipedia.org/wiki?curid=1441583" title="Timor Wschodni na Letnich Igrzyskach Olimpijskich 2008">
Timor Wschodni na Letnich Igrzyskach Olimpijskich 2008

Timor Wschodni na Letnich Igrzyskach Olimpijskich 2008 reprezentowało 2 zawodników – 1 mężczyzna i 1 kobieta.
Był to drugi start Timoru Wschodniego na igrzyskach jako niepodległego państwa.
Chorążym ekipy była maratonka Mariana Dias Ximenez. Podczas ceremonii otwarcia timorska delegacja składająca się z sześciu osób (dwoje sportowców i czterech oficjeli) prezentowała się jako 48. wśród 204 krajowych delegacji olimpijskich.
Przygotowania.
Krajowy Komitet Olimpijski do Pekinu wysłał tylko dwoje maratończyków. Jak przyznał jego prezydent, João Carrascalão, sport nie jest sprawą nadrzędną dla timorskiego rządu, dlatego uzyskanie kwalifikacji olimpijskiej przy minimalnych nakładach jest wręcz niemożliwe. Celem biegaczy podczas igrzysk w stolicy Chin było zdobycie doświadczenia poprzez ukończenie biegu maratońskiego.
Wydatki rządowe na rozwój sportu w kraju są tak małe, że Komitet Olimpijski musiał szukać zagranicznych sponsorów w celu uzyskania funduszy na wyjazd do Pekinu.
Wyniki.
lekkoatletyka.
17 sierpnia 2008 roku Mariana Dias Ximenez stanęła na starcie maratonu kobiet razem z 80 innymi biegaczkami. Ximenez została sklasyfikowana na pięciu pierwszych pomiarach czasu; z trasy zeszła między 21. a 25. kilometrem jako piąta zawodniczka. Wygrała Rumunka Constantina Tomescu.
Maraton mężczyzn z udziałem Augusto Soaresa odbył się 24 sierpnia 2008. Timorczyk nie rozpoczął biegu. Wygrał Kenijczyk Samuel Wanjiru

</doc>
<doc id="1441585" url="https://pl.wikipedia.org/wiki?curid=1441585" title="Tomasz Dziekoński">
Tomasz Dziekoński

Tomasz Sylwester Dziekoński, pseud.: "Przekora Mnożysław" (ur. 29 grudnia 1790 w Łomży; zm. 22 maja 1875 w Warszawie) – literat i pedagog, autor podręczników szkolnych, tłumacz.
Życiorys.
Urodził się w Łomży, jako syn Mateusza i Marianny z Żukowskich. Pierwsze nauki pobierał w tamtejszej szkole pijarskiej, po czym przez 2 lata był nauczycielem prywatnym. W roku 1807 wstąpił do seminarium pijarów w Warszawie (opuścił je w roku 1811), gdzie jednocześnie studiował a także nauczał. Był nauczycielem literatury i języka polskiego, a także języków obcych: łacińskiego, francuskiego i niemieckiego. Uczył też historii i geografii. Pracował w szkołach pijarskich i departamentalnych: rydzyńskiej (1809-1811), toruńskiej (1812-1816), kaliskiej (1816–1823) oraz w Liceum Warszawskim (od 1823), gdzie uczył głównie literatury i języka polskiego. W Kaliszu pisano o nim: "... mąż pełen gruntownych wiadomości z pedagogiki". W latach 1823-1828 był członkiem redakcji rządowego "Monitora Warszawskiego". Równocześnie w latach 1825-1833 wykładał pedagogikę w warszawskim Instytucie Guwernantek. Przez 5 lat (1828-1833) sprawował funkcję rektora szkoły praktyczno-pedagogicznej w Warszawie, gdzie studenci Uniwersytetu Warszawskiego przygotowywali się do wykonywania zawodu nauczyciela.
Ojciec Józefa Bogdana, pisarza i literata z grupy cyganerii warszawskiej. Spoczywa na cmentarzu Powązkowskim w Warszawie (kwatera 25, rząd 2, grób 28).
Twórczość.
Napisał, przetłumaczył i opracował między innymi

</doc>
<doc id="1441587" url="https://pl.wikipedia.org/wiki?curid=1441587" title="Christoph Sauser">
Christoph Sauser

Christoph Sauser (ur. 16 kwietnia 1976 w Sigriswil) – szwajcarski kolarz górski, brązowy medalista olimpijski, sześciokrotny medalista mistrzostw świata, czterokrotny medalista mistrzostw świata w maratonie MTB, dwukrotny wicemistrz Europy, dwukrotny medalista mistrzostw Europy w maratonie oraz dwukrotny zdobywca Pucharu Świata.
Kariera.
Swoją karierę Christoph Sauser zaczynał jako junior w zjeździe. Największe sukcesy odnosił jednak w cross-country i maratonie. Pierwszy sukces osiągnął w 1998 roku, kiedy zdobył srebrny medal w cross-country w kategorii U-23 podczas mistrzostw świata w Mont-Sainte-Anne. W zawodach tych wyprzedził go tylko Francuz Miguel Martinez, a trzecie miejsce zajął Belg Roel Paulissen. Na rozgrywanych dwa lata później mistrzostwach świata w Sierra Nevada wspólnie z Florianem Vogelem, Barbarą Blatter i Silvio Bundim był drugi w sztafecie. W tym samym roku zdobył również brązowy medal w cross-country na igrzyskach olimpijskich w Sydney, przegrywając jedynie z Miguelem Martinezem i Belgiem Filipem Meirhaeghe. Na rozgrywanych cztery lata później igrzyskach w Atenach nie ukończył rywalizacji. W międzyczasie zdobył indywidualnie brązowy medal na mistrzostwach świata w Vail w 2001 roku. Następnie wywalczył srebrne medale w cross-country na MŚ w Livigno (2005), MŚ w Rotorua (2006) i ME w Limosano (2006). W 2007 roku Sauser zdobył swoje pierwsze indywidualne złote medale, zwyciężając na mistrzostwach świata w maratonie w Verviers i mistrzostwach Europy w maratonie w St. Wendel. Kolejne trzy medale zdobył w 2008 roku: zwyciężył w cross-country na mistrzostwach świata w Val di Sole, a mistrzostwach świata w maratonie w Niederdorfie i mistrzostwach Europy w St. Wendel był drugi. Był także czwarty na igrzyskach olimpijskich w Pekinie, przegrywając walkę o podium ze swym rodakiem Nino Schurterem. Na kolejny medal musiał poczekać do 2011 roku, kiedy zwyciężył na mistrzostwach świata w maratonie w Montebelluna. W maratonie najlepszy był także na rozgrywanych dwa lata później mistrzostwach świata w maratonie w Kirchbergu, a na ME w maratonie w Bernie w tym samym roku był drugi za Austriakiem Albanem Lakatą. Sauser wielokrotnie zwyciężał w zawodach Pucharu Świata w kolarstwie górskim, przy czym w sezonach 2004 i 2005 zwyciężał w klasyfikacji generalnej. Ponadto w sezonach 2002, 2003, 2006 i 2008 był drugi, a w sezonach 1999 i 2007 zajmował trzecie miejsce.
Ma 181 cm wzrostu i waży 63 kg, jest kawalerem. Obecnie ściga się w zawodowym teamie MTB Specialized.
Ważniejsze osiągnięcia.
2008
2007
2006
2005
2004
2003
2002
2001
2000
1999(kat. elite)
1998(kat. do 23 lat)
1997(kat. do 23 lat)
1996(kat. do 23 lat)
1995(kat. do 23 lat)
1994(kat. Junior)
1993(kat. Junior)

</doc>
<doc id="1441588" url="https://pl.wikipedia.org/wiki?curid=1441588" title="Magdalena Biedrzycka">
Magdalena Biedrzycka

Magdalena Biedrzycka (ur. 2 marca 1951 w Warszawie) – polska kostiumograf, artysta plastyk.
W 1976 ukończyła studia na Wydziale Grafiki Państwowej Wyższej Szkoły Sztuk Plastycznych w Łodzi. Laureatka Europejskiej Nagrody Filmowej, trzykrotna laureatka Nagrody za kostiumy na Festiwalu Polskich Filmów Fabularnych w Gdyni, trzykrotna laureatka Polskiej Nagrody Filmowej, Orzeł w kategorii najlepsze kostiumy (ponadto była siedmiokrotnie nominowana do tej nagrody). Członkini Polskiej Akademii Filmowej. Jest siostrą innej znanej kostiumograf – Anny Biedrzyckiej-Sheppard.
Filmografia (wybór).
Kostiumy:

</doc>
<doc id="1441592" url="https://pl.wikipedia.org/wiki?curid=1441592" title="Virgo A">
Virgo A



</doc>
<doc id="1441593" url="https://pl.wikipedia.org/wiki?curid=1441593" title="Donald Harvey">
Donald Harvey

Donald Harvey (ur. 15 kwietnia 1952 w Butler County w stanie Ohio, zm. 30 marca 2017 w Toledo) – amerykański seryjny morderca, który w latach 1970–1987 dopuścił się 37 morderstw, na pacjentach szpitali, w których pracował. Harvey sam ochrzcił się pseudonimem Anioł Śmierci. Odsiadywał karę 28-krotnego dożywocia w więzieniu Warren Correctional Institution w stanie Ohio. Jego numer więzienny to A-199449.
W dzieciństwie, Harvey miał dwa poważne wypadki, w których odniósł poważne obrażenia głowy. Jego wujek był pedofilem i zmuszał go do seksu oralnego. Dowiedział się o tym sąsiad chłopca, który zapłacił jego wujkowi za możliwość odbycia z Donaldem stosunku seksualnego. W szkole, Donald był bardzo aspołeczny. Od ukończenia 18 lat pracował jako salowy w kilku szpitalach. Przez dziesięć miesięcy pracował w szpitalu Marymount Hospital w London w stanie Kentucky, gdzie miał popełnić 16 morderstw, a kolejne 21 popełnił w szpitalu Drake Memorial Hospital w Cincinnati w stanie Ohio. Pierwszego morderstwa dokonał, gdyż miał go zdenerwować pacjent. Kolejnych morderstw miał dokonać, by ulżyć chorym pacjentom. Najczęściej dusił śpiących pacjentów poduszkami, truł, a nawet uszkadzał szpitalny sprzęt. Trafił na kilka lat do szpitala psychiatrycznego, po dwóch próbach samobójczych. Po powrocie do pracy, kontynuował zabijanie pacjentów. 
Został aresztowany w 1987 roku i skazany na dożywocie. W marcu 2017 roku został skatowany przez współwięźnia, w wyniku czego zmarł. 
Bibliografia.
 

</doc>
<doc id="1441600" url="https://pl.wikipedia.org/wiki?curid=1441600" title="Mary-Margaret Humes">
Mary-Margaret Humes

Mary-Margaret Humes (ur. 4 kwietnia 1954 w Watertown w stanie Nowy Jork, USA) – amerykańska aktorka, znana głównie z roli Gail Leery w serialu młodzieżowym "Jezioro marzeń".
W 1972 roku ukończyła Watertown High School. Wystąpiła w ponad pięćdziesięciu filmach i serialach telewizyjnych.

</doc>
<doc id="1441601" url="https://pl.wikipedia.org/wiki?curid=1441601" title="Bielowizna">
Bielowizna

Bielowizna (dawniej "Biełowizna") – od 1977 roku dzielnica miasta Dąbrowa Górnicza (północno-zachodnia część Ząbkowic).
Geografia.
Bielowizna położona jest nad Trzebyczką (dopływ Czarnej Przemszy), na wschód od linii kolejowej Katowice-Częstochowa, przy drodze z Ząbkowic, wybudowanej w 1933 r. (obecnie Aleja Zwycięstwa), 7,5 km na płn.-wsch. od centrum miasta. Osiedle stanowi integralną całość z Ząbkowicami. Przeważa zabudowa jednorodzinna, jedno- i dwukondygnacyjna, z przyległymi do niej ogrodami i sadami.
Na pograniczu Bielowizny i centrum Ząbkowic, znajduje się niewielki park z muszlą koncertową, budynek dawnego "Ludowca" i późniejszego kina "Uciecha", oraz pozostałość po pomniku wdzięczności dla wojsk radzieckich.
Historia.
Wieś powstała około 1875 r. jako przysiółek młynarski na prawym brzegu rzeki Trzebyczki w lasach Puszczy Łosieńskiej. 
Przed II wojną światową Bielowizna wraz z m.in. Antoniowem i Ujejscem należała do gminy Wojkowice Kościelne (natomiast Ząbkowice do gminy Olkusko-Siewierskiej). Obie gminy zostały zniesione formalnie z dniem 1 stycznia 1950 r. (rozporządzenie Ministra Administracji Publicznej w tej sprawie weszło w życie 7 II 1950) i wtedy to Bielowizna i Ząbkowice znalazły się w jednej gminie (gmina Ząbkowice). 29 września 1954 r. po zniesieniu gmin Bielowizna znalazła się w gromadzie Sarnów. 1 stycznia 1956 r. Ząbkowice (wraz z Bielowizną) otrzymały status osiedla typu miejskiego, a 16 lipca 1962 r. prawa miejskie. 1 lutego 1977 r. Bielowizna wraz z Ząbkowicami została przyłączona do miasta Dąbrowa Górnicza.
Przed II wojną światową było to miejsce wypoczynku i rekreacji. Istniało tutaj kilka domów wypoczynkowych (letnisk), z których najbardziej znane to "Letnisko Basiula".
Parafia.
W dzielnicy znajduje się parafia św. Marii Magdaleny.
Edukacja.
W 1963 r. oddano do użytku szkołę-pomnik Tysiąclecia, a w 1977 roku przedszkole. W dzielnicy działa Szkoła Podstawowa nr 31 oraz Gimnazjum nr 9 (d. SP 22). W 1963 r. przy Alei Zwycięstwa 44 otwarto jedną ze szkół "tysiąclatek" - Szkołę Podstawową nr 2, która w latach 70. otrzymała numer 22. W 1999 r. została zlikwidowana i umieszczono w niej Gimnazjum nr 9, powołane przez Radę Miejską Dąbrowy Górniczej uchwałą z 12 marca 1999 r. Pierwszym dyrektorem została Lucyna Paluchiewicz. Od 2000 r. do szkoły zaczęła uczęszczać również młodzież ze zlikwidowanego Gimnazjum nr 11. W tym czasie nauka odbywała się w głównym budynku szkoły i dwóch filiach - w Szkole Podstawowej nr 31 oraz Szkole Podstawowej nr 23 im. Stanisława Podrazy w Tucznawie. Od roku szkolnego 2003/04 nauka odbywa się w jednym budynku. 10 czerwca 2005 r. w obecności m.in. prezydenta Dąbrowy Górniczej, Jerzego Talkowskiego, zastępcy Śląskiego Kuratora Oświaty, Jerzego Zawarczyńskiego szkole nadano imię Marii Skłodowskiej-Curie.
Basiula.
Kolonia położona nad rzeką Trzebyczką pomiędzy Ząbkowicami, Antoniowem i Ujejscem, 7 km od centrum. Niegdyś była to posiadłość Karola Bokalarskiego. Swą nazwę przyjęła od imienia jego córki, Barbary.
Starannie obsadzona drzewami stanowiła miejsce wypoczynku wielu mieszkańców dawnej Dąbrowy oraz miejsce zbiórek dąbrowskich i zagłębiowskich skautów i harcerzy.
Przed I wojną światową kolonia Basiula była miejscem, w którym organizowano bale dla słuchaczy Będzińskiej Szkoły Handlowej Zgromadzenia Kupców Będzińskich. W latach 20. XX wieku było to miejsce zakwaterowania Kolejowej Policji Państwowej, ochraniającej dworzec kolejowy w Ząbkowicach. W okresie II wojny światowej szkolono tutaj oddziały Hitlerjugend. Po wojnie organizowano w tym miejscu kolonie dla dzieci robotników kopalni Paryż.
Na terenie Basiuli znajdował się pałac księdza Andrzeja Huszny, organizatora Polskiego Kościoła Narodowego w Dąbrowie Górniczej. W posiadłości po Karolu Bokalarskim miała siedzibę szkoła powszechna. Oba budynki dzisiaj już nie istnieją.

</doc>
<doc id="1441607" url="https://pl.wikipedia.org/wiki?curid=1441607" title="Mat korytarzowy">
Mat korytarzowy

Mat korytarzowy, mat na ostatniej linii – mat powstający w sytuacji, gdy biały (czarny) hetman lub wieża, znajdując się na ósmej (pierwszej) linii, atakuje czarnego (białego) króla. Król nie może uniknąć ataku z powodu własnych pionów, które blokują mu wyjście. Jednym ze sposobów zapobieżenia takiemu matowi jest wcześniejsze otwarcie furtki.
Przykład partii Bernstein-Capablanca.
Groźba korytarzowego mata pozwoliła na zdobycie figury:
José Raúl Capablanca grał czarnymi bierkami i wykonał ruch 29. ...Hb2!. Białe muszą pogodzić się ze stratą wieży, bo po ruchu 30. He1 nastąpi 30. ...Hxc3!, przy wykorzystaniu związania białego hetmana obroną pierwszej linii przed matem (31. Hxc3 Wd1+ 32.He1 Wxe1#). Na 30. Wc2 czarne grają 30. ...Hb1+.

</doc>
<doc id="1441608" url="https://pl.wikipedia.org/wiki?curid=1441608" title="Jewhen Łewczenko">
Jewhen Łewczenko

Jewhen Wiktorowycz Łewczenko, ukr. Євген Вікторович Левченко (ur. 3 stycznia 1978 w Konstantynówce) – ukraiński piłkarz, grający na pozycji pomocnika, reprezentant Ukrainy.
Kariera piłkarska.
Kariera klubowa.
Łewczenko karierę rozpoczynał w końcu sezonu 1993/94 w lokalnym Metałurhu Konstantynówka. W wieku 16 lat przeniósł się do Szachtara Donieck. Dwa lata później przeszedł do rosyjskiego CSKA Moskwa. Jednak grał tam przez krótki czas, gdyż tego samego roku podpisał kontrakt z holenderskim SBV Vitesse. W sezonie 1996/97 został wypożyczony do klubu Helmond Sport, a potem w latach 1998–2000 do SC Cambuur. W 2000 roku powrócił do Vitesse Arnhem. Spędził tam 3 sezony, w ciągu których regularnie grywał w pierwszym zespole. Od 2003 roku był zawodnikiem Sparty Rotterdam. Jednak po dwóch latach jego bardzo dobrej gry, odszedł do FC Groningen. W lipcu 2009 po wygaśnięciu kontraktu z FC Groningen podpisał 1,5-roczny kontrakt z Saturnem Ramienskoje, jednak już latem następnego roku klub anulował kontrakt. Łewczenko powrócił do Holandii, gdzie podpisał kontrakt z klubem Willem II Tilburg. Po spadku klubu z Eredivisie latem 2011 przeszedł do australijskiego zespołu Adelaide United. Wiosną 2012 zakończył karierę piłkarską.
Kariera reprezentacyjna.
W 2002 roku zadebiutował w reprezentacji Ukrainy. Dotychczas rozegrał w niej 8 spotkań.
Życie prywatne.
Jest żonaty z aktorką Wiktorią Kobłenko.

</doc>
<doc id="1441609" url="https://pl.wikipedia.org/wiki?curid=1441609" title="Bitwa pod Chacabuco">
Bitwa pod Chacabuco

Bitwa pod Chacabuco – starcie zbrojne, które miało miejsce w dniu 12 lutego 1817 r. w trakcie wojen niepodległościowych w Ameryce Łacińskiej.
Na początku roku 1817 wojska argentyńsko-chilijskie (1 200 ludzi) dowodzone przez generała José de San Martína i Bernardo O’Higginsa wyruszyły z La Platy w kierunku Chile. W chwili gdy siły powstańcze przekraczały Andy, kierując się ku stanowiskom hiszpańskim, brygadier Rafael Maroto na czele 2 000 ludzi starał się wyjść im naprzeciw. 
Dnia 12 lutego 1817 r. obie armie spotkały się w pobliżu Chacabuco. Pierwsze dwa ataki sił O’Higginsa zostały odparte przez Hiszpanów. Dopiero nadejście sił głównych San Martina zmieniło sytuację na korzyść powstańców. Kawaleria uderzyła na flanki Hiszpanów a piechota zaatakowała ich centrum. Po gwałtownej walce Hiszpanie zostali otoczeni i wybici. Ich straty wyniosły około 500 zabitych i 600 jeńców. San Martin stracił 12 zabitych i 120 rannych. 

</doc>
<doc id="1441610" url="https://pl.wikipedia.org/wiki?curid=1441610" title="Cessna 170">
Cessna 170

Cessna 170 – mały samolot amerykańskiej firmy Cessna. Pierwszy lot odbył w 1948 roku.
Samolot to poprzednik Cessny 172, był produkowany w latach 1948-1956. Samolot może zabrać na pokład 5 osób. Jego cena wynosiła zaledwie 5500 USD.
Produkcja i warianty.
170.
Pod koniec roku 1948 Cessna rozpoczęła sprzedaż modelu 170 z metalowym kadłubem i ogonem, oraz skrzydłami krytymi płótnem. Te najstarsze egzemplarze modelu 170, były w istocie czteroosobową wersją modelu 140 z mocniejszym silnikiem Continental O-300 o mocy 145 koni mechanicznych oraz powiększonymi zbiornikami paliwa.
170A.
W roku 1949 Cessna rozpoczęła sprzedaż modelu 170A, różnił się od poprzednika w pełni metalową konstrukcją, skrzydłami bez wzniosu oraz pojedynczym zastrzałem skrzydeł. Na potrzeby tej wersji przeprojektowano również statecznik pionowy i ster kierunku, użyty później w podobnym kształcie w modelu 195
305.
W roku 1950, lotnictwo, armia i piechota morska Stanów Zjednoczonych rozpoczęły użytkowanie wojskowej wersji Cessny 170, czyli modelu 305, oznaczonej przez wojsko L-19 o później O-1 Bird Dog. Model 305 posiadał istotne różnice w porównaniu do podstawowej Cessny 170, między innymi zastosowano klapy o maksymalnym wychyleniu 60 stopni.
170B.
W roku 1952, wprowadzono model 170B, ze zmienionym skrzydłem o dodatnim wzniosie, wyposażonym w klapy Fowlera tworząc w ten sposób skrzydło używane w jednosilnikowych modelach Cessny do dziś. Do budowy skrzydła zastosowano profil NACA 2412, o cięciwie 1600mm i obrysie prostokątnym do 2500mm rozpiętości skrzydła, dalej w stronę końcówki, zastosowano profil trapezowy o cięciwie zmniejszającej się do 1100mm oraz zwichrzeniu geometrycznym wynoszącym 3 stopnie.
Następca - Model 172.
W roku 1956 zdecydowano się zastąpić klasyczne podwozie na trójkołowe z kółkiem przednim co znacznie ułatwiło pilotaż, w ten sposób powstała Cessna 172
Model 309 i 319.
W latach 1951-1955 używano Cessny 170 jako samoloty eksperymentalne do badań nad kontrolą warstwy przyściennej. Model 309 zbudowano w roku 1951 jako wspólny projekt marynarki Stanów Zjednoczonych oraz Uniwersytetu Wichita, jako bazowy samolot użyto modelu 170A który zmodyfikowano stosując napęd silnikiem turbinowym którego ciąg skierowano na górną powierzchnię skrzydła.
Model 319 również oparto na Cessnie 170A, jednak wykorzystano w nim tłokowy silnik Continental o mocy 225 koni mechanicznych, powiększone klapy i kontrolę warstwy przyściennej. W efekcie udało się uzyskać rozbieg o długości 58m, dobieg 49m a długość startu nad przeszkodę 15m wyniosła zaledwie 137m.
Ostatecznie projekty 309 i 319 uznano za udane, jednak zdobyte doświadczenie nie zostało wykorzystane w modelach produkcyjnych ze względu na duże trudności technologiczne.
Stan obecny.
Obecnie, spośród ponad 5000 wyprodukowanych egzemplarzy, ponad 2000 jest utrzymywanych w stanie zdatnym do lotu.

</doc>
<doc id="1441611" url="https://pl.wikipedia.org/wiki?curid=1441611" title="Obnażacz kopciuszek">
Obnażacz kopciuszek

Obnażacz kopciuszek "(Arge pagana syn. Arge stephensii)" - owad z rodziny obnażaczy pospolity na terenie całej Polski jak i Europy. Znany szkodnik dzikich i uprawianych róż.
Wygląd.
Imago długości ciała około 1 cm. Skrzydła i żyłki na skrzydłach są czarne, często z niebieskim, metalicznym połyskiem. Przedplecze i nogi są również czarne. Odwłok jest żółty z różnymi odcieniami. Larwy długości do 25 mm, przypominają larwy motyli - gąsienice, są barwy zielonej, zielononiebieskiej, starsze z żółtawo-pomarańczowym grzbietem, na całym ciele drobno, czarno nakrapiane. Larwy zaniepokojone wyginają się w pozycję obronną.Sposób żerowania i wygląd przypomina obnażacza różówkę ("Arge rosae").
Biologia.
Rójka odbywa się głównie wiosną i wczesnym latem. W zależności od temperatury, imago najbardziej widoczne jest od marca do czerwca. Po zapłodnieniu, samica składa grupowo, jaja w naciętych przez "piłkę" (występującą na jednym z segmentów odwłoka) otworach (w dwóch rzędach). Larwy żerują gromadnie na liściach róż. Po zakończeniu żerowania, larwa schodzi i buduje w oprzędzie kokon. W ciągu roku mogą wystąpić 2, rzadko 3 pokolenia owadów.

</doc>
<doc id="1441614" url="https://pl.wikipedia.org/wiki?curid=1441614" title="Elinwar">
Elinwar

Elinwar − stal stopowa niklowo chromowa o znikomej rozszerzalności cieplnej i dobrych właściwościach sprężystych (stały moduł sprężystości w szerokim zakresie temperatury), stosowany głównie na sprężyny do zegarków, do aparatów pomiarowych itp.
Za odkrycie elinwaru Charles Édouard Guillaume otrzymał w roku 1920 Nagrodę Nobla. 
Skład chemiczny: 
Właściwości mechaniczne:
Stop jest odporny na korozję, praktycznie niemagnetyczny i ma niski współczynnik rozszerzalności cieplnej.

</doc>
<doc id="1441618" url="https://pl.wikipedia.org/wiki?curid=1441618" title="Elinvar">
Elinvar



</doc>
<doc id="1441623" url="https://pl.wikipedia.org/wiki?curid=1441623" title="Franciszek Chrószcz">
Franciszek Chrószcz

Franciszek Chrószcz (ur. 1 listopada 1846 w Krzyżkowicach, zm. 8 sierpnia 1906 w Pszowie) – polski górnik, weteran trzech wojen pruskich, nazywany "Śląskim Drzymałą".
Życiorys.
Zgodnie z pruskim prawem, jako obywatel tego państwa Chrószcz miał obowiązek odbyć służbę wojskową. Komisja poborowa zakwalifikowała go jako zdolnego do służby i tym samym zasilenia armii. Ze względu na swoje walory i zdolności został sanitariuszem. Brał udział po stronie pruskiej w trzech wojnach, kolejno z Danią o Szlezwik i Holsztyn (1864 r.), Austrią o hegemonię w Związku Niemieckim (1866 r.) oraz z Francją (1870–1871 r.). Za udział w wojnach otrzymał odznaczenia oraz stopień podoficera. Prawdopodobnie robiłby karierę w wojsku, jednak ze służby wyeliminował go uraz nogi. Małe uposażenie, które było ekwiwalentem wojskowym za poniesiony uszczerbek na zdrowiu na niewiele starczało. Oprócz wspomnianej renty dorabiał Franciszek Chrószcz po odejściu z wojska na kopalni Anna, do tego dalej leczył. Jednak sytuacja materialna stawała się coraz gorsza. Ostatecznie postanowił opuścić Pszów i udać się na zarobkową emigrację. Wyemigrował w 1886 roku do Westfalii. Tam pracował w kopalniach. Dekadę później, w 1896 roku, Franciszek Chrószcz wraz z rodziną, po uciułaniu paru groszy wrócił na Śląsk. Zamieszkał w Rydułtowach w domu odziedziczonym przez żonę. Z zebranych poza krajem oszczędności utworzył firmę transportowo-przewozową. W tym celu zakupił konie. W dalszym ciągu zajmował się felczerstwem i leczeniem.
Po powrocie dorabiał jako górnik w kopalni „Anna” w Pszowie. Zwolniono go z pracy i skonfiskowano jego majątek za udział w akcji propagandowej na rzecz wyboru polskich posłów. W czerwcu 1903 roku odbyły się wybory do Reichstagu. Chrószcz wraz z najstarszym synem rozpoczął agitację na rzecz Jana Kowalczyka, redaktora „Górnoślązaka” z Katowic, kandydata na okręg pszczyńsko-rybnicki. Kowalczyk rywalizację wyborczą przegrał. Chrószcz odczuł to bardzo boleśnie. Splot wydarzeń i konsekwencji poniesionych przez Chrószcza i najbliższa rodzinę spowodował, że zostawiła go żona. Wsparcie kandydata, który sprzeciwiał się władzy pruskiej, stawiał Chrószcza w jednym szeregu z opozycją wobec tego państwa.
Za zaoszczędzone pieniądze Chrószcz nabył w Pszowie parcelę, gdzie chciał wybudować dom. Zakupił ziemię z dawnych dóbr hr. Jana Węgierskiego, graniczących z dominium pszowskim, a parcelowanej przez Bank w Poznaniu. Ziemię nabył z myślą o budowie domu. W myśl noweli osadniczej „kto chce poza zwartą zabudową wznieść dom mieszkalny, lub istniejący budynek urządzić jako dom mieszkalny, powinien uzyskać pozwolenie od wydziału powiatowego. Przed uzyskaniem takiego zaświadczenia policja budowlana nie udzieli pozwolenia na budowę”. Franciszek takiej zgody nie otrzymał. Na tym tle dochodziło do częstych nieporozumień pomiędzy Chrószczem a amtowym i zawiadowcą kopalni jednocześnie, Pertuskem oraz pruskim żandarmem o nazwisku Rothe. Przed tragedią z 8 sierpnia 1906 roku na zlecenie urzędnika górnicy mu podlegli oraz żandarm zniszczyli z mozołem postawioną przez Chrószcza i synów stodołę.
Mieszkanie urządził sobie zatem w wykopanej jamie pod stodołą – pomieszczeniu częściowo wpuszczonym w ziemię, gdzie samodzielnie zbudował murowany z cegieł piec. W końcu lipca 1906 roku Chrószcz dostał rozkaz, by rozebrać ścianę murowaną, przez którą miał uchodzić dym z pieca. Na piec co gorsza nie posiadał także stosownego zezwolenia. Władze również niezwłocznie nakazały zburzyć piec, który miał być niezgodny z obowiązującym prawem. Franciszek Chrószcz zignorował polecenie. Konsekwencją tego była wizyta żandarma Rothe, w środę 8 sierpnia tego roku. Policjant miał wymóc na Chrószczu zburzenie m.in. spornego muru. Pomocą służył żandarmowi górnik zajmujący się również murarką, o nazwisku Morawiec. Chrószcz poprosił żandarma, by chwilowo odstąpił od burzenia muru. Prosił z nadzieją, że uda mu się uzyskać odpowiednie pozwolenia pisemne czy to ustne, u władz. Chrószcz tłumaczył, iż płaci regularnie podatki, że brał udział w trzech wojnach po stronie pruskiej. Rzecz jasna Rothe zignorował Chrószcza i nakazał Morawcowi rozebrać mur. W czasie gdy murarz zabierał się do rozbiórki, Chrószcz zdając sobie sprawę, iż nic nie wskóra oddalił się. Po chwili wrócił ze śrutową strzelbą. Wystrzelił w stronę żandarma. Rothe raniony w głowę jeszcze żył, wówczas Chrószcz oddał drugi strzał, tym razem śmiertelny w pierś policjanta. Morawiec w tym momencie szybko opuścił parcelę. Chrószcz ukrył się w pobliskim lasku. Natychmiast wszczęto poszukiwania, ruszyła obława. Otoczony przez żandarmerię Franciszek Chrószcz odebrał sobie życie, strzelając rewolwerem w pierś. Wkrótce odbył się pogrzeb Chrószcza i żandarma pruskiego, który liczył sobie 35 lat i osierocił dwoje małych dzieci. Samowolkę budowlaną czyli mury i piec Chrószcza naprędce rozebrano i zrównano z ziemią, tak by nie pozostał żaden ślad.
Sprawa odbiła się dużym echem. Całe zdarzenie zbadała prokuratura oraz pułkownik żandarmerii przybyły z Wrocławia. Chrószcza pochowano trzy dni po tragedii bez krzyża, gdzieś pod płotem w bliskości pszowskiego kościoła.
Prasa od narodowej, przez katolicką, po socjalistyczną wzięła w obronę Chrószcza, nie atakując przy tym żandarma pruskiego. W podobnym tonie wypowiadał się m.in. niemiecki "„Vorwärts”," który spuentował, iż Chórszcz padł ofiarą systemu pruskiego. Za jedynego winowajcę uznawano pruskie ustawodawstwo. W prorządowych dziennikach niemieckich „zbrodnia polityczna” została przemilczana, a jeśli pojawiały się opisy, to miały zwykle charakter informacyjny, przekazywano gołe fakty. Wydawany w Gliwicach dziennik "„Głos Śląski”" po pszowskiej tragedii zadał swoim czytelnikom proste pytanie: "„Czy doszłoby do tragedii w której dwóch ludzi pozbawiono życia gdyby Chrószcz mógł się wybudować na swojej parceli?”".
Śmierć Polaka wywołała oddźwięk w ówczesnej prasie. To właśnie wtedy zaczęto nazywać Chrószcza „śląskim Drzymałą”.
Historia Franciszka Chrószcza stała się inspiracją do napisania m.in. dramatu Jana Nikodema Jaronia pt. "Wywłaszczenie"", wydany we Lwowie w 1912 roku." Utwór ze względu na polityczny wydźwięk nigdy nie został wystawiony na scenie. Chrószczem w owym dramacie jest Pielok. Kolejna praca pt.": „Jakto Prusacy nagrodzili za służbę Ślązaka: prawdziwa historja męczennika śląskiego Chrószcza”," wydana w Mikołowie w 1920 roku, wyszła spod pióra Romana Roli"." Z kolei Chrószczem w utworze pt.: "„Wyrąbany chodnik”," wydanym w Cieszynie w 1932 roku, jest Waloszek"." Powieść napisał Gustaw Morcinek.

</doc>
<doc id="1441624" url="https://pl.wikipedia.org/wiki?curid=1441624" title="Cacatua goffiniana">
Cacatua goffiniana



</doc>
<doc id="1441625" url="https://pl.wikipedia.org/wiki?curid=1441625" title="Riojasaurus">
Riojasaurus



</doc>
<doc id="1441626" url="https://pl.wikipedia.org/wiki?curid=1441626" title="Cerkiew św. Michała Archanioła w Przemkowie">
Cerkiew św. Michała Archanioła w Przemkowie

Cerkiew św. Michała Archanioła – prawosławna cerkiew parafialna w Przemkowie. Należy do dekanatu Zielona Góra diecezji wrocławsko-szczecińskiej Polskiego Autokefalicznego Kościoła Prawosławnego. Obiekt wpisano do rejestru zabytków 27 kwietnia 1971 pod nr A/2353/1980.
Historia.
Zlokalizowana przy Placu Kościelnym. Cerkiew była pierwotnie ewangelickim kościołem, powstałym w latach 1744–1746 i gruntownie przebudowanym w latach 1775–1776. Późnobarokowa, w konstrukcji szkieletowej, na planie prostokąta, nakryta dachem dwuspadowym, w wewnątrz z emporami. Jego strzelista wieża pochodzi z lat 1871–1872. W 1949 świątynię przekazano miejscowej parafii prawosławnej. We wnętrzu cerkwi znajduje się ikonostas z obrazami autorstwa mnicha Apoloniusza z klasztoru w Jabłecznej (obrazy namalowano w latach 60. XX w.). Pozostały malarski wystrój wnętrza jest dziełem profesora Adama Stalony-Dobrzańskiego z ASP w Krakowie. W kościele zachowały się również elementy starszego wyposażenia, np. barokowa ambona.
W latach 1963–1965 świątynia została gruntownie wyremontowana; z tego okresu pochodzi też obecny ikonostas.
Wielokrotnie dochodziło do włamań do świątyni; w 1981 nieznani sprawcy ukradli z niej 21 zabytkowych ikon.

</doc>
<doc id="1441627" url="https://pl.wikipedia.org/wiki?curid=1441627" title="Dromiceiomimus">
Dromiceiomimus



</doc>
<doc id="1441628" url="https://pl.wikipedia.org/wiki?curid=1441628" title="Cessna 340">
Cessna 340

Cessna 340 – samolot biznesowy o dwóch silnikach tłokowych. Samolot został oblatany w 1970 roku. Maksymalna prędkość wynosiła jedynie 460 km/h. Samolot mógł razem z pilotem zabrać 6 pasażerów. Cessna 340 to większa wersja Cessny 310. Doskonała konstrukcja dolnopłatu oraz dwa silniki tłokowe przyniosły temu samolotowi dużą popularność.

</doc>
<doc id="1441629" url="https://pl.wikipedia.org/wiki?curid=1441629" title="Zamek w Dzikowie">
Zamek w Dzikowie



</doc>
<doc id="1441633" url="https://pl.wikipedia.org/wiki?curid=1441633" title="Bartodzieje Małe">
Bartodzieje Małe

Bartodzieje Małe (niem. "Klein-Bartelsee") – część miasta Bydgoszcz.
Miejscowość położona jest na południowym brzegu rzeki Brdy, dawniej była wsią.
Historia.
Na początku XX wieku składała się z miejscowości Bartodzieje i leśnictwa Smuga. Zamieszkiwało ją 1900 mieszkańców.
Na północnym brzegu Brdy znajdowała się ówcześnie wieś Bartodzieje Wielkie.
Obie zostały przyłączone do Bydgoszczy w 1920 r.
Obecnie jej tereny stanowią północną część osiedla Kapuściska w Bydgoszczy.

</doc>
<doc id="1441635" url="https://pl.wikipedia.org/wiki?curid=1441635" title="Naftalinowy świat">
Naftalinowy świat

Naftalinowy świat – druga płyta koncertowa zespołu Pod Budą, zamykająca dotychczasową dyskografię grupy. Dwupłytowy album jest zapisem koncertu, który odbył się 3 października 2005 w Studiu Koncertowym Polskiego Radia. Wydawnictwo jest traktowane przez członków zespołu jako podsumowanie, antologię dwudziestu ośmiu lat działalności grupy. Zawiera więc wybrane utwory z płytoteki zespołu, a także niepublikowaną wcześniej na żadnej płycie "Pod Budą" piosenkę „To było”. Album ten zespół "Pod Budą" nagrał już w pięcioosobowym składzie z Mają Sikorowską jako członkinią zespołu. Gościnnie w nagraniach wzięli udział: perkusista Artur Malik oraz pianista Adam Niedzielin – członkowie zespołu Anny Treter.

</doc>
<doc id="1441636" url="https://pl.wikipedia.org/wiki?curid=1441636" title="Dekanat Zielona Góra – Ducha Świętego">
Dekanat Zielona Góra – Ducha Świętego

Dekanat Zielona Góra - Ducha Świętego – jeden z 30 dekanatów należący do diecezji zielonogórsko-gorzowskiej, metropolii szczecińsko-kamieńskiej, Kościoła rzymskokatolickiego w Polsce.
Zobacz także.
Dekanat Zielona Góra – Podwyższenia Krzyża Świętego
Dekanat Zielona Góra – św. Jadwigi
Diecezja zielonogórsko-gorzowska

</doc>
<doc id="1441637" url="https://pl.wikipedia.org/wiki?curid=1441637" title="Roza Lallemand">
Roza Lallemand

Roza Lallemand (z domu Te, ur. 8 sierpnia 1961, zm. 26 sierpnia 2008) – francuska szachistka pochodzenia rosyjskiego, arcymistrzyni od 2000 roku. W czasie swojej kariery występowała również pod nazwiskiem Te-Lallemand.
Kariera szachowa.
Po zmianie obywatelstwa od razu awansowała do czołówki francuskich szachistek. W latach 2000, 2002 i 2006 wystąpiła w reprezentacji kraju na szachowych olimpiadach, natomiast w 2001, 2003 i 2005 – w drużynowych mistrzostwach Europy, w 2001 r. zdobywając wraz z zespołem złoty medal. Wielokrotnie startowała w finałach indywidualnych mistrzostw Francji, dwukrotnie (2001, 2003) zdobywając brązowe medale.
Jeden z największych sukcesów w turniejach międzynarodowych odniosła w 1998 r. w otwartym turnieju w Saint-Quentin, gdzie wśród kilku arcymistrzów podzieliła II-IV m. za Jakowem Murejem, wspólnie z Leonidem Gofshtein i Ognjanem Todorowem, a przed m.in. Petyrem Welikowem, Nino Kirowem, Krumem Georgijewem i Nebojšą Nikčeviciem.
W sierpniu 2008 r. w Pau uczestniczyła w kolejnych mistrzostwach Francji, które ukończyła na VI miejscu. Trzy dni po zakończeniu turnieju zmarła w swoim domu na atak serca.
Najwyższy ranking w karierze osiągnęła 1 lipca 2001 r., z wynikiem 2347 punktów dzieliła wówczas 86-89. miejsce na liście światowej FIDE, zajmując jednocześnie pierwsze miejsce wśród francuskich szachistek.

</doc>
<doc id="1441641" url="https://pl.wikipedia.org/wiki?curid=1441641" title="Rio Branco SC (Paranaguá)">
Rio Branco SC (Paranaguá)



</doc>
<doc id="1441643" url="https://pl.wikipedia.org/wiki?curid=1441643" title="Cerkiew św. Michała Archanioła w Torzymiu">
Cerkiew św. Michała Archanioła w Torzymiu

Cerkiew pod wezwaniem św. Michała Archanioła – prawosławna cerkiew parafialna w Torzymiu. Należy do dekanatu Zielona Góra diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia mieści się przy ulicy Sulęcińskiej 8.
Cerkiew jest byłą kaplicą cmentarną z XIX w., przystosowaną w 1948 do potrzeb liturgii prawosławnej. W 1982 dobudowano przedsionek. W 1994 naprawiono dach oraz pomalowano kaplicę wewnątrz i na zewnątrz. Pierwszy ikonostas był wykonany przez parafian, obecny pochodzi z pierwszej cerkwi w Gorzowie Wielkopolskim.

</doc>
<doc id="1441647" url="https://pl.wikipedia.org/wiki?curid=1441647" title="EC Juventude (Caxias do Sul)">
EC Juventude (Caxias do Sul)



</doc>
<doc id="1441649" url="https://pl.wikipedia.org/wiki?curid=1441649" title="Mendel Morgenstern">
Mendel Morgenstern



</doc>
<doc id="1441650" url="https://pl.wikipedia.org/wiki?curid=1441650" title="Arge pagana">
Arge pagana



</doc>
<doc id="1441651" url="https://pl.wikipedia.org/wiki?curid=1441651" title="Valery Gergiev">
Valery Gergiev



</doc>
<doc id="1441652" url="https://pl.wikipedia.org/wiki?curid=1441652" title="Sergio Pellissier">
Sergio Pellissier

Sergio Pellissier (ur. 12 kwietnia 1979 w Aoście) – włoski piłkarz występujący na pozycji napastnika. Obecnie gra w zespole Chievo Werona, którego jest kapitanem.
Kariera klubowa.
Sergio Pellissier zawodową karierę rozpoczynał w 1996 roku w Torino Calcio. Przez dwa sezony rozegrał w jego barwach tylko jedno spotkanie i w październiku 1998 roku został wypożyczony do Varese. W nowym klubie od razu wywalczył sobie miejsce w podstawowej jedenastce i w debiutanckim sezonie zaliczył 27 ligowych występów. W drużynie z Varese Pellissier grał także podczas rozgrywek 1999/2000, w których strzelił pięć bramek.
Latem 2000 roku Włoch podpisał kontrakt z drugoligowym Chievo Werona, jednak jeszcze przed debiutem w nowym klubie został wypożyczony do zespołu SPAL 1907. Do Chievo włoski napastnik powrócił przed rozpoczęciem rozgrywek 2002/2003. W Serie A zadebiutował 22 września 2002 roku w przegranym 1:2 meczu z Brescią, natomiast pierwszego gola strzelił 3 listopada w wygranym 1:0 spotkaniu przeciwko Parmie. W sezonie 2005/2006 Pellissier zdobył 13 bramek w 34 ligowych pojedynkach, a jego drużyna zajęła czwarte miejsce w ligowej tabeli. W kolejnych rozgrywkach Chievo spadło do Serie B, jednak już w sezonie 2007/2008 powróciło do pierwszej ligi. Pellissier z 22 golami na koncie zajął piąte miejsce w klasyfikacji najlepszych strzelców drugiej ligi, a więcej trafień zaliczyli tylko Denis Godeas, Pablo Granoche, Massimo Marazzina i Marco Cellini. W sezonie 2008/2009 Pellissier również był najlepszym strzelcem swojego zespołu.
Kariera reprezentacyjna.
28 maja 2009 roku Marcello Lippi powołał Pellissiera do kadry reprezentacji Włoch na towarzyskie spotkanie z Irlandią Północną. 6 czerwca w 62. minucie tego pojedynku Pellissier zmienił Giampaolo Pazziniego i w 72. minucie ustalił wynik meczu na 3:0.

</doc>
<doc id="1441654" url="https://pl.wikipedia.org/wiki?curid=1441654" title="Meczet Fatih">
Meczet Fatih

Meczet Fatih – meczet położony w dzielnicy Fatih, na jednym z siedmiu wzgórz Stambułu w Turcji. Jest pierwszym dużym, sułtańskim meczetem zbudowanym po zdobyciu miasta przez Turków.
W epoce Bizancjum w tym miejscu znajdował się wzniesiony przez Konstantyna I Kościół Świętych Apostołów, zwany również Kościołem Havariyun lub Aya Apostoli. Przy budowie meczetu wykorzystano budulec z tego kościoła, kamienne kolumny i fundamenty.
Meczet został zbudowany na rozkaz sułtana Mehmeda II, prawdopodobnie przez architekta greckiego pochodzenia: Atik Sinana w latach 1463- 1471. Inne źródła wymieniają wśród budowniczych Greka Christodulosa. Do czasu wybudowania Meczetu Sulejmana był to największy meczet w mieście. W 1509 sułtan Bajazyd II zrekonstruował meczet po trzęsieniu ziemi.
W 1766 meczet został zniszczony podczas trzęsienia ziemi, zburzony i odbudowany w 1771 przez sułtana Mustafę III, który zatrudnił przy tym przedsięwzięciu znanego budowniczego tamtych czasów: Mehmeta Tahira Agę. 
Kopuła meczetu miała wysokość 50 m i średnicę 26 metrów. Minarety miały pojedyncze krużganki i kryte były ołowiem. Wokół meczetu wybudowano dodatkowo, podobnie jak w wielu meczetach tego okresu medresy, biblioteki, szkoły uczące filozofii, historii, geografii, gramatyki, algebry, prawa koranicznego, kuchnie dla ubogich, karawanseraje, zajazd dla derwiszy w podróży, szpital zatrudniający lekarzy, chirurga, farmaceutę, oraz kilka hamamów. Kompleks Fatih jest uważany za pierwszy uniwersytet zbudowany przez sułtanów w Stambule.
Odbudowany w 1771 roku meczet jest większy od poprzednika, posiada kopułę, którą dźwigają łuki i cztery filary. Z czterech stron kopuły znajdują się półkopuły, na rogach dodano małe kopuły. Nowe minarety są wyższe i mają dwa krużganki. Dziedziniec otacza 18 granitowych kolumn wspierających 22 kopuły. Minbar wykonano z różnokolorowego marmuru.
Przy meczecie znajdują się grobowce Mehmeta II i jego żony.
Meczet Fatih, oprócz swej funkcji religijnej, pełnił również rolę w rewoltach i powstaniach ubiegłych wieków.

</doc>
<doc id="1441655" url="https://pl.wikipedia.org/wiki?curid=1441655" title="WALL-E">
WALL-E



</doc>
<doc id="1441656" url="https://pl.wikipedia.org/wiki?curid=1441656" title="Fundamenty zamku w Bieczu">
Fundamenty zamku w Bieczu



</doc>
<doc id="1441657" url="https://pl.wikipedia.org/wiki?curid=1441657" title="Viktoria Žižkov Praga">
Viktoria Žižkov Praga



</doc>
<doc id="1441660" url="https://pl.wikipedia.org/wiki?curid=1441660" title="Musashi (zawodnik K-1)">
Musashi (zawodnik K-1)



</doc>
<doc id="1441662" url="https://pl.wikipedia.org/wiki?curid=1441662" title="Ambasadorowie Hiszpanii przy Stolicy Apostolskiej">
Ambasadorowie Hiszpanii przy Stolicy Apostolskiej

Hiszpanię od czasu zjednoczenia królestw Kastylii i Aragonii (1469) łączyły bliskie stosunki z Papiestwem. Pewnym znakiem ochłodzenia stosunków było wysłanie w roku 1760 do Rzymu jako ambasadora Manuela de Roda, który nie był jak zdecydowana większość wcześniejszych posłów kardynałem.

</doc>
<doc id="1441665" url="https://pl.wikipedia.org/wiki?curid=1441665" title="Pałac Radziwiłłów w Białej Podlaskiej">
Pałac Radziwiłłów w Białej Podlaskiej



</doc>
<doc id="1441678" url="https://pl.wikipedia.org/wiki?curid=1441678" title="Clubbed to Death">
Clubbed to Death



</doc>
<doc id="1441679" url="https://pl.wikipedia.org/wiki?curid=1441679" title="Dodo Abaszydze">
Dodo Abaszydze

Dodo Abaszydze (gruz. დავით (დოდო) ივანეს ძე აბაშიძე; właśc. Dawid Iwanowicz Abaszydze; ur. 1 maja 1924 w Tbilisi, zm. 26 stycznia 1990) – gruziński aktor charakterystyczny, także reżyser. Zdobywca dwóch nagród za film "Aszik Kerib" (1988) oraz nagrody za "Legendę twierdzy suramijskiej" (1984); Ludowy Artysta Gruzińskiej SRR.
Życiorys.
W 1949 ukończył Tbiliski Instytut Teatralny im. Szoty Rustaweli. Od 1949 był aktorem Teatru Akademickiego im. Szoty Rustaweli, od 1953 - aktorem studia filmowego Gruzja-Film. 
Filmografia.
Role:
Reżyseria:
Źródło:

</doc>
<doc id="1441680" url="https://pl.wikipedia.org/wiki?curid=1441680" title="Gibril Sankoh">
Gibril Sankoh

Gibril Sankoh (ur. 15 maja 1983 we Freetown) - sierraleoński piłkarz występujący na pozycji obrońcy. Mierzy 186 cm wzrostu. Od 2016 jest zawodnikiem chińskiego klubu Meizhou Hakka, do którego trafił z Rody JC Kerkrade. W latach 2010-2013 grał w FC Augsburg, do którego przybył latem 2010 z FC Groningen.
W Groningen, w Eredivisie zadebiutował 23 stycznia 2005 w meczu przeciwko ADO Den Haag zakończonym zwycięstwem FC Groningen 3-0.

</doc>
<doc id="1441681" url="https://pl.wikipedia.org/wiki?curid=1441681" title="Martin de Redin">
Martin de Redin

Fra′ Martin de Redin y Cruzat (ur. 1579; zm. 6 lutego 1660) – od 17 sierpnia 1657 do śmierci był 58. wielkim mistrzem zakonu joannitów.
Martin de Redin y Cruzat polecił wznieść na wybrzeżu Malty 13 wież strażniczych zwanych dziś De Redin Towers. Stworzył stałą armię liczącą 4000 muszkieterów.

</doc>
<doc id="1441682" url="https://pl.wikipedia.org/wiki?curid=1441682" title="Musoke">
Musoke

Musoke - u Bagandów z Ugandy bóg deszczu i niebios, objawiający się pod postacią tęczy. Wraz z innym bóstwem nieba Gulu uważany był za twórcę deszczu z wód unoszonych do chmur przez Majandżę.

</doc>
<doc id="1441683" url="https://pl.wikipedia.org/wiki?curid=1441683" title="Musisi">
Musisi

Musisi, u Bagandów z Ugandy bóg trzęsienia ziemi, rozgniewany nieposłuszeństwem wiernych bądź lekceważeniem miota się na wszystkie strony powodując trzęsienie ziemi. Musisi uznawany był za syna Wanga i ojca Mukasy.

</doc>
<doc id="1441684" url="https://pl.wikipedia.org/wiki?curid=1441684" title="Zamek książąt Sułkowskich w Bielsku-Białej">
Zamek książąt Sułkowskich w Bielsku-Białej



</doc>
<doc id="1441685" url="https://pl.wikipedia.org/wiki?curid=1441685" title="Gulczas, a jak myślisz...">
Gulczas, a jak myślisz...

Gulczas, a jak myślisz… – polski film komediowy z 2001 roku w reżyserii Jerzego Gruzy. W filmie występują uczestnicy pierwszej edycji polskiego wydania reality show "Big Brother". Zdjęcia do filmu powstawały nad Zalewem Zegrzyńskim.
Fabuła.
Ojciec młodej dziewczyny imieniem Karolina jest przeciwnikiem jej związku z przystojnym pracownikiem stacji benzynowej Grzesiem. Z tego powodu para zakochanych ucieka w kierunku jeziora Łękotka, gdzie też młodzi osiedlają się w miejscowym kurorcie. W okolicach grasuje psychopatyczny morderca o poetyckiej duszy, zwany Rzeźnikiem znad jeziora. Nad Łękotką swoje pierwsze aktorskie kroki stawia też początkująca gwiazda filmowa Monika, która musi wybierać pomiędzy drogą do kariery a niejednoznacznymi propozycjami stawianymi przez reżysera jej pierwszego filmu. Agentka ukrywająca się pod pseudonimem Kobra śledzi niejakiego Karkówę – szefa gangu motocyklowego i narkotykowego dealera. Nad jeziorem Łękotka zjawia się także dziennikarka Manuela, szukająca fascynującego tematu na swój kolejny reportaż.

</doc>
<doc id="1441686" url="https://pl.wikipedia.org/wiki?curid=1441686" title="Teotokos Pammakaristos">
Teotokos Pammakaristos

Kościół Teotokos Pammakaristos – dwunastowieczny kościół bizantyjski, zamieniony później w meczet – ("Fethiye Camii"), obecnie w połowie muzeum. Znajduje się w Stambule w Turcji. Jest najlepszym przykładem stylu architektury konstantynopolitańskiej Paleologów i posiada największą kolekcję mozaik po Hagia Sophia i kościele św. Zbawiciela na Chorze. W latach 1461–1586 był siedzibą Ekumenicznego Patriarchy Konstantynopola, którego siedzibę przeniesiono tutaj z Kościoła Świętych Apostołów.
Kościół został zbudowany w XII w. przez Jana Komnena i jego żonę Annę Doukaina. W XIV w. dołączono do niego kaplicę grobową. Kościół w 1591 został zmieniony na meczet zwany Meczetem Podboju (na pamiątkę podboju Gruzji i Azerbejdżanu). Gdy w 1955 roku odkryto freski i mozaiki, meczet zmieniono na muzeum, w 1960 ponownie otwarto meczet, a muzeum do dnia dzisiejszego znajduje się południowej kaplicy.
Mury kościoła zbudowano z kamienia i cegły. Kościół ma kwadratową podstawę, kopuła jest otoczona falującym dachem. Mozaiki są charakterystyczne dla renesansu bizantyjskiego. Na kopule znajduje się mozaika Chrystusa Pantokratora w otoczeniu proroków: Mojżesza, Jeremiasza, Zachariasza, Micheasza, Joela, Obadiasza, Habakuka, Jonasza, Malachiasza, Ezechiela, Izajasza. Po prawej stronie kopuły zachowała się nietknięta mozaika przedstawiająca chrzest Chrystusa. W apsydzie przedstawiono Chrystusa Hyperagathosa wraz z Marią i Janem Chrzcicielem.

</doc>
<doc id="1441688" url="https://pl.wikipedia.org/wiki?curid=1441688" title="Mukasa">
Mukasa

Mukasa, u Bagandów z Ugandy bóg zapewniający czcicielom płodność u kobiet i zwierząt oraz obfite plony. Według wierzeń zamieszkiwał wyspę Bukasa na Jeziorze Wiktorii, władał burzami, zapewniał obfite połowy i wywoływał fale. Uznawany za syna boga Musisi.

</doc>
<doc id="1441689" url="https://pl.wikipedia.org/wiki?curid=1441689" title="Piotr Bakal">
Piotr Bakal

Piotr Jan Bakal (ur. 5 czerwca 1955 w Warszawie) – polski poeta, kompozytor, pieśniarz, organizator koncertów i festiwali, tłumacz i dziennikarz.
Poezja i piosenka.
Debiut poetycki artysty miał miejsce w miesięczniku "Poezja" we wrześniu 1976 roku. Początkowo współpracował z klubami studenckimi "Hybrydy" oraz "Sigma". Ze swoimi recitalami objechał niemal wszystkie festiwale poświęcone piosence literackiej i poezji śpiewanej. W 1978 r. w "Hybrydach" zainicjował Ogólnopolski Przegląd Piosenki Autorskiej, którym przez kilka lat kierował.
W latach 1983-84 był redaktorem magazynu piosenki studenckiej „Ballada”. W 1986 roku był twórcą Klubu Literacko Muzyczny "Ballada", który w 1995 r. został przekształcony w stowarzyszenie. Zasiadał w jury wielu przeglądów i festiwali piosenkarskich w Polsce i za granicą.
Sześć lat przebywał we Francji, gdzie kontynuował działalność artystyczną. Brał udział w licznych francuskich festiwalach piosenki, m.in. Printemps de Bourges '88, Journées Internationnales Georges Brassens '89 w Sète. W Châteauroux założył stowarzyszenie "Les Oiseaux de Passage" w ramach którego organizował koncerty i międzynarodowy festiwal piosenki "Croche Pied" '91 i '92.
W 1993 roku powrócił do Polski. W 1997 ukazała się jego pierwsza płyta pt. "Obłoki". W tym samym roku Bakal reaktywował Ogólnopolski Przegląd Piosenki Autorskiej - OPPA (od 2006 roku pod nazwą Międzynarodowy Festiwal Bardów), w którego ramach organizował recitale Paolo Contego (1997), Georges'a Moustakiego (1998) i Lluisa Llacha (1999).
Ponadto współorganizował warszawskie koncerty Enzo Enzo, Maxime'a Le Forestier, Anny Prucnal (1997-1998) i współtworzył programy telewizyjne dla TVP1: "Spotkanie z Enzo Enzo", "Spotkanie z Maximem Le Forestier", "Spotkanie z Patricią Kaas" i dla TVP2: „Spotkanie z Georges’em Moustakim”.
Był pomysłodawcą i dyrektorem festiwali: "Augustowskie Noce Z Balladą" (1996-97) i "Balladowe Nocki Nad Neckiem" (1999-2001). W 2000 r. został członkiem komisji artystycznej, scenarzystą i reżyserem koncertu "Debiuty" 37. Krajowego Festiwalu Polskiej Piosenki Polskiej w Opolu. W 2002 r. nagrał swój drugi album "Rozmnażanie zer".
W latach 2000-2012 (czerwiec-maj) był członkiem Zarządu Związku Polskich Autorów i Kompozytorów ZAKR (od maja 2008 do września 2009 sekretarz generalny). W latach 2004-2005 był dyrektorem Międzynarodowego Festiwalu Piosenki "MALWY", w lipcu 2005 r. jurorem i gościem Międzynarodowego Festiwalu Sztuki "Słowiański Bazar" w Witebsku. Jest członkiem Międzynarodowej Federacji Organizatorów Festiwali "FIDOF".
W grudniu 2007 opublikował monografię klubu „Hybrydy” pt. "Hybrydy 50 lat! Zawsze piękni, zawsze dwudziestoletni. Wspomnienia". Wystąpił w Operze Leśnej w Sopocie w międzynarodowym koncercie "Sopot Bards Meeting" (2008) i na festiwalu "Ballads of Europe" w Niepołomicach (2009).
W listopadzie 2009 r. wydał książkę z płytą pt. "Pamiętam tamte mewy...- Tomek Opoka" poświęconą życiu i twórczości pieśniarza T. Opoki. W 2012 r. jako kierownik artystyczny i redaktor współpracował przy wydaniu podobnego wydawnictwa dotyczącego twórczości Karola Płudowskiego pt. „Taka piosenka”.
W listopadzie 2013 r. ukazała się jego trzecia płyta autorska pt. "Od słowa do słowa". Jest Szarym Łosiem Giełdowym Ogólnopolskiej Turystycznej Giełdy Piosenki Studenckiej.
W 2017 został odznaczony Srebrnym Medalem „Zasłużony Kulturze Gloria Artis”. W 2021 odznaczony Srebrnym Krzyżem Zasługi.
Dziennikarstwo.
W latach 1985-1987 prowadził cotygodniową audycję "Śpiewać Poezję" w Programie 3. Polskiego Radia. Pisał również artykuły, wywiady i recenzje m.in. dla pism "Politechnik", "ITD" i "Magazyn Muzyczny – Jazz".
Podczas pobytu we Francji pracował dla paryskiego Radia Solidarność.
W latach 1995-1997 był autorem programu "Bulwar Piosenki Francuskiej" w Polskim Radiu Bis.

</doc>
<doc id="1441690" url="https://pl.wikipedia.org/wiki?curid=1441690" title="Ambasadorowie Hiszpanii w Genui">
Ambasadorowie Hiszpanii w Genui

Z wyjątkiem lat 1712-1714 Hiszpania i Republika Genui utrzymywały ze sobą kontakty dyplomatyczne.

</doc>
<doc id="1441691" url="https://pl.wikipedia.org/wiki?curid=1441691" title="Kościół Pammakaristos">
Kościół Pammakaristos



</doc>
<doc id="1441693" url="https://pl.wikipedia.org/wiki?curid=1441693" title="Fethiye Camii">
Fethiye Camii



</doc>
<doc id="1441694" url="https://pl.wikipedia.org/wiki?curid=1441694" title="Dungu">
Dungu

Dungu – u Bagandów z Ugandy bóg myśliwych. Jego symbolem jest wielki bęben z zawieszonymi na nim talizmanami, z których czerpie swoją magiczną moc.

</doc>
<doc id="1441697" url="https://pl.wikipedia.org/wiki?curid=1441697" title="Khwaja Ahmad Abbas">
Khwaja Ahmad Abbas

Khwaja Ahmad Abbas (ur. 7 czerwca 1914 w Panipat, zm. 1 czerwca 1987 w Bombaju) – indyjski pisarz, dziennikarz, reżyser, scenarzysta i producent filmowy. 
Studiował na Uniwersytecie Alighar. Tworzył w językach urdu i angielskim. Zasłynął utworami poruszającymi tematy społeczne i religijne. Jego film "Wyprawa za trzy morza" (1957) startował w konkursie głównym na 11. MFF w Cannes. 
Abbas zasiadał w jury konkursu głównego na 16. MFF w Berlinie (1966).
Twórczość.
Powieści
Zbiory opowiadań
Jego opowiadania "Tysiąc nocy na łożu z kamienia", "Wróble" i "Niedoręczony list" przedstawiono w opowiadaniach indyjskich "Jak słońce".

</doc>
<doc id="1441699" url="https://pl.wikipedia.org/wiki?curid=1441699" title="Salicylan choliny">
Salicylan choliny

Salicylan choliny () – organiczny związek chemiczny z grupy salicylanów, sól kwasu salicylowego i choliny. Jest dobrze tolerowany przez organizm. Działa przeciwbólowo, przeciwzapalnie, przeciwgorączkowo (słabiej). Dlatego też jest stosowany w pediatrii, w długotrwałej terapii stanów zapalnych jamy ustnej, uszu czy nosa, po ekstrakcji zębów, a także w chorobie reumatycznej.
Mechanizm działania.
Mechanizm działania polega na nieselektywnym hamowaniu cyklooksygenazy co skutkuje zmniejszeniem syntezy i uwalniania prostaglandyn. Hamowana jest również synteza tromboksanu i prostacykliny. Dodatek choliny powoduje zwiększenie wydzielania śliny, co uzupełnia efekt przeciwzapalny preparatu w pastylkach. Dodatkowo cholina poprzez tworzenie soli z kwasem salicylowym obniża jego właściwości drażniące błonę śluzową żołądka. Związek wykazuje także słabe działanie miejscowo odkażające.
Przeciwwskazania.
Nadwrażliwość na substancję, salicylany i inne leki z grupy NLPZ
Interakcje.
Salicylan choliny podany w postaci pastylek osłabia działanie stosowanych równocześnie leków z grupy NLPZ. Nasila działanie leków uspokajających i nasennych. Potęguje działanie leków przeciwzakrzepowych i przeciwcukrzycowych. Steroidowe i niesteroidowe leki przeciwzapalne, leki przeciwzakrzepowe, fibrynolityczne, hamujące agregację płytek podawane jednocześnie z salicylanami mogą nasilać ryzyko krwawień z przewodu pokarmowego.
Działania niepożądane.
Dla leku w postaci żelu na dziąsła może wystąpić krótkie, przemijające pieczenie, natomiast dla postaci kropli do uszu obserwowano miejscowe reakcje nadwrażliwości (zaczerwienienie i świąd skóry) oraz uszkodzenie słuchu u osób z perforacją błony bębenkowej.
Po przyjęciu pastylek zaobserwowano rzadko reakcje alergiczne (zaczerwienienie skóry i wysypki, kaszel, uczucie zatkania nosa, obrzęk twarzy, języka, warg, trudności w połykaniu lub oddychaniu), uszkodzenie błony śluzowej przewodu pokarmowego (ból brzucha, wymioty, krwawienia) i bardzo rzadko u dzieci poniżej 12. roku życia wystąpienie zespołu Reye’a.
Preparaty.
"Cholinex" (GlaxoSmithKline Pharmaceuticals, pastylki), "Sachol żel stomatologiczny" (Jelfa, żel), "Otinum" (ICN Polfa Rzeszów, krople).

</doc>
<doc id="1441700" url="https://pl.wikipedia.org/wiki?curid=1441700" title="Imotski">
Imotski

Imotski (, ) – miasto w Chorwacji, w żupanii splicko-dalmatyńskiej, siedziba miasta Imotski. W 2011 roku liczyło 4757 mieszkańców.
Modro Jezero.
Na terenie miasta znajduje się Modro Jezero. Jest to jezioro krasowe, którego głębokość dochodzi do 100 m i waha się w zależności od pory roku. Wysokość leja krasowego jeziora wynosi 290 m. Modro Jezero ma długość ok. 800 m i szerokość ok. 500 m. Tafla jeziora, przy wysokim poziome wody, znajduje się na wysokości 342 m n.p.m. Swoją nazwę jezioro zawdzięcza turkusowemu kolorowi wody. Latem jezioro potrafi całkowicie wyschnąć, a na jego dnie rozgrywane są mecze piłkarskie pomiędzy drużynami Vilenjaci a Vukodlaci. Do jeziora można zejść utwardzoną ścieżką. Ścieżka powstała w 1907 roku po decyzji przebywającego w okolicy cesarza Austrii, Franciszka Józefa I. W jeziorze znajdują się trzy głazy, które wyznaczają poziom jeziora. Gdy na głazie Katavić na wysokości 6 metrów pojawi się tafla wody, rozpoczyna się sezon pływacki. Głaz Jakićin wyznacza środek sezonu pływackiego. Natomiast głaz Pavić pojawia się pod koniec sezonu pływackiego.

</doc>
<doc id="1441703" url="https://pl.wikipedia.org/wiki?curid=1441703" title="Publiusz (namiestnik Malty)">
Publiusz (namiestnik Malty)

Publiusz (zm. ok. 112) – święty Kościoła katolickiego, namiestnik rzymski Malty, według tradycji pierwszy biskup Malty.
Według Dziejów Apostolskich, gdy okręt wiozący św. Pawła rozbił się na Malcie rozbitkowie przebywali przez 3 dni w gościnie u namiestnika wyspy Publiusza. Św. Paweł uzdrowił jego ojca, który miał gorączkę i biegunkę (BT Dz.Ap. 28,7-9). Według tradycji Publiusz został pierwszym biskupem Malty. Jest patronem miasta Floriana. Jego wspomnienie przypada na 21 stycznia.

</doc>
<doc id="1441707" url="https://pl.wikipedia.org/wiki?curid=1441707" title="101 Eskadra IAF">
101 Eskadra IAF

101 Eskadra (hebr. "Hakrav Ha’Rishona", „Pierwsza Myśliwska” lub „Pierwsza Bojowa”) – eskadra myśliwska Sił Powietrznych Izraela, bazująca w Chacor i Ramon w Izraelu.
Historia.
Eskadra została sformowana 29 maja 1948 i składała się z 25 samolotów myśliwskich Avia S-199 i jednego wodnosamolotu RC-3 Seabee. Podczas wojny o niepodległość eskadra odniosła 8 powietrznych zwycięstw, tracąc przy tym 11 własnych samolotów.
27 września 1948 eskadra otrzymała z Czechosłowacji 21 samolotów myśliwskich Spitfire LF.9/16, a w październiku – dwa sprowadzone ze Szwecji P-51D Mustangi. Po zakończeniu wojny, w 1949 eskadra przeniosła się z Hatzor do Ramat Dawid. W lipcu 1951 eskadra otrzymała kolejnych 25 myśliwców P-51D Mustang, a w styczniu 1953 przeniesiono myśliwce Spitfire do 107 Eskadry.
W lutym 1956 eskadrę chwilowo rozwiązano, by 11 kwietnia 1956 ponownie ją utworzyć w bazie lotniczej Chacor z 30 samolotami myśliwsko-bombowymi Mystère IVA. Eskadra szybko osiągnęła gotowość bojową i wzięła udział w kryzysie sueskim w 1956 tracąc ujeden samolot.
7 kwietnia 1962 eskadra otrzymała 24 samoloty myśliwskie Mirage IIICJ, a w 1966 kolejne dwa myśliwce Mirage IIIBJ. Piloci przechodzili specjalistyczne szkolenie we Francji. 101 Eskadra wzięła udział w wojnie sześciodniowej w 1967. Myśliwce eskadry prowadziły kolejne fale nalotów na egipskie lotniska Bir Gafgafa, Kair, Bir Tmade, Helwan, Bilbeis i El Minaya, odnosząc 26 zwycięstw powietrznych, tracąc zaledwie 1 własny samolot. 27 maja 1970 roku Odem Marom, który dowodził eskadrą od roku 1967, przekazał stanowisko innemu asowi myśliwskiemu, Jiftachowi Spektorowi.
Jako konsekwencje wojny Francja ogłosiła embargo na dostawy kolejnych Mirage’ów do Izraela, co skłoniło dowództwo sił powietrznych do rozpoczęcia projektowania i budowy własnego samolotu myśliwskiego, wzorowanego na Mirage III. W ten sposób w maju 1971 eskadra otrzymała 6 samolotów myśliwsko-bombowych Nesher (wycofano wówczas ze służby Mirage). Podczas wojny Jom Kipur w 1973 eskadra odniosła 71 zwycięstw powietrznych bez strat własnych.
14 kwietnia 1975 eskadra otrzymała 20 samolotów myśliwskich Kfir C-1, które w maju 1977 zostały zastąpione przez nowsze 20 myśliwców Kfir C-2. W 1983 przeprowadzono kolejną wymianę myśliwców na wersję Kfir C-7, która posiadała nowe silniki i awionikę. W 1987 eskadra została chwilowo rozwiązana, by po ponownym sformowaniu otrzymać 23 samoloty wielozadaniowe F-16D. 22 sierpnia 1991 wprowadzono do służby samoloty F-16C Block 40.
Podczas drugiej wojny libańskiej w 2006 samoloty 101 Eskadry wzięły udział w bombardowaniu celów Hezbollahu w południowym Libanie
Wyposażenie.
Na wyposażeniu 101 Eskadry znajdują się następujące samoloty:

</doc>
<doc id="1441708" url="https://pl.wikipedia.org/wiki?curid=1441708" title="Dekanat Zielona Góra – Podwyższenia Krzyża Świętego">
Dekanat Zielona Góra – Podwyższenia Krzyża Świętego

Dekanat Zielona Góra-Podwyższenia Krzyża Świętego – jeden z 30 dekanatów należący do diecezji zielonogórsko-gorzowskiej, metropolii szczecińsko-kamieńskiej, Kościoła rzymskokatolickiego w Polsce.

</doc>
<doc id="1441710" url="https://pl.wikipedia.org/wiki?curid=1441710" title="Jaime Miguel de Guzmán Dávalos y Spínola">
Jaime Miguel de Guzmán Dávalos y Spínola

Jaime Miguel de Guzmán Dávalos y Spínola (ur. 1690 w Sewilli, zm. 1767 w Barcelonie) – hiszpański wojskowy i dyplomata.
W latach 1736–1740 był ambasadorem Hiszpanii w Paryżu. W latach 1742-1744 był dowódcą korpusu ekspedycyjnego w Sabaudii. W latach 1746–1748 był naczelnym dowódca armii hiszpańskiej w północnej Italii.

</doc>
<doc id="1441711" url="https://pl.wikipedia.org/wiki?curid=1441711" title="Kultura ceramiki wstęgowej">
Kultura ceramiki wstęgowej



</doc>
<doc id="1441714" url="https://pl.wikipedia.org/wiki?curid=1441714" title="Fernando de Silva y Álvarez de Toledo">
Fernando de Silva y Álvarez de Toledo

Fernando de Silva y Álvarez de Toledo, książę de Huéscar, 12. książę Alby (ur. 1714, zm. 15 listopada 1776) – polityk, dyplomata i generał hiszpański, człowiek oświecenia.
Życiorys.
W latach 1746-1749 był hiszpańskim ambasadorem w Paryżu.
Był hiszpańskim MSZ ("Ministro dos Negócios Estrangeiros") w okresie od 9 kwietnia 1754 do 15 maja 1754.
Od 9 kwietnia 1754 roku do swej śmierci w 1776 był dyrektorem "Real Academia Española".

</doc>
<doc id="1441715" url="https://pl.wikipedia.org/wiki?curid=1441715" title="Płyn transcellularny">
Płyn transcellularny



</doc>
<doc id="1441717" url="https://pl.wikipedia.org/wiki?curid=1441717" title="Ortodromowo">
Ortodromowo



</doc>
<doc id="1441718" url="https://pl.wikipedia.org/wiki?curid=1441718" title="Antydromowo">
Antydromowo



</doc>
<doc id="1441719" url="https://pl.wikipedia.org/wiki?curid=1441719" title="Retrybucja">
Retrybucja

Retrybucja – sprawiedliwa odpłata za przestępstwo. Zasada ta oparta jest na regule zaproponowanej przez Senekę "punitur quia peccatum est", a współcześnie rozwiniętej przez Kanta i Hegla w teoriach represyjnych kary. 
Retrybucja określa konsekwencje grożące za popełnienie czynu zabronionego przez prawo. U podstaw tej zasady stoi pogląd, że sprawca, który naruszył normę prawną powinien zostać sprawiedliwie ukarany.

</doc>
<doc id="1441720" url="https://pl.wikipedia.org/wiki?curid=1441720" title="Herb gminy Góra Kalwaria">
Herb gminy Góra Kalwaria



</doc>
<doc id="1441721" url="https://pl.wikipedia.org/wiki?curid=1441721" title="Kościelec (Chrzanów)">
Kościelec (Chrzanów)

Kościelec – osiedle w Chrzanowie położone w jego wschodniej części, o statusie jednostki pomocniczej gminy Chrzanów.
Kościelec sąsiaduje od północy z Osiedlem Niepodległości i Śródmieściem, od zachodu z Osiedlem Młodości i osiedlem Stella, od południa z Płazą i Źrebcami (Pogorzyce), a od wschodu z gminą Trzebinia.
Na obszarze osiedla Kościelec, które charakteryzuje się niemal wyłącznie zabudową jednorodzinną, wyróżnia się mniejsze osiedla, takie jak Wrzosowe i Chechlana. Znajduje się tu Szpital Powiatowy, szkoła podstawowa, a także zakłady cukiernicze.
Historia.
Do 1925 r. Kościelec stanowił odrębną miejscowość (do której należała także większość dzisiejszych terenów Osiedla Młodości i osiedla Stella), a znajdująca się tu parafia św. Jana Chrzciciela została założona w 1374 lub 1404 roku. Na przełomie XVIII i XIX w. wzniesiono tutaj parterowy, klasycystyczny dwór, który w 1886 r. jego ówczesny właściciel, Antoni Wodzicki, przebudował według projektu architekta krakowskiego Tadeusza Stryjeńskiego na piętrowy neobarokowy pałac. Jego ostatnimi właścicielami była rodzina Starzeńskich. W styczniu 1940 r. pałac spłonął i systematycznie popadał w ruinę, ostatecznie ulegając rozbiórce. W parku dworskim przy dawnym pałacu znajdował się pomnik żołnierzy radzieckich.
Obszar osiedla.
Osiedle obejmuje następujące ulice: 29 Listopada (od mostu na rzece Chechło do końca ulicy), Armii Krajowej (numery nieparzyste od początku ulicy do skrzyżowania z ul. Krawczyńskiego), Aroniowa, Borówkowa, Brzoskwiniowa, Bukowa, Chechlana, Chwastowskiego, Cicha, Cmentarna (od ul. Głównej do skrzyżowania z ul. Armii Krajowej), Dąbrowskiej, Dworska, Główna, Grabowa, Jagodowa, Jarzębinowa, Jaśminowa, Jesionowa, Kasztanowa, Kolonia Szpitalna, Kościelna (od ul. Głównej do skrzyżowania z ul. Armii Krajowej), Kraszewskiego, Krótka, Leszczynowa, Modrzewiowa, Nałkowskiej, Olszynowa, Orzechowa, Parkowa, Pogorska (numery nieparzyste od początku ulicy do skrzyżowania z ul. Armii Krajowej), Prusa, Przegon, Reymonta, Rzeczna, Skłodowskiej–Curie, Starowiejska, Szpitalna (od mostu na rzece Chechło do końca ulicy), Świerkowa, Topolowa, Transportowców, Tuwima, Wrzosowa, Wschodnia, Żeromskiego.

</doc>
<doc id="1441722" url="https://pl.wikipedia.org/wiki?curid=1441722" title="Apolinary Kątski">
Apolinary Kątski

Apolinary Kątski (ur. 2 lipca 1824 w Warszawie, zm. 29 czerwca 1879 tamże) – polski skrzypek, kompozytor i pedagog muzyczny; w 1861 założył Instytut Muzyczny w Warszawie.
Życiorys.
Data urodzenia skrzypka przez wiele lat nie była dokładnie znana. W literaturze przedmiotu funkcjonowało kilka terminów, m.in.: 23 października 1825 czy 2 lipca 1826 roku. Na miejsce narodzin wskazywano zaś Warszawę, Kraków lub Poznań. W 2018 roku odnaleziono metrykę chrztu Kątskiego, ustalając miejsce i datę urodzenia polskiego skrzypka: Warszawa, 2 lipca 1824 roku.
Apolinary Kątski pochodził z rodziny muzyków. Jego ojciec Grzegorz (1778–1844) był skrzypkiem amatorem, bracia Antoni i Stanisław pianistami, brat Karol - skrzypkiem, zaś siostra Maria Eugenia w młodości koncertowała jako śpiewaczka.
W wieku pięciu lat wystąpił jako cudowne dziecko na dworze carskim w Petersburgu.
W latach 1861–1879 był dyrektorem oraz nauczycielem wyższej klasy skrzypiec (jego uczniem był m.in. Konstanty Gorski) tej uczelni, przemianowanej w 1919 roku w Państwowe Konserwatorium Muzyczne. Karierę muzyczną rozpoczął w wieku 4 lat, początkowo pod okiem ojca - Grzegorza Kątskiego, a następnie Niccolò Paganiniego. Koncertował m.in. w Petersburgu, Wiedniu, Paryżu i Londynie (m.in. w czasie uroczystości koronacyjnych królowej Wiktorii w 1837 r.). W latach 1853–1859 był solistą dworu carskiego w Sankt Petersburgu. Pochowany na cmentarzu Powązkowskim (kwatera 16-2-9/10).

</doc>
<doc id="1441723" url="https://pl.wikipedia.org/wiki?curid=1441723" title="Wadim Abdraszytow">
Wadim Abdraszytow

Wadim Abdraszytow (ros. Вадим Юсупович Абдрашитов, tatar. Вадим Йосыф улы Габдерәшитов, "Vadim Yosıf uğlı Ğabderəşitov"; ur. 19 stycznia 1945 w Charkowie, zm. 12 lutego 2023) – rosyjski reżyser filmowy pochodzenia tatarskiego, także pedagog.
Życiorys.
W latach 1959–1961 uczył się w technikum transportu kolejowego w Ałma-Acie, a następnie, w latach 1961–1964 pobierał nauki w Moskiewskim Instytucie Fizyczno-Technicznym. W 1967 ukończył tamtejszy Instytut Chemiczno-Technologiczny. W trakcie studiów zainteresował się filmem. Hobbystycznie zajmował się dokumentowaniem życia uczelni.
W latach 1967–1970 był zatrudniony na stanowisku inżyniera w fabryce chemicznej, nie przestał jednak myśleć o pracy filmowca. W 1974 został absolwentem wydziału reżyserii Państwowego Instytutu Kinematografii (WGIK) (w którym obecnie wykłada). Uczył się tam m.in. od Michaiła Romma i Lwa Kulidżanowa.
W czasie studiów zrealizował dwie etiudy: "Reportaż z asfaltu" ("Rieportaż s asfalta") i "Zatrzymajcie Potapowa" ("Ostanowitie Potapowa"), które zdobyły nagrody na przeglądach filmów szkolnych. Był reżyserem w wytwórni Mosfilm. Często współpracował z pisarzem i scenarzystą Aleksandrem Mindadze. Tworzył dramaty społeczne i obyczajowe, często o charakterze polemicznym, w których na ogół porusza problematykę społeczeństwa radzieckiego lat 80.
Filmografia.
Reżyseria:
Scenariusze:
Życie prywatne.
Jego żoną była Natella Toidze. Mieli dwoje dzieci (Oleg i Nana). 

</doc>
<doc id="1441728" url="https://pl.wikipedia.org/wiki?curid=1441728" title="Ángel Matos">
Ángel Matos

Ángel Valodia Matos Fuentes (ur. 24 grudnia 1976 w Holguín) jest byłym zawodnikiem taekwondo. Otrzymał złoty medal na Letnich Igrzyskach Olimpijskich 2000 w Sydney, a w 2007 zdobył kolejny złoty medal podczas rozgrywek Igrzysk Panamerykańskich 2007 w Rio de Janeiro.
Światowa Federacja Taekwondo zdyskwalifikowała dożywotnio Matosa oraz jego trenera za incydent, który miał miejsce podczas Igrzysk Olimpijskich w Pekinie. Zawodnik kopnął ze złości sędziego w twarz po przegranej walce z Kazachem Armanem Chilmanovem o brązowy medal olimpijski w taekwondo w kategorii +80 kg. Decyzja o dyskwalifikacji została zatwierdzona przez Międzynarodowy Komitet Olimpijski.
Skandal w Pekinie.
Podczas Igrzysk Olimpijskich w Pekinie, w walce o brązowy medal, lekarze udzielający pomocy Matosowi nie zdążyli udzielić jej w regulaminowym czasie i w efekcie – przy prowadzeniu 3:2 dla Matosa – sędzia orzekł zwycięstwo Kazacha Armana Chilmanova. "Dla mnie to było oczywiste, że on nie był w stanie dalej kontynuować walki" – powiedział zwycięzca, dodając – "Jego palce w lewej nodze były złamane". Po zakończeniu walki i ogłoszeniu werdyktu trener kubański wbiegł na matę, protestując głośno w stronę sędziów. W tym czasie Matos dotknął twarzy sędziego głównego, a następnie kopnął w twarz szwedzkiego sędziego asystującego Chakir Chelbata. Biorąc pod uwagę wiele niesprawiedliwych werdyktów sędziowskich podczas Igrzysk w Pekinie, rozgoryczeni kibice zaczęli skandować "Kuba", gdy wściekły zawodnik i trener okazywali swoje niezadowolenie. "On był zbyt surowy!" – mówił później o sędzim rozgoryczony Leudis González, trener Matosa. Światowa Federacja Taekwondo wydała oświadczenie o "silnym naruszeniu ducha taekwondo oraz Zawodów Olimpijskich" przez Angela Matosa i Leudisa Gonzáleza, nakładając na nich dożywotni zakaz brania udziału we wszystkich wydarzeniach sportowych organizowanych przez Federację.

</doc>
<doc id="1441729" url="https://pl.wikipedia.org/wiki?curid=1441729" title="Stołówka">
Stołówka

Stołówka – placówka zbiorowego żywienia, zapewniająca określonym grupom konsumentów posiłki; głównie obiady, ale także śniadania i kolacje.
Może również wydawać posiłki jednorazowe. Jest wyodrębniona organizacyjnie i lokalowo, zlokalizowana na terenie zakładu pracy (stołówka pracownicza), szkół, uczelni, ośrodków wypoczynkowych. Prowadzi ograniczony asortyment posiłków przy zastosowaniu samoobsługi lub obsługi kelnerskiej, stosując przy tym w przeważającej części system abonamentowej sprzedaży i wydawania posiłków.
Pierwszą stołówkę w Niemczech (pod nazwą „Menage”) zorganizowało w 1856 przedsiębiorstwo Krupp.

</doc>
<doc id="1441730" url="https://pl.wikipedia.org/wiki?curid=1441730" title="Autostrada A50 (Włochy)">
Autostrada A50 (Włochy)

Autostrada A50 (Zachodnia Obwodnica Mediolanu) ("wł. Tangenziale Ovest di Milano") – autostrada w aglomeracji Mediolanu stanowiąca fragment autostradowej obwodnicy miasta, którą oprócz A50 tworzą także autostrady A51, A52 oraz fragment A4. Arteria została oddana do ruchu w roku 1968 i przebiega przez zachodnie przedmieścia stolicy Lombardii. Trasa zaczyna się na węźle z Autostradą Jezior w rejonie miejscowości Rho na północny zachód od Mediolanu. Autostrada prowadzi następnie na południe do węzła z A7, a później w kierunku wschodnim do Autostrady Słońca, z którą spotyka się na południe od miasta. Trasa jest częścią dwóch szlaków komunikacyjnych: E35 i E62. Przejazd trasą jest płatny. Operatorem arterii jest spółka Milano Serravalle – Milano Tangenziali. Na całej trasie obowiązuje ograniczenie prędkości do 90 km/h.

</doc>
<doc id="1441732" url="https://pl.wikipedia.org/wiki?curid=1441732" title="Dobrynia Nikiticz">
Dobrynia Nikiticz

Dobrynia Nikiticz () – bohater średniowiecznych bylin kijowskich.
Jeden z trzech wielkich legendarnych ruskich wojów, obok Ilji Muromca i Aloszy Popowicza. 
Dobrynia znany jest przede wszystkim jako pogromca wielogłowego węża Gorynycza (, zob. żmij). Cechuje go wiedza, odwaga i inne typowo rycerskie cnoty. Jest siłaczem, znakomitym łucznikiem, szachistą, muzykiem (śpiewa i gra na gęślach). Służy u kniazia Włodzimierza Jasne Słoneczko, którego utożsamia się z Włodzimierzem Wielkim. 
Zdaniem historyków Dobrynia Nikiticz, podobnie jak inni bohaterowie średniowiecznej epiki rycerskiej (Artur, Roland), ma swój historyczny pierwowzór. W tym wypadku miałby nim być Dobrynia, krewny oraz wódz wielkich książąt kijowskich Światosława I i wspomnianego już Włodzimierza Światosławicza.
Na motywach legendy o Dobryni Nikityczu nakręcono w 2006 roku film animowany "Dobrynia Nikiticz i Żmij Gorynycz" ().

</doc>
<doc id="1441733" url="https://pl.wikipedia.org/wiki?curid=1441733" title="VRE">
VRE

VRE (z ang. Vancomycin-Resistant Enterococcus) – szczepy bakterii należące do rodzaju enterokoków, które wykształciły mechanizm oporności na glikopeptydy – wankomycynę albo teikoplaninę. Tego typu oporność jest klinicznie ważna, ponieważ antybiotyki glikopeptydowe uważane są często za leki ostatniej szansy przy zakażeniach bakteriami Gram-dodatnimi. Nowe generacje antybiotyków zachowują jednak aktywność także wobec wankomycynoopornych szczepów.
Zakażenia szczepami VRE są jednymi z najczęstszych zakażeń szpitalnych. Śmiertelność podczas sepsy jest wysoka i wynosi ponad 50%.
Mechanizm oporności.
Glikopeptydy wpływają na proces syntezy ściany komórkowej, jednak na innym etapie niż beta-laktamy.
Oporność polega na modyfikacji fragmentu D-Ala-D-Ala obecnego w ścianie komórkowej (niezbędny dla działania glikopeptydów) na D-Alanina D-Mleczan, przez co zmniejszone jest powinowactwo do wankomycyny (mechanizm oporności polegający na modyfikacji celu działania antybiotyku).
Wankomycooporność typu A (VanA).
Ta nabyta indukcyjna oporność na wankomycynę i teikoplaninę występuje u gatunków "faecalis", "faecium" oraz "avium". Końcowy fragment D-Ala-D-Ala jest zamieniony na dipeptyd D-Ala-D-Lac, co uniemożliwia wiązanie antybiotyku, nawet przy jego bardzo wysokich stężeniach. Przenoszenie odbywa się poprzez transpozon Tn1546 obecny na plazmidzie.
Wankomycooporność typu B (VanB).
Wankomycooporność B także jest regulowana indukcyjnie, oryginalny dipeptyd zostaje zamieniony na D-Ala-D-Lac, podobnie jak w fenotypie VanA. Induktorem jest jednak wyłącznie wankomycyna (do średnich stężeń); takie szczepy są więc, w przeciwieństwie do klasy A, wrażliwe na teikoplaninę.
Wankomycooporność typu C (VanC).
To naturalna oporność występująca u "Enterococcus gallinarum", "casseliflavus" i "flavescens", która jest regulowana zarówno indukcyjnie, jak i konstytutywna. Obok fragmentów D-Ala-D-Ala pojawiają się peptydy D-Ala-D-Seryna, w ilości 1:3. Ten fenotyp gwarantuje oporność na niskie stężenia wankomycyny przy całkowitej wrażliwości na teikoplaninę.
Wankomycooporność typu D (VanD).
Zamiana peptydu jest podobna jak przy VanB (na D-Ala-D-Lac), a różnice dotyczą zakresu oporności – brak wrażliwości na wankomycynę i teikoplaninę oraz mechanizmu regulacji, który jest konstytutywny. Ta oporność występuje u "Enterococcus faecium".
Wankomycooporność typu E i G (VanE i VanG).
VanE to nabyty typ oporności mogący występować u "Enterococcis faecalis" i zapewniający oporność na wankomycynę i teikoplaninę. Podobnie jak w klasie C końcowym dipeptydem jest D-Ala-D-Ser.
Klasa oporności VanG jest najmniej zbadana, wiadomo jedynie, że gatunek występowania oraz zakres oporności jest analogiczny do klasy VanE. Końcowy fragment warunkujący oporność pozostaje nieznany.
Odnotowano pojedyncze przypadki szczepów VRE wytwarzających także beta-laktamazy.
Rozwój oporności.
Na pojawienie się wankomycynooporności miało wpływ wiele nakładających się czynników. Masowo używano tych związków w przemyśle spożywczym jako dodatek do pasz dla zwierząt hodowlanych. Stosowano tam awoparycynę, która nie jest wykorzystywana u ludzi, jednak pojawiająca się oporność enterokoków była krzyżowa dla pozostałych antybiotyków. Także w szpitalach glikopeptydy używane były bardzo często, nawet przy nieznanym czynniku etiologicznym infekcji. Z powodu narastającej oporności użycie wankomycyny oraz teikoplaniny w szpitalach zostało ograniczone do udokumentowanych przez laboratoria mikrobiologiczne ciężkich zakażeń bakteriami Gram (+) lub jako leczenie zgodne z antybiogramem. Rozpoczęto ponadto wycofywanie masowego używania awoparycyny z hodowli zwierząt.
Pierwsze szczepy VRE opisano w 1988 roku w londyńskim Dulwich Hospital. Te lekooporne drobnoustroje zaczęły się szybko rozprzestrzeniać na całym świecie. W tym samym roku wykryto pojedynczy przypadek w Nowym Jorku; trzy lata później już 38 nowojorskich szpitali zgłosiło obecność tej bakterii u pacjentów. Pierwsze szczepy VRE opisano w Polsce w 1997 roku. W 2000 roku pojawiły się one w Holandii.
Obecnie ponad 25% izolowanych szczepów enterokoków z oddziałów intensywnej opieki medycznej jest opornych na glikopeptydy (USA).
Nie ma jednomyślności co do przyczyny tak szybkiego narastania oporności. Glikopeptydy stosowano od ponad 50 lat, a szczepy VRE pojawiły się stosunkowo nagle. Zasugerowano jednak, że oporność może pochodzić od producentów antybiotyków glikopeptydowych – na przykład od "Amycolatopsis orientalis" czy "Streptomyces toyocaeusis". Drobnoustroje wytwarzające te związki wykształciły mechanizm oporności, aby same nie ginęły od własnych antybiotyków. Rozważa się dwie możliwości:
Geny oporności naturalnych producentów glikopeptydów oraz szczepów VRE są identyczne w 60%.
Ponieważ geny oporności umiejscowione są u enterokoków na plazmidach koniugacyjnych, kwestią czasu było przekazanie tej zdolności innym bakteriom. Było to o tyle łatwe, że enterokoki naturalnie przebywają w układzie pokarmowym i moczowym człowieka, w którym są licznie obecne inne potencjalne patogeny. Zgodnie z przewidywaniami oporność na glikopeptydy została przeniesiona także do innych rodzajów – "Streptococcus", "Staphylococcus", "Lactobacillus".
Leczenie.
Ogólnoustrojowe zakażenie szczepami VRE leczy się doksycykliną, fluorochinolonami, fosfomycyną lub chinuprystyną-dalfoprystyną. Spośród nowych antybiotyków aktywność zachowują:
W zapobieganiu transmisji dużą rolę odgrywa mycie rąk przez personel systemu opieki zdrowotnej.

</doc>
<doc id="1441734" url="https://pl.wikipedia.org/wiki?curid=1441734" title="Bolesław Ławrynowicz">
Bolesław Ławrynowicz

Bolesław Ławrynowicz (łot. Boļeslavs Lavrinovičs; ur. 23 grudnia 1892 koło Krasławia, zm. 12 czerwca 1971 w Dyneburgu) – łotewski ksiądz rzymskokatolicki, działacz mniejszości polskiej na Łotwie w dwudziestoleciu międzywojennym.
Życiorys.
W latach 1922–1923 był proboszczem w Istrze, od 1935 do 1942 i w latach 1946–1963 w Vārkawie. Pełnił również posługę w kościele Niepokalanego Poczęcia Najświętszej Marii Panny w Dyneburgu. Działał na rzecz mniejszości polskiej w przedwojennej Łatgalii. Był liderem frakcji polskiej w Radzie Miasta Dyneburga. W 1931 wystawił odrębną polską listę w wyborach do Sejmu, za co spotkał go ostracyzm środowiska polonijnego.
Został pochowany na Cmentarzu Rzymskokatolickim w Dyneburgu.

</doc>
<doc id="1441736" url="https://pl.wikipedia.org/wiki?curid=1441736" title="Llywelyn Ostatni">
Llywelyn Ostatni

Llywelyn ap Gruffydd (ur. ok. 1223, zm. 11 grudnia 1282) – ostatni książę niepodległej Walii przed jej podbiciem przez króla Anglii Edwarda I. Llywelyn lub Llewelyn ap Gruffyd, walijski książę, wnuk Llywelyna ap Iorwerth. W 1246 przejął tron po swoim wuju, Dawidzie II, jako władca Północnej Walii. W 1247, wraz z bratem Owenem jako współwładcą, złożyli hołd Henrykowi III angielskiemu, poddając mu większą część ich terytorium. W 1256, pozbawiając Owena tronu, Llywelyn rozpoczął działania na rzecz odzyskania swoich ziem. Wkrótce zaskarbił sobie lojalność innych walijskich książąt i do 1263 władał znaczną częścią Walii. Podczas Wojny Baronów sprzymierzył się z Simonem de Montfort, hrabią Leicester, przeciwko Henrykowi III. Upadek Montforta nie powstrzymał Llywelyna; w 1267 podczas Traktatu z Montgomery dał się poznać jako książę Walii – wtedy to po raz pierwszy oficjalnie użyto tego tytułu, mimo że Llywelyn przyjął go w 1258. W 1272, gdy Edward I przejął tron angielski, Llywelyn odmówił złożenia hołdu angielskiemu władcy. Llywelyn został zabity podczas Drugiego Powstania w 1282. Był ostatnim niezależnym władcą Walii. Znany jest również jako Llewelyn ap Griffith.
Był drugim z czterech synów Gruffydda ap Llewelyna (najstarszego syna Llewelyna Wielkiego) i Seneny ferch Rhodri.
W czasie drugiej wojny baronów (1264–1267) prowadził negocjacje z przywódcą buntu Szymonem z Montfort, zanim ten zginął w bitwie pod Evesham (1265). Po śmierci Montforta negocjował z królem Henrykiem III, co doprowadziło do traktatu w Montgomery, w którym Anglicy uznali władzę Llewelyna nad całą Walią. W 1274 Llywelyn odmówił złożenia hołdu nowo koronowanemu królowi Anglii, Edwardowi I; rok później został przez niego wezwany do Chester, ale odmówił stawienia się. Z jego władzy w Walii był niezadowolony najpotężniejszy baron na pograniczu walijskim, Roger Mortimer, 1. baron Wigmore. Llywelyn zamierzał ożenić się z Eleonorą de Montfort, córką Szymona de Montfort, jednak Edward I dowiedział się o tym, że Eleonora płynie z Francji do Walii i postanowił wykorzystać okazję, opłacając piratów, którzy porwali Eleonorę; rozpoczął też przygotowania do wojny.
Jesienią 1276 Edward odrzucił mediacyjną propozycję Llywelyna i rozpoczął zbieranie armii. W listopadzie Rada Królewska uchwaliła "wojnę z Walią w obronie Królestwa". Wojna rozpoczęła się latem 1277. Przewaga wojsk Edwarda była tak miażdżąca, że Llywelyn nie próbował stawiać oporu. Anglicy zajęli rozległe obszary dawnego królestwa Gwynedd i zdobyli Anglesey. Książę Walii musiał podpisać traktat w Aberconwy, w którym zrzekał się pogranicznych terenów i uznawał zwierzchność Edwarda. Po skończonej kampanii Edward obrabował opactwo w Glastonbury, zabierając do Gloucester szczątki uznane za ciała króla Artura i Ginewry.
1 sierpnia 1278 Llywelyn złożył hołd Edwardowi, który pozwolił mu ożenić się z Eleonorą de Montfort. Ślub odbył się 13 października.
W niedzielę palmową 1282 młodszy brat Llywelyna, Dafydd ap Gruffydd, który w 1277 walczył u boku Edwarda, zaatakował i wybił angielski garnizon w zamku Hawarden, a następnie obległ Rhuddlan. Rewolta szybko rozprzestrzeniła się na inne części Walii; powstańcy zdobyli m.in. zamek w Aberystwyth; w Ystrad Tywi w południowej Walii zdobyto zamek Carreg Cennen. Llywelyn wysłał list do arcybiskupa Canterbury, Johna Peckhama, w którym przysięgał, że nie miał nic wspólnego z rebelią, jednak uznał za swój obowiązek wesprzeć brata. Edward dowiedział się o buncie w Devizes; wyruszył do Marchii Walijskich i rozpoczął zbieranie armii. Llywelyn zginął 11 grudnia w bitwie pod Orewin Bridge.

</doc>
<doc id="1441737" url="https://pl.wikipedia.org/wiki?curid=1441737" title="Kinue Hitomi">
Kinue Hitomi

 – japońska lekkoatletka.
W pierwszym okresie rozwoju sportu kobiecego uprawiała z powodzeniem wiele różnych konkurencji lekkoatletycznych. 
Srebrna medalistka olimpijska w biegu na 800 m z Amsterdamu (1928). 8-krotna medalistka Światowych Igrzysk Kobiet w biegach na 60 m (1930 - brąz) i 100 jardów (1926 - brąz), skoku w dal (1926 i 1930 - złoto), skoku w dal z miejsca (1926 - złoto), rzucie dyskiem (1926 - srebro), rzucie oszczepem (1930 - brąz) i trójboju (1930 - srebro). Wielokrotna rekordzistka świata (100 m, 200 m, skok w dal, trójskok oraz na dystansach jardowych). 
Zmarła na zapalenie płuc.

</doc>
<doc id="1441738" url="https://pl.wikipedia.org/wiki?curid=1441738" title="Droga krajowa SS37 (Włochy)">
Droga krajowa SS37 (Włochy)

Droga krajowa SS37 ("wł. Strada Statale 37 del Maloja") – droga krajowa w północnych Włoszech. Jedno-jezdniowa arteria łączy miasteczko Chiavenna z przejściem granicznym ze Szwajcarią w miejscowości Castasegna. Droga jest częścią trasy prowadzącej na Przełęcz Maloja.

</doc>
<doc id="1441739" url="https://pl.wikipedia.org/wiki?curid=1441739" title="Marcin Wenzel">
Marcin Wenzel

Marcin Wenzel (ur. 1 września 1920 w Krakowie – zm. 20 lipca 1988 we Wrocławiu) – polski scenograf i aktor.
Życiorys.
Był aktorem w konspiracyjnym teatrze Kantora, scenografem w Starym Teatrze, w Teatrze Polskim we Wrocławiu i w teatrze polskiej telewizji.
Ukończył Gimnazjum oo. Jezuitów w Chyrowie. W 1949 roku skończył Akademię Sztuk Pięknych w Krakowie pod kierunkiem K. Frycza.
W czasie okupacji grał w konspiracyjnym teatrze Kantora m.in. Filona w "Balladynie" Juliusza Słowackiego (1943) i w sztuce "Powrót Odysa" Władysława Wyspiańskiego. W teatrze telewizji opracował scenografię do sztuk "Opowieść północna" (1975), "Każdy kocha Opalę" (1971), "Pojedynek" (1970), "Niepokój przed podróżą" (1967), "W małym domku" (1966) oraz cyklu sztuk autorstwa Michaiła Sałtykowa-Sczedrina. Był scenografem w Starym Teatrze w Krakowie, Teatrze Polskim we Wrocławiu, Teatrze Lalek we Wrocławiu. We Wrocławiu projektował scenografie do sztuk reżyserowanych przez m.in. Szletyńskiego, Wiercinskiego, Horzycę, Skuszankę. Wykładał m.in. na Wydziale Aktorskim w Krakowie i Wydziale Lalkarskim we Wrocławiu (Wydział Zamiejscowy Państwowej Wyższej Szkoły Teatralnej im. Ludwika Solskiego w Krakowie).
Był żonaty z Beatą Jasińską-Wenzel (zm. w 2010), miał syna Jana Jakuba i córkę Annę.

</doc>
<doc id="1441746" url="https://pl.wikipedia.org/wiki?curid=1441746" title="Don Omar">
Don Omar

Don Omar, właściwie William Omar Landrón (ur. 10 lutego 1978 w Villa Palmeras) – wykonawca reggaeton.
Współpracuje z popularnymi wykonawcami muzyki reggeaton takimi jak: Tego Calderon, Daddy Yankee i Wisin y Yandel. Jego utwory można było usłyszeć na ścieżkach dźwiękowych z takich filmów, jak "", "Szybko i Wściekle", i "Szybcy i wściekli 5". Jest współautorem singlowego nagrania Ricky'ego Martina "La Mordidita" (2015).

</doc>
<doc id="1441749" url="https://pl.wikipedia.org/wiki?curid=1441749" title="Dyneburska Partia Miejska">
Dyneburska Partia Miejska

Dyneburska Partia Miejska (łot. "Daugavpils pilsētas partija", DPP; ros. Даугавпилсская городская партия, ДГП) – łotewska regionalna partia polityczna działająca w latach 2000–2010. 
Historia.
Została założona w 2000 przez ówczesnego burmistrza Dyneburga Aleksieja Widawskiego – dawnego członka KPŁ i Partii Zgody Narodowej. W wyborach do rady miejskiej Dyneburga w 2001 ugrupowanie startowało wraz z Łotewską Drogą, otrzymując razem 5 mandatów z 15 – cztery lata później przypadło im 6 miejsc w radzie miejskiej. W 2002 Widawski został wybrany posłem na Sejm z listy koalicji O Prawa Człowieka w Zjednoczonej Łotwie, cztery lata później ponownie uzyskał mandat jako przedstawiciel Centrum Zgody, którego Dyneburska Partia Miejska była podmiotem od 2005. W wyborach w 2010 posłem DPP na Sejm został Aleksiej Burunow. 
W 2008 na przewodniczącego ugrupowania wybrano Witalija Azarewicza. 22 stycznia 2011 przewodniczący DPP Azarewicz i przewodniczący SDPS Jānis Urbanovičs podpisali w Dyneburgu umowę o zjednoczeniu DPP z SDPS.

</doc>
<doc id="1441751" url="https://pl.wikipedia.org/wiki?curid=1441751" title="Opuzen">
Opuzen

Opuzen () – miasto w Chorwacji, w żupanii dubrownicko-neretwiańskiej, siedziba miasta Opuzen. W 2011 roku liczyło 2729 mieszkańców.
Charakterystyka.
Jest położony w Dalmacji, na lewym brzegu Neretwy (12 km od jej ujścia do Morza Adriatyckiego), 10 km na południowy zachód od Metkovicia. Od 1941 roku ma dostęp do sieci kolejowej.
Miejscowa gospodarka oparta jest na rolnictwie (uprawie mandarynek, winogron, oliwek, olejarstwie), rybołówstwie i uprawie kwiatów.
Na terenie Opuzenu znajdują się ruiny weneckiej twierdzy Fort Opus.

</doc>
<doc id="1441755" url="https://pl.wikipedia.org/wiki?curid=1441755" title="Vodnjan">
Vodnjan

Vodnjan (wł. Dignano) – miasto w Chorwacji, w żupanii istryjskiej, siedziba miasta Vodnjan. W 2011 roku liczyło 3613 mieszkańców.
W kościele parafialnym pw. św. Błażeja znajdują się zmumifikowane ciała świętych, tzw. Mumie z Vodnjanu.

</doc>
<doc id="1441758" url="https://pl.wikipedia.org/wiki?curid=1441758" title="Zespół Teatralny &quot;Bez Atu&quot;">
Zespół Teatralny &quot;Bez Atu&quot;

Zespół Teatralny BEZ ATU - działający w Namysłowie przy Namysłowskim Ośrodku Kultury pod kierunkiem mgr Aleksandry Patelskiej. Wśród założycieli zespołu znajdowali się: Sylwester Zabielny, Aleksander Szachnowski, Tymon Rzewuski, Małgorzata Trelińska i Anna Stężowska. Od 1999 wystawił ponad 10 sztuk teatralnych m.in.: Lucjana Rydla „Betlejem polskie”, Marka Modzelewskiego „Zabij mnie” i „Koronacja” oraz Ryszarda Latki „Zachciało się wam Kalwarii”. Ponadto Zespół był współorganizatorem wieczorów literackich poświęconych lokalnym twórcom poezji m.in. Karoliny Turkiewicz-Suchanowskiej (30-lecie pracy twórczej poetki), Ewy Kacy oraz Krzysztofa Ogonowskiego.
W latach 2004 - 2006 Zespół wraz ze studentami Dziennikarstwa i Komunikacji Społecznej Uniwersytetu Wrocławskiego pod kier. Tomasza Orlicza i Piotra Załuskiego był także współorganizatorem Warsztatów Dziennikarsko-Teatralnych: „Teatr-Telewizja”. 
Jednym z największych dokonań zespołu była polska premiery sztuki Jurija Kocha "Łużycki Król". Sztukę, specjalnie przetłumaczoną dla potrzeb teatru, wystawiano m.in. we Lwowie i 24 marca 2012 w Budziszynie.
19 stycznia 2013 zespół "Bez Atu" zakończył działalność po 14 latach istnienia Benefisem w Namysłowskim Ośrodku Kultury .

</doc>
<doc id="1441761" url="https://pl.wikipedia.org/wiki?curid=1441761" title="Vrgorac">
Vrgorac

Vrgorac – miasto w Chorwacji, w żupanii splicko-dalmatyńskiej, siedziba miasta Vrgorac. W 2011 roku liczyło 2039 mieszkańców.
Opis.
Vrgorac jest położony na terenie Dalmacji, na Zabiokovlju, na skraju Vrgorskiego polja, 38 km na wschód od Makarskiej.
Miejscowa gospodarka opiera się na rolnictwie i na produkcji przemysłowej. Przez Vrgorac przebiega droga z Makarskiej do Orahu na granicy z Bośnią i Hercegowiną.
Nad miastem góruje średniowieczna twierdza. Z okresu średniowiecza zachowała się duża liczba stećaków ("stećci"), rzeźbionych nagrobków kamiennych. W latach 1477–1690 miasto znajdowało się pod panowaniem osmańskim (miejscowa twierdza służyła Osmanom jako baza wypadowa służąca do najazdów na obszary przybrzeżne), w latach 1690–1797 weneckim, a w latach 1806–1813 napoleońskim. W XIX wieku było jednym z centrów chorwackiego odrodzenia narodowego.

</doc>
<doc id="1441762" url="https://pl.wikipedia.org/wiki?curid=1441762" title="Vrlika">
Vrlika

Vrlika () – miasto w Chorwacji, w żupanii splicko-dalmatyńskiej, siedziba miasta Vrlika. W 2011 roku liczyło 828 mieszkańców.

</doc>
<doc id="1441763" url="https://pl.wikipedia.org/wiki?curid=1441763" title="Aleksejs Vidavskis">
Aleksejs Vidavskis

Aleksejs Vidavskis (ros. Алексей Антонович Видавский, Aleksiej Antonowicz Widawski; ur. 23 marca 1943 w Dyneburgu, zm. 1 lipca 2020 tamże) – łatgalski polityk, burmistrz Dyneburga (1994–2001), poseł na Sejm Łotwy VIII i IX kadencji (2002–2010), były przewodniczący Dyneburskiej Partii Miejskiej. 
Życiorys.
W 1979 ukończył Politechnikę Ryską ze specjalnością inyżyniera–technologa. Po służbie w Armii Radzieckiej (1963–1966) pracował w dyneburskich zakładach włókien chemicznych: na początku jako ślusarz, później awansował do zastępcy dyrektora. Pełnił funkcję sekretarza komitetu Komsomołu, należał do Komunistycznej Partii Łotwy/KPZR. W latach 1991–1994 był zastępcą dyrektora zakładów włókien chemicznych w Dyneburgu. 
Od 1987 do 1993 sprawował urząd przewodniczącego Komitetu Wykonawczego Dyneburga (prezydenta miasta). W latach 1994–2001 pełnił funkcję burmistrza. Po odejściu z urzędu przez rok pracował jako dyrektor w firmie LatRosTrans.
W 2000 założył socjaldemokratyczną Dyneburską Partię Miejską, która za cel postawiła sobie rozwój gospodarczy i społeczny Łatgalii, a w szczególności jej stolicy – Dyneburga. W 2002 kandydował z powodzeniem do Sejmu VIII kadencji z listy O Prawa Człowieka w Zjednoczonej Łotwie wchodząc w skład liczącej 25 posłów frakcji. Ponownie wybrany w 2006 z ramienia Centrum Zgody, z którym Dyneburska Partia Miejska podpisała w 2005 umowę o wspólnym starcie w wyborach. Od listopada 2005 jest wiceprzewodniczącym Centrum Zgody.

</doc>
<doc id="1441765" url="https://pl.wikipedia.org/wiki?curid=1441765" title="Louise Lasser">
Louise Lasser

Louise Lasser (ur. 11 kwietnia 1939 w Nowym Jorku) – amerykańska aktorka filmowa i telewizyjna oraz scenograf i scenarzysta.

</doc>
<doc id="1441774" url="https://pl.wikipedia.org/wiki?curid=1441774" title="Absurdyzm">
Absurdyzm

Absurdyzm – pogląd uznający rzeczywistość za absurdalną, a ludzkie działania mające na celu zrozumienie rzeczywistości za niemogące osiągnąć swego celu. Jest związany z nihilizmem i egzystencjalizmem.
Absurdyzm został poruszony m.in. w mikropowieści "Obcy" francuskiego pisarza i noblisty Alberta Camusa, przedstawiającej losy człowieka wyobcowanego w świecie zła i hipokryzji.

</doc>
<doc id="1441785" url="https://pl.wikipedia.org/wiki?curid=1441785" title="Quelqu’un que j’aime, quelqu’un qui m’aime">
Quelqu’un que j’aime, quelqu’un qui m’aime

"Quelqu’un que j’aime, quelqu’un qui m’aime" (ang. "Someone I Love, Someone Who Loves Me", pol. "Ktoś kogo kocham, ktoś kto kocha mnie") jest piosenką z albumu Céline Dion "Dion chante Plamondon". "Quelqu’un que j’aime, quelqu’un qui m’aime" została wydana jako 4 singiel radiowy w Kanadzie (6 lipca 1992 r.). 
"Quelqu’un que j’aime, quelqu’un qui m’aime" była jedną z 4 nowych piosenek na albumie "Dion chante Plamondon" napisaną przez Luca Plamondona. Muzykę do niej skomponował Erown. Utwór został wyprodukowany przez Jannicka Topa i Serge'a Perathonera.
Do singla nie nakręcono teledysku, gdyż Dion w czasie jego wydania była skupiona na promocji swojego drugiego albumu anglojęzycznego "Celine Dion".
"Quelqu’un que j’aime, quelqu’un qui m’aime"stał się hitem w Qubecu, gdzie doszedł do 1 miejsca na liście najczęściej granych piosenek w stacjach radiowych i zajmował je przez siedem tygodni z rzędu. Piosenka spędziła w zestawieniu łącznie 23 tygodnie.
Formaty i traclisty.
Kanadyjski promo CD single

</doc>
<doc id="1441786" url="https://pl.wikipedia.org/wiki?curid=1441786" title="Motorizer">
Motorizer



</doc>
<doc id="1441790" url="https://pl.wikipedia.org/wiki?curid=1441790" title="Wioślarstwo na Letnich Igrzyskach Olimpijskich 2008 – kwalifikacje">
Wioślarstwo na Letnich Igrzyskach Olimpijskich 2008 – kwalifikacje

Zasady kwalifikacji.
Krajowy Komitet Olimpijski może wprowadzić jedną łódź w każdej z czternastu konkurencji.
Uwaga: Mimo to, że nazwiska zawodników, którzy zakwalifikowali się na Igrzyska Olimpijskie 2008 podczas Mistrzostw Świata 2007 są podane poniżej, to nie jest wymagane, aby ta sama załoga wzięła udział w olimpiadzie.

</doc>
<doc id="1441791" url="https://pl.wikipedia.org/wiki?curid=1441791" title="Zoho Writer">
Zoho Writer



</doc>
<doc id="1441792" url="https://pl.wikipedia.org/wiki?curid=1441792" title="Ringer mleczanowy">
Ringer mleczanowy



</doc>
<doc id="1441793" url="https://pl.wikipedia.org/wiki?curid=1441793" title="Roztwór Ringera mleczanowy">
Roztwór Ringera mleczanowy



</doc>
<doc id="1441795" url="https://pl.wikipedia.org/wiki?curid=1441795" title="Mleczanowy roztwór Ringera">
Mleczanowy roztwór Ringera



</doc>
<doc id="1441797" url="https://pl.wikipedia.org/wiki?curid=1441797" title="Ondrej Synek">
Ondrej Synek



</doc>
<doc id="1441799" url="https://pl.wikipedia.org/wiki?curid=1441799" title="Patrick Loliger Salas">
Patrick Loliger Salas



</doc>
<doc id="1441800" url="https://pl.wikipedia.org/wiki?curid=1441800" title="Oscar Vasquez Ochoa">
Oscar Vasquez Ochoa



</doc>
<doc id="1441801" url="https://pl.wikipedia.org/wiki?curid=1441801" title="Dhiso Hernandez Echezuria">
Dhiso Hernandez Echezuria



</doc>
<doc id="1441802" url="https://pl.wikipedia.org/wiki?curid=1441802" title="Leandro Salvagno Rattaro">
Leandro Salvagno Rattaro



</doc>
<doc id="1441803" url="https://pl.wikipedia.org/wiki?curid=1441803" title="Rodrigo Ideus Forero">
Rodrigo Ideus Forero



</doc>
<doc id="1441808" url="https://pl.wikipedia.org/wiki?curid=1441808" title="Ichtiman">
Ichtiman

Ichtiman – miasto w Bułgarii położone w obwodzie sofijskim. Populacja miasta wynosi 14 525 mieszkańców. Dane te pochodzą ze spisu przeprowadzanego w 2005. Ichtiman jest położony około 48 kilometrów od Sofii a także o około 90 km od miasta Płowdiw. W bliskim sąsiedztwie miasta znajduje się autostrada Trakija prowadząca z Sofii do miejscowości Burgas.
Historia.
Miasto zostało założone w czasach rzymskich jako placówka obronna znajdująca się na trasie strategicznej drogi prowadzącej nad Bosfor. Za czasów Bizancjum a później także Imperium Bułgarskiego miasto zachowało defensywny charakter. W okolicach miasta powstały liczne fortyfikacje obronne, które miały zapewnić ochronę okolicznym miejscowościom.
W XIV wieku miasto zostało zdobyte oraz włączone do granic Imperium Osmańskiego. W 1878 miasto weszło w skład niepodległej Bułgarii, która odzyskała niepodległość od Turcji.
Religia.
Dominująca większość mieszkańców Ichtimanu wyznaje prawosławie.

</doc>
<doc id="1441809" url="https://pl.wikipedia.org/wiki?curid=1441809" title="Płyny infuzyjne">
Płyny infuzyjne



</doc>
<doc id="1441810" url="https://pl.wikipedia.org/wiki?curid=1441810" title="Barbórkowa Drama Teatralna">
Barbórkowa Drama Teatralna

Barbórkowa Drama Teatralna – grudniowe cykliczne spotkania teatralne w Tarnobrzegu, na których polskie teatry prezentują swój aktualny repertuar w ramach obchodów "Barbórki". BDT narodziła się w 1977 roku za sprawą Dariusza Dubiela - ówczesnego dyrektora Wojewódzkiego Domu Kultury w Tarnobrzegu.
Barbórkowa Drama Teatralna gościła na swych deskach między innymi teatry:

</doc>
<doc id="1441812" url="https://pl.wikipedia.org/wiki?curid=1441812" title="Bianchi (przedsiębiorstwo)">
Bianchi (przedsiębiorstwo)

FIV Edoardo Bianchi S.p.A. – włoski producent rowerów. Firma została założona w 1885, jest więc najstarszym wciąż aktywnym przedsiębiorstwem w branży. Bianchi jest uważana za jedną z najbardziej prestiżowych marek szosowych rowerów wyścigowych.
Edoardo Bianchi, od którego nazwiska wzięła się nazwa firmy, rozpoczął swoją działalność produkcyjną w małym sklepie w Mediolanie (obecnie uważanym za jeden z najlepszych artefaktów w mieście). Od tego czasu Bianchi stał się jednym z najbardziej cenionych producentów rowerów na świecie. Pionierskim rozwiązaniem było zastosowanie kół równej wielkości z gumowymi oponami.
Firma zajmowała się również produkcją samochodów (od 1900 do 1939) i motocykli (od 1897 do 1967). W 1957 firma Bianchi, razem z koncernem FIAT i firmą oponiarską Pirelli, wznowiły produkcję samochodów pod marką Autobianchi, w ramach powołanej dwa lata wcześniej spółki.
Od maja 1997, F.I.V. Edoardo Bianchi SpA i marki od niej zależne (np. Legnano, Gitane, Puch i Chiorda) zostały częścią "Cycleuropa Group" należącej do szwedzkiej spółki "Grimaldi Industri AB". Bianchi jest obecnie zaliczany do najstarszych producentów rowerów na świecie. Firma produkuje rowery szosowe, górskie, torowe i typu cruiser. Najbardziej znane są rowery szosowe budowane przez Reparto Corse (dział wyścigów), fabryka w Treviglio we Włoszech, które częściej niż inne są wyposażone w części Campagnolo.
Oddział Bianchi w USA, zlokalizowany w Hayward w Kalifornii, sprzedaje rowery przygotowane wyłącznie na rynek amerykański, a wyprodukowane po części na Tajwanie i we Włoszech. Z oferty firmy Bianchi dostępnej w Stanach Zjednoczonych jedynie seria Reparto Corse jest wciąż produkowana wyłącznie we Włoszech.
Zawodnicy na rowerach Bianchi byli często zwycięzcami Tour de France i Giro d'Italia.
Kilku słynnych zawodników z różnych epok było związanych z Bianchi, wliczając Fausto Coppiego oraz Felice Gimondiego, którzy są nadal powiązani z firmą. Ostatnio słynni zawodnicy to Danilo Di Luca, Mario Cipollini, Marco Pantani, Moreno Argentin i Jan Ullrich. Do sezonu 2007 firma Bianchi była w UCI ProTour jednym ze sponsorów zespołu Liquigas. W Tour de France 2008 firma była sponsorem zespołu Barloworld.
Rowery Bianchi są tradycyjnie malowane w charakterystycznym kolorze „Celeste” (turkusowy), znanym również jako „Bianchi Green”. Istnieją dwie legendy dotyczące pochodzenia tego koloru – niektórzy badacze twierdzą, że jest to kolor nieba nad Mediolanem, inni zaś uważają, że był to kolor oczu byłej Królowej Włoch, dla których Edoardo Bianchi wyprodukował rower. Istnieje także spekulacja, że „Celeste” był wynikiem nadwyżki wojskowych farb, właśnie w tym kolorze.

</doc>
<doc id="1441813" url="https://pl.wikipedia.org/wiki?curid=1441813" title="Kevin Hart">
Kevin Hart

Kevin Darnell Hart (ur. 6 lipca 1979 w Filadelfii) – amerykański aktor i producent filmowy i telewizyjny, komik.
Życiorys.
Wczesne lata.
Urodził się w Filadelfii w Pensylwanii, gdzie uczył się w George Washington High School. Był wychowywany przez samotną matkę, Nancy Hart. Miał jednego brata, Roberta. Jego ojciec, Henry Witherspoon, był uzależniony od kokainy.
Kariera.
Porzucił pracę w sieci ze sportowym obuwiem i rozpoczął karierę aktorską jako komediant. Debiutował w klubie kabaretowym w Filadelfii, gdzie zdobył uznanie publiczności. Następnie podjął się pracy na pełny etat w takich klubach jak Boston Comedy, Caroline's, Stand-Up NY, The Improvisation, The Laugh Factory oraz The Comedy Store w Los Angeles, by wkrótce rozszerzyć występy o kluby w Amsterdamie i Londynie. Występy podczas festiwalu Montreal Comedy okazały się być trampoliną do kariery filmowej. Zagrał w "Papierowych żołnierzach" (2002), "Strasznym filmie 3" (2003), do którego napisał swój tekst, oraz "Nadchodzi Polly" (2004). W 2004 roku był producentem wykonawczym, scenarzystą i aktorem sitcomu telewizji ABC "The Big House", który był luźno oparty na motywach z jego własnego życia w Filadelfii. Pozostałe jego występy w telewizji obejmują "Miłość z o.o.", "25 Best Bodies", serial "Showtime", "Barbershop" oraz "Wild ’n' Out" z Nickiem Cannonem w stacji MTV. Największy przełom przyszedł wraz z pierwszoplanową rolą w komedii "Soul Plane: Wysokie loty", która umożliwiła mu przejście do filmu kinowego. Otrzymał role m.in. w "Strasznym filmie 4" (w którym powtórzył rolę C.J.'a), "W wirze", "40-letnim prawiczku", "Superherosie" i "Mów mi Dave".
W 2004 był nominowany do nagrody Teen Choice Awards za rolę w filmie "The Big House". W 2005 zdobył nominację do nagrody Platinum Mic Viewers Choice Award.
Obecnie Hart jest czołowym przedstawicielem klubowych kabareciarzy w Stanach Zjednoczonych. Pomimo odniesionych sukcesów, wciąż pracuje nad warsztatem aktorskim i pisarskim. W komedii sportowej Petera Segala "Legendy ringu" ("Grudge Match", 2013) wystąpił jako Dante Slate Jr. u boku Roberta De Niro, Sylvestra Stallone i Kim Basinger.
Życie prywatne.
W czerwcu 2001 związał się z Torrie Hart. Pobrali się 22 maja 2003. Mają córkę Heaven Lee (ur. 2005) i syna Hendriksa Harta (ur. 8 października 2007). Jednak 13 listopada 2011 doszło do rozwodu. W sierpniu 2009 poznał modelkę Eniko Parrish, z którą się zaręczył 18 sierpnia 2014, a następnie ożenił 13 sierpnia 2016. Mają syna Kenzo Kasha (ur. 21 listopada 2017).

</doc>
<doc id="1441816" url="https://pl.wikipedia.org/wiki?curid=1441816" title="A2dp">
A2dp



</doc>
<doc id="1441820" url="https://pl.wikipedia.org/wiki?curid=1441820" title="Tango Maruszka">
Tango Maruszka

Maruszka – popularne przedwojenne tango z lat 30. XX wieku. Muzyka holenderskiego muzyka Joopa de Leur (1900-1973), słowa napisał Günther Schwenn. Polskie słowa Andrzeja Własta. 
Wykonywane w Polsce przez m.in. przez Stefana Witasa z orkiestrą taneczną Jerzego Gerta i nagrane w 1933 roku w wytwórni „Odeon”. Inne nagranie, dokonane przez Adama Astona zawarte zostało na płycie Syrena rekord 8515 z orkiestrą taneczną Syrena Rekord.

</doc>
<doc id="1441825" url="https://pl.wikipedia.org/wiki?curid=1441825" title="Bastide-Pradines">
Bastide-Pradines



</doc>
<doc id="1441827" url="https://pl.wikipedia.org/wiki?curid=1441827" title="Nerevaryjczyk">
Nerevaryjczyk



</doc>
<doc id="1441828" url="https://pl.wikipedia.org/wiki?curid=1441828" title="Rozbitek z Cynthii">
Rozbitek z Cynthii

Rozbitek z „Cynthii ( 1885) – jednotomowa powieść Paschala Grousseta (ps. "André Laurie") i Juliusza Verne’a, złożona z 22 rozdziałów.
Pierwsze znane polskie przekłady pojawiły się ponad sto lat po francuskim oryginale. W 1990 niemal równocześnie dwa wydawnictwa opublikowały własne tłumaczenia - Wydawnictwo Śląsk z Katowic (przekład autorstwa Aleksandry Mańki-Chmury) i Spółka Wydawniczo-Księgarska z Warszawy (przekład autorstwa Izabeli Rogozińskiej).
W 1884 powieść tę napisał Jean-François Paschal Grousset. Używał pseudonimu "André Laurie" i współpracował, tak jak Verne, z wydawcą - Hetzelem. Verne dokonał jedynie redakcji tekstu, a jego nazwisko pojawiło się na okładce w celach marketingowych. Tytuł nie wszedł do cyklu Niezwykłe podróże.
Para autorska Verne - Grousset stworzyła jeszcze dwie inne powieści: "Gwiazdę Południa" i "Pięćset milionów hinduskiej władczyni".

</doc>
<doc id="1441834" url="https://pl.wikipedia.org/wiki?curid=1441834" title="FC Marila Příbram">
FC Marila Příbram



</doc>
<doc id="1441835" url="https://pl.wikipedia.org/wiki?curid=1441835" title="Banik Příbram">
Banik Příbram



</doc>
<doc id="1441836" url="https://pl.wikipedia.org/wiki?curid=1441836" title="Uranové Doly Příbram">
Uranové Doly Příbram



</doc>
<doc id="1441837" url="https://pl.wikipedia.org/wiki?curid=1441837" title="Banjo-Tooie">
Banjo-Tooie

Banjo-Tooie – konsolowa gra platformowa wyprodukowana przez Rare i wydana w 2000 roku przez Nintendo. Jest to kontynuacja gry "Banjo-Kazooie".

</doc>
<doc id="1441839" url="https://pl.wikipedia.org/wiki?curid=1441839" title="Ołena Antonowa">
Ołena Antonowa

Ołena Anatolijiwna Antonowa, ukr. Олена Анатоліївнa Антонова (ur. 16 czerwca 1972 w Nikopolu) – ukraińska dyskobolka, brązowa medalistka olimpijska 2008 z Pekinu.
Jej rekord życiowy w tej konkurencji wynosi 67,30 m i został ustanowiony w czerwcu 2004 w Kijowie, jest to aktualny rekord Ukrainy. Antonowa mierzy 182 cm wzrostu i waży około 90 kg.
W 2013 została ukarana dwuletnią dyskwalifikacją za stosowanie niedozwolonego dopingu (do 22 lipca 2015).

</doc>
<doc id="1441840" url="https://pl.wikipedia.org/wiki?curid=1441840" title="Dubăsari">
Dubăsari



</doc>
<doc id="1441841" url="https://pl.wikipedia.org/wiki?curid=1441841" title="Szósty Ród">
Szósty Ród



</doc>
<doc id="1441844" url="https://pl.wikipedia.org/wiki?curid=1441844" title="Synagoga w Dubossarach">
Synagoga w Dubossarach



</doc>
<doc id="1441846" url="https://pl.wikipedia.org/wiki?curid=1441846" title="Stephanie Brown Trafton">
Stephanie Brown Trafton

Stephanie Brown Trafton (ur. 1 grudnia 1979 w San Luis Obispo) – amerykańska dyskobolka, mistrzyni olimpijska 2008 z Pekinu.
Życiowy sukces odniosła startując w igrzyskach olimpijskich w Pekinie. 18 sierpnia 2008 zdobyła złoty medal wynikiem 64,74 m, pokonując m.in. faworyzowaną Kubankę Yarelis Barrios. Był to jej drugi start w igrzyskach. Poprzednio, cztery lata wcześniej w Atenach nie zdołała zakwalifikować się do olimpijskiego finału, osiągając w eliminacjach konkursu rzutu dyskiem wynik 58,54 m. Wielokrotna mistrzyni USA. Mierzy 193 cm wzrostu i waży 102 kg.

</doc>
<doc id="1441847" url="https://pl.wikipedia.org/wiki?curid=1441847" title="Stephanie Brown-Trafton">
Stephanie Brown-Trafton



</doc>
<doc id="1441848" url="https://pl.wikipedia.org/wiki?curid=1441848" title="Rejon Dubăsari">
Rejon Dubăsari



</doc>
<doc id="1441849" url="https://pl.wikipedia.org/wiki?curid=1441849" title="Turbo Debugger">
Turbo Debugger

Turbo Debugger – program narzędziowy firmy Borland. Został napisany dla systemów MS-DOS i Windows. Inne narzędzia z zestawu to Turbo Assembler i Turbo Linker. Programy te występują w wersjach 16 i 32 bitowych.

</doc>
<doc id="1441850" url="https://pl.wikipedia.org/wiki?curid=1441850" title="Boris Archangielski">
Boris Archangielski

Boris Archangielski, ros. Борис Архангельский (ur. 21 stycznia 1931, zm. 27 lipca 2010) – rosyjski szachista i sędzia klasy międzynarodowej (od 1999), mistrz międzynarodowy od 1997 roku.
Kariera szachowa.
Na arenie międzynarodowej pojawił się po rozpadzie Związku Radzieckiego, ranking ELO zdobywając dopiero 1 stycznia 1993 roku. W tym samym roku osiągnął pierwszy sukces, zdobywając w Bad Wildbad brązowy medal mistrzostw świata seniorów (zawodników powyżej 60. roku życia). W turniejach tych (jak również o mistrzostwo Europy) startował jeszcze wielokrotnie, drugi medal (tym razem srebrny) zdobywając w 1997 r. w Bad Wildbad. W 2001 r. zwyciężył w otwartym międzynarodowym turnieju w Sierpuchowie, natomiast w 2005 r. zajął III m. (za Jurijem Szabanowem i Wissarionem Kondratiewem) w mistrzostwach Moskwy seniorów.
W 1996 r. wydał (wspólnie z Anatolijem Lejnem) książkę pt. "Sharpen Your Tactics" (), która zawiera ponad 1100 zadań z szachowej taktyki (kombinacji oraz studiów).
Najwyższy ranking szachowy w karierze osiągnął 1 października 2000 r., z wynikiem 2442 punktów dzielił wówczas 201-206. miejsce wśród rosyjskich szachistów.

</doc>
<doc id="1441855" url="https://pl.wikipedia.org/wiki?curid=1441855" title="Dyspensatorium">
Dyspensatorium

Dyspensatorium () – rodzaj obszernego dzieła z dziedziny farmacji.
Jest to obszerna monografia, której celem jest rozszerzenie i komentowanie treści farmakopei. Zawiera przede wszystkim dokładne monograficzne opisy roślin leczniczych, ich wyglądu, pochodzenia, biologii, ekologii, sposobu zbioru i suszenia surowców leczniczych, a także ich działania leczniczego i dawkowania. W podobny sposób dyspensatoria opisują lecznicze zwierzęta i inne substancje lecznicze (mineralne, syntetyczne), jednak ich głównym i ulubionym tematem są surowce roślinne, czyli "materia medica vegetabilis".
W dyspensatoriach oprócz leczniczych gatunków farmakopealnych zwykle podaje się opisy podobnych (pokrewnych) lub podobnie działających roślin leczniczych stosowanych w medycynie ludowej całego świata (wraz z ich ludowym nazewnictwem), mają więc także nieocenioną wartość jako źródła z dziedziny etnobotaniki i etnofarmacji. Ważnym elementem dyspensatoriów są też ilustracje, na które zwykle nie ma miejsca w farmakopeach.
Dyspensatoria są najbardziej charakterystyczne dla lecznictwa USA, wydawano je głównie w XIX i na początku XX w. Podobne publikacje znajdujemy także w farmacji brytyjskiej tego okresu. Najwybitniejszym ich autorem był Amerykanin John Uri Lloyd oraz Anglik Jonathan Pereira.
Dyspensatoria to dzieła klasyczne dla ziołolecznictwa, cytowane po dziś dzień w źródłach naukowych.

</doc>
<doc id="1441856" url="https://pl.wikipedia.org/wiki?curid=1441856" title="Ibrahim Camejo">
Ibrahim Camejo

Ibrahim Camejo (ur. 28 czerwca 1982) – kubański lekkoatleta, specjalista skoku w dal, brązowy medalista olimpijski 2008 z Pekinu.
Największy jak dotąd sukces odniósł w igrzyskach olimpijskich w Pekinie. 18 sierpnia 2008 w konkursie skoku w dal został brązowym medalistą olimpijskim, skacząc na odległość 8,20 m.
Rekordy życiowe.
Stadion
Hala

</doc>
<doc id="1441857" url="https://pl.wikipedia.org/wiki?curid=1441857" title="Koichi Miyake">
Koichi Miyake

 – japoński lekarz psychiatra i neuropatolog.
Życiorys.
Urodził się 24 marca 1876 roku w Tokio jako syn Hiizu Miyake, profesora patologii na Uniwersytecie Tokijskim. Koichi Miyake miał pięć sióstr. Uczęszczał do szkoły medycznej Uniwersytetu Tokijskiego i ukończył ją w 1901 roku. W 1905 roku został wysłany do Europy na dalszą naukę neuropsychiatrii, głównie w Wiedniu. Uczył się obok Economo i Marburga u Obersteinera, uczęszczał na wykłady Wagnera von Jauregga i Sigmunda Freuda, a w Monachium na wykłady Emila Kraepelina. W 1906 roku, pracując w laboratorium Obersteinera, prowadził badania nad blaszkami starczymi w mózgowiu zmarłych pacjentów z otepieniem.
W 1909 roku otrzymał tytuł doktora nauk medycznych na Uniwersytecie Tokijskim. W 1909 roku został asystentem, a w 1925 roku profesorem psychiatrii. Od tego samego roku kierował Szpitalem Psychiatrycznym Matsuzawa w Tokio. W 1936 roku założył Instytut Badań Mózgu, którym kierował przez następne lata. Był redaktorem naczelnym „Psychiatria et Neurologia Japonica”. Członek korespondent Royal College of Psychiatrists od 1930 roku.

</doc>
<doc id="1441858" url="https://pl.wikipedia.org/wiki?curid=1441858" title="Stadion Viktorii Žižkov">
Stadion Viktorii Žižkov

Stadion Viktorii Žižkov – stadion piłkarski w Pradze Žižkovie, na którym swoje mecze domowe rozgrywają zespoły FK Viktoria Žižkov i FK Bohemians Praha.
W roku 2002 stadion przeszedł gruntowną modernizację – wybudowano nowe trubuny południową i zachodnią. Latem 2003 zmodernizowano główną trybunę i zainstalowano sztuczne oświetlenie. W roku 2007 w celu zwiększenia ilości miejsc zbudowano wschodnią trybunę o pojemności 1000 widzów. Obecnie stadion na Žižkovie mieści 5600 kibiców (wszystkie miejsca siedzące).
Od sezonu 2008/09 na obiekcie, oprócz właściciela, rozgrywa swoje mecze także FK Bohemians Praha, którego dotychczasowy stadion po awansie do Gambrinus ligi przestał spełniać warunki licencyjne.
Dojazd:

</doc>
<doc id="1441860" url="https://pl.wikipedia.org/wiki?curid=1441860" title="105 Eskadra IAF">
105 Eskadra IAF

105 Eskadra (hebr. "Ha’Akrav", "Skorpion") – myśliwska eskadra Sił Powietrznych Izraela, stacjonująca w bazie Chacor w Izraelu.
Historia.
Eskadra została sformowana w sierpniu 1950 jako jednostka pomocnicza dla 101 Eskadry. Początkowo w jej składzie znajdowało się piętnaście samolotów myśliwskich Spitfire, do których w 1951 dołączyło dwadzieścia sprowadzonych ze Szwecji myśliwców P-51D Mustang. Eskadra bazowała wówczas w Herclijji.
Pod koniec 1952 została przystosowana do pełnienia zadań przechwytująco-rozpoznawczych. Do zadań zwiadowczych przygotowano myśliwce Spitfire. W marcu 1954 jednostka otrzymała dodatkowe piętnaście myśliwców Spitfire z rozwiązanej 107 Eskadry.
W lutym 1956 została chwilowo rozwiązana, a przestarzałe samoloty wycofane ze służby. Następnie istniała przejściowo od 1 czerwca do listopada 1956 w bazie lotniczej Ramat Dawid. Podczas kryzysu sueskiego trzynaście myśliwców eskadry – P-51D Mustang – zapewniało bliskie wsparcie lotnicze wojskom lądowym na półwyspie Synaj. W starciach powietrznych utracono kilka samolotów. Po wojnie eskadrę rozwiązano, a myśliwce P-51 przeniesiono do 116 Eskadry.
W grudniu 1958 eskadrę ponownie sformowano z trzydziestoma sześcioma samolotami myśliwsko-bombowymi Mystère IVA. 105 Eskadra była wówczas główną jednostką myśliwców przechwytujących w Izraelskich Siłach Powietrznych. Bazowała w Hatzor. Wzięła udział w wojnie sześciodniowej w 1967, prowadząc działania eskortowe bombowców i przechwytując samoloty wroga. W walkach powietrznych odniesiono szesnaście zwycięstw, tracąc przy tym dziewięć własnych samolotów. Po wojnie (lata 1969–1973) przeprowadzono modernizację dwudziestu sześciu samolotów Mystère, przekładając do nich silniki J52 z samolotów szturmowych A-4N Skyhawk.
Podczas wojny Jom Kipur w 1973 eskadra straciła sześć samolotów. W marcu 1975 wycofano ze służby przestarzałe samoloty Mystere, a na ich miejsce wprowadzono dwadzieścia dwa samoloty myśliwsko-bombowe F-4E Phantom.
W 1991 jednostka zaczęła używać samoloty wielozadaniowe F-16C/D. Począwszy od lipca 2005 ma na wyposażeniu jedynie F-16D.
Podczas II wojny libańskiej w 2006 samoloty 105 Eskadry wzięły udział w bombardowaniu celów Hezbollahu w południowym Libanie.
Na wyposażeniu 105 Eskadry znajdują się obecnie samoloty wielozadaniowe F-16D.

</doc>
<doc id="1441865" url="https://pl.wikipedia.org/wiki?curid=1441865" title="Łucyna">
Łucyna

Łucyna (, dawniej "Lucina") – rzeka we wschodnich Czechach, prawy dopływ Ostrawicy. Wypływa z Beskidu Śląsko-Morawskiego w kierunku północno-zachodnim i przepływa przez Dobracice, Wojkowice, Domasłowice Dolne, Łucynę, Żermanice, Błędowice Górne, Hawierzów (Błędowice, Miasto), a dalej skręca na zachód i płynie przez Szonów i Ostrawę (Radwanice, Bartowice) by ujść do Ostrawicy nieopodal zamku w Śląskiej Ostrawie.
W latach 50. w Żermanicach wybudowano na rzece zaporę dla celów przemysłowych. W 1992 objęto ochroną rzeczne meandry na terenie Hawierzowa.
W okolicach górnego i środkowego biegu przebiegała dawniej polsko-czeska granica językowa (w tym zachodnia granica tzw. Zaolzia), dlatego odniesienia do rzeki znajdowały się m.in. w opowiadaniaach polskiego poety Wiesława Adama Bergera pt. "Most nad Łucyną", jak też czeskiego Petra Bezruča pt. "Pieśni śląskie" ("Slezské písně"), który preferował nazwę Lučina od używanej wówczas Lucina.

</doc>
<doc id="1441866" url="https://pl.wikipedia.org/wiki?curid=1441866" title="Andriej Naumow">
Andriej Naumow

Andriej Zinowjewicz Naumow, ros. Андрей Зиновьевич Наумов (ur. we wsi Czistopolskije w Tatarstanie w Rosji, zm. 19 kwietnia 1950 w ZSRR) – generał major Armii Czerwonej, członek Rosyjskiej Robotniczej Partii Ludowej i niemieckiej Organizacji Todta podczas II wojny światowej.
Życiorys.
W 1911 roku został zmobilizowany do armii rosyjskiej. Brał udział w I wojnie światowej jako podoficer. Był dowódcą plutonu. 25 kwietnia 1918 roku wstąpił do Armii Czerwonej. Walczył z białymi adm. Aleksandra Kołczaka na froncie wschodnim jako dowódca plutonu. Po zakończeniu wojny domowej dowodził kompanią, a następnie batalionem. W roku 1926 ukończył szkołę dowódczą piechoty w Moskwie i w 1931 został zastępcą dowódcy jednego z pułków strzeleckich. W 1932 roku przeszedł kursy dowódcze „Wystrieł”, po czym objął dowództwo jednego z pułków strzeleckich. W roku 1938 został zastępcą dowódcy 13 Dagestańskiej Dywizji Strzelców na Białorusi, zaś 10 lutego 1939 roku – dowódcą tej dywizji w stopniu kombryga. 4 czerwca 1940 roku awansował na generała majora.
W połowie września 1941 roku pod Osipowiczami dostał się do niewoli niemieckiej przy próbie wyjścia z okrążenia i został osadzony w obozie jenieckim w rejonie Mińska. Latem 1942 roku przeniesiono go do obozu w Hammelburgu w Bawarii, gdzie podjął kolaborację z Niemcami. Wstąpił do Rosyjskiej Robotniczej Partii Ludowej. Prowadził agitację antysowiecką i werbunek do kolaboracyjnych oddziałów wojskowych. Donosił też komendanturze obozu o nastrojach panujących wśród jeńców wojennych wiernych ZSRR. Od października 1942 roku pracował na rzecz Organizacji Todta. Od stycznia 1945 roku przebywał w obozie w Norymberdze i w pierwszych dniach maja tego roku został oswobodzony przez Amerykanów.
Trafił do sowieckiej misji repatriacyjnej w Paryżu, a stamtąd po miesiącu przewieziono go do Moskwy, gdzie został aresztowany przez NKWD. Po procesie został skazany na karę śmierci i rozstrzelany 19 kwietnia 1950 roku.

</doc>
<doc id="1441868" url="https://pl.wikipedia.org/wiki?curid=1441868" title="Parma FC">
Parma FC



</doc>
<doc id="1441869" url="https://pl.wikipedia.org/wiki?curid=1441869" title="Światowy Finał IAAF 2005">
Światowy Finał IAAF 2005

Światowy Finał IAAF 2005 (ang. "2005 IAAF World Athletics Final") – zawody lekkoatletyczne, które odbyły się na Stade Louis II w Monako między 9 a 10 września 2005 roku. Były to trzecie w historii zawody tego – rozgrywanego rokrocznie na zakończenie sezonu – cyklu. 
Jedyną konkurencją nierozegraną w Monako był rzut młotem. Zawody w tej konkurencji, zarówno kobiet jak i mężczyzn rozegrano tydzień wcześniej w węgierskim Szombathely.

</doc>
<doc id="1441871" url="https://pl.wikipedia.org/wiki?curid=1441871" title="Zofia Garbaczewska-Pawlikowska">
Zofia Garbaczewska-Pawlikowska

Zofia Leonia Garbaczewska-Pawlikowska herbu Ślepowron (ur. 20 lutego 1922 w Siedlcach, zm. 13 sierpnia 2017) – polska poetka, pisarka i malarka, głównie portrecistka.
Życiorys.
Dzieciństwo spędziła w Sosnowcu. Pochodziła z rodziny o dwupokoleniowej tradycji aptekarskiej. Jej ojciec był przed wojną właścicielem apteki, także najmłodsza siostra – Krystyna ukończyła farmację.
Naukę malarstwa rozpoczęła podczas II wojny światowej w Akademii Sztuk Pięknych w Krakowie, którą Niemcy przemianowali na "Staatliche Kunstgewerbeschule Krakau". Jej wykładowcami byli m.in. profesorowie Władysław Jarocki, Wojciech Weiss, Stanisław Kamocki i Fryderyk Pautsch.
Już po wojnie ukończyła farmację na Akademii Medycznej i później historię sztuki na UJ. Była żoną Wiktora Pawlikowskiego – artysty malarza (zm. 1982).
Najpierw pracowała zawodowo jako farmaceutka, a następnie jako chemiczka, poświęcając wolny czas na twórczość malarską i później także literacką.
Wydała 20 książek, głównie tomików poetyckich, a także prozę autobiograficzną.
Miała liczne indywidualne wystawy malarskie w Polsce oraz poza granicami, m.in. w USA, Kanadzie, Wielkiej Brytanii i we Włoszech, gdzie w miejscowości Bellagio znajduje się stała ekspozycja malarki.
Największe sukcesy w twórczości malarskiej i literackiej odnosiła w latach 80. XX wieku. Została nagrodzona m.in. medalem Narodowej Sztuki Polskiej. Była członkiem Konfraterni Poetów, krakowskiego oddziału Związku Literatów Polskich oraz Bronowickiego Stowarzyszenia Przyjaciół Sztuk Wszelkich.
Zmarła 13 sierpnia 2017 w wieku 95 lat. Została pochowana 21 sierpnia 2017 na Cmentarzu Rakowickim w Krakowie (cmentarzu wojskowym przy ul. Prandoty).

</doc>
<doc id="1441873" url="https://pl.wikipedia.org/wiki?curid=1441873" title="Góry Lichskie">
Góry Lichskie

Góry Lichskie (gruz. ლიხის ქედი – "Lichis Kedi", t. Góry Suramskie) – należące do łańcucha Wielkiego Kaukazu pasmo górskie w centralnej Gruzji. Najwyższy szczyt - Lochoni, 1925 m n.p.m. 
Góry Lichskie są jednym z pasm górskich odbiegających na południe od głównego grzbietu Wielkiego Kaukazu. Mają przebieg w przybliżeniu południkowy. Północy kraniec leży na wschód od Przełęczy Mamisońskiej, południowy kraniec łączy się z Górami Mescheckimi w łańcuchu Małego Kaukazu. Góry Lichskie łączą oba te wielkie łańcuchy, stanowiąc naturalny pomost dla flory i fauny obu części Kaukazu. 
Góry Lichskie stanowią barierę dzielącą Gruzję na część wschodnią i zachodnią. Od zachodu opadają w Płaskowyż Imerecki, od wschodu - w dolinę górnej Kury. Grzbietem Gór Lichskich biegnie dział wodny między zlewiskami Morza Czarnego (zlewnia Rioni) i Morza Kaspijskiego (zlewnia Kury). 
Góry Lichskie są przecięte Przełęczą Suramską (948 m n.p.m.) i przełęczą Rikoti (996 m n.p.m.), którymi biegną szlaki transportowe łączącą Gruzję wschodnią i zachodnią. 

</doc>
<doc id="1441874" url="https://pl.wikipedia.org/wiki?curid=1441874" title="Zofia Pawlikowska">
Zofia Pawlikowska



</doc>
<doc id="1441875" url="https://pl.wikipedia.org/wiki?curid=1441875" title="Partia Młodo-Liberalna">
Partia Młodo-Liberalna

Partia Młodo-Liberalna () – bułgarska partia polityczna założona w 1904 przez grupę zwolenników Dimityra Tonczewa wywodzących się z Partii Liberalnej. W latach 1913–1918 współtworzyła dwa kolejne rządy koalicyjne Carstwa Bułgarii. Po klęsce kraju w I wojnie światowej została uznana za współwinną tzw. drugiej katastrofy narodowej i szybko utraciła znaczenie na scenie politycznej. W 1920 połączyła się z Partią Liberalną i Partią Narodowo-Liberalną tworząc Partię Nacjonalno-Liberalną.
Historia Partii Młodo-Liberalnej.
W 1904 od Partii Liberalnej Wasiła Radosławowa odłączyła się grupa zwolenników Dimityra Tonczewa, która postanowiła założyć własną formację. Nowe ugrupowanie zostało nazwane Partią Młodo-Liberalną. W dniach 1-3 listopada 1907 odbył się pierwszy kongres partii, podczas którego przyjęto jej statut oraz program polityczny.
Ponieważ program Partii Młodo-Liberalnej nie różnił się znacząco od programu radosławistów, nie zdołała ona wybić się jako samodzielna siła na scenie politycznej kraju i odgrywała na niej drugorzędną rolę. W 1913 po raz pierwszy weszła w skład rządu Carstwa Bułgarii, na czele którego stanął Wasił Radosławow. Działaczom ugrupowania Tonczewa przypadły dwa resorty: Ministerstwo Finansów, na czele którego stanął sam Tonczew oraz Ministerstwo Handlu, Przemysłu i Pracy, którego szefem został Żeczo Bakałow. Obaj działacze utrzymali swoje stanowiska po przebudowie gabinetu na przełomie 1913 i 1914.
Po wybuchu I wojny światowej rząd Radosławowa objął kurs ku współpracy z Niemcami i Austro-Węgrami, którego uwieńczeniem było przystąpienie kraju w 1915 do państw centralnych oraz wypowiedzenie wojny Serbii i Rumunii. Mimo początkowych sukcesów na frontach armia bułgarska ostatecznie została pokonana przez wojska Ententy, co spowodowało dymisję gabinetu Radosławowa w czerwcu 1918. Na polityków partii tworzących rząd oraz cara Ferdynanda I spadła fala krytyki, która nasiliła się jeszcze po ogłoszeniu wyjątkowo ciężkich dla Carstwa Bułgarii warunków traktatu pokojowego z Neuilly-sur-Seine, nazwanych później drugą katastrofą narodową. Lider Partii Młodo-Liberalnej Dimityr Tonczew w 1919 został aresztowany i skazany przez tzw. Sąd Państwowy na karę dożywotniego więzienia. Choć w 1924 odzyskał wolność, nie powrócił już do aktywnej polityki.
Skompromitowane na scenie politycznej kraju Partia Młodo-Liberalna, Partia Liberalna oraz trzeci koalicjant, Partia Narodowo-Liberalna, w 1920 połączyły się, tworząc Partię Nacjonalno-Liberalną. Ta ostatnia istniała do 1934, ale odgrywała drugorzędną rolę w polityce kraju.

</doc>
<doc id="1441878" url="https://pl.wikipedia.org/wiki?curid=1441878" title="144 Eskadra IAF">
144 Eskadra IAF

144 Eskadra (hebr. „Shomry Ha’Arava”, „Feniks”) – myśliwska eskadra Sił Powietrznych Izraela, bazująca w Hatzor w Izraelu.
Historia.
Eskadra została sformowana pod koniec 1972 roku i składała się z 20 samolotów myśliwsko-bombowych Nesher. Początkowo eskadra nosiła numer 111.
Podczas wojny Jom Kipur w 1973 eskadra została przegrupowana na lotnisko przy Refidim na półwyspie Synaj, przez co wzięła duży udział w prowadzonych walkach. Jej piloci odnieśli 48 zwycięstw powietrznych bez strat własnych.
W 1978 przeprowadzono wymianę samolotów w eskadrze, wprowadzając na miejsce Nesherów nowe 24 samoloty myśliwsko-bombowe Kfir C-2. Od 1981 eskadra bazowała w bazie lotniczej Owda. 31 lipca 1983 otrzymano 24 nowe maszyny Kfir C-7, natomiast starsze modele C-2 wycofano ze służby do 1985.
W 1993 eskadrę przebazowano do bazy lotniczej Hatzor. W grudniu 1994 eskadra zaczęła używać samoloty wielozadaniowe F-16A/B.
Podczas II wojny libańskiej w 2006 samoloty 144 Eskadry wzięły udział w bombardowaniu celów Hezbollahu w południowym Libanie.
Wyposażenie.
Na wyposażeniu 144 Eskadry znajdują się następujące samoloty:

</doc>
<doc id="1441879" url="https://pl.wikipedia.org/wiki?curid=1441879" title="Grzegorzewo (przystanek kolejowy)">
Grzegorzewo (przystanek kolejowy)

Grzegorzewo – przystanek kolejowy Polskich Kolei Państwowych obsługiwany przez Koleje Mazowieckie. Przystanek znajduje się w miejscowości Grzegorzewo, będącej osadą wsi Adelin, położonej w Polsce, w województwie mazowieckim, powiecie wyszkowskim, gminie Zabrodzie.
W roku 2017 przystanek obsługiwał 100–149 pasażerów na dobę.

</doc>
<doc id="1441883" url="https://pl.wikipedia.org/wiki?curid=1441883" title="Mostówka (stacja kolejowa)">
Mostówka (stacja kolejowa)

Mostówka – stacja kolejowa Polskich Kolei Państwowych obsługiwana przez Koleje Mazowieckie. Stacja znajduje się we wsi Mostówka, w gminie Zabrodzie, w powiecie wyszkowskim, w województwie mazowieckim, w Polsce.
W roku 2017 stacja obsługiwała 100–149 pasażerów na dobę.

</doc>
<doc id="1441885" url="https://pl.wikipedia.org/wiki?curid=1441885" title="Tomasz Solarewicz">
Tomasz Solarewicz

Tomasz Solarewicz (ur. 1 stycznia 1966 we Wschowie, zm. 16 maja 2016 w Warszawie) – polski scenarzysta, aktor drugoplanowy. 
Życiorys.
Absolwent Wydziału Nauk Społecznych Uniwersytetu Wrocławskiego. W latach 1991–1993 studiował w Wyższym Studium Zawodowym Organizacji Produkcji Filmowej i Telewizyjnej PWSFTviT w Łodzi. W 1994 ukończył Zaoczne Wyższe Zawodowe Studium Scenariuszowe PWSFTviT w Łodzi.

</doc>
<doc id="1441890" url="https://pl.wikipedia.org/wiki?curid=1441890" title="Sto minut wakacji">
Sto minut wakacji

Sto minut wakacji – film familijny z 1998 roku, wyprodukowany przez Telewizję Polską i niemiecką telewizję ZDF. Film powstał w oparciu o scenariusz przedstawienia zrealizowanego dla telewizyjnego Teatru Młodego Widza "Ofelia na wakacjach" , wymyślonego i zrealizowanego również przez Andrzeja Maleszkę. Film powstawał niemal równocześnie z serialową wersją pod tym samym tytułem.
Nagrody.
2000: ALE KINO

</doc>
<doc id="1441894" url="https://pl.wikipedia.org/wiki?curid=1441894" title="CM Punk">
CM Punk

Phillip Jack Brooks (ur. 26 października 1978 w Chicago) – amerykański wrestler, zawodnik MMA i komentator. Obecnie występuje w amerykańskiej federacji wrestlingu AEW, pod swoim pseudonimem ringowym CM Punk. W młodości urządzał pokazy backyard wrestlingu.
Debiutował jako zawodowy wrestler w 1999. Od 2005 występował w WWE, gdzie wykreował swój gimmick straight edge i osiągnął Triple Crown Championship. W 2011 wygłosił słynne promo, które zacierało granicę między kayfabe, a rzeczywistością i jako pierwsze w historii zostało określone mianem "Pipe bomb". W 2014 został zwolniony z powodu fiaska negocjacji nowej umowy z WWE i podpisał kontrakt z organizacją mieszanych sztuk walki Ultimate Fighting Championship (UFC). Stoczył dwie walki MMA i obie przegrał. Od 2018 jest komentatorem walk MMA w organizacji Cage Fury Fighting Championships (CFFC). W 2021 powrócił do profesjonalnego wresltingu, podpisując kontrakt z konkurencją federacji WWE, All Elite Wrestling (AEW).
Wczesne życie.
Urodził się 28 października 1978 w Chicago w stanie Illinois jako Phillip Jack Brooks. Oświadczył na imprezie WWE w Dublinie w Irlandii, że ma irlandzkie pochodzenie i machał irlandzką flagą na środku ringu. Jego ojciec miał pochodzenie angielskie, niemieckie i irlandzkie. Jego matka, Harriett Jadwiga (Kowalski), urodziła się w Breitenfelde w Niemczech w polskiej rodzinie i mieszkała w obozie przesiedleńczym Wentorf; przeniosła się do USA z rodziną w ok. 1951. 
Wychował się w Lockport w Illinois. Od najmłodszych lat był fanem wrestlingu i razem z braćmi oraz przyjaciółmi urządzał na swoim podwórku pokazy backyard wrestlingu prezentowane pod nazwą The Lunatic Wrestling Federation. W tym czasie zyskał pseudonim ringowy CM Punk, którego później używał przez całą swoją profesjonalną karierę wrestlerską. CM oznacza "Magnes na laski" (ang. "Chick Magnet"), a Punk odnosi się do subkultury Punku. Pseudonim ten został mu nadany, gdy musiał zastępować partnera tag teamowego wrestlera o pseudonimie CM Venom. Punk zrezygnował z uczestnictwa w przedsięwzięciu The Lunatic Wrestling Federation, oskarżając swojego brata, Marka Brooksa, o defraudację.
Kariera wrestlerska.
Różne organizacje niezależne w latach 1999–2005.
Był trenowany przez Ace Steela i Danny’ego Dominiona w szkole wrestlingu Steel Domain Wrestling School. Debiutował w 1999. Na początku swojej kariery walczył w takich organizacjach jak St. Paul Championship Wrestling (SPCW) i Mid-American Wrestling (MAW), należał do stajni Goonies, a typowym dla niego strojem były poplamione dżinsy, kamizelka i damskie rajstopy na głowie. 22 listopada 2000 przegrał walkę przeciwko Adamowi Pearce’owi, w związku z czym, zgodnie z wcześniejszymi ustaleniami, musiał odejść z MAW.
W 2000 wziął udział w organizowanym przez IWA Mid-South turnieju IWA Mid-South Sweet Science Sixteen, ale przegrał w drugiej rundzie. Od 2001 występował w tej organizacji regularnie. Dwukrotnie zdobył mistrzostwo IWA Mid-South Light Heavyweight: 9 czerwca 2001, pokonując Marka Wolfa, i 3 listopada 2001, pokonując Tareka The Great. 5 grudnia 2001 pokonał Chrisa Hero w walce o IWA-Mid South World Championship. 10 dni później pokonał Colta Cabanę w finale turnieju o mistrzostwo Mid-American Wrestling World Heavyweight. Harley Race był gościnnym sędzią w tej walce.
1 marca 2002 pierwsze panowanie CM Punka jako głównego mistrza IWA Mid-South zakończyło się przegraną z Eddiem Guerrero. Był to Triple Threat, w którym brał udział także Rey Mysterio. Punk odzyskał mistrzostwo, wygrywając starcie rewanżowe następnego dnia. Do końca 2002 był już czterokrotnym mistrzem: po wygraniu Gauntlet Matchu 26 października 2002 i pokonaniu BJ Whitmera 14 grudnia 2002
28 grudnia 2002 pokonał Colta Cabanę w walce o kontrakt z organizacją Ring of Honor. Po kilku nieemitowanych w telewizji walkach, stoczonych w organizacji WWE w maju 2003, zacżął występować w organizacjach Ring of Honor (ROH) i National Wrestling Alliance-Total Nonstop Action (TNA). W ROH utworzył z Coltem Cabaną stajnię The Second City Saints, a w TNA The Gathering z Ravenem i Julio Dinero. Gdy TNA zaczęło naciskać na Punka, aby zakończył współpracę z ROH, Punk zrezygnował ze współpracy z TNA na rzecz ROH. W kolejnych miesiącach występował także w IWA Mid-South, Pro Wrestling Guerrilla i Internation Wrestling Cartel.
15 maja 2004 CM Punk i Colt Cabana jako The Second City Saints zdobyli mistrzostwo drużynowe Ring of Honor Tag Team Championship. Stracili je 7 kwietnia, przegrywając z Havana Pitbulls. 23 października CM Punk pokonał AJ Stylesa w walce o IWA-Mid South Heavyweight Championship, które posiadał do 4 lutego 2005, kiedy przegrał je w pojedynku przeciwko Danny’emu Danielsowi. W 2005 zaczął występować we Florida's Full Impact Pro i ponownie w nieemitowanych w telewizji galach WWE.
18 lipca pokonał Austina Ariesa w walce o mistrzostwo ROH Championship i stał się heelem. Bronił tytułu w pojedynkach przeciwko między innymi Samoa Joe, Christopherowi Danielsowi i Mickowi Foleyowi. W końcu 12 sierpnia James Gibson pokonał Punka i odebrał mu mistrzostwo.
World Wrestlin Enterteinment (2005–2014).
Ohio Valley Wrestling (2005–2006).
W czerwcu 2005 ogłoszono, że CM Punk podpisał kontrakt rozwojowy z WWE. Wkrótce został przydzielony do terytorium rozwojowego Ohio Valley Wrestling (OVW). 9 listopada 2005 pokonał Kena Doane w walce o mistrzostwo OVW Television Championship. Jego panowanie zakończyło się 4 stycznia 2006, gdy Aaron Stevens wygrał walkę Triple Threat przeciwko niemu i Brentowi Albrightowi. 3 maja 2006 pokonał Brenta Albrighta i został nowym posiadaczem głównego mistrzostwa OVW. Przegrał tytuł 30 sierpnia 2006 w walce przeciwko Chetowi the Jet
Extreme Championship Wrestling (2006–2008).
W 2006 debiutował w brandzie WWE ECW, gdzie rozwinął swój gimmick przedstawiciela ruchu straight edge. Wykreował wówczas swój finisher Go To Sleep (z ang. "Idź spać") Przez pięć miesięcy był niepokonany, aż do starcia przeciwko Hardcore Holly’emu. 4 września 2007 pokonał Johna Morrisona i przejął pas ECW Championship. Wkrótce wziął udział w walce drużynowej na Survivor Series w 2006, głównej walce na Royal Rumble w 2007 i w walce typu Money in the Bank ladder match na WrestleManii 23 w 2007. W końcu przegrał pas mistrzowski w styczniu 2008, kiedy z powodu interwencji Edge’a przegrał walkę przeciwko Chavo Guerrero.
30 marca 2008 na gali WrestleMania XXIV wygrał walkę typu Money in the Bank ladder match o gwarancję walki o mistrzostwo w dowolnym wybranym przez zwycięzcę momencie w ciągu dwunastu kolejnych miesięcy. W 2008 odpadł z turnieju King of the Ring po przegranej walce przeciwko Williamowi Regalowi.
Pierwsze mistrzostwa w WWE (2008–2009).
W lipcu 2008 w wyniku Draftu został przydzielony do brandu Raw. Tydzień później wykorzystał swoją nagrodę, zdobytą na Money in the Bank ladder match, i zarządził walkę o mistrzostwo przeciwko osłabionemu przez Batistę Edge’owi. Punk wygrał i przejął World Heavyweight Championship. Stracił je około dwóch miesięcy później. Mimo statusu byłego mistrza, Punk przegrywał znaczącą część walk i w końcu zdecydował się przejść do dywizji drużynowej. Utworzył tag team z Kofim Kingstonem i razem zdobyli mistrzostwo World Tag Team Championship 27 października. Stracili je 13 grudnia.
19 stycznia 2009 pokonał Williama Regala w walce o mistrzostwo Intercontinental. Stracił je 9 marca, przegrywając walkę z JBL-em. 5 kwietnia 2009 na WrestleManii XXV wygrał kolejny Money in the Bank ladder match. Nagrodę wykorzystał 7 czerwca na Extreme Rules, by przejąć mistrzostwo od Jeffa Hardy, który dopiero co przejął pas World Heavyweight Championship. Tym razem posiadał mistrzostwo do 26 lipca, gdy przegrał walkę rewanżową na Night of Champions. Kolejny raz Punk pokonał Hardy’ego i przejął tytuł na gali SummerSlam z 23 sierpnia. Tym razem stracił je 4 października na gali Hell in a Cell, przegrywając z The Undertakerem. W międzyczasie, 23 września, został przeniesiony do brandu Smackdown.
The Straight Edge Society (2010).
W 2010 założył stajnię o nazwie Straight Edge Society, która była kreowana na ruch podobny do kultu religijnego, promujący wartości straight edge. Przystępując do kultu pretendenci musieli zgolić swoje włosy, choć sam Punk nosił wówczas fryzurę i zarost upodobniające go do Jezusa Chrystusa. Początkowo do stajni należeli tylko CM Punk i Luke Gallows. Często w czasie gal rekrutowali osoby z widowni. Jedną z tych osób była Serena Deep, rekrutowana 22 stycznia, która po dołączeniu została nową menedżerką grupy. 25 kwietnia do drużyny przyłączył się również wrestler Joey Mercury, który występował jako tajemniczy zamaskowany poplecznik CM Punka do czasu zdemaskowania go 23 lipca przez Big Showa. Grupa rywalizowała między innymi z Reyem Mysterio, Kane’em i Big Showem.
Zamaskowany wrestler Rey Mysterio zasugerował, że skoro wszyscy członkowie Straight Edge Society muszą golić głowę na łyso, to CM Punk też powinien to zrobić i wyzwał lidera stajni na pojedynek, z którym był związany zakład – gdyby wygrał Mysterio, CM Punk musiałby się ogolić na łyso, a gdyby CM Punk wygrał, Ray Mysterio musiałby zdjąć maskę publicznie i dołączyć do drużyny Punka. Walkę na gali Over The Limit wygrał Mysterio. CM Punk jednak, nie chcąc ujawnić jak wygląda bez włosów, i czy w ogóle spełnił postanowienia zakładu, zaczął występować pod czarną maską z logami Straight Edge Society. 16 lipca 2010 Big Show zdemaskował Punka i siłą odsłonił jego łysinę w odcinku "SmackDown"
15 sierpnia 2010 na gali SummerSlam Big Show pokonał wszystkich trzech męskich członków drużyny w walce typu Handicap match. Grupa zaczęła się rozpadać 3 września, gdy niezadowolony ze zbyt wielu niepowodzeń Gallowsa, Punk zaatakował go swoim finisherem Go To Sleep, a następnie 24 września pokonał w pojedynku.
Rywalizacja z Johnem Ceną (2011).
4 października 2010 CM Punk został przeniesiony do brandu Raw przez Anonimowego menedżera generalnego i dołączył do ekipy komentatorskiej obok Michaela Cole’a i Jerry’ego Lawlera. 13 grudnia 2010, gdy odbierał nagrodę Slammy za nikczemność, oświadczył, że ktoś zadarł z nim za kulisami i wkrótce Punk się na nim zemści. 20 grudnia opuścił sekcję komentatorów i zaatakował Johna Cenę. Punk wyjaśnił, że zrobił to, ponieważ "agresja jest jedynym, co John Cena rozumie". Ten incydent zapoczątkował ich wielomiesięczną rywalizację. 27 grudnia ujawnił, że został nowym liderem grupy The Nexus. W międzyczasie rywalizował o przywództwo z Wade’em Barrettem.
30 stycznia 2011, dzięki pomocy The Nexus CM Punk przetrwał najdłużej w głównej walce na gali Royal Rumble, 35 minut i 22 sekundy. W pojedynku oficjalnie udział brali także członkowie The Nexus: Husky Harris, Michael McGillicutty, David Otunga i Mason Ryan. Wspólnie wyeliminowali kilkunastu zawodników, do momentu, gdy John Cena wyeliminował cały The Nexus, z CM Punkiem włącznie. 20 lutego na gali Elimination Chamber Punk miał szansę wygrać główną walkę przeciwko pięciu zawodnikom i zostać głównym pretendentem do mistrzostwa WWE Championship. Walkę tę wygrał jednak John Cena. 20 czerwca CM Punk wygrał pojedynek typu Triple Threat przeciwko Albertowi Del Rio i Reyowi Mysterio. Nagrodą była szansa na walkę o mistrzostwo WWE Championship przeciwko ówczesnemu mistrzowi, Johnowi Cenie. Tego samego dnia Punk zapowiedział, że jego kontrakt wygasa 17 lipca, ale zamierza odejść z WWE z tytułem mistrzowskim.
Pipe Bomb (2011).
27 czerwca wtargnął na ring i pomógł R-Truthowi pokonać Johna Cenę w pojedynku typu Tables match. Potem wziął mikrofon, usiadł w wejściu na arenę i wygłosił długą przemowę.
Powiedział, że zanim odejdzie z firmy, "jest wiele rzeczy, które chciałby wyrzucić z siebie". Zakwestionował on talent Johna Ceny i zarzucił mu, że zawdzięcza swoją pozycję głównie temu, że spoufala się z prezesem WWE, Vince’em McMahonem. Dodał też, że tak samo postępowali Hulk Hogan i Dwayne Johnson. W tym momencie pomachał do kamery i powiedział, że przełamuje czwartą ścianę. Następnie powiedział, że do WWE rekrutował go Paul Heyman i że podobnie było z niepracującym już wówczas w firmie Brockiem Lesnarem. CM Punk wyraził opinię, że jest niedoceniany i niewystarczająco promowany, mimo udowodnienia, że na to zasługuje. Winą za to obarczył McMahona. Powiedział też, że po zdobyciu głównego mistrzostwa WWE może go bronić w New Japan Pro-Wrestling albo wrócić do Ring of Honor. Zarzucił fanom, że wspierają WWE, mimo że firma zwykle podejmuje niewłaściwe decyzje. McMahonowi natomiast zarzucił, że otacza się "potakiwaczami", takimi jak John Lauranitis. Pod koniec przemowy powiedział, że chciałby wierzyć, że firma stanie się lepsza po śmierci Vince’a McMahona, ale prawdopodobnie tak nie będzie, bo przejmie ją "jego idiotyczna córka" Stephanie McMahon, "jego kretyński zięć" Triple H i "reszta jego głupiej rodziny". Na końcu chciał coś powiedzieć o jednej z kampanii społecznych WWE, ale jego mikrofon został wyłączony.
Przemowa CM Punka była szeroko komentowana w przemyśle związanym z wrestlingiem, a także w mediach mainstreamowych. Często nazywana jest jednym z najlepszych promo w historii. Popularnie została nazwana Pipe Bomb (bomba rurowa). Określenie to stało się pojęciem związanym z wrestlingiem, używanym w odniesieniu do każdej tyrady, która zdaje się łamać reguły kayfabe i być wymierzona w kluczowe osoby związane z organizacją wrestlingu.
Media związane z wrestlingiem wielokrotnie spekulowały na temat tego w jakim stopniu przemowa CM Punka była przygotowana i wyreżyserowana przez WWE, a w jakim stopniu była prawdziwym przejawem buntu. Również osoby związane z firmą deklarują niepewność co do tego. Pipe bomb CM Punka poruszał tematy uważane za tabu w WWE, takie jak krytyka polityki kadrowej, wspominanie o konkurencyjnych firmach i odnoszenie się do prawdziwych wydarzeń, mających miejsce za kulisami. Dodatkowo wyraz niezadowolenia z powodu kreowania Johna Ceny na najlepszego zawodnika odnosił się do popularnej wówczas krytyki ze strony fanów. Znaczna część tego co powiedział CM Punk pokrywała się z jego krytyką WWE po zakończeniu kariery wrestlerskiej. Będący w zarządzie WWE Triple H oświadczył, że Pipe Bomb był całkowicie ustawiony i w przeciwnym razie wyłączyłby Punkowi mikrofon znacznie wcześniej. Przez pewien czas na oficjalnej stronie internetowej WWE znajdowała się informacja, że CM Punk został zawieszony za nieprofesjonalne zachowanie.
Pierwsze panowanie jako mistrz WWE Heavyweight (2011).
4 lipca 2011 prezes WWE Vince McMahon ogłosił, że odwiesza CM Punka i jego planowana walka o mistrzostwo jest nadal aktualna. Jednocześnie ostrzegł Johna Cenę, że jeśli przegra walkę, zostanie zwolniony.
17 lipca 2011 na gali Money in the Bank odbyła się walka CM Punka i mistrza WWE Johna Ceny. Vince McMahon chciał nagiąć zasady, by uniemożliwić Punkowi zwycięstwo, ale Cena chciał wygrać honorowo i przeszkodził McMahonowi w oszustwie. Ostatecznie walkę wygrał CM Punk. Wtedy Vince McMahon nakazał Alberto Del Rio wykorzystać kontrakt zdobyty w walce typu Money in the Bank ladder match, aby szybko wyzwać Punka na pojedynek i go pokonać, ale Punk zdołał uciec.
Po rzekomym odejściu CM Punka z WWE Vince McMahon uznał mistrzostwo za zwakowane i ogłosił turniej, mający wyłonić nowego mistrza. 25 lipca 2011 turniej wygrał Rey Mysterio, który natychmiast został wyzwany na pojedynek i pokonany przez Johna Cenę. Po zwycięstwie Cena celebrował w ringu zostanie nowym mistrzem, jednak w tym momencie na arenę wszedł CM Punk, nosząc swój pas mistrzowski i przy dźwiękach swojego nowego motywu muzycznego "Cult of Personality" (z ang. "Kult jednostki") zespołu Living Colour. W tym momencie był już face’em. Okazało się, że Triple H wynegocjował z Punkiem nowy kontrakt. Jednocześnie zadecydował, że żaden z mistrzów WWE nie zostanie pozbawiony tytułu. Zamiast tego CM Punk i John Cena stoczyli ze sobą pojedynek 14 sierpnia na gali SummerSlam. Triple H był sędzią specjalnym. Wygrał CM Punk, ponieważ Triple H nie zauważył, że Cena miał jedną stopę na linach, więc przypięcie nie powinno być uznane. Po walce Punk został zaatakowany przez powracającego wrestlera Kevina Nasha, a następnie Alberto Del Rio wykorzystał swój kontrakt z Money in the Bank ladder matchu, pokonał zmęczonego Punka w krótkim starciu i przejął mistrzostwo. Od tego czasu CM Punk rywalizował przeciwko Kevinowi Nashowi, Johnowi Cenie i Alberto Del Rio. 22 sierpnia John Cena pokonał Punka w walce o pierwszeństwo do starania się o WWE Championship. Następnie Triple H pokonał Punka 18 września na gali Night of Champions w walce typu No Disqualification. Gdyby Triple H przegrał, musiałby zgodnie z postanowieniami zakładu zrezygnować z funkcji zarządcy. The Miz i R-Truth pomagali Triple H-owi wygrać, a Kevin Nash interweniował tylko po to, by zaatakować obu uczestników pojedynku.
Drugie panowanie jako mistrz WWE (2011–2013).
20 listopada 2011 na gali Survivor Series CM Punk pokonał Alberto Del Rio i przejął główne mistrzostwo WWE. Tym samym rozpoczęło się trzecie panowanie mistrzowskie CM Punka, które było w dodatku uznawane za rekordowe, wówczas najdłuższe w "Epoce Współczesnej". Trwało łącznie 434 dni od 2011 do 2013. W czasie swojego panowania rywalizował z takimi zawodnikami jak Chris Jericho, Daniel Bryan, John Cena i Ryback. Bardzo rzadko jednak jego walki były głównymi wydarzeniami gal. W pewnym momencie uznał, że za mało uwagi poświęca się jego panowaniu, a za dużo rywalizacji Ceny i The Rocka, więc zaatakował tego drugiego w czasie tysięcznego odcinka "WWE Raw". Przez resztę swojego panowania był heelem. Wtedy powołał tag team The Shield, złożony z Deana Ambrose’a, Romana Reignsa i Setha Rollinsa, którzy pomagali mu wygrywać w wyniku oszustw.
W końcu Rock postanowił mu odebrać główne mistrzostwo WWE. Obaj zmierzyli się 29 stycznia 2013 na gali Royal Rumble. W pojedynek interweniowała wierna Punkowi trzyosobowa grupa The Shield. Ponieważ nie była to pierwsza interwencja grupy w ważną walkę, wcześniej ustalono, że taka sytuacja poskutkuje odebraniem Punkowi pasa. Gdy jednak Vince McMahon pojawił się w wejściu na arenę aby ogłosić zmianę posiadacza tytułu, Rock zaprotestował i zażądał powtórzenia walki, ponieważ nie chciał przejmować mistrzostwa w wyniku dyskwalifikacji. McMahon zgodził się natychmiast powtórzyć walkę. Ostatecznie The Rock zwyciężył i przejął pas Punka. Punk otrzymał szansę odzyskania mistrzostwa 17 lutego na gali Elimination Chamber, ale i tym razem został pokonany przez The Rocka. 25 lutego Punk przegrał też z Johnem Ceną walkę o to który z nich będzie miał pierwszeństwo do starania się o tytuł Rocka.
Ostatnie wątki i zwolnienie (2013–2014).
W 2013 rywalizował przeciwko The Undertakerowi. Przed ich ostatecznym starciem, CM Punk szydził ze śmierci menedżera swojego przeciwnika, Paula Bearera. 7 kwietnia 2013 przegrał walkę przeciwko The Undertakerowi na gali WrestleMania 29. Po WrestleManii Punk zrobił sobie dwa miesiące przerwy od wrestlingu. Powrócił podczas gali Payback, która odbywała się w jego rodzinnym mieście. Pokonał on tam Chrisa Jericho. Od tego czasu był on już face’m. Na gali Money in the Bank wziął udział w sześcioosobowym ladder matchu o walizkę, jednak przegrał wskutek ataku jego dotychczasowego menadżera Paula Heymana, który zaatakował Punka drabiną. To zapoczątkowało kilkumiesięczny feud z Heymanem i jego klientami. Na SummerSlam przegrał No Disqualification match z Brockiem Lesnarem. Na Night Of Champions jego przeciwnikami byli mistrz Interkontynentalny Curtis Axel i Paul Heyman. Była to walka typu Handicap Elimination No Disqualification match. CM Punk dość szybko rozprawił się z Axelem, lecz kiedy miał wykończyć Heymana, to został zaatakowany przez Rybacka, który został nowym "Paul Heyman Guyem". Punkowi udało się jednak pokonać Rybacka na Battleground, a także na Hell In A Cell. Po walce z Rybackiem Punk ostatecznie rozprawił się z Heymanem na szczycie klatki Hell in a Cell. Następnie prowadził krótki feud w tag teamie z Danielem Bryanem przeciwko Wyatt Family, których pokonali na Survivor Series. Na Raw po gali został zaatakowany przez grupę The Shield z członkami, której zmierzył się na WWE TLC PPV w 3-on-1 Handicap matchu. Wyszedł zwycięsko z tego starcia dzięki temu, że Roman Reigns trafił Spearem w Deana Ambrose’a, zamiast w Punka. Feud był kontynuowany w następnych tygodniach. Do tej rywalizacji dołączył również Corporate Kane, który przydzielił Punkowi numer jeden podczas styczniowej gali Royal Rumble. Punk wyeliminował z tej walki Kane’a, jednak ten wrócił pod koniec walki i wyrzucił CM Punka z ringu i wykonał mu Chokeslam na stół komentatorski. Był to ostatni występ CM Punka w ringu WWE. Dzień później Punk odszedł z federacji wskutek niezadowolenia tym, w jakim kierunku zmierzała federacja.
15 lipca 2014 ogłosił na Twitterze, że nie pracuje już w WWE. Później w podcascie Colta Cabany wyznał, że został zwolniony przez WWE w dniu jego ślubu, po tym jak nie udało się wynegocjować zadowalających dla obu stron warunków nowego kontraktu i oświadczył, że na zawsze kończy z karierą wrestlerską. W tym samym podcaście oskarżył lekarza WWE, doktora Chrisa Amanna, o zatajanie informacji na temat jego stanu zdrowia. Amann pozwał CM Punka o zniesławienie, ale przegrał proces.
All Elite Wrestling (od 2021).
W sierpniu 2021 roku podpisał kontrakt z AEW. Zadebiutował podczas specjalnego odcinka "AEW Rampage" "The First Dance" w Chicago, Illinois, gdzie wygłosił, że wraca do profesjonalnego wrestlingu i wyzwał Darby’ego Allin'a do walki na All Out.
5 września na gali All Out stoczył on wcześniej zapowiedzianą walkę z Darbym Allin, którą ostatecznie wygrał. Była to jego pierwsza walka wrestlerska po 7 latach.
Kariera MMA.
22 listopada 2014 podpisał kontrakt z Ultimate Fighting Championship (UFC) na walki w 2015 roku. Jednak z powodu wielu kontuzji jego debiut został przełożony na 2016 rok. Trenował w klubie Roufusport. Zadebiutował na gali UFC 203, która odbyła się 10 września w Cleveland. Rywalem CM Punka był Mickey Gall. Punk przegrał tę walkę. Jego druga walka miała miejsce 9 czerwca 2018 i była przeciwko Mike’owi Jacksonowi. Tym razem przegrał z powodu jednogłośnej decyzji sędziów. Po tej walce prezes UFC Dana White powiedział, że CM Punk prawdopodobnie już nie zawalczy w UFC.
8 listopada 2018 podpisał kontrakt z organizacją Cage Fury Fighting Championships (CFFC), w której pracuje jako komentator.
Życie prywatne.
Od 2012 do 2013 umawiał się z wrestlerką Litą. Po rozstaniu zaczął się umawiać z inną wrestlerką AJ Lee, którą poślubił 13 czerwca 2014 r. Otwarcie deklaruje swoje liberalne poglądy. Wspiera prawa osób LGBT, a także małżeństwa par jednopłciowych.

</doc>
<doc id="1441895" url="https://pl.wikipedia.org/wiki?curid=1441895" title="Takehito Arisugawa">
Takehito Arisugawa

 – japoński książę z rodu Arisugawa, jednej z czterech gałęzi ("seshū-shinnōke") japońskiej rodziny cesarskiej, admirał floty ("gensui-kaigun-taishō") Japońskiej Cesarskiej Marynarki Wojennej.
Życiorys.
Urodził się w Kioto w domu Arisugawa-no-miya, będącym jedną z czterech gałęzi japońskiej rodziny cesarskiej, uprawnionych do sukcesji do Chryzantemowego Tronu w przypadku wygaśnięcia rodu cesarskiego. 11 grudnia 1880 ożenił się z Yasuko Maedą (ur. 15 marca 1864, zm. 30 czerwca 1923), czwartą córką Yoshiyasu Maedy, ostatniego "daimyō" prowincji Kaga (dzisiejsza prefektura Ishikawa). Miał z nią troje dzieci. Książę i księżna Arisugawa w 1889 odbyli podróż po Europie i Ameryce.
Po śmierci przyrodniego brata, księcia Taruhito Arisugawy, 15 stycznia 1895, otrzymał tytuł: „Arisugawa-no-miya”. W 1896 książę udał się do Wielkiej Brytanii, by reprezentować cesarza Mutsuhito na obchodach diamentowego jubileuszu panowania królowej Wiktorii. 
Para książęca udała się do Europy po raz drugi w 1905, aby reprezentować cesarza na ślubie niemieckiego księcia Wilhelma z meklemburską księżną Cecylią. W drodze powrotnej do Japonii ponownie odwiedzili Wielką Brytanię. Wtedy to król Edward VII przyznał księciu Krzyż Wielki Orderu Łaźni.

</doc>
<doc id="1441897" url="https://pl.wikipedia.org/wiki?curid=1441897" title="Somewhere (album Evy Cassidy)">
Somewhere (album Evy Cassidy)

Somewhere – kolejny pośmiertny album studyjny amerykańskiej wokalistki Evy Cassidy, wydany 25 sierpnia 2008 roku. Po raz pierwszy zawiera dwa utwory napisane przez Evę Cassidy.

</doc>
<doc id="1441898" url="https://pl.wikipedia.org/wiki?curid=1441898" title="Gaj wymysłowicki">
Gaj wymysłowicki

Gaj wymysłowicki – rodzinny cmentarz rodziny von Wilamowitz-Moellendorff, który znajduje się w lesie w zachodniej części Wymysłowic.
Został założony przez Arnolda i Urlykę von Wilamowitz-Moellendorff w roku 1864 ze względu na protestanckie wyznanie. 
Posadzono tu różnorodne odmiany i gatunki drzew i krzewów ozdobnych, sprowadzonych z różnych zakątków świata. Alejki wewnętrzne wysypano grubym jednorodnym żwirem, którym opiekował się dworski ogrodnik dojeżdżający raz w tygodniu z Markowic. Cmentarz był otoczony czworokątnym murem, przez środek którego prowadziła aleja starych tuj amerykańskich. Pracę nad modernizacją cmentarza prowadził Edmund Mikołajczak.

</doc>
<doc id="1441900" url="https://pl.wikipedia.org/wiki?curid=1441900" title="Saeeduzzaman Siddiqui">
Saeeduzzaman Siddiqui

Saeeduzzaman Siddiqui (ur. 1 grudnia 1938 w Lucknow, zm. 11 stycznia 2017 w Karaczi) – pakistański prawnik, Szef Sprawiedliwości ("Chief of Justice") Pakistanu w latach 1999-2000. Kandydat Pakistańskiej Ligi Muzułmańskiej (N) w wyborach prezydenckich we wrześniu 2008.
Życiorys.
Saeeduzzaman Siddiqui w 1954 ukończył studia na Uniwersytecie w Dhace, a w 1960 prawo na Uniwersytecie w Karaczi. W lutym 1961 Siddiqui dostał się w szeregi adwokatury.
W 1963 został adwokatem Sądu Najwyższego Pakistanu Zachodniego, a w 1969 adwokatem Sądu Najwyższego Pakistanu. W maju 1980 Siddiqui został mianowany sędzią Sądu Najwyższego prowincji Sindh. W sierpniu 1980 wszedł w skład Pakistańskiej Komisji Wyborczej.
Od 27 lipca do 30 lipca 1990 pełnił obowiązki gubernatora prowincji Sindh. Od 19 września 1990 do 19 października zajmował stanowisko Szefa Sprawiedliwości (przewodniczący) Sądu Najwyższego prowincji Sindh.
23 maja 1992 Siddiqui został mianowany sędzią Sądu Najwyższego Pakistanu, którym pozostawał do 1 grudnia 2005. Od 1 lipca 1999 do 25 stycznia 2000 zajmował stanowisko Szefa Sprawiedliwości ("Chief of Justice") (przewodniczący) Sądu Najwyższego Pakistanu. Ze stanowiska został odwołany przez generała Perveza Musharaffa po tym, jak odmówił złożenia nowej przysięgi ("Provisional Constitutional Order") po zamachu stanu dokonanym przez Musharrafa.
25 sierpnia 2008 Pakistańska Liga Muzułmańska (N) byłego premiera Nawaza Sharifa mianowała Saeeduzzamana Siddiqui swoim kandydatem do stanowiska prezydenta Pakistanu po tym, jak prezydent Musharraf zrezygnował z urzędu. Wybory prezydenckie odbyły się 6 września 2008. Siddiqui zajął w nich drugie miejsce, zdobywając 153 z 702 możliwych głosów. Zwyciężył, z wynikiem 481 głosów, Asif Ali Zardari.

</doc>
<doc id="1441901" url="https://pl.wikipedia.org/wiki?curid=1441901" title="Gottfried Hermann von Wilamowitz-Moellendorff">
Gottfried Hermann von Wilamowitz-Moellendorff



</doc>
<doc id="1441902" url="https://pl.wikipedia.org/wiki?curid=1441902" title="Crurotarsi">
Crurotarsi

Crurotarsi (z łac. "crus" – goleń, podudzie, oraz "tarsus" – stęp) – grupa archozauromorfów z kladu Archosauriformes obejmująca krokodylomorfy (w tym dzisiejsze krokodyle), rauizuchy, aetozaury, rodzinę Ornithosuchidae i fitozaury (a być może również grupę Avemetatarsalia, do której należą m.in. ptaki – patrz niżej). Grupa ta została wyodrębniona na podstawie podobieństw w budowie stawu skokowego. Ich nazwa nawiązuje do występującego u przedstawicieli grupy stawu łączącego jedną z kości podudzia – kość strzałkową – z jedną z kości stępu – kością piętową; według Sereno (1991) u Crurotarsi występuje kłykieć kości piętowej w kształcie połówki walca, który tworzy staw obrotowy z wyrostkiem kostnym na dorsalnej (górnej) części kości skokowej i z końcem dalszym kości strzałkowej. Nesbitt (2011) podaje jednak, że ów kłykieć nie występuje u przedstawicieli rodziny Ornithosuchidae. W dodatku taki kłykieć występuje też na kości skokowej "Asilisaurus" i być może również marazucha, należących do kladu Avemetatarsalia tradycyjnie uznawanego za siostrzany do Crurotarsi (nie występuje natomiast u przedstawicieli rodziny Lagerpetidae, nie wiadomo zaś, czy był on obecny u bazalnych pterozaurów; nie jest więc pewne, czy kłykieć ten występował już u najstarszych przedstawicieli Avemetatarsalia). Staw skokowy u Crurotarsi łączy kość skokową z kością piętową. U większości przedstawicieli Crurotarsi kość skokowa ma główkę obracającą się w panewce kości piętowej; jedynie u przedstawicieli rodziny Ornithosuchidae to na kości piętowej jest główka, a na kości skokowej – panewka. Z większości analiz kladystycznych wynika, że archozaury o takiej budowie stawu skokowego tworzyły klad, do którego nie należały żadne inne archozaury; z analizy Nesbitta (2011) wynika jednak, że fitozaury były grupą siostrzaną do kladu Archosauria. Jeśli taką pozycję filogenetyczną tej grupy potwierdzą przyszłe analizy kladystyczne, będzie to dowodzić, że uważany za charakterystyczny dla Crurotarsi staw skokowy z główką na kości skokowej i panewką na piętowej w rzeczywistości powstał już u przodków wszystkich archozaurów, w tym tych z kladu Avemetatarsalia. Według Nesbitta obecnie brak jest danych potrzebnych do stwierdzenia, czy tak zbudowany staw między kośćmi: skokową i piętową występował u bazalnych pterozaurów, Lagerpetidae, silezaura i bazalnych dinozaurów; wydaje się natomiast, że podobnie zbudowany staw między tymi kośćmi występował u "Asilisaurus" i "Marasuchus".
Paul Sereno (1991) zdefiniował Crurotarsi jako klad obejmujący grupę Parasuchia (tj. fitozaury), rodzinę Ornithosuchidae, rodzaj "Prestosuchus", klad Suchia i wszystkich innych potomków ich ostatniego wspólnego przodka. W większości późniejszych publikacji używano tej lub podobnych definicji Crurotarsi; np. Nesbitt (2011) zdefiniował Crurotarsi jako najwęższy klad obejmujący gatunki "Rutiodon carolinensis" i "Crocodylus niloticus". Tak definiowane Crurotarsi nie są synonimem Pseudosuchia "sensu" Gauthier (1986), tj. kladu obejmującego krokodyle i wszystkie archozaury bliżej spokrewnione z nimi niż z ptakami. Jeśli potwierdzi się pozycja filogenetyczna fitozaurów wynikająca z analizy Nesbitta (2011) to do Crurotarsi "sensu" Sereno (1991) należałby także klad Avemetatarsalia (w tym ptaki); fitozaury nie należałyby natomiast do Pseudosuchia "sensu" Gauthier (1986).
Pierwsi przedstawiciele tej grupy pojawili się we wczesnym triasie (olenek) i pod koniec środkowego triasu (ladyn) dominowali w lądowych niszach ekologicznych.
Klasyfikacja.
Crurotarsi
Filogeneza.
Kladogram Crurotarsi według Brusatte i współpracowników (2010):
Kladogram Crurotarsi ("sensu" Sereno, 1991) według França, Ferigolo i Langera (2011) - drzewo zgodności wygenerowane na podstawie 1005 najbardziej oszczędnych drzew metodą "majority rule consensus":
Kladogram Crurotarsi ("sensu" Nesbitt, 2011) według Nesbitta (2011) - drzewo ścisłej zgodności wygenerowane na podstawie 360 najbardziej oszczędnych drzew:

</doc>
<doc id="1441903" url="https://pl.wikipedia.org/wiki?curid=1441903" title="Hermann von Wilamowitz-Moellendorff">
Hermann von Wilamowitz-Moellendorff



</doc>
<doc id="1441904" url="https://pl.wikipedia.org/wiki?curid=1441904" title="Keinosuke Miyairi">
Keinosuke Miyairi

 – japoński lekarz parazytolog. 
W 1890 ukończył studia medyczne na Cesarskim Uniwersytecie Tokijskim. W latach 1902–1904 pogłębiał wiedzę u prof. Friedricha Loefflera w Niemczech. Po powrocie do Japonii został profesorem higieny w Szkole Medycznej Fukuoka przy Cesarskim Uniwersytecie Kiotyjskim. 
Miyairi i Masatsugu Suzuki w 1913 odkryli, że ślimaki "Oncomelania" są żywicielami pośrednim przywr "Schistosoma japonicum"; opisali stadia larwalne pasożyta i doświadczalnie wykazali, że wydobyte ze ślimaków cerkarie są w stanie dostać się przez skórę do organizmu myszy i rozwinąć tam w postacie dorosłe.

</doc>
<doc id="1441909" url="https://pl.wikipedia.org/wiki?curid=1441909" title="Maria von Wilamowitz-Moellendorff">
Maria von Wilamowitz-Moellendorff



</doc>
<doc id="1441910" url="https://pl.wikipedia.org/wiki?curid=1441910" title="Nisza (ujednoznacznienie)">
Nisza (ujednoznacznienie)



</doc>
<doc id="1441929" url="https://pl.wikipedia.org/wiki?curid=1441929" title="Parafia Wniebowzięcia Najświętszej Maryi Panny w Kłodawie">
Parafia Wniebowzięcia Najświętszej Maryi Panny w Kłodawie

Parafia Wniebowzięcia Najświętszej Maryi Panny w Kłodawie – rzymskokatolicka parafia położona w południowej części gminy Kłodawa. Administracyjnie należy do dekanatu kłodawskiego (diecezja włocławska). Zamieszkuje ją 9700 wiernych.
Informacje ogólne.
Do parafii należą wierni z miejscowości: Dębina, Głogowa, Górki, Józefów Guzowski, Kłodawa, Łążek, Mała Wieś, Pomarzany Fabryczne, Rgielew, Straszków, Straszkówek, Wólka Czepowa, Krzewata, Nowa Wioska i Przybyszew.
Placówki edukacyjne znajdujące się w granicach administracyjnych parafii:
Odpusty parafialne:

</doc>
<doc id="1441943" url="https://pl.wikipedia.org/wiki?curid=1441943" title="Old School">
Old School



</doc>
<doc id="1441948" url="https://pl.wikipedia.org/wiki?curid=1441948" title="Matarō Nagayo">
Matarō Nagayo

Baron – japoński lekarz patolog, przewodniczący Japońskiego Towarzystwa Badań nad Nowotworami.
Życiorys.
Urodził się 6 kwietnia 1878 w Tokio jako trzeci syn lekarza Sensai Nagayo. Uczęszczał do szkoły medycznej Tokijskiego Uniwersytetu Cesarskiego, studia ukończył w 1904. 
Od 1905 był asystentem na uniwersytecie. W 1907 wyjechał dzięki rządowemu stypendium do Niemiec, gdzie studiował patologię u Ludwiga Aschoffa na Uniwersytecie we Fryburgu. W 1909 powrócił do Japonii, został docentem, a w 1911 profesorem patologii. W 1933 został dziekanem wydziału medycznego Uniwersytetu Tokijskiego. Od 1938 profesor emeritus.

</doc>
<doc id="1441949" url="https://pl.wikipedia.org/wiki?curid=1441949" title="Edward Przanowski">
Edward Przanowski

Edward Przanowski (ur. 13 października 1845 w Glanowie koło Olkusza – zm. 6 lutego 1929 w Nowej Wsi koło Starogardu Gdańskiego) – inżynier i architekt powiatowy w Słupcy i Łęczycy, żołnierz powstania stycznowego.
Młodość i lata nauki.
Edward Czesław Karol Boromeusz Przanowski pochodził ze zubożałej rodziny szlacheckiej herbu Nowina, był synem Norberta Przanowskiego (1814-1850), dzierżawcy dóbr glanowskich i Kunegundy z Krobanowskich.
Edward Przanowski ukończył Gimnazjum Męskie w Piotrkowie i w 1862 wstąpił do nowo utworzonej Szkoły Głównej w Warszawie na Wydział Matematyczno-Fizyczny. Studia przerwał udział w Powstaniu Styczniowym, walczył w partii gen. Edmunda Taczanowskiego, a w przegranej bitwie pod Kruszyną (Nieznanicami) w dniu 29 sierpnia 1863 został dwukrotnie ciężko ranny. Według relacji Przanowskiego "kozacy uganiający się po pobojowisku "sprawdzali" kto jeszcze z powstańców żyje. Sprawdzanie polegało na tym, że kłuli piką ciała leżących, a gdy zauważyli odruch – mordowali". Przanowski przebity piką, nie drgnął mimo bólu i uznany za nieżywego, poniechany został przez kozaków. W ten sposób uniknął niechybnej śmierci.
Od 1864 odbywał praktykę w Zarządzie Dróg Królestwa Polskiego, a 22 grudnia 1868 zdał egzamin i uzyskał tytuł inżyniera-konduktora.
Działalność zawodowa.
Przez 44 lata pracował jako inżynier w miastach Królestwa Polskiego, przeżywających w II połowie XIX w. regres w wyniku carskich represji popowstaniowych. W latach 1866-71 był inżynierem-konduktorem powiatu sieradzkiego. W latach 1871-80 pełnił obowiązki inżyniera i architekta powiatowego w Słupcy. Odpowiadał m.in. za infrastrukturę techniczną administrowanych terenów, utrzymanie dróg, remonty obiektów publicznych, ochronę przeciwpożarową. W 1878 kierował pracami technicznymi przy budowie kościoła w parafii ewangelicko-augsburskiej w Zagórowie koło Słupcy.
W 1880 mianowany został inżynierem i architektem powiatu łęczyckiego. Jako inżynier i architekt powiatowy sporządził plany miejscowości obwodu łęczyckiego, z których cztery pochodzące z 1893 zachowały się w Zbiorze kartograficznym Archiwum Głównego Akt Dawnych w Warszawie. Są to plany Łęczycy i Grabowa, Piątku, Poddębic, stanowiące cenne źródło rozwoju przestrzenno-urbanistycznego miejscowości.
W dziejach Łęczycy Przanowski zapisał się jako budowniczy siedziby straży ogniowej. Był autorem projektu architektonicznego, pełnił także nadzór nad prowadzonymi pracami. Do budowy remizy wykorzystano prawdopodobnie materiały z częściowej rozbiórki średniowiecznego zamku. W neoklasycystycznym gmachu - obok pomieszczeń dla straży ogniowej - znalazła się także obszerna sala teatralna z widownią dla 200 osób oraz galeria z kilkudziesięcioma miejscami stojącymi. Obiekt zachowany do dziś, w dalszym ciągu jest siedzibą łęczyckiej ochotniczej straży pożarnej.
Działalność społeczna.
Edward Przanowski związał się na wiele lat z łęczycką ochotniczą strażą ogniową, zaliczaną do najstarszych i największych straży w zaborze rosyjskim. Była to wówczas jedyna polska organizacja obywatelska w Łęczycy, prowadząca także działalność kulturalną i społeczną.
W 1882 został wybrany pomocnikiem naczelnika, a w rok później naczelnikiem łęczyckiej straży. Funkcję tę pełnił nieprzerwanie przez 20 lat - do 1903. Dbał o wyposażenie techniczne, a także szkolenie strażaków; w tym celu w 1888 wzniósł na dziedzińcu zamkowym drewnianą wieżę obserwacyjną, tzw. „wspinalnię” - miejsce ćwiczeń ochotników.
Podczas jubileuszu ćwierćwiecza istnienia organizacji (w 1900) wręczono Przanowskiemu honorowy toporek strażacki; natomiast w 1904 nadano mu tytuł członka honorowego łęczyckiej straży - jako pierwszemu w jej historii.
Będąc przedstawicielem "pokolenia Szkoły Głównej" przejawiał różnorodną aktywność społeczną i kulturalną. Już w 1868 w Sieradzu brał udział w amatorskich przedstawieniach teatralnych na rzecz szpitala i ochronki, prowadzonych przez Radę Opiekuńczą Zakładów Dobroczynnych Powiatu Sieradzkiego.
Także w Łęczycy przez trzy kolejne kadencje: 1883-1886, 1886-1889 i 1889-1892 wybierany był w skład Rady Dobroczynności Publicznej Powiatu Łęczyckiego.
Należy także nadmienić o ciekawej i oryginalnej wówczas inicjatywie Przanowskiego - zorganizowania (w trosce o rozwój fizyczny młodego pokolenia) ćwiczeń gimnastycznych dla sporej grupy dzieci i młodzieży.
W marcu 1906 wszedł w skład zarządu powstałego wówczas Towarzystwa Muzyczno-Dramatycznego w Łęczycy.
Współpracował z redakcją "Słownika geograficznego Królestwa Polskiego i innych krajów słowiańskich" - dzieła zainicjowanego przez Filipa Sulimierskiego, kolegę Przanowskiego z Gimnazjum w Piotrkowie i Szkoły Głównej Warszawskiej. Przanowski wymieniany był wśród osób deklarujących pomoc w dostarczaniu materiałów o poszczególnych miastach i osadach.
Rodzina.
W 1870 zawarł związek małżeński z Józefą z Lewickich (1851-1939). Przanowscy mieli ośmioro dzieci:
Po przejściu na emeryturę przeniósł się do Warszawy. W 1912 wchodził w skład zarządu II Kasy Kredytowej Warszawie, przy ul Erywańskiej 14; kasa liczyła ponad 2 tys. członków, udzielała pożyczek i przyjmowała oszczędności. Następnie mieszkał u syna Jana w Walewicach k. Góry Kalwarii, a od 1924 w Nowej Wsi koło Starogardu Gdańskiego u syna Stefana.
Edward Przanowski zmarł w dniu 6 lutego 1929 w Nowej Wsi koło Starogardu Gdańskiego i pochowany został na cmentarzu farnym w Starogardzie Gdańskim, z honorami wojskowymi 2. Pułku Szwoleżerów Rokitniańskich. W latach osiemdziesiątych XX w. staraniem Towarzystwa Miłośników Ziemi Kociewskiej odnowiono zniszczony grób Przanowskiego; w 1984 w Nowej Wsi odsłonięto tablicę pamiątkową, a w Starogardzie Gdańskim nazwano ulicę jego imieniem.

</doc>
<doc id="1441953" url="https://pl.wikipedia.org/wiki?curid=1441953" title="Gumka recepturka">
Gumka recepturka

Gumka recepturka – cienki, gumowy bądź lateksowy, elastyczny pasek zamknięty w okrąg, służący głównie do nietrwałego spinania ze sobą przedmiotów. Obwód gumki recepturki zazwyczaj nie przekracza 25–30 centymetrów.
Gumka recepturka została wynaleziona przez Stephena Perry’ego, który w 1844 roku złożył podanie o dotyczący jej patent, który uzyskał 17 marca 1845 roku. Pierwotnie służyła do spinania luźnych stron czy innych papierów.
Służyła także do przytwierdzania papierowej recepty do buteleczki z lekarstwem, skąd wywodzi się jej polska nazwa.
Produkcja gumek recepturek nie zmieniła się od czasów Perry’ego i polega na maszynowym odcinaniu z gumowej rury okręgów o zadanej szerokości. W domowych warunkach gumki recepturki wyrabiano ze starych dętek rowerowych, odcinając nożyczkami wąskie skrawki.
Gumki recepturki stały się także elementami zabawek, jako ich element napędowy lub jako „amunicja” w strzelających nimi „strzelbach” i „pistoletach”, z których pierwsze zostały opatentowane w 1920 roku.

</doc>
<doc id="1441956" url="https://pl.wikipedia.org/wiki?curid=1441956" title="Dławiec">
Dławiec



</doc>
<doc id="1441958" url="https://pl.wikipedia.org/wiki?curid=1441958" title="Puławy Chemia">
Puławy Chemia

Puławy Chemia – przystanek osobowy w Puławach, w województwie lubelskim, w Polsce. Znajduje się tu 1 peron.
W roku 2017 przystanek obsługiwał 0–9 pasażerów na dobę.

</doc>
<doc id="1441959" url="https://pl.wikipedia.org/wiki?curid=1441959" title="Linkou">
Linkou

Linkou () – dzielnica () miasta wydzielonego Nowe Tajpej na Tajwanie. Znajduje się w północnej części miasta. 
23 czerwca 2009 komitet przy Ministrze Spraw Wewnętrznych Republiki Chińskiej zarekomendował przekształcenie dotychczasowego powiatu Tajpej () w miasto wydzielone; wszystkie gminy wiejskie (), jak Linkou, gminy miejskie i miasta wchodzące w skład powiatu zostały przekształcone w dzielnice (). Ustawa weszła w życie 25 grudnia 2010 roku.
Populacja dzielnicy Linkou w 2016 roku liczyła 103 219 mieszkańców – 52 884 kobiety i 50 335 mężczyzn. Liczba gospodarstw domowych wynosiła 40 537, co oznacza, że w jednym gospodarstwie zamieszkiwało średnio 2,55 osób.

</doc>
<doc id="1441961" url="https://pl.wikipedia.org/wiki?curid=1441961" title="CMP">
CMP



</doc>
<doc id="1441963" url="https://pl.wikipedia.org/wiki?curid=1441963" title="Generał brygadier">
Generał brygadier

Generał brygadier (gen. brygadier) – najwyższy stopień oficerski w Państwowej Straży Pożarnej. Jedynie jeden etat może posiadać ten stopień strażacki – komendant główny Państwowej Straży Pożarnej. Niższym stopniem jest nadbrygadier.
Odpowiednik w SZ RP to generał dywizji, lecz co do funkcji to generał lub admirał, w Policji – generalny inspektor Policji, w Straży Granicznej – generał dywizji Straży Granicznej lub wiceadmirał Straży Granicznej, w Biurze Ochrony Rządu – generał dywizji. W służbach specjalnych Rzeczypospolitej Polskiej nie ma odpowiednika.
Na stopień generała brygadiera mianuje Prezydent Rzeczypospolitej Polskiej na wniosek ministra właściwego do spraw wewnętrznych.

</doc>
<doc id="1441965" url="https://pl.wikipedia.org/wiki?curid=1441965" title="Port lotniczy Nassau">
Port lotniczy Nassau

Port lotniczy Nassau (IATA: NAS, ICAO: MYNN) – międzynarodowy port lotniczy położony w Nassau. Jest największym portem lotniczym na Bahamach.

</doc>
<doc id="1441966" url="https://pl.wikipedia.org/wiki?curid=1441966" title="C-pop">
C-pop



</doc>
<doc id="1441967" url="https://pl.wikipedia.org/wiki?curid=1441967" title="Heihachi Mishima">
Heihachi Mishima



</doc>
<doc id="1441968" url="https://pl.wikipedia.org/wiki?curid=1441968" title="Samuel R. Delany">
Samuel R. Delany

Samuel Ray Delany Jr. (ur. 1 kwietnia 1942 w Nowym Jorku) – amerykański pisarz science fiction i krytyk literacki. Laureat nagród Nebula i Hugo.
Życiorys.
Dorastał w Harlemie w dobrze sytuowanej rodzinie afroamerykańskiej. Jego matka była bibliotekarką, a ojciec przedsiębiorcą pogrzebowym. Uczęszczał do Bronx High School of Science. Mimo iż od czasów dorastania żył otwarcie jako gej, przez 19 lat był żonaty z poetką Marilyn Hacker i ma córkę Ivę Hacker-Delany.
Od 1988 r. Delany zajmował stanowisko profesora literatury na kilku uniwersytetach, m.in. University of Massachusetts at Amherst, University at Buffalo, a ostatnio na Temple University w Filadelfii. Jest autorem książek z dziedziny literaturoznawstwa.
Debiutował jako pisarz w wieku 20 lat, powieścią "The Jewels of Aptor". Uważany jest za czołowego twórcę Nowej Fali SF. Jego utwory charakteryzują się złożonością i wyrafinowaniem.
Oprócz powieści uznanie zdobyły także krótkie formy, np. opowiadania "Aye, and Gomorrah" ("Opaść na Gomorę", Nebula 1967) i "Time Considered as a Helix of Semi-precious Stones" ("Czas rozpatrywany jako helisa z kamieni półszlachetnych", Nebula 1969, Hugo 1970).
Jest dyslektykiem.

</doc>
<doc id="1441971" url="https://pl.wikipedia.org/wiki?curid=1441971" title="BBC Television Service">
BBC Television Service



</doc>
<doc id="1441972" url="https://pl.wikipedia.org/wiki?curid=1441972" title="Partowie">
Partowie



</doc>
<doc id="1441973" url="https://pl.wikipedia.org/wiki?curid=1441973" title="Eagle Airways">
Eagle Airways

Eagle Airways - nowozelandzka, regionalna linia lotnicza z siedzibą w Hamilton. 

</doc>
<doc id="1441979" url="https://pl.wikipedia.org/wiki?curid=1441979" title="Jay Chou">
Jay Chou

Jay Chou (; ur. 18 stycznia 1979 w Linkou) – tajwański muzyk i aktor, trzykrotny zdobywca nagrody World Music Awards. Pomimo że w młodości koncentrował się na muzyce poważnej, tworzy swe piosenki w innych gatunkach. Łączy on w nich chiński pop z zachodnimi stylami takimi jak hip-hop i rock.

</doc>
<doc id="1441982" url="https://pl.wikipedia.org/wiki?curid=1441982" title="Pornografia">
Pornografia

Pornografia, potocznie porno (od gr. "γραφός, graphos" „piszący”; "πόρνη, porne" „nierządnica”; "pornográphos" „piszący o nierządnicach”) – wizerunek osób lub przedmiotów o cechach jednoznacznie seksualnych utworzony z zamiarem wywołania pobudzenia seksualnego lub podniecenia u osób oglądających. Pokazy emitowane na żywo np. w Internecie, również stanowią formę pornografii.
Etymologia.
Słowo „pornografia” pochodzi z greki (πορνογραφία) i wywodzi od słów πόρνη ("pornē" „nierządnica” i πορνεία "porneia" „prostytucja”), i "γράφειν" ("grafein" „rejestrować”) oraz końcówki -ία ("-ia", znaczącego „należący do”), zatem łączne znaczenie tego słowa można oddać jako „rejestracja prostytutek lub prostytucji”. Nie wiadomo, kiedy po raz pierwszy użyto tego określenia w języku greckim; pierwsze znane użycie zawarte jest w dziele "Deipnosophistae" Atenajosa.. Współczesne greckie słowo „pornografia” pochodzi od francuskiego "pornographie".
Do języka francuskiego słowo "pornographie" zostało prawdopodobnie wprowadzone przez Nicolasa Edme Restif de La Bretonne, który wydał w 1769 książkę z treścią nasyconą erotyzmem o tym tytule, po czym w XIX w. słowo to rozpowszechniło się w innych językach, w tym również w polskim.
Kontrowersje.
W dyskusjach dotyczących pornografii największe kontrowersje budzi zazwyczaj kwestia zgodności z prawem czynności polegającej na rozpowszechnianiu treści lub produktów posiadających cechy pornograficzne – czynność taka prowadzić może bowiem do „uczynienia ich dostępnymi dla większej, z góry nieokreślonej liczby osób”. Natomiast pornografia pokazywana w ograniczonym kręgu osób lub w wyznaczonych do tego celu miejscach, jak np. sex shopy nie stanowi naruszenia prawa.
W warstwie wytwórczej pornografii podstawowe kontrowersje dotyczą udziału osób małoletnich oraz dopuszczalności sceny przemocy seksualnej – w tym względzie współczesne legislacje przyjmują najczęściej założenie o niedopuszczalności w obu wymienionych przypadkach, a przyjętą granicę wieku wyznacza się zwykle na 15 lat.
Inna, burzliwa kontrowersja dotyczy wyznaczenia warunków granicznych dla definicji pornografii – tutaj wyraźnie zaznaczają się dwa przeciwstawne stanowiska:
Niektórzy autorzy wypowiadający się na temat pornografii twierdzą, że „większą część problemu pornografii stanowi ruch antypornograficzny”.
Konsekwencją rozlicznych kontrowersji związanych z pornografią, co łatwo zauważyć w dysputach, jest duża rozbieżność opinii bądź punktów widzenia, co w następstwie może utrudniać lub ograniczać zakres prowadzonych badań naukowych dotyczących tego zjawiska, szczególnie w aspekcie kulturoznawczym.
W marcu 2014 ukazał się pierwszy numer recenzowanego kwartalnika poświęconego zjawisku pornografii pt. „Porn Studies”.
Prawne aspekty pornografii.
W 1923 roku państwa zrzeszone w Lidze Narodów podpisały Międzynarodową Konwencję w sprawie Zwalczania Obiegu i Handlu Wydawnictwami Pornograficznymi, którą przyjęło 56 państw (w tym Polska – 1927 rok). Umowa obowiązuje.
Sytuacja prawna pornografii jest silnie zróżnicowana w zależności od kraju lub regionu. Zazwyczaj zabroniona jest pornografia przedstawiająca stosunki seksualne z udziałem dzieci (chociaż występują różnice w określeniu poziomu wieku, do którego uznaje się osobę za dziecko). W zależności od kraju zakaz może dotyczyć pornografii, w której dzieci występują w charakterze seksualnym lub nieseksualnym (a sceny erotyczne zostały dodane komputerowo). Inne jej formy są dozwolone lub zabronione w różnym stopniu.
W społeczeństwie przyjęło się dzielić pornografię na dwa rodzaje – „miękką”, z pogranicza erotyki i seksu, gdzie nie jest pokazywany akt kopulacji, oraz „twardą”, do której zalicza się między innymi treści ilustrujące genitalia w stanie wzbudzenia czy akty perwersyjnych zachowań podczas stosunku. Pierwszym krajem, w którym zalegalizowano tzw. „twardą” pornografię, wraz z pornografią z udziałem dzieci oraz zwierząt, była Dania, 1 lipca 1969. Przykładami innych liberalnych w tej kwestii krajów są Holandia, gdzie pisma i filmy pornograficzne można było kupić w kioskach ulicznych, czy Szwecja (chociaż tam przepisy dotyczące dostępności pornografii zostały w latach 80. XX w. znacznie zaostrzone). W wielu krajach z listy przestępstw seksualnych została usunięta zoofilia, dozwolona jest równocześnie sprzedaż pornografii z udziałem zwierząt. W takich przypadkach pojawiające się w tej materii sprawy karne są rozstrzygane z perspektywy nieprzyzwoitości oraz przepisów okrucieństwa wobec zwierząt. W sprawach tych istnieje również małe prawdopodobieństwo otrzymania kary pozbawienia wolności.
W niektórych ustawodawstwach pornografia dozwolona jest w stopniu ograniczonym. Np. prawo japońskie do niedawna zakazywało rozpowszechniania wizerunków włosów łonowych (paradoksalnie, wydepilowane genitalia można było pokazać), a we Francji, choć dozwolone, produkcje pornograficzne obłożone są wyższym podatkiem niż niepornograficzne.
Na drugim końcu skali są kraje, w których pornografia nie jest dozwolona. Należy do nich między innymi Norwegia, gdzie pornografia do niedawna była nielegalna, ale tolerowana i łatwo dostępna (7 grudnia 2005 roku sąd najwyższy wydał decyzję, z której wynika legalność pornografii drukowanej i możliwość jej dystrybucji w otwartych sieciach sprzedaży, decyzja ta jednak nie sprecyzowała statusu filmów i telewizji przedstawiającej pornografię). Podobne podejście reprezentuje prawo Singapuru, które zakazuje sprzedaży takich periodyków, jak "Playboy".
Sytuacja w Polsce.
W Polsce pornografia jest legalna, przestępstwem jest jednak publiczne prezentowanie treści pornograficznych w taki sposób, że może to narzucić ich odbiór osobie, która tego sobie nie życzy (art. 202 § 1 kk). Karze podlega też ten, kto małoletniemu poniżej lat 15 prezentuje treści pornograficzne lub udostępnia mu przedmioty mające taki charakter albo rozpowszechnia treści pornograficzne w sposób umożliwiający takiemu małoletniemu zapoznanie się z nimi (art. 202 § 2 kk). Zakazane jest też: w celu rozpowszechniania produkowanie, utrwalanie lub sprowadzanie, przechowywanie lub posiadanie albo rozpowszechnianie lub publiczne prezentowanie treści pornograficznych z udziałem małoletniego albo treści pornograficznych związanych z prezentowaniem przemocy lub posługiwaniem się zwierzęciem (art. 202 § 3 kk). Karane jest także utrwalanie treści pornograficznych z udziałem małoletniego poniżej lat 15, sprowadzanie, przechowywanie, posiadanie takich treści (art. 202 § 4 i 4a kk) lub uzyskiwanie do nich dostępu. Karze podlega też ten, kto produkuje, rozpowszechnia, prezentuje, przechowuje lub posiada treści pornograficzne przedstawiające wytworzony albo przetworzony wizerunek małoletniego uczestniczącego w czynności seksualnej (art. 202 § 4b kk).
Prawodawstwo Unii Europejskiej odnosi się jedynie do zwalczania pornografii obrazującej wykorzystywanie seksualne dzieci i zobowiązuje kraje członkowskie do wprowadzania ustawodawstwa wspierającego zwalczanie tego rodzaju pornografii.
Pornografia dziecięca.
Pornografię dziecięcą definiuje się zazwyczaj w oparciu o pojęcie pornografii. Pod pojęciem pornografii dziecięcej należy rozumieć treści, które przedstawiają osobę małoletnią wykorzystywaną seksualnie lub prezentujące jej genitalia z zamiarem pobudzenia seksualnego odbiorcy. Ponieważ w przypadku osoby małoletniej nie można mówić o dobrowolnej aktywności seksualnej, w literaturze anglojęzycznej przyjęto terminologię do opisu takich sytuacji i zachowań: „obrazy krzywdzące dziecko” (ang. "child abuse images") oraz „wykorzystywanie dziecka” (ang. "child exploitation"),
Z kolei, w rozumieniu Konwencji Rady Europy dotyczącej przestępczości w Internecie (art. 9.2), pojęcie „pornografia dziecięca” (ang. "child pornography") obejmuje materiał pornograficzny, który w widoczny sposób przedstawia: 
Według II Protokołu Dodatkowego do Konwencji o prawach dziecka (art. 2 c):
"dziecięca pornografia oznacza jakiekolwiek pokazywanie, za pomocą dowolnych środków, dziecka uczestniczącego w rzeczywistych lub symulowanych ewidentnie czynnościach seksualnych lub też jakiekolwiek pokazywanie organów płciowych w celach przede wszystkim seksualnych".
Należy zaznaczyć, że przepis powyższy nie obejmuje materiałów dźwiękowych.
Sytuacja prawna w Polsce.
Polski Kodeks karny w art. 202 § 3 zakazuje rozpowszechniania lub prezentacji treści pornograficznych z udziałem małoletniego, z użyciem przemocy lub z udziałem zwierząt. Ponadto zakazane jest produkowanie, utrwalanie, sprowadzanie, przechowywanie i posiadanie tego typu treści w celu ich rozpowszechniania. Za naruszenie tego zakazu grozi kara pozbawienia wolności od 2 do 12 lat. Przestępstwem jest także samo posiadanie lub uzyskiwanie dostępu do pornografii dziecięcej, podlegające karze pozbawienia wolności od 3 miesięcy do lat 5; zapis ten stosuje się zarówno wobec samego pedofila jak i osób zaangażowanych w ściganie i pociągnięcie przestępcy do odpowiedzialności karnej.
Zgodnie z ustawą o krajowym systemie cyberbezpieczeństwa (), zapewnienie obsługi serwisu internetowego prowadzącego działalność w zakresie zgłaszania i analizy przypadków dystrybucji, rozpowszechniania lub przesyłania pornografii dziecięcej za pośrednictwem technologii informacyjno-komunikacyjnych prowadzi Zespół Dyżurnet.pl, funkcjonujący w ramach NASK-PIB.
Metody rozpowszechniania pornografii.
Pornografia jest rozpowszechniana – w tym celu wykorzystywane są nośniki materialne w formie np. druku na papierze lub zapisu sygnału (analogowego lub cyfrowego) na nośniku danych. Powielone nośniki materialne umożliwiają następnie kolportaż pornografii pod postacią czasopism, książek, kartek pocztowych, kaset wideo, płyt DVD-Video lub blu-ray czy plików danych zapisanych w pamięci zewnętrznej komputera.
Rozpowszechnianie pornografii ma miejsce również z wykorzystaniem środków masowego przekazu np. telewizji w formie emisji filmów pornograficznych lub audycji telewizyjnych o tematyce pornograficznej emitowanych na żywo. Innym, popularnym współcześnie środkiem wykorzystywanym do rozpowszechniania pornografii, pod postacią plików lub strumieni danych zawierających treści pornograficzne, jest internet.
Przyczyn rozpowszechniania pornografii należy dopatrywać się przede wszystkim w zyskach osiąganych z tego rodzaju działalności gospodarczej – istnieje nawet pojęcie „przemysł pornograficzny”.
Religie wobec pornografii.
Kościół katolicki.
Według Kościoła katolickiego pornografia pomija szerszy kontekst życia – miłość, małżeństwo, rodzina, sfera obowiązków, odpowiedzialności, trudności, zahamowań i ograniczeń.
Katechizm Kościoła Katolickiego definiuje pornografię: „Pornografia polega na wyrwaniu aktów płciowych, rzeczywistych lub symulowanych, z intymności partnerów, aby w sposób zamierzony pokazywać je innym”. (KKK 2354). Zatem jednoznacznie negatywnie określając zjawisko, określa też jego ramy (nie mieści się w nich np. negliż, czy sceny nacechowane erotyką, ale bez aktu płciowego). Katechizm mówi, iż pornografia „...stanowi wynaturzenie aktu małżeńskiego, wzajemnego intymnego daru małżonków. Narusza poważnie godność tych, którzy jej się oddają (aktorzy, sprzedawcy, publiczność), ponieważ jedni stają się dla drugich przedmiotem prymitywnej przyjemności i niedozwolonego zarobku.(...) Pornografia jest ciężką winą (...). Władze cywilne powinny zakazać jej wytwarzania i rozpowszechniania”.
Kościół uważa, że pornografia jest zagrożeniem w rozwoju psychospołecznym młodzieży, również w przygotowaniu ich do zawarcia małżeństwa i założenia szczęśliwej rodziny. Sięganie po te treści ogromnie utrudnia uczenie się miłości, wierności, szacunku i odpowiedzialności w odniesieniu do samego siebie, do przyszłego współmałżonka i własnych dzieci.
Skutkiem pornografii jest zniszczenie całościowego obrazu miłości kobiety i mężczyzny, ponieważ sprowadza ją do poziomu seksu, podczas gdy „prawda, o ludzkiej miłości leży zawsze w odtworzeniu wzajemnego stosunku osób”.
Świadkowie Jehowy.
Świadkowie Jehowy uważają, że pornografia odzwierciedla wypaczony, samolubny, szatański pogląd na seks oraz rujnuje więź z Bogiem. Wywiera rujnujący wpływ na całe rodziny i pojedyncze osoby. Osoby oglądające pornografię Bóg uważa za nieczyste pod względem moralnym, mogłoby to doprowadzić do całkowitej utraty uznania Bożego. Uważają, że pornografia znieważa Boga, ponieważ zostaliśmy stworzeni na obraz i podobieństwo Boga oraz dał nam poczucie przyzwoitości. Kierując się mądrością, Bóg ustanowił ograniczenia dotyczące kontaktów seksualnych — miały one sprawiać przyjemność mężczyźnie i kobiecie będącym w związku małżeńskim. Osoby propagujące pornografię lekceważą Boże zasady moralne i obrażają Jehowę Boga, który ich za to osądzi.
Wpływ pornografii na społeczeństwo.
Skutki oddziaływania pornografii doczekały się wielu prób naukowego zbadania. Wyniki tych prac prezentują jednak również skrajnie różny obraz sytuacji, nawet jeżeli chodzi o wpływ na przestępczość. Część dowodzi szkodliwego wpływu pornografii (np. uzależnienie seksualne), z drugiej strony dowodzi się, że ogólna dostępność pornografii może dawać potencjalnym przestępcom seksualnym zaakceptowaną przez społeczeństwo pewną metodę zaspokojenia swojej seksualności. Badania starsze (przeprowadzone w latach 1970–1984) wskazują na ujemną korelację pomiędzy pornografią a przestępczością. Przeciwnych wniosków dostarczają badania nowsze. Zwraca się uwagę nawet na spadek cen nieruchomości w USA znajdujących się w pobliżu placówek pornograficznych.
W 1970 roku, na zlecenie Komisji Stanów Zjednoczonych do spraw Nieprzyzwoitości i Pornografii ("President’s Commission on Obscenity and Pornography") przeprowadzono badania skutków dostępu do pornografii. Badania na zlecenie komisji prowadzili między innymi Byrne i Lamberth (1970), Davis i Braucht (1970), Mann z zespołem (1970), Kutchinsky (1973) i Donald Mosher (1970). Badania te wskazały, że kontakt z pornografią nie wpływa na popełnianie przestępstw w odczuwalnym stopniu.
Badania zespołu Goldsteina (1970) i zespołu Johnsona (1970) również przeprowadzone na zlecenie Komisji, skupiły się na związkach między dostępem do pornografii a przestępczością nieletnich (w szczególności przestępczością na tle seksualnym) w USA. Ich wynik był następujący: nie stwierdzono korelacji pomiędzy dostępem do pornografii a przestępczością nieletnich.
Jednocześnie badania prowadzone w ramach tego programu wśród skazanych za przestępstwa na tle seksualnym pokazały, że w okresie dojrzewania mieli mniejszy kontakt z pornografią, niż grupa kontrolna. W późniejszych pracach Kenta i Goldsteina (1978) stwierdzono, że przestępcy na tle seksualnym mieli (tak w okresie dojrzewania, jak i w życiu dorosłym) mniejszy kontakt z pornografią, niż grupa kontrolna.
Badania z 1970 roku były krytykowane przez przedstawicieli Kościołów i radykalnych organizacji feministycznych. Ale tylko jeden naukowiec (Tannenbaum) w swoich pracach prowadzonych i publikowanych w tym czasie w USA wykazywał związek między skłonnością do agresywnych zachowań a kontaktami z pornografią. Z drugiej strony, analiza danych jakie Tannenbaum przytacza prowadzi do stwierdzenia, że pełne są one dwuznaczności.
Wzorce zachowań prezentowane w niektórych filmach pornograficznych znacznie odbiegają od rzeczywistości i związane są z instrumentalnym traktowaniem ciała kobiety oraz aktami przemocy. Niektóre organizacje feministyczne twierdzą, że istniejące w filmach pornograficznych wzorce traktowania kobiet są poniżające i mają istotny wpływ na zachowania społeczne ludzi.
Psycholog A. Krawulska w pracy doktorskiej z 1999 roku wykazuje niektóre różnice między mężczyznami korzystającymi i niekorzystającymi z pornografii. Korzystający z pornografii charakteryzują się między innymi wyższym nasileniem potrzeby seksualnej, niższym poziomem zadowolenia seksualnego oraz większą skłonnością do przedmiotowego traktowania innych.
Badania wskazują na silny związek intensywnego używania pornografii z agresją seksualną, wśród osób często oglądających pornografię widać wyraźny wzrost braku wrażliwości na bodźce seksualne, włącznie z uznawaniem mitu akceptacji gwałtu. Inne badania zauważają, że oglądanie pornograficznych filmów zawierających przemoc (np. gwałt) sprawia, że mężczyźni stają się bardziej agresywni wobec kobiet (np. wymierzają im silniejsze kary, jeśli mają do tego sposobność), są bardziej skłonni akceptować przemoc wobec kobiet oraz, podobnie jak poprzednio, wierzyć w „mit gwałtu” (przekonanie o tym, że gwałt sprawia kobiecie przyjemność).
Ponadto stwierdzono, że osoby bardziej otwarte i tolerancyjne uznawały te materiały za bardziej podniecające, ale im większy był ich kontakt z materiałami pornograficznymi, tym mniejsze podniecenie wywoływała ona w badanych (następowało swego rodzaju znudzenie pornografią). Z badań wynika także, że im większy i częstszy dostęp do materiałów o charakterze pornograficznym, tym większa tolerancja dla pornografii i jej odbiorców.
Przestępstwa na tle seksualnym możemy podzielić na dwie zasadnicze grupy:
Badania Kutchinsky’ego (1973) prowadzone w Kopenhadze w Danii, gdzie w latach 1967–1969 zniesiono wszelkie ograniczenia związane z pornografią, prowadzą do podobnych wniosków na temat korelacji między dostępem do pornografii a przestępczością na tle seksualnym. W Danii zanotowano znaczący spadek przestępczości na tle seksualnym po wprowadzeniu pełnej dostępności pornografii. Kutchinsky stwierdził, że w latach 1964–1984 liczba przestępstw na tle seksualnym (bez użycia przemocy) spadła o 50%. Podobnie wygląda sytuacja w Szwecji, gdzie pornografia jest zalegalizowana od 1970 roku. W okresie 1964-84 liczba przestępstw na tle seksualnym (bez użycia przemocy) spadła w Szwecji o 25%. W Niemczech pornografię zalegalizowano w 1973 roku, a liczba przestępstw na tle seksualnym (bez użycia przemocy) spadła w latach 1964–1984 aż o 60%. Jednocześnie w Danii i Szwecji tylko nieznacznie (poniżej 10%) wzrosła liczba gwałtów, a w Niemczech liczba gwałtów spadła o 15%. Dla porównania liczba przestępstw przeciw nietykalności osobistej (ale nie związanych z seksem) w trzech wymienionych krajach w tym samym czasie wzrosła od 225 do 300%.
W Japonii pornografia nadal jest nielegalna, ale od 1990 roku przepisy zakazujące pornografii są martwe. Milton Dimond prowadzi tam badania nad przestępczością (ze szczególnym uwzględnieniem przestępstw przeciw nietykalności osobistej i na tle seksualnym) w latach 1972–1995. W uzyskanych dotąd, niepełnych jeszcze wynikach, zwraca uwagę fakt systematycznego spadku ilości przestępstw na tle seksualnym przy jednoczesnym wzroście ilości przestępstw przeciwko życiu i nietykalności osobistej. Nie zaobserwowano zmiany tendencji spadkowych w przypadku przestępstw na tle seksualnym po wstrzymaniu egzekwowania prawa antypornograficznego. Zjawiskiem charakterystycznym dla Japonii pornografia animowana, np. ecchi, hentai.
Zupełnie inaczej, zdaniem Kutchinsky’ego wygląda sytuacja w USA, gdzie pornografia jest legalna tylko w niektórych stanach. W okresie 1964–1984 liczba przestępstw na tle seksualnym wzrosła tam o 300%, a liczba przestępstw przeciw nietykalności osobistej wzrosła o 270%. Zdaniem większości badaczy oraz przedstawicieli organów ścigania tak znaczny wzrost ilości stwierdzonych przestępstw na tle seksualnym wynika z intensywnej akcji uświadamiającej, czego skutkiem jest znacznie większy procent zgłaszanych przypadków gwałtu.
W latach 70. XX w. badania koncentrowały się na związkach między dostępnością pornografii a przemocą w stosunku do kobiet.
Badania Malamutha i Spinnera (1980) wykazały, że rynek wykazuje coraz mniejsze zainteresowanie zdjęciami zawierającymi sceny przemocy, a ich udział w ogólnej liczbie publikowanych zdjęć systematycznie spada. Również nie zanotowano wzrostu ilości scen z użyciem przemocy w produkcjach wideo w latach 1970–1983 (badania zespołu Donnersteina, 1987). Podsumowaniem badań prowadzonych przez wielu naukowców zawarte zostało w pracy Donnersteina, Linza i Penroda „The Questio of Pornography: research Findings and Policy Implication” (1987).
Autorzy wyróżniają w niej trzy rodzaje pornografii.
Jednocześnie Donnerstein, Linz i Penrod wykazali, że zdecydowana większość mężczyzn nie jest zainteresowana pornografią, zawierającą sceny przemocy, oraz że może ona wywoływać negatywne zachowania w stosunku do kobiet i zwiększać stopień akceptacji dla gwałtu.
Malmuth i Check sugerują, że kontakt z pornografią zawierającą sceny przemocy może u mężczyzn, którzy wcześniej wykazywali predyspozycje do przemocy w stosunku do kobiet, wywołać wzrost akceptacji dla przestępstw na tle seksualnym. Donnerstein, Linz i Penrod uznają, że kontakt z pornografią zawierającą sceny gwałtu i przemocy może u podatnych na to mężczyzn zwiększyć skłonność do stosowania przemocy w stosunku do kobiet. Dalsze badania z użyciem niepornograficznych i nie związanych z seksem, ale zawierających sceny przemocy materiałów wykazały, że wpływają one na poziom agresji w stosunku do kobiet zdecydowanie bardziej niż materiały związane z seksem.
Nowsze badania również zwracają uwagę na związek pomiędzy pornografią a przestępczością. Zauważa się, że internetowi przestępcy seksualni spędzali dziennie więcej niż 11 godzin przeglądając pornografię z udziałem dzieci. Większość skazanych za przechowywanie i dystrybucję pornografii obrazującej wykorzystywanie seksualne dzieci (pornografii dziecięcej) w Internecie dopuściła się także pedofilii w prawdziwym życiu.
Powszechna wydaje się opinia, iż należy chronić dzieci przed dostępem do materiałów pornograficznych. Zgodnie z nią u dzieci i młodzieży pornografia może stać się niewłaściwym wzorcem zachowań seksualnych i zaburzać ich prawidłowy rozwój psychoseksualny, ponieważ przedstawia zachowania znacznie odbiegające od rzeczywistości.
Pornografia z punktu widzenia psychoanalizy.
Fantazje erotyczne, których odbiciem jest pornografia, powstają według psychoanalitycznego ujęcia z potrzeby przełamywania wierzeń patogenicznych (pojęcie wprowadzone przez Joe Weissa w latach 80.) związanych z oddzielaniem się psychiki dziecka od jego rodziców. Oddzielanie to jest szczególnie istotne w przypadku przyszłych mężczyzn i ich matek, bo dotyczy płci, stąd tak silnie reagują na pornografię mężczyźni. Treścią wierzeń patogenicznych mogą być fałszywe przekonania, że kobiety nie lubią seksu, nie lubią zaspokajać mężczyzn, łatwo je rozczarować lub zranić poprzez przeżywanie własnej przyjemności etc. Wierzenia te powodują fałszywe poczucie odpowiedzialności za uczucia rodzica. Odbiór pornografii zaprzecza tym uczuciom i daje iluzję rozwiązania wewnętrznego konfliktu tych uczuć z samym popędem seksualnym. Według tego ujęcia pornografia nie prowadzi do przemocy ani patologii, a jej jedyną wadą jest odciąganie od pożycia małżeńskiego oraz od rozwiązywania wewnętrznych potrzeb wraz z żywymi ludźmi. Autor, M. Bader podsumowuje w swojej pracy także poglądy innych psychoterapeutów.

</doc>
<doc id="1441984" url="https://pl.wikipedia.org/wiki?curid=1441984" title="Meindert Hobbema">
Meindert Hobbema

Meindert Hobbema (31 października 1638 w Amsterdamie, zm. 7 grudnia 1709 tamże) – holenderski malarz pejzażysta, obecnie uznawany za ostatniego z wielkich XVII-wiecznych mistrzów holenderskiego krajobrazu.
Życiorys.
Informacje biograficzne nt. artysty są niepełne i często sprzeczne. Prawdopodobnie był uczniem Jacoba van Ruisdael, życie spędził w biednej dzielnicy Amsterdamu. U współczesnych nie zdobył uznania, większa część jego prac powstała przed 1668, gdy porzucił zawód malarza. Był żonaty z Eeltije Vinck z Gorcum, miał czworo dzieci. Po ślubie malował sporadycznie, jednak w 1689 stworzył swój najlepszy obraz "Droga do Middelharnis", będący obecnie podręcznikowym przykładem szkoły holenderskiego krajobrazu.
Hobbema malował jednolite tematycznie krajobrazy wiejskie, młyny wodne, lasy. Jego prace odznaczają się dbałością o szczegóły, mistrzostwem w posługiwaniu się światłem i nienaganną, wieloplanową kompozycją. Miał duży wpływ na rozwój malarstwa pejzażowego w XIX-wiecznej Europie, szczególnie w Anglii i Francji (szkoła z Barbizon).

</doc>
<doc id="1441985" url="https://pl.wikipedia.org/wiki?curid=1441985" title="Tygodnik Polski">
Tygodnik Polski



</doc>
<doc id="1441987" url="https://pl.wikipedia.org/wiki?curid=1441987" title="Maschen">
Maschen

Maschen – miejscowość w gminie Seevetal w powiecie Harburg w niemieckim kraju związkowym Dolna Saksonia. Należy do gminy Seevetal od 1 lipca 1972 roku. Jest drugą pod względem wielkości miejscowością gminy z 9 099 mieszkańcami (stan na 30.06.2008).
Historia.
Maschen było wzmiankowane po raz pierwszy w 1294 roku jako "Merschene" (dolnoniem. "Ende der Marsch") przy czym można to tłumaczyć jako "koniec bagien".
Położenie.
Maschen jest przedzielone na część południową zwaną przez miejscowych "Maschen - Horst", jako że sąsiaduje z miejscowością Horst, a właściwie jest z nią zespolone, i starszą część północną, zwaną "Maschen - Dorf" (pol. "Maschen wieś"). Ten podział dokonał się za sprawą autostrady A39, która od "Maschener Kreuz" łączy Hamburg z Lüneburgiem.
Kultura.
W Maschen jest szkoła podstawowa, która istnieje tu już od 1671 roku, jednak szkoły średnie znajdują się w pobliskim Meckelfeld.
Gospodarka.
W Maschen jest centrum handlowe i trzy tereny przemysłowe, chociaż Maschen jest przede wszystkim miejscem, gdzie ludzie z Hamburga chętnie się osiedlają ze względu na wręcz idylliczny charakter "Maschen - Horst".
W Maschen (między "Maschen - Dorf" a Hörsten) znajduje się największa kolejowa stacja rozrządowa w Europie i druga pod względem wielkości na świecie. Została oddana do użytku w 1977 roku.

</doc>
<doc id="1441989" url="https://pl.wikipedia.org/wiki?curid=1441989" title="Mamma Mia!">
Mamma Mia!



</doc>
<doc id="1441991" url="https://pl.wikipedia.org/wiki?curid=1441991" title="Stany Zjednoczone na letnich igrzyskach olimpijskich">
Stany Zjednoczone na letnich igrzyskach olimpijskich

Stany Zjednoczone uczestniczą w letnich igrzyskach olimpijskich od roku 1896. W sumie zdobyły 1014 złotych medali, 785 srebrnych i 701 brązowych, czyli razem 2430 medali.
USA tylko raz nie wzięło udziału w IO, na Igrzyskach Olimpijskich 1980 w Moskwie, z powodu bojkotu. Za każdym razem były w pierwszej trójce klasyfikacyjnej i są w pierwsi w klasyfikacji medalowej wszech czasów.
Najwięcej medali (242) USA zdobyło na igrzyskach w St. Louis w 1904, zaś najwięcej złotych medali (83) przywieźli Amerykanie w Los Angeles w 1984.
USA jako gospodarz.
Stany Zjednoczone były gospodarzem olimpiady cztery razy:

</doc>
<doc id="1441992" url="https://pl.wikipedia.org/wiki?curid=1441992" title="Wybory prezydenckie w Pakistanie w 2008 roku">
Wybory prezydenckie w Pakistanie w 2008 roku

Wybory prezydenckie w Pakistanie odbyły się 6 września 2008 roku. Nowe, przedterminowe wybory rozpisano po rezygnacji z urzędu prezydenta Pakistanu Perveza Musharrafa, oskarżonego o działanie niezgodne z konstytucją. Nowym prezydentem został Asif Ali Zardari z Pakistańskiej Partii Ludowej. 
Wyboru nowego prezydenta dokonało Kolegium Elekcyjne składające się z członków Zgromadzenia Narodowego, Senatu i czterech lokalnych parlamentów.
Kandydaci.
26 sierpnia minął termin zgłaszania kandydatów. Swoich kandydatów zgłosiły trzy główne partie polityczne: Asif Ali Zardari (PPL), Saeeduzzaman Siddiqui (PLM-N) i Mushahid Hussain Syed (PLM-Q).
Głosowanie.
Głosowanie rozpoczęło się o godzinie 10:00 czasu lokalnego, a zakończyło o 16:00.
Wyniki.
Pakistańska komisja wyborcza podała, że Asif Ali Zardari zdobył 458 z 702 głosów elektorów. Komisja wyborcza zaznaczyła równocześnie, że wyniki te nie są pełne.

</doc>
<doc id="1441993" url="https://pl.wikipedia.org/wiki?curid=1441993" title="Rajmund z Tuluzy">
Rajmund z Tuluzy



</doc>
<doc id="1441999" url="https://pl.wikipedia.org/wiki?curid=1441999" title="Antonijs Springovičs">
Antonijs Springovičs

Antonijs Springovičs (ur. 31 października 1876 w Rzeżycy, zm. 1 października 1958 w Rydze) – łotewski duchowny rzymskokatolicki, biskup diecezjalny ryski w latach 1920–1937 (od 1923 arcybiskup), arcybiskup metropolita Rygi w latach 1937–1958, prymas Łotwy w latach 1920–1958.
Życiorys.
W 1893 ukończył szkołę średnią w Rzeżycy. W latach 1893–1897 studiował na Akademii Duchownej w Petersburgu. Został wyświęcony na księdza w 1901, pracował w parafiach koło Orła i Pińska na Białorusi, od 1905 pełnił posługę w Liksnie na Łotwie. W 1917 mianowano go wikariuszem generalnym przy arcybiskupie Mohylewa Edwardzie Roppie. 
Po rezygnacji Edwarda O’Rourke’a z godności biskupa Rygi papież Pius XI wyznaczył go nowym biskupem (od 1923 arcybiskupem) Rygi – był pierwszym w historii Łotyszem sprawującym tę godność. Pełnił jednocześnie funkcję prymasa Łotwy. W 1922 doprowadził do podpisania konkordatu ze Stolicą Apostolską. Był zwolennikiem umiarkowanej polityki narodowościowej w łonie Kościoła katolickiego na Łotwie – krytykował usuwanie polskich księży i języka polskiego z liturgii.

</doc>
<doc id="1442000" url="https://pl.wikipedia.org/wiki?curid=1442000" title="Język ga">
Język ga

Język ga – język z rodziny języków kwa używany w Ghanie, w okolicach stolicy Akry. Językiem tym posługuje się około 600 tysięcy ludzi.

</doc>
<doc id="1442001" url="https://pl.wikipedia.org/wiki?curid=1442001" title="Krucyfiks Imervarda">
Krucyfiks Imervarda

Krzyż Imervarda (niem. "Imervard-Kreuz") – drewniany krucyfiks pochodzący z przełomu VIII/IX wieku. Znajduje się wewnątrz romańskiej Katedry Św. Błażeja w Brunszwiku.
Rys historyczny.
Krucyfiks Imerwarda wiązany jest z dawnym ołtarzem Świętego Krzyża poświadczonym według źródeł pisanych w 1150. Dawny ołtarz znajdował się na osi katedry, podobnie jak tumba Henryka Lwa i Matyldy oraz fundacje pary książęcej: ołtarz NMP i świecznik siedmioramienny. O znaczeniu krucyfiksu decydowały także umieszczone wewnątrz relikwie takiej rangi jak fragment korony cierniowej i relikwia Krwi Pańskiej, ponadto, według danych z 1881 znaleziono 30 rozmaitych pamiątek po świętych. Dzieło to było wielokrotnie przenoszone do różnych miejsc katedry. W połowie XVII w. krucyfiks został przeniesiony do krypty, w 1861 do wnętrza westwerku, a następnie umieszczony został w absydzie północnego transeptu. Podczas II wojny światowej dzieło ewakuowano, powróciło do świątyni w 1956. Umieszczono go w obecnym miejscu - przy ścianie wschodniej nawy północnej.
Opis i analiza.
Na równoramiennym krzyżu, zbliżonym do krzyża greckiego (wymiary 2,77 m × 2,66 m) wisi przybity czterema gwoździami Chrystus, ubrany w długą, przepasaną tunikę (zwaną "tunica manicata"), z charakterystycznym "kanelowanym" układem fałdów i zachowanymi śladami barwnej polichromii. Tunika była granatowa i ozdobiona motywem złotych gwiazd. Głowa Chrystusa jest znacznie wydłużona. Chrystus ukazany jest frontalnie ma szeroko otwarte oczy, a jego wzrok jest w sposób sugestywny skierowany w stronę modlącego się. Charakterystyczny dla tego typu ikonograficznego jest układ ciała Chrystusa - zarówno jak nogi, jak ramiona są ułożone zgodnie z liniami krzyża.
Krucyfiks ten jest przykładem średniowiecznego przedstawienia Ukrzyżowanego w typie Volto Santo (Święte Oblicze). Według tradycji wizerunek ten miał wykonać sam Nikodem, potem dzieło było przez długie lata ukryte, aż do VIII w. W 782, kiedy biskup Gualfred wyruszył na pielgrzymkę na Wschód, podczas jego odpoczynku przyśniło mu się "Sacratissimus Vultus a Nicodemo sculptus" - Najświętsze Oblicze wyrzeźbione przez Nikodema. Wówczas na terenie Cesarstwa Północnego panował ikonoklazm zabraniający przedstawiania wizerunków świętych. Zdobywszy tajemnicę przechowywania Świętego Oblicza, odnalazł tę relikwię i przeniósł ją do Lukki.
Pierwowzorem tego typu jest krucyfiks z katedry Św. Marcina w Lukce w zachodniej Toskanii. Zachowany do dziś krucyfiks z Lukki pochodzi z przełomu XII i XIII w. Statyczna postać ukrzyżowanego Chrystusa, o otwartych oczach charakterystyczna jest również dla dzieł znanych jako krucyfiksów triumfalnych, których treść poświadcza zwycięski wymiar śmierci Zbawiciela.
Na dwóch równolegle zwisających końcówkach pasa ("cingulum") wiążącego tunikę można dostrzec łacińską inskrypcję pisaną rzymską antykwą: „IMERVARD ME FECIT“ („Imerward mnie stworzył“).

</doc>
<doc id="1442002" url="https://pl.wikipedia.org/wiki?curid=1442002" title="Howanes II">
Howanes II

Howanes II (Hovhannes II Telkurantasti, Յովհաննէս Բ. Թլկուրանցի, ur. 1450 zm. 1525), ormiański duchowny i poeta, katolikos Wielkiego Domu Cylicyjskiego w latach 1489 - 1525. Był autorem wielu utworów o tematyce świeckiej.
Przypisy.
 

</doc>
<doc id="1442007" url="https://pl.wikipedia.org/wiki?curid=1442007" title="Krucyfiks Imerwarda">
Krucyfiks Imerwarda



</doc>
<doc id="1442008" url="https://pl.wikipedia.org/wiki?curid=1442008" title="Cais do Sodré">
Cais do Sodré

Cais do Sodré – stacja metra w Lizbonie, na linii Verde. Oddana została do użytku 18 sierpnia 1998 roku, w ramach rozbudowy tej linii do obszaru Cais do Sodre.
Stacja ta znajduje się na "Praça Duque da Terceira", przy stacji kolejowej Estação do Cais de Sodré, która obsługuję pociągi na Linha de Cascais i dworzec rzeczny łączący Lizbonę z Cacilhas, Seixal i Montijo. Stacja zapewnia również dostęp do Mercado da Ribeira.

</doc>
<doc id="1442013" url="https://pl.wikipedia.org/wiki?curid=1442013" title="Olaias">
Olaias

Olaias – stacja metra w Lizbonie, na linii Vermelha. Stacja została otwarta w 1998 wraz z rozbudową sieci do strefy Expo ’98.
Stacja znajduje się przy "Av. Eng.º Arantes e Oliveira", obok Hotel Altis Park. Projekt architektoniczny jest autorstwa architekta Tomása Taveira, który również przyczynił się do powstania instalacji artystycznych wraz z Pedro Cabrita Reis, Graça Pereira Coutinho, Pedro Calapez i Rui Sanchez. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.

</doc>
<doc id="1442015" url="https://pl.wikipedia.org/wiki?curid=1442015" title="Tymczasowy Komitet Krajowy Polskiej Partii Socjalistycznej">
Tymczasowy Komitet Krajowy Polskiej Partii Socjalistycznej

Tymczasowy Komitet Krajowy Polskiej Partii Socjalistycznej – jeden z odłamów PPS w okresie 1989–1990.
Grupa powstała 19 lutego 1989 w Krakowie z części działaczy PPS-Rewolucji Demokratycznej i PPS Jana Józefa Lipskiego, tworząc odrębną strukturę pod nazwą Porozumienie Prasowe PPS, której celem miała być integracja środowisk socjalistycznych. Główny trzon struktury tworzyli działacze PPS-RD, członkowie Centralnego Komitetu Wykonawczego Grzegorz Ilka, Jacek Pawłowicz i Małgorzata Ponulak, wskazując jako przyczynę ewolucję PPS-RD „w partię typu lewackiego”. 
27 maja 1990 w Lublinie Porozumienie Prasowe PPS powołało Tymczasowy Komitet Krajowy PPS w składzie: przewodniczący – Grzegorz Ilka (Warszawa), wiceprzewodniczący – Adam Bobryk (Siedlce), sekretarz – Robert Buszta (Warszawa), skarbnik – Jacek Giżyński (Warszawa), pozostali członkowie – Jacek Pawłowicz (Płock), Maciej Nowicki (Gdańsk), Jarosław Rożak (Jastrzębie), Dariusz Mazurek (Lublin), Krzysztof At-Adamczuk (Warszawa). Rzecznikiem prasowym TKK PPS był Jacek Pawłowicz. Po połączeniu z kolejnymi grupami 17 grudnia 1989, wybrano nowe władze w składzie: przewodniczący Grzegorz Ilka, zastępcy przewodniczącego: Aleksander Achmatowicz, Adam Bobryk, sekretarz: Małgorzata Ponulak, skarbnik: Jacek Giżyński oraz: Jacek Pawłowicz, Andrzej Szewczuwaniec, Tomasz Truskawa. Rzecznik prasowy: Krzysztof Karwowski.
TKK PPS wydawało następujące tytuły prasowe: „Gazeta Jastrzębska” (Jastrzębie Zdrój); „Iskra” (Pionki); „Fala” (Lublin); „Robotnik Mazowiecki” (Płock); „Robotnik Trójmiasta” (Gdańsk); „Walka” (Lublin); „Warszawianka” (Warszawa redaktorzy Małgorzata Motylińska i Tomasz Truskawa); „Biuletyn Informacyjny PPS” oraz reprint „Robotnika” – organu CKZ PPS na Obczyźnie.
W maju 1990 wystąpiła w wyborach samorządowych wspólnie z ugrupowaniem PPS-Rewolucja Demokratyczna.
W październiku 1990 połączyła się na XXV Kongresie PPS w jednolitą Polską Partię Socjalistyczną.

</doc>
<doc id="1442016" url="https://pl.wikipedia.org/wiki?curid=1442016" title="Tony D (raper)">
Tony D (raper)

Tony D, właściwie Mohamed Ayad (ur. 19 lutego 1983 r. w Berlinie) – niemiecki raper współpracujący z wytwórnią Aggro Berlin. W 2007 roku wydał swój pierwszy solowy album.

</doc>
<doc id="1442019" url="https://pl.wikipedia.org/wiki?curid=1442019" title="Region Grigoriopol">
Region Grigoriopol



</doc>
<doc id="1442022" url="https://pl.wikipedia.org/wiki?curid=1442022" title="Genova Pontedecimo">
Genova Pontedecimo

Genova Pontedecimo (wł.: "Stazione di Genova Pontedecimo") – stacja kolejowa w Genui, w regionie Liguria, we Włoszech. Znajdują się tu 2 perony.
Według klasyfikacji RFI posiada kategorię "srebrną".

</doc>
<doc id="1442026" url="https://pl.wikipedia.org/wiki?curid=1442026" title="Hr. Ms. Sumatra (1920)">
Hr. Ms. Sumatra (1920)

Hr. Ms. Sumatra – holenderski krążownik lekki z okresu międzywojennego i II wojny światowej, typu "Java", w służbie w latach 1926-1944.
Historia powstania.
Stępkę pod budowę krążownika „Sumatra” położono 15 lipca 1916 w stoczni Nederlandse Scheepsbouw Maatschappij w Amsterdamie, jako drugiego okrętu typu "Java" (nazwa pochodziła od wyspy Holenderskich Indii Wschodnich - Sumatry, pierwszym okrętem tego typu była „Java”). Okręty miały być budowane według niemieckiego projektu stoczni Krupp Germaniawerft i z pomocą niemiecką, lecz prowadzące w tym czasie wojnę Niemcy zaprzestały dostarczania materiałów, dlatego budowa krążowników przeciągnęła się. Po zakończeniu I wojny światowej, po kilkuletnich wahaniach co do losu okrętów, zdecydowano je ukończyć według oryginalnego projektu z niewielkimi ulepszeniami i „Sumatrę” wodowano 29 grudnia 1920 (jako pierwszy okręt typu). M.in. na skutek pożaru w stoczni, który zniszczył maszyny dla okrętu, „Sumatra” została ukończona i wcielona do służby dopiero 26 maja 1926. W tym czasie projekt nie był już nowoczesny, mając m.in. przestarzałe pojedyncze rozmieszczenie dział głównego kalibru.
Na skutek pożaru okręt otrzymał inne mocniejsze turbiny Zoëlly, które jednak okazały się bardziej awaryjne (w latach 1933-35 zostały zamienione na turbiny Parsonsa). Koszt budowy wyniósł 20.412.643 guldenów.
Służba.
Okres międzywojenny.
Okręt wszedł do służby 26 maja 1926 i już 21 września 1926 wyruszył do miejsca swojego przeznaczenia - Holenderskich Indii Wschodnich, przez Kanał Panamski, składając wizyty w licznych portach obu Ameryk i Japonii oraz stacjonując w okresie od lutego do maja 1927 w Szanghaju. 1 czerwca 1927 krążownik dotarł do bazy w Surabai i pełnił następnie służbę kolonialną we Wschodnich Indiach, odwiedzając też porty azjatyckie. 27 lipca 1930 po krótkim remoncie kotłowni wybuchł w niej pożar, powodujący konieczność dalszego remontu w Surabai. 14 maja 1931 okręt wszedł na nieoznakowaną skałę, po czym był remontowany. W latach 1934-35 przeprowadzono modernizację okrętu w Surabai, m.in. uzbrojenia przeciwlotniczego i masztów.
Po powrocie „Javy” z Europy, „Sumatra” została skierowana w czerwcu 1938 do Holandii na remont, który ukończono na początku października 1938. Okręt brał następnie udział do grudnia w patrolach i konwojowaniu statków wokół ogarniętej wojną domową Hiszpanii, po czym od stycznia do marca 1939 odbył rejs szkolny na Morze Śródziemne, a od czerwca do lipca 1939 ku brzegom Szetlandów.
II wojna światowa.
W chwili niemieckiej napaści na Holandię (10 maja 1940), „Sumatra” była w rezerwie, w oczekiwaniu na remont. 11 maja 1940 „Sumatra” (wraz z nieukończonym krążownikiem „Jacob van Heemskerck”) została ewakuowana do Immingham w Anglii. W dniach 2-11 czerwca 1940 okręt przetransportował stamtąd do Halifaksu w Kanadzie następców tronu holenderskiej rodziny królewskiej - księżniczkę Julianę z córkami - księżniczkami Beatrix i Ireną. Stamtąd został skierowany z eskortą transportowca wojska do holenderskich kolonii w Ameryce (Indii Zachodnich), dopływając 22 czerwca do Curaçao. W lipcu brał udział w bezskutecznym poszukiwaniu niemieckiego rajdera - krążownika pomocniczego „Widder”. Następnie 9 października „Sumatra” dotarła, płynąc wokół Afryki, do Holenderskich Indii Wschodnich. Długi rejs nadwerężył maszyny okrętu i został on w październiku wycofany do rezerwy i skierowany do długotrwałego remontu w Surabai.
Po napaści Japonii na posiadłości alianckie w Azji, okręt znajdował się w dalszym ciągu w remoncie, po czym 27 stycznia 1942 został przywrócony do służby (dowódca kmdr por. J.J.L. Willinge). Następnie 3 lutego 1942, z niesprawną połową kotłów i jedną turbiną i załogą złożoną głównie z kadetów, został ewakuowany do Trincomalee na Cejlonie, a w kwietniu do Bombaju w Indiach, wciąż nie ukończywszy remontu. W lipcu został skierowany do Wielkiej Brytanii, wokół Afryki, gdzie przybył 11 października 1942, a następnie 1 listopada 1942, z uwagi na zużycie i niewielką przydatność bojową, został wycofany do rezerwy w Portsmouth w oczekiwaniu na remont, którego jednak nie podjęto. W marcu 1944 działa 149 mm „Sumatry” zamontowano na znacznie intensywniej używanych bojowo holenderskich kanonierkach „Flores” i „Soemba”, w miejsce ich zużytych dział. 
W związku z planowaną operacją desantową aliantów w Normandii, pojawiła się potrzeba osłony plaż, na których miano wyładować oddziały, przed naporem fal morskich. W tym celu postanowiono utworzyć sztuczne falochrony przez zatopienie przy plażach starych statków i okrętów; wśród nich znalazła się również „Sumatra”. 29 kwietnia 1944 okręt przekazano marynarce brytyjskiej Royal Navy. 9 czerwca 1944 o godz. 17.21 okręt, pozbawiony cenniejszego wyposażenia, zatopiono u wybrzeża Normandii na głębokości 7,5 m jako część falochronu przystani Goosberry 5, na plaży Sword (zatopiono tam także brytyjski krążownik HMS „Durban” i statek „Empire Defiance”). Wrak został podniesiony w lutym 1951 i sprzedany na złom (Holandia otrzymała 6 840 000 franków francuskich).

</doc>
<doc id="1442028" url="https://pl.wikipedia.org/wiki?curid=1442028" title="Halifaks">
Halifaks



</doc>
<doc id="1442030" url="https://pl.wikipedia.org/wiki?curid=1442030" title="Totalschaden (album)">
Totalschaden (album)

Totalschaden – debiutancki album niemieckiego rapera Tony’ego D. Płyta wydana została przez wytwórnię Aggro Berlin w 2007 roku. Płytę promował utwór o tym samym tytule.

</doc>
<doc id="1442031" url="https://pl.wikipedia.org/wiki?curid=1442031" title="Michael Preetz">
Michael Preetz

Michael Preetz (ur. 17 sierpnia 1967 w Düsseldorfie) – niemiecki piłkarz występujący na pozycji napastnika.
Kariera klubowa.
Michael Preetz zawodową karierę rozpoczynał w 1986 roku w Fortunie Düsseldorf. W debiutanckim sezonie rozegrał dla niej 23 ligowe mecze i strzelił 5 bramek. Najlepszą skuteczność Niemiec prezentował w sezonie 1988/1989, który skończył z 11 trafieniami na koncie.
Latem 1990 roku Preetz odszedł do 1. FC Saarbrücken. W sezonie 1991/1992 w 32 pojedynkach zdobył 17 goli, co po Radku Druláku dało mu drugie miejsce w klasyfikacji najlepszych strzelców drugiej ligi. Po zakończeniu ligowych rozgrywek Niemiec podpisał kontrakt z MSV Duisburg. Zajął z nim drugie miejsce w ligowej tabeli i awansował do Bundesligi, a sam strzelił 17 bramek. W pierwszej lidze Preetz miał już słabszą skuteczność. Cały zespół MSV Duisburg w 34 meczach zdobył 41 bramek, 2 autorstwa Preetza.
Po zakończeniu rozgrywek niemiecki napastnik przeniósł się do SG Wattenscheid 09, skąd w 1996 roku trafił do Herthy Berlin. W sezonie 1998/1999 strzelając 23 gole Preetz został królem strzelców Bundesligi. Przez pierwsze pięć sezonów gry w Hercie Niemiec był najlepszym strzelcem swojego zespołu, dopiero w dwóch ostatnich latach gry dla „Die Alte Dame” więcej trafień zaliczał Brazylijczyk Marcelinho Paraíba. W barwach Herthy Preetz wystąpił 227 razy i zdobył 93 bramki. Piłkarską karierę zakończył w 2003 roku, a następnie przyjął ofertę pracy w zarządzie berlińskiego klubu.
Kariera reprezentacyjna.
W reprezentacji Niemiec Preetz zadebiutował 6 lutego 1999 roku w przegranym 3:0 meczu przeciwko Stanom Zjednoczonym. W tym samym roku wystąpił w Pucharze Konfederacji, w którym zdobył gola w wygranym 2:0 spotkaniu rundy grupowej z Nową Zelandią. Łącznie dla drużyny narodowej Preetz rozegrał siedem meczów i strzelił trzy bramki.

</doc>
<doc id="1442033" url="https://pl.wikipedia.org/wiki?curid=1442033" title="Nikola Stojic">
Nikola Stojic



</doc>
<doc id="1442035" url="https://pl.wikipedia.org/wiki?curid=1442035" title="Genova Quarto dei Mille">
Genova Quarto dei Mille

Genova Quarto dei Mille (wł: "Stazione di Genova Quarto") – stacja kolejowa w Genui, w regionie Liguria, we Włoszech. Znajdują się tu 2 perony. Według klasyfikacji posiada kategorię "srebrną".

</doc>
<doc id="1442036" url="https://pl.wikipedia.org/wiki?curid=1442036" title="Totalschaden (singel)">
Totalschaden (singel)

Totalschaden – utwór promujący album niemieckiego rapera Tony D o tym samym tytule. Został do niego nakręcony klip, w którym można zobaczyć członków Aggro Berlin.

</doc>
<doc id="1442037" url="https://pl.wikipedia.org/wiki?curid=1442037" title="Sinisa Skelin">
Sinisa Skelin



</doc>
<doc id="1442038" url="https://pl.wikipedia.org/wiki?curid=1442038" title="Niksa Skelin">
Niksa Skelin



</doc>
<doc id="1442039" url="https://pl.wikipedia.org/wiki?curid=1442039" title="Jakub Makovicka">
Jakub Makovicka



</doc>
<doc id="1442041" url="https://pl.wikipedia.org/wiki?curid=1442041" title="Vaclav Chalupa">
Vaclav Chalupa



</doc>
<doc id="1442043" url="https://pl.wikipedia.org/wiki?curid=1442043" title="Luka Spik">
Luka Spik



</doc>
<doc id="1442044" url="https://pl.wikipedia.org/wiki?curid=1442044" title="Iztok Cop">
Iztok Cop



</doc>
<doc id="1442047" url="https://pl.wikipedia.org/wiki?curid=1442047" title="Mario Vekic">
Mario Vekic



</doc>
<doc id="1442048" url="https://pl.wikipedia.org/wiki?curid=1442048" title="Ante Kusurin">
Ante Kusurin



</doc>
<doc id="1442049" url="https://pl.wikipedia.org/wiki?curid=1442049" title="Genova Rivarolo">
Genova Rivarolo

Genova Rivarolo (wł: "Stazione di Genova Rivarolo") – stacja kolejowa w Genui, w regionie Liguria, we Włoszech. Znajdują się tu 2 perony.

</doc>
<doc id="1442050" url="https://pl.wikipedia.org/wiki?curid=1442050" title="Milan Bruncvik Jr">
Milan Bruncvik Jr



</doc>
<doc id="1442052" url="https://pl.wikipedia.org/wiki?curid=1442052" title="Karel Neffe Jr">
Karel Neffe Jr



</doc>
<doc id="1442054" url="https://pl.wikipedia.org/wiki?curid=1442054" title="Urs Kaeufer">
Urs Kaeufer



</doc>
<doc id="1442057" url="https://pl.wikipedia.org/wiki?curid=1442057" title="James Schroeder Jr">
James Schroeder Jr



</doc>
<doc id="1442058" url="https://pl.wikipedia.org/wiki?curid=1442058" title="Genova San Biagio">
Genova San Biagio

Genova San Biagio (wł.: "Stazione di Genova San Biagio") – przystanek kolejowy w Genui, w regionie Liguria, we Włoszech. Znajdują się tu 2 perony.

</doc>
<doc id="1442060" url="https://pl.wikipedia.org/wiki?curid=1442060" title="Devender Kumar">
Devender Kumar



</doc>
<doc id="1442062" url="https://pl.wikipedia.org/wiki?curid=1442062" title="Eyder Batista Vargas">
Eyder Batista Vargas



</doc>
<doc id="1442063" url="https://pl.wikipedia.org/wiki?curid=1442063" title="Yunior Perez Aguilera">
Yunior Perez Aguilera



</doc>
<doc id="1442064" url="https://pl.wikipedia.org/wiki?curid=1442064" title="109 Eskadra IAF">
109 Eskadra IAF

109 Eskadra „Dolina” (hebr. טייסת 109 ,טייסת העמק, trb. "Ha’Emek") – myśliwska eskadra Sił Powietrznych Izraela, bazująca w Ramat Dawid w Izraelu.
Historia.
Eskadra została sformowana w lipcu 1951 i składała się z 25 samolotów myśliwsko-bombowych Mosquito FB.6, 6 samolotów rozpoznawczych Mosquito PR.XVI i 1 szkolno-treningowego Mosquito T III. Eskadra bazowała wówczas w bazie lotniczej Hatzor.
Bardzo szybko okazało się, że samoloty Mosquito mają sporo problemów technicznych, co doprowadziło w 1956 do chwilowego rozwiązania eskadry. W sierpniu 1956 eskadrę ponownie sformowano w bazie lotniczej Ramat Dawid. Tym razem w wyposażenie weszło 37 samolotów myśliwsko-bombowych Mystère IVA. Niestety, nie udało się przeprowadzić szkolenia pilotów we Francji i dlatego zdecydowano się o przeznaczeniu samolotów eskadry do bombardowań celów naziemnych. Wzięły one udział w walkach podczas wojny sześciodniowej w 1967 bombardując egipskie i syryjskie lotniska: Arisz, Dżabal Libni, Bir Gifgafa, Bir Themada, Damaszek, Marj Riyal, Dumeir, Seikal i T4. Stracono przy tym 2 własne samoloty.
1 stycznia 1968 eskadra jako pierwsza w Izraelu otrzymała 24 samoloty szturmowe A-4H Skyhawk. Uczestniczyły one w operacji zbombardowania w 1968 bazy szkoleniowej Organizacji Wyzwolenia Palestyny w Jordanii.
12 maja 1970 pilot Ezra Dotan z 109 Eskadry odniósł jako pierwszy na świecie zwycięstwo powietrzne, zestrzeliwując dwa syryjskie MiG-i-17 przy użyciu rakiet klasy powietrze-powietrze.
Podczas wojny Jom Kipur w 1973 samoloty A-4 Skyhawk ze 109 Eskadry prowadziły od samego początku wojny ataki na nacierające wojska arabskie, ponosząc przy tym duże straty własne. Praktycznie wszystkie straty poniesiono od naziemnego ognia przeciwlotniczego i rakiet klasy ziemia-powietrze. Po wojnie przeprowadzono gruntowną modernizację samolotów, poprawiając awionikę, instalację elektryczną i uzbrojenie.
20 lipca 1977 do służby w 109 Eskadrze weszło 20 samolotów myśliwsko-bombardujących Kfir C-1 (Skyhawki wówczas wycofano ze służby) pochodzących ze 101 Eskadry. W 1981 wprowadzono samoloty nowszej wersji Kfir C-2 i C-7. Podczas wojny libańskiej w 1982 bombardowały one pozycje wojsk syryjskich i sił OWP w Libanie.
2 lipca 1991 eskadra zaczęła używać 28 samolotów wielozadaniowych F-16C/D. Począwszy od 2005 roku używa się wyłącznie samoloty F-16D. Podczas II wojny libańskiej w 2006 samoloty 109 Eskadry wzięły udział w bombardowaniu celów Hezbollahu w południowym Libanie
Wyposażenie.
Na wyposażeniu 109 Eskadry znajdują się następujące samoloty:

</doc>
<doc id="1442067" url="https://pl.wikipedia.org/wiki?curid=1442067" title="Morten Joergensen">
Morten Joergensen



</doc>
<doc id="1442068" url="https://pl.wikipedia.org/wiki?curid=1442068" title="Alles ist die Sekte">
Alles ist die Sekte

Die Sekte (A.I.D.S) jest niemiecką grupą hip-hopową powstałą w 1998 roku jako "Royal TS" do której należą raperzy z Aggro Berlin.

</doc>
<doc id="1442069" url="https://pl.wikipedia.org/wiki?curid=1442069" title="Abou Deif Abd El Razek Ibrahim">
Abou Deif Abd El Razek Ibrahim



</doc>
<doc id="1442071" url="https://pl.wikipedia.org/wiki?curid=1442071" title="Gerard van der Linden">
Gerard van der Linden



</doc>
<doc id="1442072" url="https://pl.wikipedia.org/wiki?curid=1442072" title="Jochen Kuehner">
Jochen Kuehner



</doc>
<doc id="1442073" url="https://pl.wikipedia.org/wiki?curid=1442073" title="Martin Kuehner">
Martin Kuehner



</doc>
<doc id="1442074" url="https://pl.wikipedia.org/wiki?curid=1442074" title="Genova Sampierdarena">
Genova Sampierdarena

Genova Sampierdarena (wł: "Stazione di Genova Sampierdarena") – stacja kolejowa w dzielnicy Sampierdarena w Genui, w regionie Liguria, we Włoszech. Znajdują się tu 4 perony. Rocznie obsługuje ok. 7 000 000 pasażerów , należy do kategorii "złotej".

</doc>
<doc id="1442077" url="https://pl.wikipedia.org/wiki?curid=1442077" title="Tramwaj zwany pożądaniem (film 1951)">
Tramwaj zwany pożądaniem (film 1951)

Tramwaj zwany pożądaniem (ang. "A Streetcar Named Desire") – amerykański dramat filmowy z 1951 roku w reżyserii Elii Kazana; adaptacja sztuki autorstwa Tennessee Williamsa pod tym samym tytułem. Obraz, nominowany w dwunastu kategoriach do Oscara, zdobył łącznie cztery statuetki, w tym dla najlepszej aktorki pierwszoplanowej (Vivien Leigh).

</doc>
<doc id="1442078" url="https://pl.wikipedia.org/wiki?curid=1442078" title="Boris Mieńszagin">
Boris Mieńszagin

Boris Gieorgijewicz Mieńszagin, ros. Борис Георгиевич Меньшагин (ur. 9 maja 1902 r. w Smoleńsku lub Rostowie nad Donem w Rosji, zm. 25 maja 1984 r. w Kirowsku w ZSRR) – radziecki adwokat, burmistrz okupowanego Smoleńska, a następnie Bobrujska podczas II wojny światowej
Ukończył gimnazjum w Smoleńsku. 19 lipca 1919 r. wstąpił ochotniczo do armii bolszewickiej. 1 czerwca 1927 r. został z niej zwolniony z powodów religijnych. Następnie ukończył zaocznie studia prawnicze na uniwersytecie w Moskwie. Pracował jako adwokat i doradca prawny. W latach 1928-1931 był adwokatem w kolegium adwokackim przy centralno-czarnomorskim okręgu. Następnie pracował w zakładach remontowych "ARJeMZ" w Moskwie, zaś do 1937 r. w parku remontowym zakładów samochodowych. Od tego roku był adwokatem kolegium adwokackiego w Smoleńsku. Po zajęciu Smoleńska przez wojska niemieckie latem 1941 r., został mianowany przez Niemców burmistrzem. 18 kwietnia 1943 r. z polecenia Niemców odbył podróż w rejon Katynia, na miejsce rozstrzelania tysięcy polskich oficerów. Wobec zbliżania się Armii Czerwonej ewakuował się we wrześniu tego roku z miasta, po czym objął funkcję burmistrza okupowanego Bobrujska. W 1944 r. zbiegł do Niemiec. Po zakończeniu wojny został w maju 1945 r. internowany przez Amerykanów w Karlowych Varach. Wkrótce uwolniono go, po czym – po informacji o aresztowaniu przez NKWD jego rodziny – 28 maja tego roku dobrowolnie oddał się w ręce Sowietów. Został przewieziony do Moskwy i aresztowany. Podczas śledztwa odmówił poświadczenia zeznań jego zastępcy z czasów okupacji niemieckiej w Smoleńsku, prof. Borysa W. Bazylewskiego, mówiących o tym, że zbrodni katyńskiej dokonali Niemcy. W rezultacie 12 września 1951 r. został skazany na karę 25 lat więzienia. Został osadzony w więzieniu we Włodzimierzu. Po wyjściu na wolność 28 maja 1970 r., osiadł w domu inwalidów we wsi Kniażaja Guba w rejonie Murmańska, zaś w 1981 r. w Kirowsku. Nagrał tam na taśmy magnetofonowe wspomnienia z czasów wojny, opublikowane następnie w Paryżu.

</doc>
<doc id="1442079" url="https://pl.wikipedia.org/wiki?curid=1442079" title="Gabriel Połącarz">
Gabriel Połącarz

Gabriel Połącarz (ur. 24 lipca 1986 w Oświęcimiu) – polski hokeista.
Kariera klubowa.
Zawodnikiem Legii Warszawa był w latach 2005–2010 oraz od 2012 do 2013, po czym zakończył karierę. W mięczyczasie był sędzią hokejowym.

</doc>
<doc id="1442080" url="https://pl.wikipedia.org/wiki?curid=1442080" title="Genova Sestri Ponente Aeroporto">
Genova Sestri Ponente Aeroporto

Genova Sestri Ponente Aeroporto (wł: "Stazione di Genova Sestri Ponente Aeroporto") – stacja kolejowa w dzielnicy Sestri Ponente w Genui, w regionie Liguria, we Włoszech. Znajdują się tu 2 perony. Stacja należy do kategorii srebrnej.

</doc>
<doc id="1442081" url="https://pl.wikipedia.org/wiki?curid=1442081" title="Giles Coren">
Giles Coren

Giles Coren (ur. 29 lipca 1969 w Paddington) – brytyjski dziennikarz, piszący głównie o londyńskich restauracjach. Jego ojcem jest pisarz i humorysta Alan Coren. W 2005 roku Giles Coren otrzymał Bad Sex in Fiction Award. 
Kontrowersje.
26 lipca 2008, Coren na łamach The Times opublikował kontrowersyjny artykuł "Two waves of immigration, Poles apart", w którym wyraził pogląd, że Polacy negują swój udział w Holocauście. Artykuł Corena skutkował nadesłaniem do redakcji The Times kilku listów ze skargami, w tym jednego od ambasador Polski w Wielkiej Brytanii – Barbary Tuge-Erecinska – zatytułowanego "Poland's role in the Holocaust". Ambasador napisała w tym liście, że "kwestia stosunków polsko-żydowskich została niesprawiedliwie i głęboko sfałszowana". W następnym tygodniu Coren odpowiedział na list ambasador, zaczynając od wyrażenia swojej satysfakcji z powodu oburzenia, jakie wywołał jego artykuł. Na zakończenie dziennikarz poprosił ambasador o wyjaśnienie czytelnikom sprawy pogromu kieleckiego, który miał miejsce 15 miesięcy po zakończeniu II wojny światowej, co wzbudziło oburzenie wśród czytelników, którzy zarzucili dziennikarzowi wybiórcze przedstawianie historii, złośliwość, a nawet trollowanie. W rezultacie do komisji Press Complaints Commission wpłynęło mnóstwo skarg na publikacje Corena, jednak w listopadzie 2008 komisja odmówiła podjęcia jakichkolwiek działań wobec Gilesa Corena.

</doc>
<doc id="1442082" url="https://pl.wikipedia.org/wiki?curid=1442082" title="Region Kamionka">
Region Kamionka



</doc>
<doc id="1442083" url="https://pl.wikipedia.org/wiki?curid=1442083" title="Boris Bazilewski">
Boris Bazilewski

Boris Wasiliewicz Bazilewski, ros. Борис Васильевич Базилевский (ur. 7 czerwca 1885 w Kamieńcu Podolskim, zm. 24 lutego 1955 w Nowosybirsku) – radziecki wykładowca akademicki astronomii, fizyki, matematyki i geodezji, profesor, publicysta i wydawca naukowy, zastępca burmistrza okupowanego Smoleńska podczas II wojny światowej.
W 1904 roku ukończył gimnazjum w Jekaterynburgu. Studiował na wydziale fizyczno-matematycznym uniwersytetu w Sankt Petersburgu. Studia zakończył w 1910 roku. Pracował jako fizyk w obserwatorium meteorologicznym w Słucku, a następnie wykładał matematykę, fizykę i kosmologię na Uniwersytecie Warszawskim i szkole realnej w Warszawie. W 1919 roku zamieszkał w Smoleńsku, gdzie na miejscowym uniwersytecie stanął na czele katedry fizyki i astronomii. Jednocześnie został zastępcą ds. naukowo-szkoleniowych dyrektora smoleńskiego państwowego instytutu pedagogicznego. W 1926 roku został szefem obserwatorium astronomicznego w Smoleńsku. W 1929 roku uzyskał tytuł profesora. W latach 1929-1931 wydawał czasopismo naukowe "Тpуды астpономической обсеpватоpии СГПИ", był też autorem wielu artykułów z zakresu astronomii, matematyki i fizyki w innych pismach. Wkrótce został przewodniczącym smoleńskiego oddziału Wszechzwiązkowego Towarzystwa Astronomiczno-Geodezyjnego przy Akademii Nauk ZSRR. Po zajęciu Smoleńska przez wojska niemieckie latem 1941 r., został wyznaczony jego burmistrzem, ale zrezygnował z tej funkcji. Od lipca tego roku był zastępcą burmistrza Borysa G. Mienszagina. 1 października 1942 roku stanął na czele reaktywowanego przez Niemców Smoleńskiego Seminarium Pedagogicznego. Zatrudniał w nim wielu młodych ludzi i byłych jeńców wojennych, ratując przed wysłaniem na roboty przymusowe w Rzeszy. Po wyzwoleniu Smoleńska przez Armię Czerwoną 25 września 1943 r., był przesłuchiwany przed komisją ds. zbrodni katyńskiej pod przewodnictwem prof. Nikołaja Burdenki, dokonanej na polskich oficerach w pobliskim lesie katyńskim. Władze sowieckie nie aresztowały go. W lutym 1944 r. przyjechał do Nowosybirska, gdzie został wykładowcą astronomii na katedrze astronomii, dziekanem wydziału fizyczno-matematycznego i szefem katedry geodezji miejscowego uniwersytetu. Jednocześnie wykładał też w Nowosybirskim Instytucie Inżynierów Geodezji i Kartografii. Po zakończeniu wojny w 1946 r. jako świadek strony sowieckiej na procesie norymberskim oskarżał Niemców o dokonanie zbrodni katyńskiej. Jego wystąpienie było jednak najsłabszym ogniwem sowieckiej manipulacji, gdyż nie pochodziło z autopsji, lecz z informacji uzyskanych od osób trzecich. Ponadto jego zeznania robiły wrażenie przygotowanych wcześniej i wyuczonych na pamięć, co było prawdą.

</doc>
<doc id="1442085" url="https://pl.wikipedia.org/wiki?curid=1442085" title="Rabiański Potok">
Rabiański Potok

Rabiański Potok – potok w Bieszczadach Zachodnich, w Wysokim Dziale. Łącząc się z Jabłonką, tworzy Hoczewkę, będąc zarazem jej dopływem.
Źródło znajduje się na wschód od przełęczy Żebrak, na wysokości ok. 870 m n.p.m., skąd płynie najpierw wąską, stromą doliną, początkowo na północny zachód, zataczając łuk w prawo, ku północnemu wschodowi. Przyjmuje następnie kilka dopływów spływających z okolic Chryszczatej (997 m n.p.m.) oraz Jawornego (992 m n.p.m.) i przepływa obok Studenckiej Bazy Namiotowej Rabe. Dolina staje się szersza i łagodniej nachylona, ogranicza ją od północnego zachodu rozczłonkowany grzbiet odbiegający z Chryszczatej na północny wschód, zaś od południowego wschodu – grzbiet Łysego Wierchu (815 m n.p.m.). Potok płynie następnie przez nieistniejącą już część miejscowości Rabe, a potem przez jej obecny teren, gdzie na krótkim odcinku stanowi północno-zachodnią granicę rezerwatu przyrody Gołoborze. Uchodzi do Hoczewki poprzez połączenie z Jabłonką na granicy z Pasmem Łopiennika i Durnej, pomiędzy szczytami Kiczera (724 m n.p.m.), Dzidowa (713 m n.p.m.) oraz Kropiwne (760 m n.p.m.), na wysokości ok. 470 m n.p.m.
Doliną Rabiańskiego Potoku biegnie lokalna droga Wola Michowa – Rabe.

</doc>
<doc id="1442087" url="https://pl.wikipedia.org/wiki?curid=1442087" title="Gracjan Piotrowski">
Gracjan Piotrowski

Gracjan Józef Piotrowski ps. „Szczyrzecki” (ur. 28 września 1724 w Woli Soleckiej, 22 sierpnia 1785 w Lesku) – polski duchowny rzymskokatolicki, pijar, pedagog, pisarz, publicysta, kaznodzieja, poeta, satyryk.
Życiorys.
Urodził się 1724 na ziemi sandomierskiej, w rodzinie szlacheckiej jako Józef Piotrowski. Pierwsze nauki pobierał w szkołach pijarów. 5 października 1749 wstąpił do zakonu pijarów w Podolińcu. Nowicjat odbył w Podolińcu, na Spiszu i przyjął imię Gracjan (od świętego Chryzystoma).
Był profesorem szkół Komisji Edukacji Narodowej, wychowanek i profesor szkół pijarskich, zagorzały orędownik w walce o naprawę obyczajów. W latach 1761-1762 został profesorem gramatyki w Podolińcu, odbywając wcześniej (1752-1755) studia zakonne humanistyczno-filozoficzne w Międzyrzeczu Koreckim. W tym okresie był nauczycielem najniższej klasy w Wieluniu (1756), a następnie w Warszawie (1757). Po studiach, przystąpił do pracy nauczycielskiej (ucząc w roku 1758 składni i gramatyki w Łukowie, a w latach 1759-1761 retoryki w Szczuczynie Mazowieckim). W latach 1761-1763 studiował teologię w Warszawie. Od roku 1763 był prefektem szkół pijarskich w Łowiczu, później nauczycielem filozofii i teologii w Collegium Nobilium pijarów w Warszawie, a w latach 1770-1774 współpracownikiem "Monitora".
W roku 1772 Gracjan Piotrowski został przeniesiony przez władze pijarskie z Warszawy do Góry Kalwarii, gdzie został superiorem domu zakonnego, a następnie rektorem kolegium pijarskiego. W roku 1780 Gracjan Piotrowski zakończył pracę w Górze Kalwarii i przeniósł się do szkoły pijarskiej w Rzeszowie. Pełnił przez 3 lata obowiązki rektora tamtejszego kolegium. W roku 1783, gdy nastąpiła kasata zakonu pijarów, szkoła w Rzeszowie została rozwiązana, przybył do Leska, aby przez trzy lata sprawować obowiązki duszpasterskie i tamtejszego proboszcza. Zmarł 22 sierpnia 1785 i został pochowany w podziemiach leskiego kościoła. Zostało tam ustanowione jego epitafium.
Twórczość.
Dorobek literacki Gracjana Piotrowskiego obejmuje kazania, utwory satyryczne i publicystyczne, ody łacińskie. W roku 1770 wydał drukiem swe "Kazania w piątki Postu Wielkiego", następnie ogłosił "Kazania przeciwko zdaniom i zgorszeniom wieku naszego..." w 1772. W roku 1773 wydał tom satyr poety odrodzenia pod tytułem; "Satyr przeciwko zdaniom i zgorszeniom wieku naszego za powodem "Satyra" Jana Kochanowskiego, książęcia naszych poetów, który się na końcu satyr kładzie".
Ważniejsze dzieła i kazania.
Artykuły Piotrowskiego ogłaszano także w czasopiśmie "Monitor" 1770 nr 37, 44 i 47.
Bardziej szczegółową bibliografię twórczości podaje I. Chrzanowski: "Z dziejów satyry polskiej XVIII w"".", Warszawa 1909, s. 96.

</doc>
<doc id="1442090" url="https://pl.wikipedia.org/wiki?curid=1442090" title="Zambia na Letnich Igrzyskach Olimpijskich 2008">
Zambia na Letnich Igrzyskach Olimpijskich 2008

Zambię na Letnich Igrzyskach Olimpijskich 2008 reprezentowało 8 sportowców (6 mężczyzn i 2 kobiety) w 4 dyscyplinach.
Był to jedenasty (w tym raz jako Rodezja Północna) start reprezentacji Zambii na letnich igrzyskach olimpijskich.

</doc>
<doc id="1442091" url="https://pl.wikipedia.org/wiki?curid=1442091" title="Kolegium Elekcyjne w Pakistanie">
Kolegium Elekcyjne w Pakistanie

Kolegium Elekcyjne – konstytucyjna komórka w Pakistanie dokonująca wyboru prezydenta. W skład Kolegium Elekcyjnego wchodzą członkowie obu izb parlamentu federalnego (Zgromadzenia Narodowego i Senatu) oraz czterech parlamentów regionalnych (Zgromadzenie Regionalne Pendżabu, Zgromadzenie Regionalne Sindhu, Zgromadzenie Regionalne Beludżystanu oraz Zgromadzenie Regionalne PZPP). O Kolegium Elekcyjnym stanowi artykuł 41 pakistańskiej Konstytucji.

</doc>
<doc id="1442093" url="https://pl.wikipedia.org/wiki?curid=1442093" title="Anthony Zinni">
Anthony Zinni

Anthony Charles Zinni (ur. 17 września 1943 w Conshohocken w stanie Pensylwania) – amerykański wojskowy, generał United States Marine Corps, naczelny dowódca CENTCOM-u ("Central Command" – Centralne Dowództwo Sił Zbrojnych USA) w latach 1997–2000, od listopada 2002 do marca 2003 specjalny wysłannik Colina Powella na Bliski Wschód. Dowodził misjami specjalnymi w Turcji, Pakistanie, Kenii, Rosji, Jemenie, Indonezji, Filipinach. Był szefem Sekcji Operacji Specjalnych i Przeciwdziałania Terroryzmowi Piechoty Morskiej, szefem Sztabu Centrum Szkolenia Naziemno-Powietrznego Piechoty Morskiej w Quantico i dowódcą 1. Korpusu Ekspedycyjnego Piechoty Morskiej.
Rodzina.
Syn włoskich emigrantów – Antonia i Lilli, brat Franka, Christine i Rity. Ojciec pracował w młynach, później kształtował tereny zielone, następnie jako szofer. Matka pracowała w fabrykach odzieży. Ojciec wysłany na front I wojny światowej służył w 101. Dywizjonie Lotniczym, we Francji. Po powrocie z wojny otrzymał obywatelstwo amerykańskie.

</doc>
<doc id="1442095" url="https://pl.wikipedia.org/wiki?curid=1442095" title="Alina Hulanicka">
Alina Hulanicka

Maria Alina Hulanicka-Mazurek-Bilińska (ur. 5 października 1907 w Warszawie, zm. 15 lutego 1989 w Tomaszowie Lubelskim) – polska lekkoatletka, lekarz ginekolog-położnik. Była żoną Józefa Mazurka.
Życiorys.
Brązowa medalistka Światowych Igrzysk Kobiet (1930) w sztafecie 4 x 100 m wraz z Marylą Freiwald, Stanisławą Walasiewicz i Felicją Schabińską (50,8). 11-krotna mistrzyni Polski (60 m, 100 m, sztafeta 4 x 100 m, sztafeta 4 × 200 metrów, skok w dal z miejsca, trójbój, pięciobój) i 12-krotna rekordzistka kraju (sztafety, skok w dal z miejsca, trójbój). 
Absolwentka Państwowego Instytutu Wychowania Fizycznego w Warszawie, Studium Pedagogicznego Uniwersytetu Warszawskiego, Wydziału Lekarskiego UW i UMCS w Lublinie. Ordynator szpitala w Tomaszowie Lubelskim (do 1977). Współautorka (wraz z M. Skierczyńskim) książki "Gry sportowe" (1934). 

</doc>
<doc id="1442096" url="https://pl.wikipedia.org/wiki?curid=1442096" title="Isperih">
Isperih



</doc>
<doc id="1442097" url="https://pl.wikipedia.org/wiki?curid=1442097" title="CF Valencia">
CF Valencia



</doc>
<doc id="1442098" url="https://pl.wikipedia.org/wiki?curid=1442098" title="Dialekt dolnopruski">
Dialekt dolnopruski

Dialekt dolnopruski (niem.: "Niederpreußisch") – dialekt języka dolnoniemieckiego powstały na terenie Prus Dolnych, używany głównie na terenie Prus Wschodnich do roku 1945. Wypierał język pruski, czym doprowadził do jego ostatecznego zaniku w XVII wieku. Dzięki dość długiemu występowaniu tych dwóch etnolektów jednocześnie, dolnopruski wzbogacił się o wiele słów pochodzenia bałtyckiego. Przez językoznawców język Plautdietsch uznawany jest za jego odmianę, co oznaczałoby, że dialekt dolnopruski jest wciąż żywy.
Do dolnopruskiego zalicza się następujące grupy gwarowe:

</doc>
<doc id="1442100" url="https://pl.wikipedia.org/wiki?curid=1442100" title="Laurent Wolf">
Laurent Wolf

Laurent Wolf (ur. w 16 listopada 1970 w Tuluzie) – francuski DJ i producent muzyki house i elektronicznej. 
Karierę rozpoczął w 1992, kiedy to stał się jednym z głównych rezydentów paryskiego klubu Le Queen. W połowie lat 90. zaangażował się w produkcję house'owych projektów "House Train" i "House Scream". Największą popularność przyniósł mu singiel "No Stress" z 2008, który znalazł się na pierwszym miejscu francuskiej listy przebojów.

</doc>
<doc id="1442104" url="https://pl.wikipedia.org/wiki?curid=1442104" title="Okręty desantowe typu San Giorgio">
Okręty desantowe typu San Giorgio

Okręty desantowe typu San Giorgio - włoskie okręty desantowe-doki opracowane pod koniec lat 80. XX wieku. Od 1987 do służby weszły trzy okręty tego typu. 
Historia.
Na początku lat 80. we Włoszech rozpoczęły się prace nad nowym typem okrętów desantowych. Głównym zadaniem okrętów miało być wysadzanie desantu na nieprzygotowanym brzegu. Podczas wykonywania tych misji miały współpracować z innymi jednostkami NATO. Przy pracach projektowych dużą uwagę poświęcono na możliwości wykonywania przez nowe okręty misji pokojowych w ramach sił ONZ. W okresie pokoju głównym zadaniem okrętów miało być niesienie pomocy ofiarom klęsk żywiołowych.
Stępkę pod budowę pierwszej jednostki serii "San Giorgio" położono w stoczni Fincantieri 27 czerwca 1985. Wodowanie nastąpiło 25 lutego 1987, wejście do służby 9 października 1987. Doświadczenia z eksploatacji dwóch pierwszych okrętów wykorzystano przy projektowaniu trzeciej jednostki serii. "San Giusto" otrzymał większą nadbudówkę, zlikwidowano na nim furtę dziobową.
Na konstrukcji "San Giusto" oparty został okręt "Kalaat Beni-Abbes" zbudowany na zamówienie Algierii (wodowany 14 stycznia 2014).

</doc>
<doc id="1442105" url="https://pl.wikipedia.org/wiki?curid=1442105" title="Michael Duberry">
Michael Duberry

Michael Wayne Duberry (ur. 14 października 1975 w Enfield Town w Londynie) – angielski piłkarz występujący na pozycji obrońcy. Obecnie gra w Oxford United.
Kariera klubowa.
Michael Duberry zawodową karierę rozpoczynał w 1993 roku w Chelsea. Podczas sezonu 1995/1996 został wypożyczony do AFC Bournemouth, dla którego rozegrał siedem ligowych spotkań. Po zakończeniu rozgrywek Anglik powrócił do Chelsea. Razem z ekipą „The Blues” wywalczył między innymi Puchar Anglii w 1997 roku oraz Puchar Ligi Angielskiej, Puchar Zdobywców Pucharów i Superpuchar Europy w 1998 roku.
Dla Chelsea Duberry rozegrał łącznie 87 meczów w Premier League, po czym w 1999 roku za 4,5 miliona funtów odszedł do Leeds United. Tam jednak do gry w defensywie kandydowali między innymi Jonathan Woodgate, Dominic Matteo i Rio Ferdinand. W drużynie „The Whites” angielski obrońca także nie mógł więc liczyć na grę w podstawowym składzie i przez pięć sezonów pełnił rolę rezerwowego. Leeds w międzyczasie dotarło do półfinału Ligi Mistrzów, jednak Duberry w rozgrywkach tych zaliczył wówczas tylko dwa występy. Po sprzedaniu przez Leeds swoich najlepszych piłkarzy w defensywie Leeds zaczęli grać młodzi Frazer Richardson i Matthew Kilgallon. Duberry częściej na boisku pojawiał się podczas rozgrywek 2003/2004, kiedy to na kontuzje narzekał Lucas Radebe. W sezonie 2004/2005 Anglik został wypożyczony do Stoke City, gdzie wreszcie udało mu się przebić do wyjściowej jedenastki.
Wychowanek Chelsea powrócił jeszcze do Leeds, jednak latem 2005 roku na stałe przeniósł się do zespołu „The Potters”. Dobra gra Duberry’ego w The Championship zaowocowała transferem do beniaminka Premier League – Reading, do którego doszło 31 stycznia 2007 roku. Działacze „The Royals” zapłacili za angielskiego zawodnika 800 tysięcy funtów. Duberry w nowym klubie ligowy debiut zaliczył 24 lutego w przegranym 2:1 spotkaniu przeciwko Middlesbrough. W sezonie 2007/2008 ze swoim zespołem spadł z Premier League. 10 lipca 2009 roku Anglik przeszedł do Wycombe Wanderers. Grał tam do lutego 2010 roku, po czym przeszedł do szkockiego St. Johnstone.

</doc>
<doc id="1442109" url="https://pl.wikipedia.org/wiki?curid=1442109" title="Tadeusz Kondrat">
Tadeusz Kondrat

Tadeusz Kondrat (ur. 8 kwietnia 1908 w Przemyślu, zm. 19 czerwca 1994 w Skolimowie) – polski aktor teatralny i filmowy; brat Józefa, ojciec aktora Marka Kondrata.
Kariera zawodowa.
W 1955 doznał trwałego urazu w wyniku wypadku samochodowego. Wieczorem, po zakończeniu spektaklu w Teatrze Polskim w Warszawie, jechał do Łodzi samochodem, jako pasażer, na plan filmu "Zemsta". Został poproszony, żeby przesiadł się na przedni fotel, obok kierowcy i zapobiegł jego zaśnięciu. Samochód jednak uderzył w nieoświetloną ciężarówkę stojącą na poboczu. Tadeusz Kondrat doznał pęknięcia podstawy czaszki i kilka miesięcy przebywał w szpitalu w Łodzi. Do końca życia miał sparaliżowaną lewą stronę ciała oraz kłopoty z mówieniem. Nigdy nie wrócił w pełni do zawodu.
Zmarł 19 czerwca 1994 roku w Domu Aktora Weterana w Skolimowie pod Warszawą. Spoczywa na cmentarzu Powązkowskim (kwatera 173-5-24).

</doc>
<doc id="1442112" url="https://pl.wikipedia.org/wiki?curid=1442112" title="Carmine Coppola">
Carmine Coppola

Carmine Valentino Coppola (ur. 11 czerwca 1910 w Nowym Jorku, zm. 26 kwietnia 1991 w Northridge) – kompozytor filmowy z rodziny włoskich imigrantów.
Rodzina.
Carmine Coppola zapoczątkował pokolenie filmowców w swojej rodzinie. Wraz z żoną Italią miał troje dzieci, z których dwoje związanych jest z filmem: 

</doc>
<doc id="1442115" url="https://pl.wikipedia.org/wiki?curid=1442115" title="Nagroda Leninowska">
Nagroda Leninowska

Nagroda Leninowska (ros. Ленинская премия) – jedno z najwyższych radzieckich odznaczeń państwowych za osiągnięcia w nauce, technice, literaturze, sztuce, architekturze oraz dziennikarstwie i publicystyce.
Nagroda ustanowiona 23 czerwca 1925 roku. Nieprzyznawana w latach 1935–1957. Przywrócona dekretem 15 kwietnia 1956 roku.
Początkowo przyznawana jedynie za wybitne osiągnięcia w nauce. Po przywróceniu nagrody poszerzona o wybitne osiągnięcia w technice, literaturze, sztuce i architekturze. Od 1960 roku przyznawana również za osiągnięcia w dziennikarstwie i publicystyce.

</doc>
<doc id="1442118" url="https://pl.wikipedia.org/wiki?curid=1442118" title="Josef Adam Joakim Pippingsköld">
Josef Adam Joakim Pippingsköld

 
Josef Adam Joakim Pippingsköld (ur. 5 listopada 1825 w Lemu, zm. 12 marca 1893 w Helsinkach) – fiński lekarz i chirurg. Ukończył studia w 1850 roku, w 1858 otrzymał licencjat, w 1860 roku został doktorem medycyny i chirurgii. W 1861 roku został docentem, od 1870 roku profesor położnictwa i pediatrii w Helsinkach. 

</doc>
<doc id="1442119" url="https://pl.wikipedia.org/wiki?curid=1442119" title="Camel Meriem">
Camel Meriem

Camel Meriem (arab. كامل مريم) (ur. 18 października 1979 w Montbéliard) – francuski piłkarz pochodzenia algierskiego.
Kariera klubowa.
Meriem rozpoczął karierę klubową w barwach FC Sochaux. W 2001 roku pomógł drużynie wrócić do Ligue 1. Reputacja gracza o świetnej wizji gry i precyzyjnych podaniach przyniosła mu transfer do Girondins Bordeaux. Zdobył w 2002 Puchar Ligi Francuskiej. Nie rozwinął tam jednak skrzydeł i po sezonie został wypożyczony do Olympique Marsylia. Miał tam znaczący udział w awansie do finału Pucharu UEFA, gdzie Marsylia przegrała z CF Valencia. W 2004 roku powrócił do ekipy „Żyrondystów” i zadebiutował w drużynie narodowej (towarzyski z Polską 0:0). Wcześniej zdobył srebro na młodzieżowych mistrzostwach świata w Szwajcarii (2002). W latach 2005–2009 był piłkarzem AS Monaco, a na początku 2010 przeszedł do AC Arles-Avignon. W latach 2011–2013 grał w OGC Nice, a w latach 2013–2015 w Apollonie Limassol.

</doc>
<doc id="1442122" url="https://pl.wikipedia.org/wiki?curid=1442122" title="Marlon Yared">
Marlon Yared



</doc>
<doc id="1442123" url="https://pl.wikipedia.org/wiki?curid=1442123" title="Nick Jonas">
Nick Jonas

Nick Jonas, właśc. Nicholas Jerry Jonas (ur. 16 września 1992 w Dallas) – amerykański aktor, wokalista, autor tekstów i piosenek, znany przede wszystkim z występów w zespole Jonas Brothers, który współtworzy wraz z braćmi, Kevinem i Joe.
Życiorys.
Kariera.
W wieku sześciu lat został dostrzeżony przez agenta z Broadwayu, gdy razem z matką był u fryzjera, poproszono go o występ muzyczny. Efektem spotkania były jego liczne występy w musicalach, w tym "Piękna i Bestia", "Rekord Annie" czy "Opowieść wigilijna".
W 2008 zagrał Nate’a w filmie Disney Channel "Camp Rock". Od 2014 występuje w serialu "Kingdom" jako zawodnik MMA Nate Kulina. W 2015 poprowadził galę rozdania Kids Choice Awards.
Ma na koncie cztery albumy studyjne: "Nicholas Jonas" (2004), "Nick Jonas" (2014), "Last Year Was Complicated" (2016) i "Spaceman" (2021).
Życie prywatne.
W 2005 zdiagnozowano u niego cukrzycę typu 1.
Od 18 lipca 2018 był zaręczony z indyjską aktorką, Priyanką Choprą, którą poślubił 1 grudnia 2018.
Jest pobożnym zielonoświątkowcem, a jego ojciec jest pastorem wyświęconym przez Zbory Boże.

</doc>
<doc id="1442129" url="https://pl.wikipedia.org/wiki?curid=1442129" title="Posterunek graniczny">
Posterunek graniczny

Posterunek graniczny (oryg. "Karaula / Караула") – chorwacko-serbsko-słoweńsko-macedońsko-bośniacki film fabularny z roku 2006 w reżyserii Rajko Grlicia, zrealizowany na podstawie powieści Ante Tomicia "Ništa nas ne smije iznenaditi".
Fabuła.
Akcja filmu rozgrywa się w 1987 w Jugosławii, na posterunku wojskowym, strzegącym granicy jugosłowiańsko-albańskiej w Macedonii. Nadużywający alkoholu porucznik Pašić w czasie wizyty lekarskiej dowiaduje się, że nabawił się choroby wenerycznej w czasie utrzymywania „bliskich stosunków z miejscową ludnością”. Obawiając się własnej żony porucznik szuka sposobu, aby nie kończyć służby i wracać do domu. Ogłasza swoim żołnierzom stan alarmowy, strasząc ich nieuchronnym atakiem wojsk albańskich na Jugosławię. Żołnierze zaczynają kopać schrony i przygotowują się do odparcia agresji. W tym czasie tylko lekarz może opuszczać teren jednostki, przywożąc lekarstwa na chorobę Pašicia i uwodząc jego żonę. Jeden z żołnierzy postanawia odejść z wojska. Deklaruje chęć przebycia pieszo trasy do miejsca urodzin Josipa Broz Tito.
Zdjęcia do filmu realizowano w Ochrydzie i Bitoli.

</doc>
<doc id="1442132" url="https://pl.wikipedia.org/wiki?curid=1442132" title="Małgorzata Turska">
Małgorzata Turska

Małgorzata Turska, z d. Badocha (ur. 13 maja 1961 w Żarach) – polska koszykarka, grająca na pozycji skrzydłowej, eprezentantka Polski, dwukrotna wicemistrzyni Europy (1980, 1981).
Kariera.
Wychowanka Sprotavii Szprotawa. Od 1979 do 1993 reprezentowała barwy Łódzkiego Klubu Sportowego, z którym zdobyła 3 razy mistrzostwo Polski (1982, 1983, 1986), 1 raz wicemistrzostwo (1991) oraz 3 razy brązowe medale mistrzostw Polski (1908, 1981, 1987). Przez jeden sezon 1989/1990 występowała na Węgrzech w klubie DVTK Miscolc. W sezonie 1999/2000 wystąpiła w 8 spotkaniach drugoligowych w barwach Widzewa Łódź.
Jako reprezentantka Polski zdobyła dwukrotnie wicemistrzostwo Europy (1980, 1981). Wystąpiła także na mistrzostwach Europy w 1987 (10 miejsce) oraz mistrzostwach Europy kadetek w 1978 (9 miejsce) i mistrzostwach Europy juniorek w 1979 (5 miejsce).
Z reprezentacją Polski weteranów w tzw. "maxibaskecie" w kategorii +40 zdobyła mistrzostwo Świata w 2005 (Nowa Zelandia) oraz wicemistrzostwo Europy w 2006 (Hamburg), a w kategorii +45 wicemistrzostwo Europy w 2008 (Pesaro). W 2013 została wicemistrzynią świata w kategorii +50.

</doc>
<doc id="1442133" url="https://pl.wikipedia.org/wiki?curid=1442133" title="Cerkiew św. Michała Archanioła w Brzozie">
Cerkiew św. Michała Archanioła w Brzozie

Cerkiew pod wezwaniem św. Michała Archanioła – prawosławna cerkiew parafialna w Brzozie. Należy do dekanatu Szczecin diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia znajduje się we wsi Brzoza w województwie lubuskim, powiecie strzelecko-drezdeneckim, gminie Strzelce Krajeńskie. Cerkiew prawosławna św. Michała Archanioła to budowla wzniesiona w stylu późnego romanizmu pod koniec XIII wieku ze starannie obrobionych granitowych kwader. Założona została na planie prostokątnym z uskokowym portalem po stronie zachodniej. W okresie późnego średniowiecza wprowadzono w elewacji południowej ostrołukowy, ceramiczny portal, nowe, smukłe otwory okienne oraz uskokowy gzyms koronujący. Kościół został przebudowany i rozbudowany w 1751 z inicjatywy ówczesnego właściciela dóbr ziemskich generała porucznika Erdmanna Ernsta von Rüitz. Powiększono wówczas otwory okienne, nadbudowano wieżę dzwonniczą, a po stronie północno-wschodniej dodano czworoboczną budowlę mieszczącą kryptę oraz lożę patronacką. Z historycznego wyposażenia kościoła zachowała się tablica epitafijna upamiętniająca poległych w czasie I wojny światowej oraz zespół odzieży pogrzebowej należący do rodziny generała porucznika Erdmanna Ernsta von Rüitz i jego bliskich, poddawany aktualnie pracom konserwatorskim. Ołtarz przeniesiony został w ostatnim czasie do kościoła w Dąbroszynie. Po II wojnie światowej świątynia pozostawała przez dłuższy czas niezagospodarowana. W związku z przesiedleniem do Brzozy w ramach Akcji „Wisła” ludności prawosławnej, została zaadaptowana na cerkiew prawosławną (1952). W 1974 i 1995 była remontowana. Pierwszym proboszczem parafii prawosławnej był ks. Mikołaj Poleszczuk, aktualnym proboszczem jest ks. Artur Graban.
Cerkiew wpisano do rejestru zabytków 15 kwietnia 1964 pod nr KOK-I-1106 i 30 listopada 1976 pod nr 190.

</doc>
<doc id="1442136" url="https://pl.wikipedia.org/wiki?curid=1442136" title="Gunnbjørn Fjeld">
Gunnbjørn Fjeld



</doc>
<doc id="1442138" url="https://pl.wikipedia.org/wiki?curid=1442138" title="Góra Gunnbjorna">
Góra Gunnbjorna



</doc>
<doc id="1442140" url="https://pl.wikipedia.org/wiki?curid=1442140" title="Gwara zachodniopomorska języka dolnoniemieckiego">
Gwara zachodniopomorska języka dolnoniemieckiego

Gwara zachodniopomorska () – etnolekt, którym posługiwała się ludność niemieckojęzyczna na Pomorzu, zarówno Przednim (Makleburgia) jak i Tylnym (Pomorze Zachodnie, Pomorze Gdańskie). Nie należy mylić gwary zachodniopomorskiej ze słowiańskimi gwarami zachodniopomorskimi używanymi przez słowiańskich mieszkańców Pomorza Zachodniego przed germanizacją.
Historia.
We wczesnym średniowieczu Pomorze zamieszkane było przez Słowian, przodków dzisiejszych Kaszubów. W tym czasie region zasiedlany był przez Niemców. Z tego powodu słowiańska ludność stopniowo ulegała germanizacji, ale jednocześnie język osadników – dolnoniemiecki ulegał też wpływom pomorskim. To doprowadziło do powstania nowej gwary germańskiej z licznymi slawizmami. Przesiedlenia ludności po II wojnie światowej doprowadziły do niemal całkowitego wymarcia gwary zachodniopomorskiej używanej na obszarze dzisiejszego województwa zachodniopomorskiego oraz zachodniej części pomorskiego. Gwara zachodniopomorska jest jednakże używana na terenie Meklemburgii-Pomorza Przedniego.

</doc>
<doc id="1442141" url="https://pl.wikipedia.org/wiki?curid=1442141" title="Fantyna">
Fantyna

Fantyna – bohaterka powieści "Nędznicy" Wiktora Hugo.
Biografia bohaterki.
Nie wiadomo nic o rodzinie Fantyny, wychowała się na ulicy w Montreuil-sur-Mer, imię zawdzięczała przypadkowemu przechodniowi. Jako nastolatka udała się do Paryża, gdzie najpierw pracowała w fabryce, następnie została utrzymanką wiecznego studenta, Feliksa Tholomyesa. Miała z nim córkę Eufrazję (Kozetę). Po dwóch latach Tholomyes porzucił ją samą z dzieckiem. Fantyna postanowiła wówczas udać się do rodzinnego miasta w nadziei na znalezienie pracy. Kozetę zostawiła pod opieką przypadkowo spotkanej rodziny Thenardier, nie chcąc, by wyszło na jaw jej nieślubne dziecko. Pracowała przez rok w fabryce mera miasta Madeleine'a, kiedy jej tajemnica została odkryta. Wyrzucona z pracy, Fantyna imała się różnych niskopłatnych zajęć, sprzedała włosy i dwa zęby, a następnie została prostytutką, by móc nadal wysyłac pieniądze na utrzymanie Kozety. Zachorowała na suchoty.
Została aresztowana przez inspektora Javerta po bójce z potencjalnym klientem, Bamatabois, zamożnym dandysem, który wrzucił jej śnieg za sukienkę. Za sprawą interwencji Madeleine'a nie trafiła jednak do więzienia, ale do szpitala. Mer miasta zaopiekował się nią i obiecał sprowadzić Kozetę do Montreuil, jak i umożliwić obydwu godne życie. W międzyczasie jednak wyszła na jaw jego prawdziwa tożsamość ("sprawa Champmathieu"). Został aresztowany przez Javerta przy łóżku Fantyny, która zmarła, doznawszy ciężkiego szoku. Pochowano ją, wbrew woli Madeleine'a, w zbiorowej mogile.
Inspiracje i rola bohaterki w utworze.
Wiktor Hugo wprowadził do "Nędzników" wątek Fantyny zainspirowany sytuacją, jaką widział na własne oczy – prostytutka, nachalnie zaczepiana przez bogatego mieszczanina, zaatakowała go i została zatrzymana przez policję. Wówczas pisarz uzyskał jej uwolnienie. Fantyna ma w powieści stanowić przykład osoby z natury dobrej, lecz deprawowanej przez społeczeństwo, a do ostatecznego moralnego upadku zmuszanej przez nędzę.
Postacią skonstruowaną podobnie jak Fantyna jest postać literacka Michaliny Flechard w powieści "Rok dziewięćdziesiąty trzeci" (1874) tego samego autora.
Musical.
W musicalu "Les Misérables" Claude'a-Michela Schönberga Fantyna jest jedną z głównych postaci, jej historia różni się nieznacznie od tej z książki. Pojawia się m.in. w finale musicalu, aby wraz z Eponiną zabrać Jeana Valjeana do nieba.
Adaptacje filmowe.
W rolę Fantyny wcielały się, w kolejnych adaptacjach filmowych, m.in.:

</doc>
<doc id="1442145" url="https://pl.wikipedia.org/wiki?curid=1442145" title="Francja na letnich igrzyskach olimpijskich">
Francja na letnich igrzyskach olimpijskich

Francja wystartowała we wszystkich współczesnych letnich igrzyskach olimpijskich. Najwięcej medali zdobyła w 1900 na igrzyskach olimpijskich w Paryżu. Wtedy też zdobyła najwięcej złotych, srebrnych i brązowych medali.
Francja była dwukrotnie gospodarzem letnich igrzysk olimpijskich:

</doc>
<doc id="1442146" url="https://pl.wikipedia.org/wiki?curid=1442146" title="Stanisław Tarło (zm. 1599)">
Stanisław Tarło (zm. 1599)

 Stanisław Tarło herbu Topór (? – 1599) – starosta sochaczewski i zwoleński.
Życiorys.
Syn chorążego lwowskiego Jana Tarły (zm. 1572) i Reginy z Malczyc (zm. po 1555). Miał braci: Zygmunta Tarłę (zm. 1628) – kasztelana sądeckiego i Mikołaja Tarłę, oraz siostry: Katarzynę żonę Stanisława Daniłowicza – chorążego i Jadwigę czwartą żonę kasztelana kamienieckiego Hieronima Jarosza Sieniawskiego.
Poślubił około 1593 r. Barbarę Dulską (zm. 12 marca 1613). Miał z nią dwóch synów: Pawła i Jana – starostę olsztyńskiego, zwoleńskiego, męża Marianny Ligęzy oraz córkę Mariannę (ur. 1600, zm. 12 I 1652), benedyktynkę w Toruniu, ksienię radomskich benedyktynek (od 1629 r.).

</doc>
<doc id="1442147" url="https://pl.wikipedia.org/wiki?curid=1442147" title="Cerkiew św. Michała Archanioła w Lipinach">
Cerkiew św. Michała Archanioła w Lipinach

Cerkiew pod wezwaniem św. Michała Archanioła – prawosławna cerkiew parafialna w Lipinach. Należy do dekanatu Zielona Góra diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia znajduje się we wsi Lipiny w województwie lubuskim, powiecie nowosolskim, gminie Nowa Sól. Jest to nowa cerkiew wybudowana w latach 1980–1982. W 1990 nad kruchtą dobudowano wieżę-dzwonnicę, którą zwieńczono kopułą. Wymieniono też wszystkie okna i drzwi oraz ułożono nową drewnianą podłogę. Części konstrukcyjne ikonostasu z XIX w. pochodzą z cerkwi garnizonowej w Żyrardowie.

</doc>
<doc id="1442151" url="https://pl.wikipedia.org/wiki?curid=1442151" title="Instytut Spraw Międzynarodowych">
Instytut Spraw Międzynarodowych



</doc>
<doc id="1442155" url="https://pl.wikipedia.org/wiki?curid=1442155" title="Achalcyche">
Achalcyche



</doc>
<doc id="1442160" url="https://pl.wikipedia.org/wiki?curid=1442160" title="Kazuyoshi Ishii">
Kazuyoshi Ishii

 – japoński mistrz karate Seidō-kaikan (Seidokan), fundator i pierwszy prezydent K-1.
Życiorys.
Ishii rozpoczął treningi karate kyokushin w 1969 roku, będąc wtedy jednym z uczniów Hideyuki Ashihary. W 1979 roku opuścił Kyokushin-kaikan, a rok później założył w Osace własną szkołę karate, której nadał nazwę Seidōkan. Wkrótce organizacja Ishiiego objęła swoim działaniem cały region Kansai. W 1982 roku Ishii zorganizował w Osace po raz pierwszy turniej All Japan Karate-do, który był emitowany w telewizji. W 1985 roku Seidō-kaikan stała się organizacją międzynarodową, otwierając swój oddział w Stanach Zjednoczonych. W kolejnych latach Ishii organizował na terenie Japonii wiele turniejów karate, wychowując takich mistrzów jak Masaaki Satake czy Toshiyuki Yanagisawa.
W 1993 roku, chcąc stworzyć system walki, dzięki któremu stanie się możliwa bezpośrednia rywalizacja karateków Seidō-kaikan z przedstawicielami innych sztuk i sportów walki, założył organizację K-1. W ciągu kilku lat zdobyła w Japonii dużą popularność, a podczas gal udział brało po kilkadziesiąt tysięcy ludzi.
W 2002 roku Kazuyoshi Ishii został oskarżony o uchylanie się od płacenia podatków i zatajenie dochodów o równowartości ponad 7,8 mln dolarów. W wyniku postawionych mu zarzutów, 28 grudnia tego samego roku odszedł ze stanowiska prezydenta K-1, a jego miejsce zajął Sadaharu Tanikawa. W 2004 roku usłyszał wyrok 22 miesięcy pozbawienia wolności, którego karę później, w listopadzie 2005 podtrzymał Japoński Sąd Najwyższy. Ze względu na jego zły stan zdrowia karę rozpoczął odbywać dopiero w lipcu 2007. Według japońskich mediów, Ishii został wypuszczony na wolność w sierpniu 2008 za jego dobre sprawowanie, po odbyciu 13 miesięcy. 
W 2011 roku założył organizację FIKA, mającą promować amatorskie turnieje na zasadach K-1 wśród japońskiej młodzieży. Na początku 2012 roku sprzedał całość należących do siebie praw do organizacji K-1 firmie Emcom Entertainment.

</doc>
<doc id="1442164" url="https://pl.wikipedia.org/wiki?curid=1442164" title="Cerkiew Świętych Konstantyna i Heleny w Zgorzelcu">
Cerkiew Świętych Konstantyna i Heleny w Zgorzelcu

Cerkiew pod wezwaniem Świętych Równych Apostołom Konstantyna i Heleny – prawosławna cerkiew parafialna w Zgorzelcu. Należy do dekanatu Lubin diecezji wrocławsko-szczecińskiej Polskiego Autokefalicznego Kościoła Prawosławnego. Świątynia tymczasowa.
Jest to niewielka drewniana świątynia (o powierzchni 46 m²), zlokalizowana przy Placu Świętych Konstantyna i Heleny (dawniej część ulicy Lubańskiej), wybudowana w latach 2001–2002 w stylu słowiańskim, konsekrowana 29 maja 2002. Posiada jedną cebulastą blaszaną kopułę, osadzoną na ośmiobocznej wieżyczce (nad nawą). Dachy dwukalenicowe, kryte gontem. Od frontu kruchta z wejściem poprzedzonym zadaszonym gankiem, wspartym na dwóch słupach. Prezbiterium mniejsze od nawy, zamknięte prostokątnie. Wewnątrz strop o przekroju trapezu z płaskimi odcinkami bocznymi. Ikonostas współczesny, wykonany w Zgorzelcu.
Cerkiew wzniesiono przy znacznym wsparciu lokalnej społeczności greckiej.
W dniach 15–17 lipca 2013 dokonano przesunięcia cerkwi na nowe miejsce, w związku z planami budowy większej (o powierzchni 139 m²), murowanej świątyni. Wstępne prace budowlane rozpoczęto 11 kwietnia 2014.

</doc>
<doc id="1442165" url="https://pl.wikipedia.org/wiki?curid=1442165" title="Portugues Caracas">
Portugues Caracas



</doc>
<doc id="1442169" url="https://pl.wikipedia.org/wiki?curid=1442169" title="Zgromadzenie Narodowe (Pakistan)">
Zgromadzenie Narodowe (Pakistan)

Zgromadzenie Narodowe – izba niższa bikameralnego parlamentu Pakistanu. Izbą wyższą jest Senat. Zgromadzenie Narodowe liczy 342 deputowanych. 272 wybieranych jest w wyborach powszechnych, pozostałe 70 miejsc przyznawane jest z nominacji (10 miejsc przeznaczono dla mniejszości religijnych, a 60 dla kobiet). Kadencja Zgromadzenia Narodowego wynosi 5 lat.
Linki zewnętrzne.
Zgromadzenie Narodowe Pakistanu

</doc>
<doc id="1442173" url="https://pl.wikipedia.org/wiki?curid=1442173" title="Roy Clarke">
Roy Clarke

Roy Clarke (ur. 28 stycznia 1930 w Austerfield) – brytyjski scenarzysta telewizyjny i filmowy, specjalizujący się w serialach komediowych, choć mający na koncie także dzieła zaliczane do poważniejszych gatunków. W Polsce Clarke znany jest przede wszystkim jako autor serialu "Co ludzie powiedzą?", po raz pierwszy emitowanego przez BBC w latach 1990–1995.
Twórczość.
W Wielkiej Brytanii za jego najważniejsze dzieło uważane jest często "Babie lato", najdłużej emitowany serial komediowy w dziejach brytyjskiej telewizji. Pierwsza seria tej produkcji pokazywana była w 1973 roku, zaś trzydziestą pierwszą i zarazem ostatnią wyemitowano w 2010 roku. Serial ten opowiada o przygodach grupy emerytów z pewnej angielskiej wioski i z biegiem lat stał się swego rodzaju emerytalną przystanią dla wielu znanych brytyjskich aktorów komediowych. Inne znane seriale napisane przez Clarke’a to m.in. prequel "Babiego lata" pt. "First of the Summer Wine" (prezentujący młodość głównych bohaterów) oraz "Open All Hours". W 1993 Clarke został zaproszony przez Aleca Baldwina do zainicjowanego przez niego specjalnego projektu filmu mającego uczcić 50. rocznicę dnia „D”. Tak powstał napisany przez Clarke’a komediodramat "A Foreign Field", opowiadający o spotkaniu po latach weteranów tamtych walk. Clarke – w większości swoich seriali opiewający brytyjską prowincję – sam mieszka od wielu lat w małym miasteczku w północnej Anglii, posiada również dom na wsi.
Nagrody i odznaczenia.
W 1994 Clarke otrzymał odznaczenie "Freedom of the Borough of Doncaster", najwyższe wyróżnienie przyznawane przez władze miejskie Doncaster. W 1996 został uhonorowany nagrodą BAFTA dla najlepszego scenarzysty telewizyjnego. W 2010 otrzymał nagrodę British Comedy Award za całokształt twórczości. Jest również Kawalerem Orderu Imperium Brytyjskiego (MBE).
Filmografia.
Scenariusze:
Jako aktor:

</doc>
<doc id="1442176" url="https://pl.wikipedia.org/wiki?curid=1442176" title="Szczerosługi">
Szczerosługi

Szczerosługi – wieś w Polsce położona w województwie kujawsko-pomorskim, w powiecie wąbrzeskim, w gminie Płużnica.
W latach 1975–1998 miejscowość administracyjnie należała do województwa toruńskiego.

</doc>
<doc id="1442177" url="https://pl.wikipedia.org/wiki?curid=1442177" title="Stieg Larsson">
Stieg Larsson

Stieg Larsson, właśc. Karl Stig-Erland Larsson (IPA: , ur. 15 sierpnia 1954 w Skelleftehamm niedaleko Skellefteå, zm. 9 listopada 2004 w Sztokholmie) – szwedzki dziennikarz i pisarz zajmujący się w swojej twórczości prawicowym ekstremizmem, mizoginią i rasizmem, autor powieści kryminalnych, dwukrotnie nagrodzony skandynawską nagrodą Szklanego Klucza. Najbardziej znany jako autor wydanej po jego śmierci trylogii feministycznych kryminałów "Millennium" o Mikaelu Blomkviście i Lisbeth Salander.
W 2008 był najlepiej sprzedającym się autorem na świecie po Khaledzie Hosseinim.
Życiorys.
Urodził się w regionie Västerbotten w północnej Szwecji. Jego ojciec, Erland Larsson, pracował jako rysownik w Västerbottens-Kuriren. Jego rodzice, będąc w trudnej sytuacji materialnej, zmuszeni byli oddać go pod opiekę dziadkowi, z którym mieszkał w Måggliden w pobliżu wsi Bjursele. Jego dziadek, Severin Boström, był zagorzałym antyfaszystą. Podczas II wojny światowej przebywał internowany w obozie w Storsien za swoje antynazistowskie opinie. Jego przeżycia silnie wpłynęły na poglądy młodego Stiega&lt;ref name="stieglarsson.com/biography"&gt;&lt;/ref&gt;.
W wieku dziewięciu lat, po śmierci dziadka, zamieszkał razem z rodzicami i młodszym bratem. Jako dwunastolatek napisał swoją pierwszą powieść, którą dał do przeczytania swojemu ojcu Na trzynaste urodziny dostał od rodziców maszynę do pisania. Jako że była hałaśliwa a Larsson pisał nocami i nie pozwalał spać rodzinie, rodzice wygospodarowali dla niego pokój do pracy w piwnicy.
W wieku osiemnastu lat, podczas spotkania grupy FNL przeciwko wojnie w Wietnamie, poznał Evę Gabrielsson, która została jego życiową partnerką. Z kilkoma krótkimi przerwami spowodowanymi pracą Stiega pozostawali w związku aż do jego śmierci w 2004.
Po odbyciu służby wojskowej Stieg podróżował po Afryce. Rzadko wystarczało mu pieniędzy. W Algierii, aby zarobić na powrót do domu, zmuszony był do sprzedaży swoich ubrań oraz pracy przy zmywaniu naczyń.
Jako fan science fiction był współwydawcą lub redaktorem kilku fanzinów, m.in. „Sfären” oraz „Fijagh!”. W latach 1978-1979 był prezesem największego szwedzkiego klubu miłośników science fiction, Skandinavisk förening för science fiction (SFSF).
Poglądy.
Stieg Larsson znany był ze swoich skrajnie lewicowych poglądów. Do 1987 był członkiem Kommunistiska Arbetareförbundet (Komunistycznej Ligi Robotniczej), zrezygnował jednak z tej funkcji, gdyż nie chciał utożsamiać się z antydemokratycznymi hasłami tej partii. Był redaktorem naczelnym szwedzkiej trockistowskiej gazety „Fjärde internationalen”. Popierał także ruchy antyrasistowskie i antynazistowskie. W Polsce współpracował z magazynem „Nigdy Więcej”, na łamach którego można znaleźć jego artykuły. Był również zagorzałym feministą, co wynikało z tego, że w młodości był świadkiem gwałtu.
Praca.
Po ukończeniu szkoły i służby wojskowej Larsson przez kilka lat pracował jako urzędnik pocztowy. Właśnie wtedy, w latach siedemdziesiątych, został aktywnym członkiem szwedzkiej lewicy, przeżywającej wtedy okres rozkwitu&lt;ref name="stieglarsson.com/work"&gt;&lt;/ref&gt;.
W 1977 Larsson zaczął pracę jako projektant grafiki w największej szwedzkiej agencji prasowej TT, gdzie pracował przez następne dwadzieścia dwa lata. Na początku lat osiemdziesiątych obiektem jego zainteresowania stała się skrajna prawica. Przedmiot ten, rozpoczęty jako szkolny projekt, a następnie rozwijany, stał się głównym obiektem jego pracy. Poza pracą w TT zajmował się na własną rękę badaniem skrajnej prawicy w Szwecji. Efektem jego pracy stała się wydana w 1991 książka "Extremhögern", którą napisał we współpracy z Anną-Leną Lodenius, szwedzką pisarką specjalizującą się w autonomistycznych i nacjonalistycznych grupach ekstremistycznych. W wywiadzie powiedziała ona, że Larsson myślał o napisaniu serii książek detektywistycznych już na początku lat dziewięćdziesiątych, jednak trzeba było na to poczekać jeszcze dziesięć lat.
W odpowiedzi na jego książkę w 1993 pewna neonazistowska gazeta zamieściła artykuł, w którym wydrukowano zdjęcia, numery telefonów oraz adresy, zarówno Lodenius, jak i Larssona wraz z pytaniem, czy „powinno się mu pozwolić kontynuować pracę, czy coś należy z tym zrobić”. Wydawca gazety został skazany na 4 miesiące więzienia. To wydarzenie nie uciszyło Larssona, zamiast tego przekonało go o konieczności podjęcia walki.
Od połowy lat osiemdziesiątych był skandynawskim korespondentem brytyjskiego antyfaszystowskiego magazynu „Searchlight”, a w 1995, kiedy ośmiu ludzi w Szwecji zostało zabitych przez neonazistów, to on był główną postacią stojącą za powstaniem szwedzkiej, antyfaszystowskiej fundacji Expo oraz magazynu „Expo”. Zadaniem fundacji jest przeciwdziałanie wzrostowi skrajnej prawicy w szkołach i pośród młodych ludzi oraz stanie na straży demokracji i wolności słowa. Przez dwa lata Stieg łączył obie prace aż do czasu, gdy w 1997 odszedł z TT, poświęcając się całkowicie pracy w „Expo”. Od 1999 aż do śmierci piastował tam posadę redaktora naczelnego.
Śmierć.
Larsson zmarł w wieku pięćdziesięciu lat 9 listopada 2004 w Sztokholmie z powodu rozległego zawału mięśnia sercowego.
Spuścizna.
W maju 2008 ogłoszono, że w testamencie z 1977, znalezionym po jego śmierci, Larsson postanowił przekazać swój spadek oddziałowi Kommunistiska Arbetareförbundet w Umeå. Nie było to jednak przez nikogo poświadczone i testament ten nie jest uznawany przez szwedzkie prawo. Wynika z tego, że cały dorobek Larssona, włączając w to zyski ze sprzedanych książek, należy się jego ojcu oraz bratu, Erlandowi i Joakimowi Larssonom.
Jego wieloletnia partnerka, Eva Gabrielsson, która znalazła jego testament, nie ma żadnych praw do spadku, gdyż nie była jego żoną. Brak ślubu spowodowany był obawą przed niebezpieczeństwem ze strony prawicowych ekstremistów. Sprawa ta wywołała gwałtowną dyskusję pomiędzy nią a rodziną Larssona. Eva utrzymuje, że „oni nigdy nie byli częścią ich życia” i nie są to odpowiednie osoby do zarządzania majątkiem pisarza&lt;ref name="stieglarsson.com/legacy"&gt;&lt;/ref&gt;.
Sprawę dodatkowo komplikuje fakt, iż Gabrielsson jest w posiadaniu laptopa, na którym autor zapisał pierwsze dwieście stron czwartej części serii oraz konspekt całości.
W sierpniu 2015 roku odbyła się premiera kolejnej powieści z serii "Millennium" pt. "Co nas nie zabije." Zgodnie z życzeniem spadkobierców Larssona napisał ją szwedzki dziennikarz i pisarz, David Lagercrantz. Ojciec i brat Stiega Larssona podjęli decyzję, że swoją część dochodu ze sprzedaży tej książki przeznaczą na działalność antyfaszystowskiego magazynu „Expo”, współzałożonego przez Stiega.

</doc>
<doc id="1442180" url="https://pl.wikipedia.org/wiki?curid=1442180" title="Pieńki (województwo kujawsko-pomorskie)">
Pieńki (województwo kujawsko-pomorskie)

Pieńki – wieś w Polsce położona w województwie kujawsko-pomorskim, w powiecie wąbrzeskim, w gminie Płużnica.
W latach 1975–1998 miejscowość administracyjnie należała do województwa toruńskiego.
Zobacz też: Pieńki

</doc>
<doc id="1442182" url="https://pl.wikipedia.org/wiki?curid=1442182" title="Mahmadu Alphajor Bah">
Mahmadu Alphajor Bah

Mahmadu Alphajor Bah (ur. 1 stycznia 1977 w Kabali, zm. 21 września 2016 we Freetown) – sierraleoński piłkarz występujący na pozycji pomocnika.
Kariera klubowa.
Bah karierę rozpoczynał w 1994 roku w belgijskim KSC Lokeren. Z zespołem tym spędził dwa sezony w drugiej lidze, a w 1996 roku, po awansie do pierwszej, odszedł do południowokoreańskiego Jeonnam Dragons. W 1997 roku wywalczył z nim wicemistrzostwo Korei Południowej, a także zdobył Puchar Korei Południowej. Następnie grał w chińskich Xiamen Lanshi oraz Zhejiang Lücheng, szwedzkim Halmstads BK, saudyjskim Al-Qadisiya, sierraleońskim Mighty Blackpool, katarskim Al-Sailiya oraz malezyjskim Perlis FA.
Kariera reprezentacyjna.
W reprezentacji Sierra Leone Bah grał w latach 2000-2008.
Śmierć.
Zginął w wypadku samochodowym.

</doc>
<doc id="1442185" url="https://pl.wikipedia.org/wiki?curid=1442185" title="Region Slobozia">
Region Slobozia



</doc>
<doc id="1442186" url="https://pl.wikipedia.org/wiki?curid=1442186" title="Kennkarta">
Kennkarta



</doc>
<doc id="1442188" url="https://pl.wikipedia.org/wiki?curid=1442188" title="Heinkel He 45">
Heinkel He 45

Heinkel He 45 − dwumiejscowy niemiecki samolot rozpoznawczo-bombowy. Okres jego służby przypadał przede wszystkim na okres wojny domowej w Hiszpanii, choć wykorzystywany był jeszcze w 1942 roku do walk na froncie wschodnim.
Historia.
Zaprojektowany w 1930 roku przez Ernsta Heinkla jako lekki samolot bombowy na zamówienie Ministerstwa Obrony Rzeszy. Prototyp został oblatany pod koniec 1931 roku. Po serii prób w locie, w 1933 roku rozpoczęto produkcję samolotu na potrzeby powstającej Luftwaffe. Jeden samolot w eksportowej wersji HD 61a był proponowany dla lotnictwa Republiki Chińskiej, lecz rozbił się podczas lotu demonstracyjnego 22 sierpnia 1931.
Na początku 1936 roku He 45 był najliczniejszym typem samolotu używanym w Luftwaffe. Był na wyposażeniu eskadr rozpoznawczych dalekiego zasięgu oraz szkół lotniczych, gdzie używano go do treningu pilotów, strzelców pokładowych i obserwatorów. Produkcja samolotu zakończyła się w 1936 roku. Ogółem wyprodukowano 512 egzemplarzy, poza macierzystą wytwórnią także w zakładach Bayerische Flugzeugwerke, Gotha i Focke-Wulf Flugzeugbau GmbH.
W listopadzie 1936 roku samoloty He 45 weszły na wyposażenie "Legionu Condor". Od marca 1937 roku rozpoczęto ich przekazywanie lotnictwu nacjonalistów hiszpańskich. Wzięły one udział w walkach z wojskami republikańskimi. Także rząd bułgarski zamówił 12 maszyn, które służyły początkowo jako rozpoznawczo-bombowe, a po zastąpieniu ich przez nowsze Letov S-328 zostały przekazane do szkoły nawigatorów. 6 samolotów He 45 używało także lotnictwo węgierskie.
W chwili rozpoczęcia II wojny światowej Luftwaffe miała w pierwszej linii tylko nieliczne He 45. Pozostałe były wykorzystywane do szkolenia, a od 1942 roku także jako nocne bombowce na wzór radzieckich Po-2.
Opis konstrukcji.
Samolot Heinkel He 45 był dwumiejscowym dwupłatem konstrukcji mieszanej ze stałym podwoziem. Uzbrojenie stanowił jeden stały karabin maszynowy kal. 7,92 mm strzelający przez krąg śmigła i jeden ruchomy karabin tego kalibru w kabinie obserwatora oraz do 300 kg bomb na zaczepach pod kadłubem.

</doc>
<doc id="1442190" url="https://pl.wikipedia.org/wiki?curid=1442190" title="Storczykarnia w Łańcucie">
Storczykarnia w Łańcucie

Storczykarnia w Łańcucie – zespół szklarni, część zespołu parkowego Muzeum – Zamku w Łańcucie.
 Budynek wpisany jest do rejestru zabytków pod nr rej.: 1023 z 27.08.1979:
Historia.
Storczykarnia w Łańcucie wchodzi w skład zespołu Szklarni, który powstał w pierwszej dekadzie XX wieku. Wstępnie pełnił on funkcję zaplecza Palmiarni, w której uprawiano m.in. goździki, gloksynie, anturium oraz dużą liczbę rzadkich i cennych storczyków. Po II wojnie światowej hodowlę storczyków kontynuował PGR do lat 80. XX w.
Storczykarnię włączono do zespołu parkowego Muzeum – Zamku w Łańcucie po upadku PGR-ów. Przez długie lata niszczała. Odbudowana storczykarnia w obecnej formie otwarta została 28 czerwca 2008 r.
O storczykarni.
Storczykarnia składa się z pięciu części:
Ekspozycja.
W części ekspozycyjnej wystawiane są storczyki będące w okresie kwitnienia. Są tam kwiaty naziemne, litofity – storczyki skalne i nadrzewne – epifity.
Zgromadzono tu współczesne krzyżówki storczyków, charakteryzujące się okazałymi kwiatami, np. Phalaenopsis, Miltonia itp.
W innym miejscu kwietniki obsadzono tzw. storczykami botanicznymi – właściwymi dla środowiska naturalnego. W południowej części ekspozycji znajdują się kwiaty pochodzące z przedwojennej kolekcji Potockich.
Ekspozycje storczyków epifitycznych (nadrzewnych) umieszczono wśród konarów drzew.

</doc>
<doc id="1442191" url="https://pl.wikipedia.org/wiki?curid=1442191" title="Wsiewołod Blumental-Tamarin">
Wsiewołod Blumental-Tamarin

Wsiewołod Aleksandrowicz Blumental-Tamarin, ros. Всеволод Александрович Блюменталь-Тамарин (ur. w 1881 r., zm. 10 maja 1945 r. w Münsingen) – radziecki reżyser i aktor teatralny, publicysta, kolaborant i propagandysta radiowy podczas II wojny światowej.
Życiorys.
Był synem znanych rosyjskich aktorów Aleksandra E. Blumentala-Tamarina i Marii M. Blumental-Tamarin. Ukończył szkołę realną w Moskwie. Po pierwszym roku studiów został z nich dyscyplinarnie zwolniony.
Debiut teatralny miał w 1901 r. Mieszkał w Charkowie. W okresie wojny domowej w Rosji w latach 1917-1921 wspierał białych. Po zajęciu Charkowa przez wojska bolszewickie został aresztowany i skazany na karę śmierci przez rozstrzelanie. Jednakże została ona cofnięta. W czasach władzy sowieckiej W. A. Blumental-Tamarin był nadal aktorem, występując na różnych scenach teatralnych. Był też autorem wielu artykułów. Podczas okupacji niemieckiej podjął kolaborację z okupantami. W styczniu 1942 r. otworzył w okupowanym Kijowie teatr rosyjskiego dramatu. Jednym z najbardziej znanych przedstawień teatralnych wystawionych przez niego był utwór "Front" autorstwa ukraińskiego pisarza Aleksandra J. Korniejczuka, który był grany pod tytułem "Tak oni wojujut ..." Wsiewołod A. Blumental-Tamarin występował w antysowieckich audycjach radiowych.
27 marca 1942 r. został zaocznie skazany przez Sowietów na karę śmierci. Ponadto z polecenia Niemców, imitując głos Józefa Stalina, nagrywał na płytach gramofonowych w radiu Warszawa fałszywe nakazy sowieckich władz, które były następnie przesyłane na okupowane obszary ZSRR. 10 maja 1945 r. został zabity w niemieckim Münsingen . W 1993 r. został zrehabilitowany.

</doc>
<doc id="1442197" url="https://pl.wikipedia.org/wiki?curid=1442197" title="Saint-Romain-et-St-Clément">
Saint-Romain-et-St-Clément



</doc>
<doc id="1442198" url="https://pl.wikipedia.org/wiki?curid=1442198" title="André Acquart">
André Acquart

André Acquart (ur. 22 listopada 1922 w Vincennes, zm. 4 czerwca 2016) – francuski malarz oraz scenograf współpracujący z teatrami, filmem i operą.
Tworzył dekoracje i kostiumy głównie do sztuk współczesnych (m.in. "Murzyni", "Parawany" J. Geneta, sztuki Sławomira Mrożka, Gilles'a Segala) oraz do dramatów Williama Szekspira. 
W swych pracach scenograficznych i kostiumografiach odwoływał się do obserwacji życia codziennego, oglądanych zdjęć i obrazów czy też np. krajobrazów podziwianych w Algierii. Brał też zawsze pod uwagę ruch sceniczny oraz możliwości techniczne danej sceny. Wykorzystywał wiele różnych surowców (m.in. drewno, stal, płótno, miedź). Starał się często poprzez swoje prace stworzyć aktorom możliwości lepszej emisji głosu.

</doc>
<doc id="1442201" url="https://pl.wikipedia.org/wiki?curid=1442201" title="Bonneville-et-Saint-Avit-de-Fumadièr">
Bonneville-et-Saint-Avit-de-Fumadièr



</doc>
<doc id="1442202" url="https://pl.wikipedia.org/wiki?curid=1442202" title="Długość Debye’a">
Długość Debye’a

W plazmie oraz elektrolicie, długość Debye’a (zwana też czasami promieniem Debye’a) jest typową odległością, jaką potrzebuje plazma do pełnego ekranowania naładowanej elektrycznie powierzchni. Sfera Debye’a to obszar o promieniu równym długości Debye’a, wewnątrz którego rozciąga się strefa wpływu, a na zewnątrz którego strefa ekranowania elektrycznego. Nazwa pochodzi od nazwiska Petera Debye, holenderskiego chemika.
Pojęcie długości Debye’a odgrywa ważną rolę w fizyce plazmy, elektrolitów i koloidów (teoria DLVO).
Przyczyny fizyczne.
Długość Debye’a pojawia się naturalnie w termodynamicznym opisie dużych systemów poruszających się ładunków. W układzie formula_1 różnych rodzajów ładunków, formula_2-ty rodzaj przenoszący ładunek formula_3 posiada w położeniu formula_4 koncentrację formula_5 Nawiązując do tak zwanego „modelu prymitywnego”, ładunki te rozprowadzane są w ciągłym ośrodku charakteryzowanym tylko przez ich względną przenikalność elektryczną formula_6
Rozkład ładunków w ośrodku daje potencjał elektryczny formula_7 spełniający równanie różniczkowe Poissona:
gdzie:
Wolne ładunki nie tylko powodują powstawanie potencjału formula_7 ale również poruszają się pod wpływem siły Coulomba formula_11
Jeżeli teraz założymy, że system znajduje się w równowadze termodynamicznej, z bezwzględną temperaturą rezerwuaru termicznego równą formula_12 wówczas koncentracja dyskretnych ładunków, formula_13 może być rozważana jako uśrednienie termodynamiczna, a powiązany potencjał elektryczny można rozważać jako pole termodynamiczne.
Z powyższymi założeniami, koncentracja formula_2-tego rodzaju ładunków opisana jest rozkładem Boltzmanna
gdzie:
Typowe wartości.
W plazmie kosmicznej, gdzie gęstość elektronów jest bardzo mała, długość Debye’a może osiągać makroskopowe rozmiary, jak np. w magnetosferze, wietrze słonecznym, ośrodku międzyplanetarnym oraz międzygalaktycznym:
Długość Debye’a w plazmie.
W plazmie, ośrodek otaczający może być potraktowany jako próżnia formula_19 a wtedy długość Debye’a wyniesie
gdzie:
Wyrażenie jonowe jest często pomijane, co daje uproszczenie do
aczkolwiek, jest to tylko dopuszczalne, gdy ruchliwość jonów jest zaniedbywalna w stosunku do skali procesu.
Długość Debye’a w elektrolicie.
W elektrolicie lub w roztworze koloidalnym, długość Debye’a jest z reguły oznaczana jako formula_32
gdzie:
lub dla symetrycznego, monowalencyjnego elektrolitu
gdzie:
Alternatywnie
gdzie:
Dla wody w temperaturze pokojowej, formula_47
Rozważając mieszankę wody z elektrolitem 1:1 w temperaturze pokojowej, mamy
gdzie:
Długość Debye’a w półprzewodnikach.
Długość Debye’a staje się coraz bardziej znacząca w modelowaniu urządzeń z materiałów stałych, jak usprawnienia w litografii, gdzie możliwe stają się mniejsze geometrie.
Długość Debye’a dla półprzewodników jest dana
gdzie:
Kiedy profil domieszek przekracza długość Debye’a, zachowanie większości nośników nie odpowiada już rozkładowi domieszek. Zamiast tego, pomiar profilu gradientu domieszek daje profil „efektywny”, który lepiej odpowiada profilowi gęstości nośników.
W kontekście półprzewodników, długość Debye’a jest również nazywana długością ekranowania Thomasa-Fermiego.

</doc>
<doc id="1442204" url="https://pl.wikipedia.org/wiki?curid=1442204" title="Beata Łysińska">
Beata Łysińska

Wanda Lucyna Beata Łysińska (ur. 30 czerwca 1876 roku we wsi Zawady w powiecie makowskim, zm. 1 sierpnia 1967 roku w Warszawie) – polska działaczka społeczna i polityczna.
Życiorys.
Od 1903 roku była członkiem Polskiej Partii Socjalistycznej. Działała w pomocy więziennej i kółkach oświatowych, a od 1905 roku w Organizacji Bojowej PPS. W 1906 roku brała udział w przygotowaniu zamachu na generał-gubernatora Skałona. Znała osobiście wszystkich uczestników zamachu, pozostając w szczególnie bliskiej przyjaźni z Wandą Gawrońską. Jej rola polegała na przenoszeniu ładunku wybuchowego, łączności na trasie przejazdu karety Gubernatora oraz podawaniu umówionych znaków w momencie jego przejazdu. Pełniła również funkcję kurierki, przewoziła nielegalną korespondencję do Krakowa i przechowywała znaczne sumy pieniędzy, zdobyte w kasach cesarskich przez bojowców PPS.
14 sierpnia 1906 roku, na cztery dni przed zamachem na Skałona, została rozpoznana przez carską Ochranę, aresztowana i osadzona w X pawilonie Cytadeli Warszawskiej. Po przeszło półrocznym śledztwie 1 marca 1907 roku została zwolniona z aresztu i skazana na zsyłkę na Syberię. Dzięki staraniom adwokata PPS Stanisława Patka, uwzględniono jej ciężki stan zdrowia i zsyłkę zamieniono na wydalenie za granicę bez prawa powrotu. Po rocznym pobycie poza granicami zaboru rosyjskiego w 1908 powróciła nielegalnie do Królestwa Polskiego i pracowała dla Organizacji Bojowej. W maju 1909 została ponownie aresztowana przez żandarmerię i po raz kolejny została uwięziona w Cytadeli Warszawskiej. Przebywała tam do 1 grudnia 1909 roku. Po kolejnym wygnaniu z kraju, dzięki interwencji Stanisława Patka otrzymała w 1911 pozwolenie na powrót do kraju. 9 sierpnia 1914 roku została członkiem Obywatelskiego Komitetu Ratunkowego w Lubartowie, służącego pomocą ofiarom wojny, a w szczególności opieką nad żołnierzami i dziećmi rezerwistów. W sierpniu 1915 roku po wyparciu wojsk rosyjskich z Lubartowa została przewodniczącą koła Ligi Kobiet Polskich Pogotowia Wojennego w Lubartowie.
Wanda Beata Łysińska była absolwentką zakładu Naukowego Henryki Czarnockiej, pod której kierownictwem ukończyła w 1899 nielegalny kurs pedagogiczny. W latach 1904–1905 należała do nielegalnego Towarzystwa Pedagogicznego pod kierownictwem prof. Stanisława Karpowicza. Uczestniczyła w strajku szkolnym w 1905 roku. Od 1906 pracowała jako nauczycielka w szkole Macierzy Szkolnej w Łodzi. W czasie przymusowej zsyłki w 1908 spędziła rok w Paryżu uczęszczając na zajęcia z nauk przyrodniczych na Sorbonie. Po uzyskaniu niepodległości władze oświatowe nie uwzględniły uprawnień nauczycielskich Wandy Łysińskiej, co skłoniło ją do zmiany zawodu. W 1926 roku ukończyła kurs sanitarny PCK a od 1927 rozpoczęła pracę w charakterze sanitariuszki w Szpitalu im. Józefa Piłsudskiego w Warszawie.
W 1933, w uznaniu zasług w pracy niepodległościowej, otrzymała jedno z najwyższych odznaczeń Polski międzywojennej – Krzyż Niepodległości z Mieczami (nr 3/1496) a w 1938 odznakę honorową „Za walkę o Szkołę Polską”. W czasie obrony Warszawy (1939) i w czasie powstania warszawskiego (1944) nie ustawała w pracy przy opatrywaniu rannych. Jej najbliższą przyjaciółką była Maria Koszutska „Kostrzewa” i mimo sporów światopoglądowych przyjaźń ta, zapoczątkowana we wczesnej młodości, trwała przez całe życie. Do grona przyjaciółek i koleżanek należały Wanda Gawrońska, Stafania Sempołowska, prof. Natalia Gąsiorowska-Grabowska oraz Janina Bem. Do grona znajomych należeli również Aleksander Świętochowski, Stanisław Patek i kolega partyjny Tomasz Arciszewski.

</doc>
<doc id="1442207" url="https://pl.wikipedia.org/wiki?curid=1442207" title="NN Group">
NN Group

NN Group N.V. – przedsiębiorstwo ubezpieczeniowe z siedzibą w Holandii.
Opis.
Przedsiębiorstwo powstało pod koniec roku 1962 z połączenia "Assurantie Maatschappij tegen Brandschade De Nederlanden van 1845" (firma specjalizująca się w ubezpieczaniach od skutków pożarów) oraz "Nationale Levensverzekerings Bank" (banku ubezpieczeń na życie). Przedsiębiorstwo działało spójnie aż do nadejścia kryzysu na rynku ubezpieczeń pod koniec lat 80. XX wieku. W 1991 roku Nationale-Nederlanden połączyło się z Postbank aby razem stworzyć ING Groep. Wówczas do swojego wachlarza usług przedsiębiorstwo dodało kredyty hipoteczne.
Obecnie Nationale-Nederlanden posiada swoje kwatery główne w Hadze, a także w Rotterdamie. Budynek siedziby przedsiębiorstwa w Rotterdamie był najwyższym budynkiem w całej Holandii do 2009 roku. Oprócz dwóch siedzib w powyższych miastach przedsiębiorstwo nie posiada oficjalnych przedstawicielstw na terenie reszty kraju, a pracownicy Nationale-Nederlanden działają niezależnie.
Nationale-Nederlanden jest oficjalnym sponsorem Reprezentacji Holandii w piłce nożnej.

</doc>
<doc id="1442208" url="https://pl.wikipedia.org/wiki?curid=1442208" title="Cerkiew św. Mikołaja w Tomaszowie Lubelskim">
Cerkiew św. Mikołaja w Tomaszowie Lubelskim

Cerkiew św. Mikołaja – prawosławna cerkiew parafialna w Tomaszowie Lubelskim. Należy do dekanatu Zamość diecezji lubelsko-chełmskiej Polskiego Autokefalicznego Kościoła Prawosławnego. Świątynia mieści się przy Rynku, po stronie wschodniej.
Parafia prawosławna istniała w Tomaszowie z pewnością w I połowie XVI w. W wieku siedemnastym powstała pierwsza świątynia tego wyznania nosząca wezwanie św. Mikołaja Cudotwórcy. W kolejnym stuleciu cerkiew ta przeszła w ręce unitów i pozostawała ich własnością do likwidacji unickiej diecezji chełmskiej w 1875. Nową świątynię, w stylu bizantyjsko-rosyjskim, zbudowano z państwowego rosyjskiego funduszu przeznaczonego na analogiczne cele w latach 1885–1890.
Świątynia była nieprzerwanie czynna w czasie I wojny światowej, w dwudziestoleciu międzywojennym i podczas II wojny światowej. Działalność duszpasterską przerwała dopiero Akcja „Wisła” i wywiezienie z Tomaszowa prawosławnych Ukraińców. Do 1957 porzucona cerkiew była użytkowana przez zakłady mleczarskie i ulegała stopniowej dewastacji. W wymienionym roku parafia prawosławna w Tomaszowie Lubelskim została restytuowana, przeprowadzono prowizoryczny remont obiektu. Większe prace renowacyjne prowadzone były w nim w końcu lat 80. XX w. oraz na początku wieku XXI.
W latach 1983–1990 w cerkwi wystawiona była Turkowicka Ikona Matki Bożej.
Historia.
Pierwsza cerkiew św. Mikołaja w Tomaszowie.
Najstarsze informacje o prawosławnych na terenie dzisiejszego Tomaszowa i ich świątyni pochodzą z 1531. W wymienionym roku w dokumentach podatkowych zawarto informację o cerkwi parafialnej św. Michała Archanioła na przedmieściu Rogóźno. W połowie XVII w. były w Tomaszowie trzy cerkwie: św. Jerzego położona przy ulicy Świętojurskiej w zakończeniu ulicy Starocerkiewnej, Zaśnięcia Najświętszej Maryi Panny położona na przedmieściu Szczebrzeskim oraz św. Mikołaja biskupa położona na przedmieściu Lwowskim. Cerkiew ta została wzniesiona przez ks. Iwana Gurkowicza na nadziale ziemi, jaki otrzymał od Jana Ossolińskiego i Mateusza Leśniewskiego w zamian za starszą świątynię, która po unii brzeskiej została odebrana parafii prawosławnej i przekazana unitom. Od 1689 była to świątynia parafialna. Parafia prawosławna została zlikwidowana najpóźniej w 1789. Oznaczało to przejście miejscowych wiernych na unię, zaś sama cerkiew św. Mikołaja stała się filią cerkwi św. Jerzego, w której wyznanie unickie obowiązywało już od poprzedniego stulecia.
Parafia unicka w Tomaszowie Lubelskim została włączona do Rosyjskiego Kościoła Prawosławnego wskutek likwidacji unickiej diecezji chełmskiej w 1875. W latach 1885–1890 opracowany został projekt nowej świątyni na potrzeby wspólnoty, wzniesionej następnie w stylu bizantyjsko-rosyjskim.
Budowa obecnej cerkwi i jej funkcjonowanie do 1947.
Cerkiew zbudowano z funduszy państwowych. Budowę nadzorowali Gabriel Arbuzow i Konstanty Drozdowski. Świątynia została poświęcona w 1890, starsza cerkiew św. Mikołaja istniała jeszcze do 1904, gdy została rozebrana. W Tomaszowie Lubelskim parafia prawosławna liczyła wówczas 2761 wiernych. Oprócz nich ze świątyni korzystali także żołnierze ze stacjonującego w Tomaszowie pułku oraz z oddziałów ochraniających granicę rosyjsko-austriacką. Ikonostas dla cerkwi powstał w pracowni Kuźmy Morozowa w Moskwie. W 1899 świątynię wizytował biskup lubelski Herman.
Cerkiew nie została zamknięta w czasie I wojny światowej, gdy większość prawosławnych placówek duszpasterskich przestała funkcjonować z powodu ewakuacji w głąb Rosji wiernych i duchowieństwa tego wyznania. Po odzyskaniu niepodległości przez Polskę Ministerstwo Wyznań Religijnych i Oświecenia Publicznego już w 1919 uwzględniło tomaszowską cerkiew w wykazie prawosławnych obiektów sakralnych przewidywanych do otwarcia. W 1923 była to jedna z dwunastu czynnych świątyń tego wyznania w powiecie tomaszowskim, należała do parafii wchodzącej w skład dekanatu tomaszowskiego diecezji warszawsko-chełmskiej PAKP.
Po Akcji „Wisła”.
Cerkiew w Tomaszowie Lubelskim była czynna także w okresie II wojny światowej, została zamknięta dopiero po wywózkach Ukraińców wyznania prawosławnego w ramach Akcji „Wisła”. Porzucona, została zaadaptowana na magazyn spółdzielczy, przez pewien czas mieścił się w niej szalet. W 1955 metropolita warszawski i całej Polski Makary starał się o otwarcie świątyni jako filii cerkwi Przemienienia Pańskiego w Lublinie, jednak Urząd ds. Wyznań odrzucił jego podanie. Obiekt pozostał w rękach Powiatowych Zakładów Mleczarskich. Dwa lata później kolejne podanie metropolity warszawskiego zostało rozpatrzone przychylnie, co miało związek z ogólnym złagodzeniem polityki władz wobec prawosławia. Zniszczona cerkiew tomaszowska stała się ponownie świątynią parafialną, a miejscowi wierni (łącznie 550 osób) spontanicznie podjęli się jej odnowienia. W 1969 świątynia występuje w dokumentach już nie jako parafialna, lecz jako filia cerkwi w Hrubieszowie. W latach 70. cerkiew została okradziona.
Dopiero w latach 1983–1985 miał miejsce gruntowny remont obiektu, po którym świątynia mogła zostać przywrócona do celów kultowych. Liczba wiernych uczęszczających do cerkwi szacowana jest na kilkadziesiąt osób, chociaż w Tomaszowie zamieszkuje nawet 300 osób ochrzczonych w Kościele prawosławnym.
Cerkiew wpisano do rejestru zabytków 24 sierpnia 1979 pod nr A/194.
Na początku XXI w. cerkiew w Tomaszowie została poddana gruntownemu remontowi. Dofinansowana przez Ministerstwo Kultury, władze miejskie, starostwo powiatowe i Urząd Marszałkowski Województwa Lubelskiego renowacja obejmowała wymianę konstrukcji i pokrycia dachu nad nawą, impregnację drewnianych elementów konstrukcji dachu, wykonanie i instalację rynien. Świątynia otrzymała ponadto dar – marmur potrzebny do wykonania nowej posadzki od prywatnego darczyńcy z Grecji. Wcześniej odremontowane zostało pięć kopuł cerkiewnych (wymiana dachu, remont krzyży i kul, remont tynków elewacji). Cała cerkiew jest też od listopada 2012 iluminowana.
Architektura.
Cerkiew w Tomaszowie Lubelskim została wzniesiona w stylu eklektycznym, łączącym elementy późnego klasycyzmu z urzędowym stylem bizantyjsko-rosyjskim. Jest to budowla krzyżowo-kopułowa, dziewięciopolowa. Budynek zwieńczony jest pięcioma ośmiobocznymi latarniami usytuowanymi nad polami między ramionami krzyża oraz w jego centralnej części. Latarnie wykończone są dachami namiotowymi. Budowla jest trójdzielna. Pomieszczenie ołtarzowe w cerkwi zamknięte jest półkolistą absydą. Cerkiewny przedsionek wzniesiony został na planie prostokąta.
Cerkiew w Tomaszowie Lubelskim należy do ostatnich świątyń wzniesionych w Królestwie Kongresowym z funduszy rosyjskich w starszym stylu bizantyjsko-rosyjskim wypracowanym przez Konstantina Thona, a nie w jego późnym wariancie opierającym się na naśladownictwie świątyń szesnastowiecznej Moskwy i Jarosławia.
Pierwotnie w cerkwi znajdowały się freski przedstawiające sceny biblijne, które jednak w II połowie XX w. uległy zniszczeniu.
Turkowicka Ikona Matki Bożej.
W 1983 do cerkwi w Tomaszowie Lubelskim przeniesiona została kopia Turkowickiej Ikony Matki Bożej, odnaleziona w zdewastowanej prawosławnej kaplicy w Turkowicach. Wizerunek był przechowywany w tomaszowskiej świątyni do 1990, gdy został przeniesiony do monasteru św. Onufrego w Jabłecznej. Według Grzegorza Kuprianowicza stało się tak, gdyż przekazania ikony do miejscowego kościoła domagali się tomaszowscy katolicy i nie było pewne, czy wizerunek nie zostanie z cerkwi skradziony. W lipcu 1995 w cerkwi w Tomaszowie Lubelskim odbyły się pierwsze od okresu międzywojennego uroczystości ku czci Turkowickiej Ikony Matki Bożej, w których oprócz wiernych PAKP wzięli udział pielgrzymi z Ukrainy. Cerkiew była centrum kultu ikony do 1998, gdy miejscem organizacji głównych obchodów jej święta stała się cerkiew Zaśnięcia Najświętszej Maryi Panny w Hrubieszowie (od 2010 jest nim reaktywowany monaster Opieki Matki Bożej w Turkowicach).

</doc>
<doc id="1442210" url="https://pl.wikipedia.org/wiki?curid=1442210" title="Moczenie nocne">
Moczenie nocne

Moczenie nocne (łac. "enuresis nocturna") – zjawisko polegające na niekontrolowanym oddawaniu moczu, w ciągu dnia lub podczas snu, po 3. roku życia. Jest to problem popularny w wieku dziecięcym i w większości przypadków problem ten znika sam do 5. roku życia – w przeciwnym wypadku najlepszym okresem do podjęcia leczenia jest wiek 5–6 lat. Może towarzyszyć wadom rozwojowym dróg moczowych, rozszczepowi rdzenia kręgowego, czasem przewlekłej niewydolności nerek, może mieć też tło psychogenne.
Nieleczone zjawisko może spowodować nasilenie się choroby i rozwój problemów psychicznych.
Epidemiologia.
Według DSM-IV rozpowszechnienie moczenia nocnego wynosi 7% u chłopców i 3% u dziewczynek w wieku 5 lat.
Przyczyny moczenia nocnego.
Do przyczyn moczenia nocnego należą:

</doc>
<doc id="1442211" url="https://pl.wikipedia.org/wiki?curid=1442211" title="Henryk Pyka">
Henryk Pyka

Henryk Pyka (ur. 30 grudnia 1946 w Tarnowskich Górach) – polski duchowny katolicki, doktor teologii w zakresie liturgiki i historii sztuki sakralnej, były dyrektor Muzeum Archidiecezjalnego w Katowicach i Galerii Fra Angelico.
Życiorys.
Pochodzi z parafii św. Apostołów Piotra i Pawła w Tarnowskich Górach. Ukończył Wyższe Śląskie Seminarium Duchowne w Krakowie i studia z zakresu historii sztuki. Święcenia kapłańskie przyjął 8 kwietnia 1971 roku. Po święceniach był duszpasterzem akademickim w Katowicach i wikariuszem w parafiach: Czechowice-Dziedzice, Cieszyn, Niepokalanego Poczęcia Najświętszej Maryi Panny w Katowicach, Św. Barbary w Chorzowie i Świętych Apostołów Piotra i Pawła w Katowicach. W latach 1989-2012 był dyrektorem Muzeum Archidiecezjalnego w Katowicach i Galerii Fra Angelico działającej przy muzeum, członkiem Komisji Sztuki i Architektury Sakralnej oraz rad muzealnych (Muzeum Zamkowe w Pszczynie, Muzeum Historii Katowic). Autor wielu wystaw i publikacji.

</doc>
<doc id="1442213" url="https://pl.wikipedia.org/wiki?curid=1442213" title="Kolonia Staszica">
Kolonia Staszica

Kolonia Staszica – zabytkowe osiedle w dzielnicy Ochota w Warszawie, wybudowane w latach 1922–1926 według projektu Antoniego Dygata, Mariana Kontkiewicza, Adama Paprockiego i Józefa Referowskiego. 
Kolonia składa się z ok. 100 willi z ogródkami oraz budynku wielopiętrowego przy ul. Filtrowej 30. Zajmuje obszar ograniczony ulicami: Wawelską (Trasą Łazienkowską), Sędziowską, Nowowiejską i Krzywickiego.
Opis.
Pierwszym chronologicznie elementem osiedla były trzy wielorodzinne, jednopiętrowe domy, wystawione wzdłuż ulicy Nowowiejskiej. Każdy z nich nakryty był wysokim dachem kryjącym dodatkową kondygnację. Architektura owych budynków odwoływała się do stylistyki doby baroku.
Pomiędzy domami w roku 1922, więc podczas budowy północnej części Kolonii, wytyczono przecznice ulicy Nowowiejskiej: Trybunalską, Referendarską i Sędziowską, wzdłuż których wystawiono parterowe, szeregowe domy z mansardowymi, ceramicznymi dachami. Każdy z nich poprzedzony był niewielkim ogródkiem od strony ulicy. W ten sposób powstało w sumie sześć zwartych pierzei: jedna wzdłuż ulicy Krzywickiego (wtedy Suchej), jedna wzdłuż ul. Sędziowskiej; obustronnie zabudowano ulice Trybunalską i Referendarską. Wolne przestrzenie pomiędzy budynkami wypełniły tereny zielone. 
Również w roku 1922 wytyczono ulicę Langiewicza. Jej willowa zabudowa powstała w latach 1923–1924. Projektantami stojących tu domów byli Antoni Dygat (ojciec Stanisława Dygata), Konstanty Jakimowicz i Marian Kontkiewicz. Wybudowane tam domy nawiązywały swą formą do polskich dworów, łatwo więc odnaleźć typowe ich architektury elementy, takie jak kolumnowe portyki z trójkątnymi szczytami czy wysokie, kryte dachówką dachy.
Jako ostatni element kolonii powstała zabudowa w pierzei ulicy Filtrowej; w latach 1922–1924 zrealizowano zespół domków szeregowych Filtrowa 32-50, nieco później, bo w roku 1925 kolejny szeregowiec Filtrowa 10-28 i wolnostojący dom wielorodzinny Filtrowa 30. Oba szeregowce zniszczone w latach okupacji 1939–1945, podczas powojennej odbudowy zostały miejscami oszpecone poprzez wprowadzenie niekorzystnych zmian w ich wyglądzie.
W sierpniu 1944 roku Kolonia Staszica była miejscem bezprecedensowych w historii Warszawy zbrodni i bestialstw dokonywanych przez oddziały Rosyjskiej Wyzwoleńczej Armii Ludowej (RONA) w dniach 4–25 sierpnia 1944 roku, posłane do tłumienia powstania warszawskiego. Wydarzenia te przeszły do historii pod nazwą rzezi Ochoty.
W gminnej ewidencji zabytków obszar określany jako Kolonia Staszica jest szerszy i dzieli się na dwie części. Większa z nich (wpisana do ewidencji w 2012 pod numerem ewidencyjnym OCH05176) jest również ujęta od 1993 w rejestrze zabytków i obejmuje obszar między ulicą Łęczycką a aleją Niepodległości oraz ulicą Filtrową a Wawelską. Mniejsza, włączona do ewidencji później z numerem OCH05784, obejmuje północną pierzeję ulicy Filtrowej od ulicy Krzywickiego do ulicy Sędziowskiej. 
W XXI w. do Spółdzielni Budowlano-Mieszkaniowej „Kolonia im. Staszica” należał blok przy ulicy Filtrowej 30.

</doc>
<doc id="1442216" url="https://pl.wikipedia.org/wiki?curid=1442216" title="Józef Rada">
Józef Rada

Józef Rada O.A.R (ur. 17 listopada 1861 w Saragossie, zm. 25 lipca 1936 w Motril) – błogosławiony Kościoła katolickiego, ojciec zakonny zakonu augustianów rekolektów.
W wieku 16 lat wstąpił do nowicjatu augustianów w Monteagudo. 1 czerwca 1884 roku, razem z o. Leonem Inchaustim został przeniesiony do Manili na Filipinach, gdzie został wyświęcony na kapłana w listopadzie 1884 roku w Cebu City. Przez 14 lat był proboszczem na wyspie Bohol. W czasie rewolucji antyhiszpańskiej przez trzy miesiące był więziony. W 1912 roku przełożeni skierowali go do Brazylii, gdzie pracował na misjach w stanie Minas Gerais. W 1925 roku wrócił do Hiszpanii i przebywał we wspólnocie w Andaluzji, a od 1936 roku w Montril. Jego apostolat poświęcony był głównie spowiedzi i głoszeniu Ewangelii.
W czasie hiszpańskiej wojny domowej w pełni świadomy zagrożenia pozostał w Motril. W dniu śmierci został wyprowadzony siłą przez milicję z klasztoru na ulicę i rozstrzelany wraz z czterema współbraćmi.
Beatyfikowany przez papieża Jana Pawła II w grupie ośmiu męczenników z Motril, ofiar „z nienawiści do wiary”.

</doc>
<doc id="1442220" url="https://pl.wikipedia.org/wiki?curid=1442220" title="Kewullay Conteh">
Kewullay Conteh

Kewullay Conteh (ur. 31 grudnia 1977 we Freetown) – sierraleoński piłkarz występujący na pozycji obrońcy
Jest wychowankiem Ports Authority FC. Następnie trafił do szwedzkiego FC Café Opera (teraz FC Väsby United). W 1995 roku trafił do Włoch, a konkretnie do Atalanty BC. Jednak przez dwa sezony rozegrał tylko 2 spotkania w barwach "Nerazzurrich". Postanowił więc wrócić do swojego pierwszego klubu – FC Café Opera. Rok po powrocie do Szwecji, podpisał kontrakt z włoskim Chievo Verona. Grał tam przez trzy sezony, aż do czasu przejścia do SSC Venezia w 2000 roku. W klubie z Wenecji spędził jeden sezon w Serie A i jeden w Serie B. W 2002 roku przeszedł do klubu U.S. Città di Palermo. Rozegrał tam 69 meczów i zdobył 1 bramkę. W sierpniu 2006 został wypożyczony do Atalanty BC, a rok później po wygaśnięciu kontrakt na zasadzie wolnego transferu trafił do U.C. AlbinoLeffe. Grał też w US Grosseto i Piacenzie.
Regularnie występował w reprezentacji Sierra Leone.

</doc>
<doc id="1442221" url="https://pl.wikipedia.org/wiki?curid=1442221" title="Paweł Jędrzejko">
Paweł Jędrzejko

Paweł Jędrzejko (ur. 27 czerwca 1970 w Katowicach) – polski literaturoznawca-amerykanista, translatolog, muzyk i żeglarz. Członek sekstetu Banana Boat.
Życiorys.
Urodził się 27 czerwca 1970 w Katowicach w rodzinie biologa Krzysztofa (1945–2012) i filolog Ewy Jędrzejków. Jest starszym bratem Macieja Jędrzejki (ur. 1977), twórcy i wokalisty zespołu Banana Boat. Absolwent II Liceum Ogólnokształcącego im. Emilii Plater w Sosnowcu. Ukończył filologię angielską na Uniwersytecie im. Adama Mickiewicza. Stopień doktora nauk humanistycznych za rozprawę poświęconą egzystencjalizmowi Hermana Melville’a uzyskał w roku 2000. Od 1994 pracownik naukowy Uniwersytetu Śląskiego w Katowicach. W roku 2013 uzyskał stopień doktora habilitowanego nauk humanistycznych w zakresie literaturoznawstwa za cykl publikacji poświęcony dziełu i myśli Hermana Melville’a. Od roku 2021 profesor Uniwersytetu Śląskiego w Katowicach.
Działalność naukowa.
W kadencji 2003–2009, a następnie od roku 2013 członek zarządu "International American Studies Association"; od października 2021 prezes tego Towarzystwa, współtwórca i wieloletni redaktor czasopisma "Review of International American Studies". Członek polskich i międzynarodowych towarzystw naukowych: "The Melville Society", "Modern Language Association", "American Studies Association" i "Polskiego Towarzystwa Studiów Amerykańskich". Zastępca redaktora naczelnego czasopisma naukowego "Er(r)go-Teoria-Literatura-Kultura". Autor licznych artykułów naukowych i popularnych, redaktor tomów zbiorowych, autor wielu recenzji i not krytycznych, twórca pierwszych pełnowymiarowych polskojęzycznych opracowań dotyczących Hermana Melville’a. Jego zainteresowania badawcze obejmują teorię i historię literatury i kultury, teorię przekładu oraz filozofię.
Wychodząc z założenia o dyskursywno-ontycznym charakterze rzeczywistości, Jędrzejko prowadzi kulturoznawcze poszukiwania miejsc wspólnych ludzkiej działalności poznawczej i aktywności twórczej – oraz relacji, jaka zachodzi między świadomością kreatywnej mocy języka a kształtem codziennych, międzyludzkich relacji. Obszary jego szczególnego zainteresowania obejmują filozofię przyjaźni i filozofię egzystencji, historię literatury amerykańskiej XIX stulecia, literaturę „Amerykańskiego Renesansu”, twórczość Hermana Melville’a, teorie postkolonialne i teorie feministyczne.
Jędrzejko prowadził wykłady gościnne w Polsce, Wielkiej Brytanii i Stanach Zjednoczonych (Grinnell College, University of Iowa, Centre College, Massachusetts Institute of Technology). Organizator międzynarodowych konferencji naukowych i wydarzeń popularyzujących naukę. W roku 2009 uzyskał nominację do nagrody Lauru Studenckiego w kategorii „Przyjaciel Studenta” przyznawanej dorocznie przez Samorząd Studentów Uniwersytetu Śląskiego. W 2016 roku, w uznaniu całokształtu działalności naukowej i organizacyjnej, został wyróżniony Złotą Odznaką "Zasłużonego dla Uniwersytetu Śląskiego".
Działalność organizacyjna.
W latach 2013-2020, do chwili reorganizacji struktury Uniwersytetu Śląskiego, Paweł Jędrzejko był Kierownikiem Zakładu Studiów Amerykańskich i Kanadyjskich Instytutu Kultur i Literatur Anglojęzycznych Wydziału Filologicznego Uniwersytetu Śląskiego. W latach 2012–2013 Jędrzejko pełnił również funkcję Pełnomocnika Rektora Uniwersytetu Śląskiego ds. Rekrutacji; w tym też okresie był członkiem Komisji ds. Optymalizacji Działań Administracji oraz Zespołu ds. Fundraisingu. W latach 2013–2017 piastował stanowisko dyrektora Wydawnictwa Uniwersytetu Śląskiego. Jako dyrektor Wydawnictwa był odpowiedzialny za wdrożenie elektronicznego obiegu dokumentów i implementację platform elektronicznych dla potrzeb publikacji i dystrybucji prac naukowych Uniwersytetu Śląskiego w Katowicach oraz reorganizację strukturalną podległej sobie jednostki w celu dostosowania jej do wymogów współczesnego rynku wydawniczego. Dla tych przyczyn, w latach 2015–2016 został powołany do Zespołu Doradczego Ministra Nauki i Szkolnictwa Wyższego ds. Otwartego Dostępu do treści naukowych oraz był przedstawicielem Konferencji Rektorów Akademickich Szkół Polskich w grupie kontaktowej przy Europejskim Stowarzyszeniu Uniwersytetów. Reprezentował też Uniwersytet Śląski w Katowicach w negocjacjach z kluczowymi międzynarodowymi partnerami z ekosystemu społeczno-ekonomicznego UŚ i w tym wymiarze pełni funkcję Członka Zarządu Stowarzyszenia na Rzecz Rozwoju Inteligentnej Metropolii Śląskiej Smarter Silesia. Jędrzejko był inicjatorem powołania dwóch specjalności studiów: „SPRINT – Studia Projektowania Rozrywki Interaktywnej” (koordynowanej później przez Marcina Sarnka, Małgorzatę Łuszczak i Urszulę Boryczkę), oraz „Amerykanistyka w stosunkach międzykulturowych i dyplomacji”.
Działalność artystyczna.
Od 1998 roku członek sekstetu "Banana Boat", baryton i barytenor zespołu, twórca wielu nagradzanych tekstów. Współautor płyt "A morze tak, a może nie...", "Banana Boat... Świątecznie", "A Little A Cappella: A Polish-Irish Harmony" (z Eleanor McEvoy) i "Aquareal". Propagator gatunku neo-szanty. Jako członek zespołu współuczestniczył w organizacji wielu wydarzeń kulturalnych i artystycznych, wśród których najważniejsze to organizowany w Łaziskach Górnych Międzynarodowy Festiwal Piosenki Żeglarskiej „Zęza” (2002–2007), akcja charytatywna "Zobaczyć morze", oraz organizowane przy współpracy z zespołem festiwale Cobh Maritime Song Festival w Sirius Arts Centre w Cobh w Irlandii, czy World Fusion Music Festival Euroszanty&amp;Folk w Sosnowcu. Jest autorem takich piosenek, jak "Zęza" czy "Requiem dla nieznajomych przyjaciół z s/y Bieszczady", "Arktyka", "Stavanger" i wielu innych. Pisze teksty i recenzje dla portali i czasopism w obszarze kultury marynistycznej. Prowadzi także warsztaty dla autorów tekstów piosenek. Grał również epizodyczną rolę w filmie "Hi Way" (2006).
Żeglarstwo.
Kapitan jachtowy i motorowodny. Żeglarstwo morskie uprawia od roku 1984. W latach 1992–1994 trzykrotnie przebył pod żaglami Ocean Atlantycki. Od roku 1998 organizuje i prowadzi wyprawy żeglarskie. W latach 2008–2012 pełnił funkcję członka Komisji Kultury i Etyki Polskiego Związku Żeglarskiego. Oferuje także warsztaty poświęcone bezpieczeństwu na morzu. Członek Koła Kapitanów "Śląsk". Jego organizacyjną konstelacją jest Mały Lew ("Leo Minor").

</doc>
<doc id="1442224" url="https://pl.wikipedia.org/wiki?curid=1442224" title="SharePoint Designer">
SharePoint Designer



</doc>
<doc id="1442225" url="https://pl.wikipedia.org/wiki?curid=1442225" title="Cerkiew Zaśnięcia Najświętszej Maryi Panny w Ługach">
Cerkiew Zaśnięcia Najświętszej Maryi Panny w Ługach

Cerkiew pod wezwaniem Zaśnięcia Przenajświętszej Bogurodzicy – prawosławna cerkiew parafialna w Ługach. Należy do dekanatu Szczecin diecezji wrocławsko-szczecińskiej Polskiego Autokefalicznego Kościoła Prawosławnego.
Jest to kościół poewangelicki z 1901, wybudowany w stylu neogotyckim. Od 1952 świątynia prawosławna. Ikonostas pochodzi z 1957, wykonany przez Borysa Urusowa z Żyrardowa.
Świątynię wpisano do rejestru zabytków 28 lutego 2002 pod nr L-56.

</doc>
<doc id="1442229" url="https://pl.wikipedia.org/wiki?curid=1442229" title="Obrębscy">
Obrębscy

Obrębscy – polski ród szlachecki pieczętujący się herbem Cholewa. Włodzimierz Dworzaczek podaje, że Obrębscy pieczętowali się także herbami Mora, Odrowąż i Ostoja. Niektóre herbarze podają także, iż część Obrębskich pieczętowała się herbem Prus II.
Członkowie rodu.
Odnotowani w XVII wieku.
Aktywność publiczna. Kazimierz Obrębski wraz z Aleksandrem Sycygniewskim spisują manifest rokoszan z Małopolski zebranych w roku 1698 Łowiczu w obronie wolnej elekcji i wolnego głosu.[5]

</doc>
<doc id="1442231" url="https://pl.wikipedia.org/wiki?curid=1442231" title="Język zachodniodolnoniemiecki">
Język zachodniodolnoniemiecki



</doc>
<doc id="1442232" url="https://pl.wikipedia.org/wiki?curid=1442232" title="Dębie (województwo kujawsko-pomorskie)">
Dębie (województwo kujawsko-pomorskie)

Dębie – kolonia w Polsce położona w województwie kujawsko-pomorskim, w powiecie wąbrzeskim, w gminie Płużnica. Należy do sołectwa Józefkowo.
W latach 1975–1998 miejscowość administracyjnie należała do województwa toruńskiego. Jest to część wsi Józefkowo. Leży nad długim, wąskim lasem. Znajduje się tam przystanek PKS Józefkowo. Autobus do szkoły w Płużnicy jest tam o 7:45, natomiast do Gimnazjum w Nowej Wsi Królewskiej o 6:40.
Zobacz też: Dębie

</doc>
<doc id="1442236" url="https://pl.wikipedia.org/wiki?curid=1442236" title="The Young Americans (zespół muzyczny)">
The Young Americans (zespół muzyczny)

The Young Americans – organizacja non-profit i grupa wykonawców z siedzibą w Południowej Kalifornii, pierwszy w Ameryce zespół łączący w swoich występach choreografię z chóralnym śpiewem. Założył go w 1962 Milton C. Anderson. Teraz The Young Americans uczą młodzież w Stanach Zjednoczonych oraz w innych częściach świata, jako orędownicy edukacji muzycznej, w ramach międzynarodowego tournée International Music Outreach Tours. Obecnie grupa składa się w przybliżeniu z 200 młodych ludzi pomiędzy 16 a 25 rokiem życia z prawie każdego stanu USA i kilku innych krajów.
Pierwsze warsztaty The Young Americans w Polsce odbyły się w dniach 5–7 czerwca 2007 w I Liceum Ogólnokształcącym w Lubinie.

</doc>
<doc id="1442243" url="https://pl.wikipedia.org/wiki?curid=1442243" title="King’s College London">
King’s College London

King’s College London (Kolegium Królewskie w Londynie), skrótowiec KCL – brytyjska uczelnia, współzałożyciel i jedna z części Uniwersytetu Londyńskiego.
Założona przez króla Jerzego IV oraz księcia Wellington w 1829, jest trzecią królewską uczelnią w Anglii (po Uniwersytecie Oksfordzkim i Uniwersytecie w Cambridge). W 1836 r. uczelnia została jedną z dwóch kolegiów założycielskich Uniwersytetu Londyńskiego. Pod koniec XX wieku King's rozbudował się w wyniku szeregu fuzji, w tym z Queen Elizabeth College i Chelsea College of Science and Technology (w 1985 r.), Institute of Psychiatry (w 1997 r.), United Medical and Dental Schools of Guy's and St Thomas' Hospitals i Florence Nightingale School of Nursing and Midwifery (w 1998 r.).
King's College London jest jednym z dziesięciu najlepszych brytyjskich uniwersytetów na świecie (QS World University Rankings, 2018/19). King's posiada rewelacyjną reputację za światowej klasy nauczanie i pionierskie badania naukowe. W najnowszym badaniu Research Excellence Framework 2021 (REF), King's uplasował się na 6. miejscu w kraju w rankingu mocy i na 3. miejscu w kraju spośród interdyscyplinarnych uniwersytetów ze względu na wpływ badań. Warto wyróżnić, że kierunki związane z szeroko rozumianą ochroną zdrowia (Florence Nightingale Faculty of Nursing, Midwifery &amp; Palliative Care, the Faculty of Dentistry, Oral &amp; Cranofacial Sciences, oraz School of Life Course Sciences i Institute of Pharmaceutical Sciences) zajęły 1. miejsce w kraju pod względem jakości badań. Sposród innych, Business and Management zajęły 9. miejsce w kraju pod względem jakości badań, chemia 5. miejsce w kraju pod względem jakości badań, filologia i literatura klasyczna 1. miejsce w kraju pod względem jakości badań, a natomiast Politics and International Studies zdobyły 1. miejsce w kraju pod względem mocy.
Globalnie zajął 31. miejsce w rankingu QS World University 2021, 35. w rankingu Leiden CWTS 2019, 36. w rankingu THE World University 2020, i 47. w rankingu ARWU w 2020 roku. King's College London zajął 5. miejsce w kraju, 5. miejsce w Europie i 24 na świecie w 2022 "Times Higher Education" ("THE") Impact Rankings. King's również zajął 4. miejsce w Wielkiej Brytanii i 11 na świecie jako najbardziej międzynarodowy uniwersytet według "THE" World University Rankings. King's zajął 39. miejsce na świecie za reputację w corocznym badaniu naukowców Times Higher Education w 2021 r. Co więcej, w 2019 r. King's zajął 10. miejsce w kraju i 15 w Europie w QS Graduate Employability Rankings 2019, rankingu, który przedstawia perspektywy zawodowe dla absolwentów. Z kolei, według Best Global Universities by U.S. News, KCL zostało sklasyfikowane na 7. miejscu w Europie, a na 33 na świecie. Na skalę krajową zajął 20. miejsce w przewodniku studenckim "The Complete University Guide", 35. w przewodniku uniwersyteckim Times/Sunday Times, i 42. w przewodniku uniwersyteckim Guardian 2021.
King's ma szczególnie wyróżniającą się reputację w naukach humanistycznych, prawie, naukach ścisłych (w tym w wielu dziedzinach zdrowia, takich jak psychiatria, medycyna, pielęgniarstwo i stomatologia) oraz w naukach społecznych, w tym w sprawach międzynarodowych. King's odegrał ważną rolę w wielu odkryciach, które ukształtowały współczesne życie, takich jak odkrycie struktury DNA i badań, które doprowadziły do rozwoju radia, telewizji, telefonów komórkowych i radarów.
King’s jest założycielem i członkiem Russell Group oraz Golden Triangle, tworząc tym samym największe w Europie centrum edukacji naukowo-medycznej, siedzibę pięciu centrów naukowo-badawczych (ang. Medical Research Council Centres).
Obecnie uczelnia kształci na dziewięciu wydziałach rozrzuconych po obu brzegach Tamizy. Kampusy znajdują się w centrum Londynu oraz w dzielnicy Denmark Hill w południowym Londynie. Wydział prawa (Dickson Poon School of Law) plasuje się w czołowej czwórce szkół prawa w Wielkiej Brytanii oraz zajmujące siedemnaste miejsce na świecie. W latach 2018-19 King's College London miał dochód w wysokości 902,0 mln GBP, z czego 194,7 mln GBP pochodziło z grantów i kontraktów badawczych. Jest to 12. największy uniwersytet w Wielkiej Brytanii pod względem liczby studentów.
King's College London cieszy się patronatem królewskim z racji swojego założenia. Obecnym patronem jest królowa Elżbieta II.
Associate of King's College (AKC).
AKC (Associateship of King's College) jest oryginalną nagrodą przyznawaną przez King's, sięgającą jej założenia w 1829 roku i odzwierciedlającą jej pierwsze motto: sancte et sapienter, „świętość i mądrość”.
Nagroda Associateship lub Associate of King's College (AKC) była równorzędną kwalifikacją King's College London od 1833 roku. Jest to oryginalna kwalifikacja, którą King's przyznaje swoim studentom. W obecnej praktyce jest to opcjonalna nagroda, unikalna dla King's College London, którą studenci mogą studiować oprócz właściwego stopnia. Po pomyślnym ukończeniu kursu AKC uczestnicy mogą ubiegać się o wybór przez Radę Akademicką King's College London jako „Associate of King's College” (AKC). Gdy ich wybór zostanie zatwierdzony, mogą używać post-nominalnych liter „AKC” wraz z ich główną kwalifikacją.
AKC pozostaje wierna temu zobowiązaniu do poważnego traktowania religii i ma na celu promowanie inteligentnej, otwartej refleksji nad kwestiami etycznymi i filozoficznymi. AKC w XXI wieku oferuje włączający, prowadzony przez badania program wykładów, który daje studentom King's możliwość poznania różnych perspektyw religijnych i kulturowych, wraz z głównym programem studiów.
Wykłady AKC w wyjątkowy sposób wzbogacają i poszerzają program akademicki w King’s. Ponad 4000 członków społeczności King's - studentów, doktorantów i pracowników, na wszystkich wydziałach i kampusach, a także w internecie - co roku śledzi AKC. W ostatnich latach serie wykładów AKC koncentrowały się na zdrowiu psychicznym, przywództwie, migracji, kulturze i historii Londynu oraz etyce w kontekście kulturowym.
AKC jest sercem uniwersytetu w jego międzynarodowym, interdyscyplinarnym i innowacyjnym programie nauczania: ma na celu promowanie zrozumienia różnych przekonań i kultur, które można przyjąć do szerszego społeczeństwa. Program jest unikalny dla King's College London i jest jedynym kursem otwartym dla wszystkich studentów King's, a także dla pracowników i absolwentów.
Ogólny zarys.
W grudniu 1833 r. rada kolegium powołała komisję do organizowania różnych kursów oferowanych na King's. W wyniku raportu tego komitetu, AKC została ustanowiona przez radę kolegium w dniu 14 lutego 1834 jako trzyletni kurs ogólny oparty na rdzeniu boskości, matematyce, klasyce i języku angielskim, z innymi opcjami dodanymi w drugim i trzecim roku. Pierwsze nagrody zostały przyznane przy corocznym rozdaniu nagród w Wydziale Generalnym 27 czerwca 1835 r.
Od 1909 roku tylko studenci zarejestrowani na studia na Uniwersytecie Londyńskim w King's mogą studiować w ramach stowarzyszenia. Trzyletni kurs obejmuje cotygodniowe wykłady z teologii, etyki i filozofii. Według uznania dziekana, niektórzy doktoranci i studenci medycyny / stomatologii, którzy nie interkalują, mogą skrócić program do dwóch lat. Wszyscy członkowie personelu King's mogą studiować do AKC jako samodzielne kwalifikacje. Od 2015 roku absolwenci King's, którzy w czasach studenckich zrezygnowali z udziału w studiach AKC, mogą teraz uczyć się w ramach programu poprzez kształcenie na odległość.
AKC nie jest wymierną nagrodą, a studenci, którzy spełniają wymagania przepustki, uzyskują „przepustkę”. Studenci, którzy złożą dobry esej fakultatywny lub ukończą ponad 8/9 quizów w dowolnym semestrze, otrzymują Wyróżnienie Dziekana w uznaniu za wybitne zaangażowanie w kurs. Uczniowie ci nadal uzyskują ogólną ocenę „dostateczną”, ale otrzymają wyróżnienie Dziekana w swoim rekordzie. Studenci, których eseje zostaną uznane za wyjątkowo zasłużone, mają szansę na otrzymanie Nagrody Hansona.
AKC XXI wieku oferuje program lub inkluzywne, prowadzone przez badania wykłady, które pozwalają studentom odkrywać różne perspektywy religijne i kulturowe. AKC jest sercem zaangażowania Kolegium w międzynarodowy, interdyscyplinarny i innowacyjny program nauczania: ma na celu promowanie zrozumienia różnych przekonań i kultur, które można przyjąć do szerszego społeczeństwa. 
Kampusy.
Strand Campus.
Strand Campus jest pierwszym kampusem King's, znajdującym się na ulicy Strand w dzielnicy Londynu Westminster. Oryginalnie, kampus składał się z budynku King's Building (z 1831 roku), zaprojektowanego przez Sir Roberta Smirke, oraz kaplicy King's College, przeprojektowanej w 1864 r. przez Sir Gilberta Scotta. Po drugiej wojnie światowej King's zakupił znaczną część budynków na sąsiedniej ulicy Surrey Street (w tym budynków Norfolk i Chesham). W 1972 r. zakończyła się budowa budynku Strand, który został wybudowany w brutalistycznym stylu architektonicznym.
W budynku Macadam wybudowanego w 1975 r. mieści się siedziba King's College London Students' Union (Zrzeszenie Studentów King's College London). Nazwa budynku pochodzi od absolwenta uczelni Sir Ivisona Macadama, pierwszego prezydenta National Union of Students (NUS, Narodowe Zrzeszenie Studentów).
Kampus Strand mieści wydziały sztuki i nauk humanistycznych, w tym wydziały prawa, biznesu, nauk społecznych i polityki publicznej oraz nauk przyrodniczych i matematycznych (dawniej mieścił nauki fizyczne i inżynieria).
Od 2010 r. Kampus Strand szybko się powiększył, obejmując wschodnie skrzydło Somerset House i budynek Virginia Woolf obok uniwersytetu London School of Economics na ulicy Kingsway. W dniu 10 marca 2015 r. King's nabył 50-letnią umowę najmu na kompleks budynków Aldwych Quarter obejmującą zabytkowy budynek Bush House. Rozpoczął zajęcie budynku Bush House we wrześniu 2016 r., zajmując przyległy King House i Strand House od 2017 r., a od 2025 r. będzie zajmował Melbourne House. W październiku 2016 r. King's ogłosił, że również zawarł oddzielną 50-letnią dzierżawę na budynek North-West Block od 2018 roku.
Guy's Campus.
Na Guy's Campus swoje siedziby mają:
- Wydział Nauk Przyrodniczych i Medycyny (również na kampusie Waterloo)
- Instytut Stomatologiczny
Kampus znajduje się w pobliżu London Bridge na południowym brzegu Tamizy, obok szpitala Guy's i jest to coraz bardziej modna okolica z licznymi barami, restauracjami, targowiskami i szybko rozwijającym się biznesem.
W pobliżu znajdują się:
Kampus Waterloo.
Budynek Franklin-Wilkins, kampus Waterloo
Kampus Waterloo znajduje się po drugiej stronie mostu Waterloo od kampusu Strand, w pobliżu Southbank Centre w londyńskiej dzielnicy Lambeth i składa się z budynków James Clerk Maxwell Building, Franklin-Wilkins Building i Waterloo Bridge Wing Building.
Cornwall House, obecnie Franklin-Wilkins Building, zbudowany w latach 1912-1915, był pierwotnie Biurem Papeterii Jego Królewskiej Mości (odpowiedzialnym za prawa autorskie Korony i Archiwa Narodowe), ale został zarekwirowany do użytku jako szpital wojskowy w 1915 roku podczas I wojny światowej. Szpital Wojskowy im. Króla Jerzego i przyjmował około 1800 pacjentów na 63 oddziałach.[61]
Obecnie największy budynek uniwersytecki w Londynie, budynek został przejęty przez King's w latach 80. XX wieku i przeszedł gruntowny remont w 2000 roku.[62][63] Budynek został nazwany na cześć Rosalind Franklin i Maurice'a Wilkinsa za ich główny wkład w odkrycie struktury DNA.[62] Dziś jest domem dla:
W sąsiednim budynku Jamesa Clerka Maxwella mieści się Wydział Pielęgniarstwa, Położnictwa i Opieki Paliatywnej Florence Nightingale oraz wiele centralnych usług zawodowych uczelni. Budynek został nazwany na cześć szkockiego fizyka matematycznego Jamesa Clerka Maxwella, który był profesorem filozofii naturalnej w King's w latach 1860-1865.[64]
Najbliższa stacja metra to Waterloo.
Laureaci Nagrody Nobla.
Wśród absolwentów oraz naukowców związanych z Kolegium Królewskim w Londynie znajduje się 14 laureatów Nagrody Nobla:

</doc>
<doc id="1442246" url="https://pl.wikipedia.org/wiki?curid=1442246" title="Ganassi Racing">
Ganassi Racing



</doc>
<doc id="1442249" url="https://pl.wikipedia.org/wiki?curid=1442249" title="Ołtarz Wniebowzięcia Najświętszej Marii Panny">
Ołtarz Wniebowzięcia Najświętszej Marii Panny

Ołtarz Wniebowzięcia Najświętszej Marii Panny (niem. "Marien-Retabel") znany także jako Ołtarz NMP, Retabulum Marii, dzieło Tilmana Riemenschneidera, jedno z największych dzieł działającego na terenie Frankonii (Bawaria, Niemcy) rzeźbiarza. Znajduje się w nawie głównej ewangelickiego kościoła Pana Boga ("Herrgottskirche") w Creglingen (Badenia-Wirtembergia). Przykład późnogotyckiej rzeźby z początku XVI w.
Wykonany w latach 1505-10 monumentalne retabulum jest tryptykiem wykonanym z drzewa lipowego, umieszczony jest we wschodniej części nawy głównej kościoła obok przejścia do prezbiterium. Tryptyk ten składa się z predelli na której stoi korpus, flankowany parą ruchomych skrzydeł; powyżej korpusu wznosi się ażurowe zwieńczenie, sięgające do sklepień.
Ołtarz ten poświęcony jest Najświętszej Marii Panny, stąd główne sceny obrazują wybrane wątki z życia matki Chrystusa. W korpusie znajduje się główna scena, "Wniebowzięcie Marii Panny". Postać Marii zajmuje środek kompozycji. Unoszą ją dwie pary aniołów, jeden unosi się u stóp Marii. Po bokach kompozycji ukazano w dwóch grupach Dwunastu Apostołów, którzy są świadkami tego wydarzenia. Jedni klęczą i trzymają w rękach księgi, inni zaś w geście modlitewnym, spoglądają w górę, lub w geście adoracji zwracają się do Marii. Wszystkie rzeźby są pełnoplastyczne, przy czym każda z dwóch grup apostołów wykonana jest z pojedynczych bloków. Cała ta kompozycja jest wieloplanowa, tło stanowi ścianka z licznymi ostrołukowymi oknami z dekoracją maswerkową. Scena środkowa jest zamknięta łukiem w typie oślego grzbietu.
Na ażurowym zwieńczeniu będącym ideową ilustracją Królestwa Niebieskiego znajduje się "Koronacja Marii". Aktu koronacji dokonuje para unoszących się aniołów, po prawicy Marii siedzi Bóg Ojciec, zaś po lewicy Syn Boży. Scena ta ma bogatą oprawę architektoniczną, którą tworzą liczne fiale, wieloboczna podstawa sceny "Koronacji" z ażurową dekoracją ornamentalną ponadto baldachim wieńczący tę scenę. Powyżej w aediculi w formie wieży znajduje się figurka Chrystusa Boleściwego.
Na skrzydłach bocznych znajdują się po dwie kwatery z płaskorzeźbionymi scenami "Zwiastowania" i "Nawiedzenia" (po lewej) oraz "Bożego Narodzenia" i "Ofiarowania Chrystusa w świątyni".
W trójarkadowej predelli przedstawiono "Veraikon", który flankują "Pokłonu Trzech Króli" oraz "Dwunastoletni Chrystus w świątyni". Wśród ludu słuchającego nauk Chrystusa znajduje się postać w swoim ubiorze przypominająca przedstawiciela mistrza cechu bądź rzemieślnika. Prawdopodobnie jest to autoportret artysty.

</doc>
<doc id="1442250" url="https://pl.wikipedia.org/wiki?curid=1442250" title="Franciszek Sokołowski">
Franciszek Sokołowski

Franciszek Sokołowski (ur. 3 grudnia 1834 w Czyżewie, zm. w marcu 1866 w Cytadeli Warszawskiej) – ziemianin, porucznik litewskiego pułku gwardii, szef sztabu oddziału Antoniego Jeziorańskiego.
Życiorys.
Syn Andrzeja Sokołowskiego h. Gozdawa (zm. 1861) i Fryderyki Sukiert (zm. 1875). Absolwent Pawłowskiego Korpusu Kadetów, uczestnik wojny krymskiej. W styczniu 1863 r. wziął urlop i wyjechał do Warszawy, gdzie był organizatorem i dowódcą kawalerii. 4 lutego w lasach w okolicach Jeruzala, przyprowadził swój oddział do zgrupowania Antoniego Jeziorańskiego naczelnika wojennego województwa rawskiego w powstaniu styczniowym. 4 lutego 1863 r. wykonał udane uderzenie na Rawę Mazowiecką, zdobywając rosyjskie koszary, pozyskując broń i biorąc jeńców. Brał udział 4 marca 1863 r. w bitwie pod Pieskową Skałą i 5 marca 1863 r. bitwie pod Skałą. W końcu marca 1863 r. został pochwycony i wzięty do rosyjskiej niewoli. Więziony w X Pawilonie warszawskiej Cytadeli. Skazany na 20 lat ciężkich robót na Syberii. Popełnił samobójstwo.

</doc>
<doc id="1442253" url="https://pl.wikipedia.org/wiki?curid=1442253" title="Witold Moszyński">
Witold Moszyński

Witold Moszyński (ur. 1831) – adwokat, prezes Trybunału Rewolucyjnego Warszawy w powstaniu styczniowym. Wyrokiem Audytoriatu Polowego skazany 15 maja 1865 na karę śmierci, zamienioną na 10 lat katorgi.

</doc>
<doc id="1442257" url="https://pl.wikipedia.org/wiki?curid=1442257" title="Ulica Mariana Langiewicza w Warszawie">
Ulica Mariana Langiewicza w Warszawie

Ulica Mariana Langiewicza – ulica na warszawskiej Ochocie, biegnąca od ul. Sędziowskiej do ul. Krzywickiego.
Opis.
Została wytyczona w 1922 jako jedna z ulic Kolonii Staszica. Nazwa została nadana w 1926.
Zabytkowa zabudowa ulicy pochodzi z lat 1922–1924 i nawiązuje formą do staropolskich dworów.
Bliźniacze domki tworzące zabudowę ulicy są dziełem architektów: Antoniego Dygata, Konstantego Jakimowicza i Mariana Kontkiewicza. Mieszkali tam m.in. Antoni Dygat (nr 13), Stanisław Wojciechowski (nr 15), Władysław Jaroszewicz (nr 21) i Ludwik Krzywicki (nr 25).
Podczas II wojny światowej zniszczeniu uległy budynki pod numerami 3 oraz 8/10; w okresie powojennym w znaczącym stopniu przebudowano także bliźniacze wille pod numerem 15/17.
Przy ulicy znajduje się pomnik przyrody – buk zwyczajny odmiany czerwonolistnej ("Fagus sylvatica" f. "purpurea").

</doc>
<doc id="1442260" url="https://pl.wikipedia.org/wiki?curid=1442260" title="Osiedle Beskidzkie (Bielsko-Biała)">
Osiedle Beskidzkie (Bielsko-Biała)

Osiedle Beskidzkie – osiedle mieszkaniowe położone w Bielsku-Białej na pograniczu dzielnic Aleksandrowice i Kamienica. Zostało wybudowane w technologii wielkopłytowej w latach 1976–1982 według projektu Ryszarda Dudy i Stanisława Smolarka. 
Granicę osiedla wyznaczają: na północy ulica Babiogórska, na wschodzie aleja Andersa, na południu granica naturalna w postaci skarby opadającej ku dolinie Kamieniczanki, a na zachodzie ulica Wadowicka. Jednostka pomocnicza gminy o nazwie "Osiedle Beskidzkie" różni się w stosunku do jego granic urbanistycznych tylko nieznacznie: obejmuje oprócz bloków także pas zabudowy szeregowej i jednorodzinnej między ulicami Wadowicką a Orzeszkowej oraz kilka domów na południowym krańcu ulicy Sterniczej. W 2017 była zamieszkiwana przez 7436 osób. Historyczna granica między Aleksandrowicami a Kamienicą, którą odzwierciedla podział na obręby ewidencyjne, biegnie w osi wschód–zachód dokładnie środkiem osiedla.
Osiedle w swojej pierwotnej postaci składa się z 15 budynków jedenastokondygnacyjnych ustawionych w układzie południkowym oraz 21 budynków pięciokondygnacyjnych ustawionych w układzie równoleżnikowym. W 2019 zostało rozbudowane o inwestycję deweloperską "Suska Park" złożoną z czterech pięciokondygnacyjnych budynków. Centralną część wypełnia wieloczłonowy obiekt szkolny zajmowany przez Zespół Szkół Ogólnokształcących im. Armii Krajowej (Szkoła Podstawowa nr 36 i VI Liceum Ogólnokształcące) oraz Przedszkole nr 55. Zaplecze handlowo-usługowe tworzą pierwotne i później dobudowane pawilony rozsiane po całym terenie osiedla, a także otwarte w XXI wieku supermarkety przy ulicy Babiogórskiej.
Poza ulicą Sterniczą i Babiogórską, nazwy pozostałych nawiązują do miejscowości dawnego województwa bielskiego (budowę osiedla rozpoczęto rok po reformie administracyjnej z 1975): "Andrychowska", "Goleszowska", "Skoczowska", "Suska", "Wadowicka". 
Pętlę autobusowę "Osiedle Beskidzkie" zlokalizowaną przy ulicy Babiogórskiej obsługuje (stan 2022) 9 linii MZK Bielsko-Biała, taka sama liczba linii zatrzymuje się na przystanku "Osiedle Beskidzkie Kładka" przy alei Andersa. Aleja ta, okalająca osiedle od zachodu, jest częścią Śródmiejskiej Obwodnicy Zachodniej. Skrzyżowanie alei Andersa z ulicą Babiogórską stanowi bezkolizyjny węzeł drogowy.

</doc>
<doc id="1442262" url="https://pl.wikipedia.org/wiki?curid=1442262" title="Palec serdeczny">
Palec serdeczny

Palec serdeczny in. palec czwarty, palec obrączkowy, palec pierścienny, palec IV () – czwarty palec ręki umiejscowiony pomiędzy palcem środkowym a palcem małym, po stronie łokciowej dłoni. 
Układ kostno-stawowy.
Palec serdeczny zbudowany jest z trzech paliczków: bliższego, środkowego oraz dalszego, z których bliższy jest najdłuższy, a dalszy najkrótszy. Za pośrednictwem stawu śródręczno-paliczkowego IV łączy się z czwartą kością śródręcza, natomiast pomiędzy sobą paliczki łączą się za pośrednictwem dwóch stawów międzypaliczkowych ręki. W 0,1-2,5% procentach w stawie śródręczno-paliczkowym IV występują trzeszczki.
Stawy palca serdecznego są stawami kulistymi o niepełnej ruchomości, w których możliwe jest jedynie wykonywanie zgięcia i prostowanie w zakresie około 110o oraz przywodzenie i odwodzenie o największym zakresie przy wyprostowanym palcu, ruch obrotowy jest kombinacją tych czterech ruchów.
Układ mięśniowy.
Palec serdeczny jest kontrolowany przez pięć mięśni:
Unaczynienie.
Palec serdeczny unaczyniony jest od strony grzbietowej przez dwie tętnice grzbietowe palców, które kończą się na wysokości paliczków bliższych, natomiast od strony dłoniowej przez dwie tętnice dłoniowe właściwe palców unaczyniające również paliczki środkowe i dalsze. Tętnice palców przebiegają po ich powierzchniach bocznych, po dwie po każdej stronie i są połączone licznymi zespoleniami, szczególnie w jego opuszce. 
Od strony dłoniowej palca serdecznego krew jest zbierana przez sieć dłoniową palców, która wytwarza na paliczku bliższym żyłę międzygłowową, natomiast od jego strony grzbietowej przez sieć grzbietową palców uchodzącą do łuku żylnego grzbietowego palca. 
Unerwienie.
Część przyśrodkowa dłoniowa oraz przyśrodkowa część grzbietowa paliczka dalszego i częściowo środkowego palca czwartego unerwiona jest czuciowo przez nerw dłoniowy właściwy przyśrodkowy palca obrączkowego odchodzący bezpośrednio od gałęzi powierzchownej nerwu łokciowego, a część dłoniowa od strony bocznej oraz część grzbietowa paliczka dalszego i częściowo środkowego przez nerw dłoniowy właściwy boczny palca IV odchodzący od nerwu pośrodkowego poprzez nerw dłoniowy wspólny palca III. Natomiast część grzbietowa paliczka bliższego i częściowo środkowego unerwiona jest czuciowo od strony przyśrodkowej przez nerw grzbietowy przyśrodkowy palca obrączkowego natomiast od strony bocznej przez nerw grzbietowy boczny palca obrączkowego odchodzące od gałęzi grzbietowej ręki nerwu łokciowego. 
Rozwój płodowy.
Około 7 tygodnia ciąży na płytce pierwotnej ręki promienie palczaste zaczynają oddzielać zgrubienia – zawiązki palców. Kostnienie paliczków rozpoczyna się w obrębie guzowatości paliczka dalszego już w 7–8 tygodniu, natomiast najpóźniej paliczka środkowego w 11–12 tygodniu. 

</doc>
<doc id="1442263" url="https://pl.wikipedia.org/wiki?curid=1442263" title="Oktawian Pilecki">
Oktawian Pilecki

Oktawian Pilecki-Leliwa (ur. 15 lipca 1870 w Potoku, w powiecie rohatyńskim, zm. 1941 w Poznaniu) - doktor medycyny, generał brygady Wojska Polskiego.
Życiorys.
Oktawian Pilecki urodził się 15 lipca 1870 w Potoku, w powiecie rohatyńskim ówczesnego Królestwa Galicji i Lodomerii, w rodzinie Leona i Leonii z domu Weber. Ukończył studia w Krakowie. W 1894 odbył jednoroczną ochotniczą służbę wojskową w Przemyślu. Od 1897, jako lekarz, pełnił zawodową służbę w cesarskiej i królewskiej armii. 
W I wojnie światowej lekarz garnizonowy i komendant szpitala w Trembowli. Major z 1915, potem w szpitalach polowych. W latach 1915–1917 w niewoli rosyjskiej, pracując jako lekarz w szpitalach Kijowa i Czelabińska. Po uwolnieniu z niewoli wrócił do służby. W 1918 awansował na starszego lekarza sztabowego 2 klasy.
W Wojsku Polskim od listopada 1918. Komendant szpitala w Cieszynie i szef sanitarny Grupy Operacyjnej płk. Latinika na froncie czeskim, potem szef sanitarny 6 Dywizji Piechoty na froncie litewsko-białoruskim. W 1920 komendant szpitala w Rzeszowie, szef sanitarny 1 i 2 Armii na froncie bolszewickim. 14 kwietnia 1921 został zatwierdzony z dniem 1 kwietnia 1920 w stopniu pułkownika lekarza, w „grupie byłej armii austro-węgierskiej”. Od lipca do 29 września 1921 był szefem sanitarnym Dowództwa Okręgu Generalnego „Kielce” w Kielcach. W latach 1921–1924 był komendantem Szpitala Ujazdowskiego w Warszawie.
1 grudnia 1924 Prezydent RP Stanisław Wojciechowski, na wniosek Ministra Spraw Wojskowych gen. dyw. Władysława Sikorskiego, awansował go na generał brygady ze starszeństwem z dniem 15 sierpnia 1924 i 5. lokatą w korpusie generałów. Później do 1926 szef sanitarny Dowództwa Okręgu Korpusu Nr VII w Poznaniu. Z dniem 30 kwietnia 1927 został przeniesiony w stan spoczynku. Osiadł w Poznaniu, gdzie zmarł. 
Oktawian Pilecki był żonaty z Wiesławą Marią z Gostyńskich (ur. 6 lipca 1879 w Przemyślu), z którą miał córkę Marię Wandę (ur. 1 grudnia 1909 w Krakowie). 23 kwietnia 1922 przeprowadził się z Warszawy i zamieszkał z rodziną w Poznaniu przy ulicy Marii Magdaleny 3. 30 lipca 1926 przeprowadził się na ulicę Świętego Wojciecha 17, a 1 lipca następnego roku do mieszkania przy alei Szelągowskiej 10.

</doc>
<doc id="1442267" url="https://pl.wikipedia.org/wiki?curid=1442267" title="Zygmunt Wincenty Sumiński">
Zygmunt Wincenty Sumiński

Zygmunt Wincenty Sumiński (ur. 1845 – zm. 1885) – sekretarz wydziału skarbu Rządu Narodowego, aresztowany 7 kwietnia 1864, więziony w X Pawilonie Cytadeli Warszawskiej. Wyrokiem Audytoriatu Polowego 30 lipca 1864 skazany na karę śmierci zamienioną na 10 lat ciężkich robót w twierdzach Syberii.

</doc>
<doc id="1442269" url="https://pl.wikipedia.org/wiki?curid=1442269" title="Daisy McCrackin">
Daisy McCrackin

Daisy McCrackin (ur. 12 listopada 1981 w hrabstwie Marin) – amerykańska aktorka filmowa i telewizyjna.
Wychowywała się w San Francisco, obecnie mieszka w Los Angeles.

</doc>
<doc id="1442272" url="https://pl.wikipedia.org/wiki?curid=1442272" title="Moravská Sázava">
Moravská Sázava

Moravská Sázava jest rzeką mającą swe źródła w Czechach, a płynącą przez Morawy. Jest prawym dopływem Morawy.
Źródła znajdują się na południowo-zachodnich zboczach Bukové hory (958 m n.p.m.), na wysokości ok. 780 m n.p.m. Płynie przez Výprachtice a później głęboką dolina zwaną "Sázavským údolím". Wypływa z gór do Lanškrounske kotliny. Przepływa przez Albrechtice. W pobliżu wsi Krasíkov ponownie wpływa w przełomową dolinę oddzielającą dwie części Zábřežské vrchoviny. Od północy jest to Drozdovská vrchovina a od południa Mírovská vrchovina. Doliną tą biegnie linia kolejowa Praga-Bohumín. W dolinie znajdują się miejscowości Tatenice i Hoštejn. W pierwszej znajduje się renesansowy pałac, a w drugiej ruiny średniowiecznego zamku. W pobliżu miasta Sazavy wpada do niej lewy dopływ Březná. Rzeka płynie przez "Přírodní park Březná" i pod miastem Zábřeh opuszcza na dobre Sudety, wpływając do szerokiego obniżenia. Jest to Obniżenie Górnomorawskie. Wpada do Morawy w pobliżu miejscowości Zvole, na wysokości 264 m n.p.m.
Całkowita długość – 54,3 km, powierzchnia dorzecza – 507 km².

</doc>
<doc id="1442274" url="https://pl.wikipedia.org/wiki?curid=1442274" title="Stara Galeria Narodowa">
Stara Galeria Narodowa

Stara Galeria Narodowa (niem. "Alte Nationalgalerie") – muzeum sztuki znajdujące się w Berlinie, na Wyspie Muzeów. 
Siedziba.
Budowę klasycystycznego budynku muzeum rozpoczęto w 1861 roku według projektu Friedricha Augusta Stülera. Po śmierci Stülera nadzór nad realizacją projektu, ostatecznie ukończoną w 1876 roku przejął Johann Heinrich Strack. Gmach w swych formach przypomina świątynię w porządku korynckim, którą z tyłu zamyka półokrąg. W przedniej części budowli znajdują się mające reprezentacyjny charakter schody zwieńczone konnym posągiem pruskiego króla Fryderyka Wilhelma IV autorstwa Alexandra Calandrellego, a także zawierający osiem kolumn portyk. Wnętrze tympanonu tego portyku wypełnia relief zatytułowany "Germania als Beschützerin der Künste" (pol. „Germania jako obrończyni sztuki”), zaś na jego szczycie są umieszczone rzeźby trzech kobiecych personifikacji malarstwa, rzeźbiarstwa i architektury. Tylna ściana portyku jest z kolei ozdobiona fryzem pokazującym historię rozwoju sztuki niemieckiej - od czasów Karola Wielkiego do Wilhelma von Kaulbacha. Boki budynku zdobią półkolumny, pomiędzy którymi są umieszczone płyty z nazwiskami niemieckich artystów.
Zbiory.
Ekspozycja placówki obejmuje XIX wieczne malarstwo i rzeźbę. Kolekcja muzeum rozmieszczona jest na trzech poziomach:

</doc>
<doc id="1442278" url="https://pl.wikipedia.org/wiki?curid=1442278" title="Jill de Jong">
Jill de Jong

Jill de Jong (ur. 12 lutego 1982) – modelka pochodząca z Holandii.
Życiorys.
Karierę rozpoczęła w wieku 15 lat. W 2002 roku została wybrana na modelkę Lary Croft. Brała udział w kampaniach reklamowych Ralph Lauren, Escada, Redken, Izod, St. Yves, żelu pod prysznic Fa i L’Oréal w Europie i Stanach Zjednoczonych. Obecnie mieszka i pracuje w Los Angeles, skupiając się na karierze aktorskiej.

</doc>
<doc id="1442279" url="https://pl.wikipedia.org/wiki?curid=1442279" title="Climbing!">
Climbing!

Climbing! – debiutancki album amerykańskiej grupy rockowej Mountain, wydany w 1970 roku.
Album przyniósł grupie popularność i wylansował jedne z największych hitów zespołu, takie jak: "Mississippi Queen" (znany również z przeróbki Ozzy'ego Osbourne'a), "For Yasgur's Farm", "Never in My Life" i "Theme for an Imaginary Western" (ten ostatni autorstwa Jacka Bruce'a, byłego członka grupy Cream). Krążek pokrył się złotem w Stanach Zjednoczonych już po pięciu miesiącach od daty wydania. Utwór "Mississippi Queen" został użyty w grze komputerowej . LP wydany 7 marca 1970 przez Windfall Records, reedycja (z dodatkowym utworem live), na CD przez Columbia/Legacy w 2003.

</doc>
<doc id="1442280" url="https://pl.wikipedia.org/wiki?curid=1442280" title="Fryderyk Wilhelm Meklemburski">
Fryderyk Wilhelm Meklemburski

Friedrich Wilhelm Karl Georg Ernst Adolf Gustav (ur. 17 października 1819 w Neustrelitz, zm. 30 maja 1904 tamże) – wielki książę Meklemburgii-Strelitz.
Życie.
Był drugim dzieckiem (najstarszym synem) księcia Jerzego i księżnej Marii z Hesji-Kassel. Młodość spędził w Neustrelitz. Następnie studiował historię w Bonn. Po ukończeniu edukacji odbył podróż do Włoch i Szwajcarii. Na tron wstąpił po śmierci ojca 6 września 1860. Za jego panowania księstwo zostało członkiem Związku Północnoniemieckiego, a następnie Cesarstwa Niemieckiego. Ponad połowa gruntów w księstwie stanowiła jego osobistą własność. 12 sierpnia 1862 został odznaczony przez królową Wiktorię Orderem Podwiązki.
Od 1863 do śmierci był szefem Węgierskiego Pułku Piechoty Nr 31.
Odznaczenia.
Meklemburskie:
Zagraniczne:
Małżeństwo i dzieci.
28 czerwca 1843 w Buckingham Palace poślubił brytyjską księżniczkę Augustę. Para miała trzech synów:
Z okazji sześćdziesiątej rocznicy ich ślubu każdy obywatel otrzymał specjalną monetę o nominale 25 fenigów.

</doc>
<doc id="1442282" url="https://pl.wikipedia.org/wiki?curid=1442282" title="Rick Rosenthal">
Rick Rosenthal

Rick Rosenthal, właśc. Richard L. Rosenthal, Jr. (ur. 15 czerwca 1949 w Nowym Jorku), amerykański reżyser, producent i aktor filmowy. Zdobywca nagrody imienia Johna Cassavetesa.
Twórca blisko pięćdziesięciu filmów.

</doc>
<doc id="1442283" url="https://pl.wikipedia.org/wiki?curid=1442283" title="Kei Kamara">
Kei Kamara

Kei Kamara (ur. 1 września 1984 w Kenema) – sierraleoński piłkarz występujący na pozycji napastnika. Jest zawodnikiem Colorado Rapids.
W swojej ojczyźnie grał w Kallon FC. Następnie wyjechał do Stanów Zjednoczonych, gdzie jego pierwszą drużyną była uniwersytecka Dominguez Hills. Pierwsze kroki w seniorskim futbolu stawiał w Orange County Blue Star. W 2006 roku poprzez draft MLS trafił do Columbus Crew.
W 2008 roku powędrował do San Jose Earthquakes w ramach wymiany za Briana Carrolla. W barwach tej drużyny zagrał 12 razy i zdobył 2 bramki.
24 lipca 2008 przeszedł do klubu Houston Dynamo, a w następnym sezonie został zawodnikiem Kansas City Wizards. Grał też w Norwich City, Middlesbrough i Columbus Crew. W 2016 trafił do New England Revolution.
W drużynie narodowej Kamara zadebiutował w meczu Eliminacji Mistrzostw Świata przeciwko RPA.

</doc>
<doc id="1442284" url="https://pl.wikipedia.org/wiki?curid=1442284" title="Ashley Leggat">
Ashley Leggat

Ashley Margaret Anne Leggat (ur. 26 września 1986 w Hamilton) – kanadyjska aktorka, znana z ról: Casey MacDonald z serialu "Derek kontra rodzinka", Brittany MacMillan z serialu Discovery Kids "" i Kelly z serialu CBC "11 Cameras".
Urodziła się w Hamilton, w kanadyjskiej prowincji Ontario. Po matce ma pochodzenie szkockie i irlandzkie.

</doc>
<doc id="1442285" url="https://pl.wikipedia.org/wiki?curid=1442285" title="Hautevilles">
Hautevilles



</doc>
<doc id="1442286" url="https://pl.wikipedia.org/wiki?curid=1442286" title="BBC TV">
BBC TV



</doc>
<doc id="1442288" url="https://pl.wikipedia.org/wiki?curid=1442288" title="Wielki Rozsudziec">
Wielki Rozsudziec



</doc>
<doc id="1442290" url="https://pl.wikipedia.org/wiki?curid=1442290" title="Bitwa pod Araure">
Bitwa pod Araure

Bitwa pod Araure – starcie zbrojne, które miało miejsce 5 grudnia 1813 r. w trakcie wojen niepodległościowych w Ameryce Łacińskiej.
W roku 1813 w kierunku stolicy państwa Caracas wyruszyły oddziały hiszpańskich rojalistów pod wodzą J.T.Bovesa oraz płk. J.Ceballosa (1 300 ludzi). Dnia 10 listopada 1813 r. wojska Ceballosa pokonały wojsko republikańskie Simona Bolivara w bitwie pod Barquisimeto. Po tym zwycięstwie Ceballos połączył swoje siły z miejscowymi oddziałami Ilaneros, po czym na czele 5 200 ludzi przygotowywał się do ostatecznej rozgrywki z Bolivarem (4 800 ludzi).
Dnia 5 grudnia pod Araure na południowych stokach Andów doszło do bitwy. W zasadzce wojska republikanów straciły 500 ludzi, głównie od ostrzału artylerii. W toku walki Bolivar poprowadził jednak brawurową szarżę dragonów, która rozbiła hiszpańską kawalerię, umożliwiając piechocie republikańskiej ponowny atak, który rozbił przeciwnika. Hiszpanie stracili 500 zabitych oraz 300 rannych i jeńców (wymordowanych po bitwie), straty republikańskie to 800 zabitych i rannych. 

</doc>
<doc id="1442291" url="https://pl.wikipedia.org/wiki?curid=1442291" title="Synagoga w Terezinie">
Synagoga w Terezinie

Synagoga w Terezinie, zwana Ukrytą () – synagoga znajdująca się w Terezinie w Czechach, w piwnicy jednej z kamienic.
Synagoga została założona podczas II wojny światowej w ówczesnym getcie Theresienstadt. Była tajnym domem modlitewnym, w którym modlono się mimo zakazu okupacyjnych władz niemieckich. Po zakończeniu wojny pomieszczenie po niej było wykorzystywane jako piwnica oraz skład ziemniaków. W 1997 roku podczas remontu została przypadkowo odkryta. Obecnie jest udostępniana zwiedzającym.
We wnętrzu modlitewni znajdują się pozostałości zachowanej polichromii, w której dominują barwy czerwona i biała. Na ścianach zachowały się pozostałości trzech tablic z hebrajskimi inskrypcjami, a na suficie gwiazdy Dawida oraz gwiazdki.

</doc>
<doc id="1442293" url="https://pl.wikipedia.org/wiki?curid=1442293" title="Alestorm">
Alestorm

Alestorm – szkocki zespół folk/power metal. Pierwszy album zespołu, "Captain Morgan’s Revenge", ukazał się w 2008. Tematyka utworów grupy oscyluje wokół piractwa.

</doc>
<doc id="1442296" url="https://pl.wikipedia.org/wiki?curid=1442296" title="’Ângkôr Borei">
’Ângkôr Borei

’Ângkôr Borei – miejscowość w Kambodży, nad rzeką Tônlé Basăk, odnogą Mekongu. Główne stanowisko wykopaliskowe rozpoczętego w 1996 r. projektu archeologicznego "Dolny Mekong" (LOMAP - Lower Mekong Archaeological Project) kierowanego przez prof. Miriam T. Stark z Uniwersytetu Hawajskiego. Celem projektu jest badanie mechanizmu formowania się wczesnych państwowości w delcie Mekongu w okresie pre-angkoriańskim. Badania radiochemiczne z wykorzystaniem węgla C14 wskazują, że ’Ângkôr Borei było aktywnym ośrodkiem administracyjnym już 400 lat p.n.e., a obszar między nim a Óc Eo był gęsto zaludniony na długo przed odkryciem Funanu przez Chińczyków.

</doc>
<doc id="1442302" url="https://pl.wikipedia.org/wiki?curid=1442302" title="Roman Jasieński">
Roman Jasieński

Roman Rudolf Jasieński (ur. 5 listopada 1873 w Wilnie, zm. 24 lutego 1937 w Krakowie) – generał brygady Wojska Polskiego, poeta.
Zarys biografii.
Od 1896 roku był zawodowym oficerem artylerii Armii Imperium Rosyjskiego. Brał udział w interwencji Rosji w Chinach w 1900. Walczył w wojnie rosyjsko-japońskiej 1904–1905. Bronił Port Artur i na wiadomość o poddaniu twierdzy wysadził się w powietrze. Ciężko rannego znaleźli Japończycy, wyleczyli i uwolnili.
Podczas I wojny światowej był dowódcą dywizjonu na froncie austriackim. Opiekował się polskimi jeńcami z Armii Austro-Węgier i Legionów Polskich. Po rewolucji 1917 aktywnie uczestniczył przy organizacji Wojska Polskiego w Rosji. W 1917 roku był członkiem Polskiego Wojskowego Komitetu Wykonawczego. Był członkiem Naczpolu. Potem służył w I Korpusie Polskim w Rosji. Po jego rozwiązaniu został aresztowany przez bolszewików, którym uciekł w Kijowie i przedostał się do Polski.
Po wstąpieniu do Wojska Polskiego, od listopada 1918 w stopniu pułkownika był komendantem Lwowa. Organizował jego obronę. Od marca 1919 do kwietnia 1920 był oficerem do zleceń w Ministerstwie Spraw Wojskowych. Został zweryfikowany jako pułkownik z 1 czerwca 1919. Od kwietnia 1920 do października 1921 był zastępcą dowódcy Okręgu Generalnego Lwów. W czasie wojny polsko-bolszewickiej od lipca do listopada 1920 sprawował funkcję dowódcy Grupy Operacyjnej Brody i Obrony Lwowa. Od października 1921 do lipca 1922 był komendantem Obszaru Warownego Brześć, a następnie do lipca 1923 – Obszaru Warownego Równe. W lipcu 1923 objął dowództwo piechoty dywizyjnej 6 Dywizji Piechoty w Krakowie. 1 grudnia 1924 roku awansował na generała brygady ze starszeństwem z dniem 15 sierpnia 1924 roku i 3. lokatą w korpusie generałów. Na stanowisku dowódcy piechoty dywizyjnej 6 DP pozostawał do 19 marca 1927 roku. Z dniem 31 maja 1927 roku został przeniesiony w stan spoczynku. Osiadł w Krakowie i poświęcił się pisarstwu. Dużo publikował, przyjaźnił się z wieloma literatami. Kornel Makuszyński powiedział o nim: „Poeta, co był też żołnierzem”. Zmarł w Krakowie 24 lutego 1937. Został pochowany w Wilnie.
Roman Jasieński był żonaty z Janiną „Niną” Zapolyą-Zapolską.

</doc>
<doc id="1442304" url="https://pl.wikipedia.org/wiki?curid=1442304" title="Lista odcinków serialu Wzór">
Lista odcinków serialu Wzór

Lista odcinków serialu Wzór

</doc>
<doc id="1442305" url="https://pl.wikipedia.org/wiki?curid=1442305" title="Kusięta (przystanek kolejowy)">
Kusięta (przystanek kolejowy)

Kusięta – zlikwidowany przystanek osobowy we wsi Kusięta, w województwie śląskim, w powiecie częstochowskim, w gminie Olsztyn, na linii kolejowej nr 61.

</doc>
<doc id="1442308" url="https://pl.wikipedia.org/wiki?curid=1442308" title="Rhynchotherium">
Rhynchotherium

Rhynchotherium – wymarły rodzaj północnoamerykańskich trąbowców. Posiadał 4 siekacze. Żył w miocenie i pliocenie. Opisał go w 1868 roku Hugh Falconer w oparciu o dolną szczękę pozyskaną w Meksyku.

</doc>
<doc id="1442310" url="https://pl.wikipedia.org/wiki?curid=1442310" title="Miejskie opowieści">
Miejskie opowieści

Miejskie Opowieści - dziesiąty album street punkowej grupy The Analogs, wydany zarówno na płycie cd, jak i na winylu. 

</doc>
<doc id="1442311" url="https://pl.wikipedia.org/wiki?curid=1442311" title="Indonezja na Letnich Igrzyskach Olimpijskich 2008">
Indonezja na Letnich Igrzyskach Olimpijskich 2008

Indonezję na Letnich Igrzyskach Olimpijskich 2008 reprezentowało 24 sportowców w 7 dyscyplinach.
Do 26 czerwca 2008 roku 21 Indonezyjczyków wypełniło minima olimpijskie, a 3 kolejnych (Dedeh Erawati, Yosheefine Shilla Prasasti i Fibrina Ratnamarita) otrzymało dziką kartę.
Był to 13. start reprezentacji Indonezji na letnich igrzyskach olimpijskich.
Reprezentanci.
Badminton.
Kobiety
Mężczyźni
Gra mieszana
Lekkoatletyka.
Kobieta
Mężczyzna
Łucznictwo.
Kobiety
Pływanie.
Kobieta
Mężczyzna
Podnoszenie ciężarów.
Kobieta
Mężczyźni
Strzelectwo.
Kobieta
Żeglarstwo.
Mężczyzna

</doc>
<doc id="1442316" url="https://pl.wikipedia.org/wiki?curid=1442316" title="Robert Reyman">
Robert Reyman

Robert Kazimierz Reyman (ur. 5 listopada 1875 w Winnikach, zm. 1944 w Warszawie) – generał brygady Wojska Polskiego.
Życiorys.
Robert Reyman urodził się 5 listopada 1875 roku w Winnikach, w powiecie lwowskim ówczesnego Królestwa Galicji i Lodomerii. Był bratem ciotecznym Henryka Reymana - piłkarza Wisły Kraków. Kształcił się w Szkole Realnej, a później w Szkole Kadetów Piechoty w Łobzowie. Od 1895 roku pełnił zawodową służbę wojskową w cesarskiej i królewskiej armii. Kapitan z 1910 roku. W latach późniejszych ukończył w Wiedniu kurs oficerów intendentury i w tej specjalności pełnił dalszą służbę. Podpułkownik z 1917 roku.
W styczniu 1919 roku został przyjęty do Wojska Polskiego z byłej armii austro-węgierskiej i przydzielony do Departamentu Gospodarczego Ministerstwa Spraw Wojskowych. 20 września 1920 roku został zatwierdzony z dniem 1 kwietnia 1920 roku w stopniu pułkownika intendenta, w grupie oficerów byłej armii austriacko-węgierskiej. W październiku 1921 roku został mianowany pułkownikiem Korpusu Kontrolerów Wojskowych.
3 maja 1922 roku został zweryfikowany stopniu pułkownika ze starszeństwem z dniem 1 czerwca 1919 roku i 8. lokatą w korpusie oficerów kontrolerów. W latach 1921–1927 pełnił służbę w Korpusie Kontrolerów na stanowisku szefa Grupy V, a następnie Grupy III. 1 grudnia 1924 roku awansował na generała brygady ze starszeństwem z dniem 15 sierpnia 1924 roku i 29. lokatą w korpusie generałów. Z dniem 1 kwietnia 1927 roku został mu udzielony dwumiesięczny urlop, a z dniem 31 maja tego roku przeniesiony został w stan spoczynku. Osiadł w Warszawie, gdzie zginął podczas powstania warszawskiego, od ostrzału artylerii niemieckiej. Został pochowany na cmentarzu Wojskowym na Powązkach (kwatera A 20-8-5).

</doc>
<doc id="1442328" url="https://pl.wikipedia.org/wiki?curid=1442328" title="Bassac">
Bassac



</doc>
<doc id="1442329" url="https://pl.wikipedia.org/wiki?curid=1442329" title="EM (zespół muzyczny)">
EM (zespół muzyczny)

eM – polska grupa muzyczna powstała w roku 1993 w Trójmieście, gra alternatywną odmianę rocka.
Kariera.
Grupa eM powstała 1993 roku. Jej założycielem był Mariusz Dalecki – Maridal, wokalista, gitarzysta i autor tekstów.
W 1998 roku grupa wydała swoją pierwszą kasetę "Nie – bieskie".
W 2001 zespół eM nagrał cover "To Wish Impossible Things" brytyjskiej grupy The Cure. Piosenka wyszła na płycie: "Prayers for Disintegration: A Tribute to The Cure" (Black Flames Records).
W 2003 roku grupa wygrała konkurs "Ekspresowy Start" organizowany w ramach autorskiej audycji Pawła Kostrzewy "Trójkowy ekspres" emitowanej w Programie Trzecim Polskiego Radia. Zwycięska piosenka "Tramwaje jak komety" została wydana na płycie "Trójkowy Ekspres – Polska-Europa".
W 2004 roku eM nagrało płytę ""Kilka wyjść"," którą promowały single: "W mojej głowie" i "Kilka wyjść" (piosenka dotarła do 5 miejsca Listy Przebojów "Trójki"). W tym samym roku zespół wystąpił na festiwalach TOPtrendy i Węgorzewo oraz odbył dwie trasy koncertowe z grupą Myslovitz.
W 2006 roku grupa weszła do studia, by zarejestrować drugą płytę pod tytułem "Taniec skośnookich delfinów". Premiera płyty miała miejsce w czerwcu 2006 roku. Promowały ją single: "Na jednej fali", "Być jak Clint Eastwood". W tym samym roku zespół wystąpił na festiwalu Union of Rock w Węgorzewie.
Jesienią 2009 roku eM rozpoczęło prace nad nową płytą. Producentem nowego albumu byli Dominik Kuśmierczyk i Mariusz Dalecki. Za mastering odpowiadał Richard Dodd, który współpracował z takimi artystami jak: Kings of Leon, Green Day czy Johnny Cash.
Nowy album "Emocje" opublikowano jesienią 2010 roku. Promowały go single: "Metki", "Mój koniec to śmiech" i "Trudna świadomość". Płyta został wydana w limitowanej serii 333 egzemplarzy przez niezależne wydawnictwo NegNug Records.
Jesienią 2013 roku eM zagrało w Radio Gdańsk koncert pt: "Jubileusz 10/20". Materiał z tego koncertu został zarejestrowany i opublikowany w 2014 roku na płycie pt.: "Maridal eM &amp; Goście LIVE 2013". Realizatorem tego materiału był Richard Dodd – laureat pięciu nagród Grammy. Album wydało wydawnictwo NegNug Records w limitowanej serii 444 egzemplarzy. Promował go singiel "Po prostu normalnie".

</doc>
<doc id="1442330" url="https://pl.wikipedia.org/wiki?curid=1442330" title="Moje Miasto">
Moje Miasto



</doc>
<doc id="1442332" url="https://pl.wikipedia.org/wiki?curid=1442332" title="Sezon snookerowy 2008/2009">
Sezon snookerowy 2008/2009

Poniższa tabela przedstawia uczestników finałów głównych turniejów w sezonie 2008/2009.

</doc>
<doc id="1442334" url="https://pl.wikipedia.org/wiki?curid=1442334" title="Remy Zero">
Remy Zero

Remy Zero to amerykański zespół grający alternatywny rock.
Grupa założona została w roku 1989 przez Cinjun Tate (wokal, gitara), Shelby Tate (gitara, instrumenty klawiszowe, wokal), Gregory Slay (ur. 1969 – zm. 1 stycznia 2010) (perkusja, instrumenty perkusyjne), Cedric Lemoyne (gitara basowa), Jeffrey Cain (gitara). Ich działalność trwa choć mieli przerwę w latach 2003–06.
Remy Zero nie był popularnym zespołem dopóki Radiohead nie znaleźli ich taśmy demo. Następnie zostali przez nich zaproszeni na tournée "The Bends". Po tym wydarzeniu zespół przeniósł się z Birmingham (Alabama) do Los Angeles by nagrać swój pierwszy album.
Ich pierwszy album "Remy Zero" dobrze się sprzedawał oraz zdobył uznanie, lecz płyta nie opiewała sukcesem o jakim marzyli. Kolejny album "Villa Elaine" słuchacze przyjęli lepiej niż ich debiutancki. Album został nagrany gdy zespół mieszkał w apartamencie o tej samej nazwie w Hollywood. Trzeci już album, "The Golden Hum", otrzymał uznanie oraz zapewnił im sukces piosenką "Save me", która w chwilę potem została wykorzystana do serialu "Smallville". Piosenka „Shattered” była wykorzystana w filmach "Piękna i szalona" i "Suicide Kings". Piosenkę „Fair” z płyty "Villa Elaine" mogliśmy usłyszeć w filmie "Garden State", „Prophecy” była w "She's All That". „Gramarye” została wykorzystana w filmie "Stigmata", a „Perfect Memory” usłyszeliśmy w filmie "The Invisible".

</doc>
<doc id="1442335" url="https://pl.wikipedia.org/wiki?curid=1442335" title="James Roosevelt Bayley">
James Roosevelt Bayley

James Roosevelt Bayley (ur. 23 sierpnia 1814 w Nowym Jorku - zm. 3 października 1877 w Newark) – amerykański duchowny katolicki, arcybiskup Baltimore i prymas Stanów Zjednoczonych.
Był bratankiem św. Elżbiety Seton. Pochodził z rodziny aglikańskiej. Sam był duchownym Kościoła Episkopalnego. W 1842 dokonał konwersji do katolicyzmu i został ponownie ochrzczony w Rzymie. Następnie udał się na studia teologiczne do Paryża. 2 marca 1844 przyjął święcenia kapłańskie i rozpoczął posługę w diecezji St. Paul. Był profesorem w seminarium i prywatnym sekretarzem biskupim. Prowadził zarazem badania historyczne dotyczące katolicyzmu w Nowym Jorku. 
29 lipca 1853 otrzymał nominację na pierwszego biskupa nowo utworzonej diecezji Newark. Sakry udzielił mu kardynał Gaetano Bedini. Urząd ten sprawował przez prawie 20 lat, do 1872, kiedy to został mianowany arcybiskupem Baltimore. Od tej pory był więc przywódcą Kościoła amerykańskiego. Jako delegat papieski wręczył kapelusz kardynalski pierwszemu amerykańskiemu kardynałowi Johnowi McCloskey. W sierpniu 1875 zwołał Synod prowincjonalny, który uchwalił ważne przepisy dotyczące m.in. muzyki kościelnej i małżeństw mieszanych. Ciężka choroba sprawiła, iż musiał zaprzestać pracy i w maju 1877 powołany został do pomocy w kierowaniu archidiecezją koadiutor w osobie Jamesa Gibbonsa, który został później jego następcą. Szukał pomocy lekarskiej także za granicą, ale było już za późno. Zmarł po dwumiesięcznym pobycie w swej dawnej siedzibie w Newark. Pochowano go na jego prośbę obok świętej ciotki w Emmitsburgu.

</doc>
<doc id="1442346" url="https://pl.wikipedia.org/wiki?curid=1442346" title="Kościół św. Jadwigi Królowej w Krakowie (ul. Łokietka)">
Kościół św. Jadwigi Królowej w Krakowie (ul. Łokietka)

Kościół św. Jadwigi Królowej – rzymskokatolicki kościół parafialny, znajdujący się przy ul. Władysława Łokietka 60, w Dzielnicy IV Prądnik Biały w Krakowie.
W podziemiach kościoła mieści się Panteon Narodowy Żołnierzy Armii Krajowej Polskich Kresów Wschodnich, gdzie znajduje się m.in. tablica poświęcona twórcy i pierwszemu dowódcy 27 Wołyńskiej Dywizji Piechoty AK gen. Janowi W. Kiwerskiemu. Kościół św. Jadwigi Królowej jest kościołem patronalno-garnizonowym żołnierzy AK Polskich Kresów Wschodnich.
Przed głównym wejściem do kościoła ustawiono krzyż, który był elementem ołtarza papieskiego na Błoniach podczas pierwszej pielgrzymki Jana Pawła II do Polski. W pobliżu krzyża 19 lipca 1992 roku odsłonięto "Kamień Wiary i Niepodległości", którego duży fragment stanowi kamień – fragment pierwszego pomnika Grunwaldzkiego z pl. Matejki w Krakowie.
Historia.
Zanim powstał kościół w obecnym wyglądzie, pierwsze nabożeństwa odbywały się kilkaset metrów dalej, w prowizorycznej kaplicy i punkcie katechetycznym przy ul. Pod Fortem. Niedzielne msze najczęściej odbywały się pod gołym niebem, gdyż mała kaplica nie była w stanie pomieścić wszystkich mieszkańców nowo powstającego osiedla XXX-lecia PRL (obecnie Krowodrza Górka) oraz części Azorów.
Zezwolenie na budowę kościoła zostało wydane 27 listopada 1977 r., a lokalizacja 25 maja 1978. W roku 1979 zatwierdzono projekt architektoniczny i rozpoczęto budowę.
17 maja 1983 r. ksiądz kardynał Franciszek Macharski poświęcił dolny kościół, w którym od tej pory odbywały się nabożeństwa aż do zakończenia budowy. Wybudowany kościół poświęcił ksiądz kardynał Franciszek Macharski 17 listopada 1988 r. Konsekracja kościoła nastąpiła 10 czerwca 1990 roku.
8 czerwca 1997 r. podczas swojej szóstej pielgrzymki do ojczyzny Jan Paweł II kanonizował błogosławioną Jadwigę Królową Polski, a w dniu następnym w godzinach południowych złożył wizytę w kościele. Na pamiątkę tego wydarzenia wybudowano kapliczkę przy ul. Krowoderskich Zuchów.
Architektura.
Kościół został zbudowany na planie krzyża greckiego. Został zaprojektowany przez Romualda Loeglera i Jacka Czekaja. Jego masywna, modernistyczna bryła dobrze wtapia się w osiedlowy krajobraz. Ołtarz wykonany w formie sarkofagu zawiera relikwie patronki kościoła przekazane przez papieża Jana Pawła II. W prezbiterium kościoła, na stalowym krzyżu, znajduje replika Chrystusa ukrzyżowanego z katedry wawelskiej oraz wielki odlew – pomnik modlącej się Jadwigi Królowej.
Upamiętnienie.
24 maja 2013, w ramach akcji „Katyń... pamiętamy” / „Katyń... Ocalić od zapomnienia”, przy kościele św. Jadwigi Królowie został zasadzone cztery Dęby Pamięci honorujące ofiary zbrodni katyńskiej; upamiętnieni zostali: Zygmunt Ertel, Franciszek Gan, Feliks Zaboklicki, Henryk Zarybnicki.

</doc>
<doc id="1442348" url="https://pl.wikipedia.org/wiki?curid=1442348" title="Plezjadapidy">
Plezjadapidy

Plezjadapidy (Plesiadapiformes) – wymarłe ssaki blisko spokrewnione z naczelnymi.
Występowały od końca kredy do późnego eocenu.
"Purgatorius" to prawdopodobnie bliski krewny wspólnego przodka naczelnych i Plesiadapiformes.
Systematyka.
Rząd Plesiadapiformes

</doc>
<doc id="1442358" url="https://pl.wikipedia.org/wiki?curid=1442358" title="Michael Mifsud">
Michael Mifsud

Michael Mifsud (ur. 17 kwietnia 1981 w Piecie) – piłkarz maltański grający na pozycji napastnika.
Kariera klubowa.
Karierę piłkarską Mifsud rozpoczął w klubie Sliema Wanderers. W sezonie 1997/1998 zadebiutował w jego barwach w maltańskiej Premier League i w debiutanckim sezonie zdobył jedną bramkę w 6 rozegranych spotkaniach. W kolejnym był już podstawowym zawodnikiem zespołu i zaliczył 8 trafień, a w sezonie 1999/2000 z 21 golami na koncie został królem strzelców ligi, a także wicemistrzem kraju i zdobywcą Pucharu Malty. Także w sezonie 2000/2001 Michael był najlepszym strzelcem ligi - tym razem strzelił 30 bramek.
Latem 2001 Mifsud podpisał kontrakt z niemieckim 1. FC Kaiserslautern. W Bundeslidze zadebiutował 28 lipca w wygranym 4:0 wyjazdowym spotkaniu z TSV 1860 Monachium. Rozegrał jednak tylko 5 spotkań w sezonie i został zesłany do rezerw przegrywając tym samym rywalizację o miejsce w ataku z Miroslavem Klose i Vratislavem Lokvencem. W sezonie 2002/2003 Maltańczyk zdobył dwa gole w pierwszym zespole - w meczach z Hansą Rostock oraz VfL Wolfsburg, obu zremisowanych 2:2. Z Kaiserslautern dotarł do finału Pucharu Niemiec. W sezonie 2003/2004 ponownie występował w rezerwach i nie zaliczając żadnego spotkania w barwach pierwszego zespołu. Na początku 2004 odszedł do Sliemy Wanderers i zdobył dla niej 8 goli w lidze.
W połowie 2004 roku Mifsud ponownie wyjechał zagranicę i trafił do Norwegii. Został piłkarzem klubu Tippeligaen, Lillestrøm SK. W swoim pierwszym sezonie spędzonym w tym klubie nie zdobył bramki, ale już w następnym strzelił ich 6. Z kolei w 2006 roku zaliczył 11 trafień i stał się najskuteczniejszym zawodnikiem zespołu.
10 stycznia 2007 roku Mifsud podpisał 2,5-letni kontrakt z angielskim zespołem Coventry City, grającym w tamtejszej Football League Championship. 13 stycznia zadebiutował w jego barwach w lidze, w przegranym 2:4 domowym spotkaniu z Crystal Palace F.C. Natomiast 22 stycznia strzelił swoją premierową bramkę na angielskich boiskach, a Coventry przegrało 2:3 z Plymouth Argyle. Do końca sezonu strzelił jeszcze 3 gole. Kolejne bramki na boiskach Championship Maltańczyk zdobywał także w sezonie 2007/2008 - łącznie zdobył ich 10. Na wiosnę sezonu 2008/2009 Mifsud został wypożyczony do Barnsley, gdzie rozegrał 15 ligowych meczów. Po powrocie do Coventry, rozwiązał kontrakt z klubem. Obecnie związany jest z maltańskim klubem Valletta FC.
Kariera reprezentacyjna.
W reprezentacji Malty Mifsud zadebiutował 10 lutego 2000 roku w przegranym 0:1 towarzyskim spotkaniu z Albanią. Od czasu debiutu stał się podstawowym zawodnikiem kadry narodowej, a obecnie jest drugim najlepszym strzelcem po Carmelu Busuttilu, który w swojej karierze zdobył 23 gole w barwach Malty. 27 marca 2008 roku przyczynił się do najwyższego w historii zwycięstwa Malty, która pokonała Liechtenstein 7:1. Michael zdobył w tym meczu 5 bramek, w tym 3 w ciągu 21 minut.

</doc>
<doc id="1442359" url="https://pl.wikipedia.org/wiki?curid=1442359" title="Parafia Wniebowstąpienia Pańskiego w Ochlach">
Parafia Wniebowstąpienia Pańskiego w Ochlach

Parafia Wniebowstąpienia Pańskiego w Ochlach – rzymskokatolicka parafia położona w zachodniej części gminy Koło, południowej gminy Osiek Mały i wschodniej gminy Kramsk. Administracyjnie należy do dekanatu kolskiego (diecezja włocławska). Zamieszkuje ją 1300 wiernych.
Historia.
Ochle w ciągu wieków należały kolejno do parafii: Trójcy Świętej w Dobrowie, św. Andrzeja Apostoła w Kościelcu i do 1984 – Podwyższenia Krzyża Świętego w Kole. Do 1818 były to tereny archidiecezji gnieźnieńskiej, następnie do 1925 – diecezji kujawsko-kaliskiej, a obecnie – diecezji włocławskiej.
W 1984 biskup włocławski Jan Zaręba utworzył w miejscowości ośrodek duszpasterski, a 24 lutego 1985 roku z fragmentów parafii Podwyższenia Krzyża Świętego w Kole, św. Bartłomieja Apostoła w Osieku Wielkim, św. Stanisława Biskupa w Kramsku oraz Niepokalanego Poczęcia NMP w Krzymowie erygowano samodzielną parafię.
Kościół.
Kościół parafialny pod wezwaniem Wniebowstąpienia Pańskiego został wybudowany w latach 1981–1984 staraniem ks. Serafina Opałko, według projektu A. Holasa. Budynek wzniesiony jest z cegły klinkierowej, w niektórych miejscach otynkowany. Świątynia wraz z plebanią pokryta jest blachodachówką. Koskekracji kościoła 4 maja 1989 roku dokonał biskup włocławski Henryk Muszyński.
14 lutego 2021 biskup włocławski Wiesław Mering dokonał poświęcenia ołtarza w kościele.
Obok świątyni postawiono stalową dzwonnicę. Jeden dzwon pochodzi z odlewni dzwonów firmy Felczyńskich z Przemyśla.
Informacje ogólne.
W skład granic administracyjnych parafii wchodzą:
powiat kolski
powiat koniński
Placówki edukacyjne znajdujące się w granicach administracyjnych parafii:

</doc>
<doc id="1442360" url="https://pl.wikipedia.org/wiki?curid=1442360" title="Parafia św. Jakuba we Wrzącej Wielkiej">
Parafia św. Jakuba we Wrzącej Wielkiej

Parafia Świętego Jakuba Apostoła we Wrzącej Wielkiej – rzymskokatolicka parafia położona w północnej części gminy Koło. Administracyjnie należy do dekanatu kolskiego (diecezja włocławska). Zamieszkuje ją 2360 wiernych. Fundowana po raz pierwszy w 1433 r.
Informacje ogólne.
W skład granic administracyjnych parafii wchodzą:
Placówki edukacyjne znajdujące się w granicach administracyjnych parafii:
Odpust parafialny:

</doc>
<doc id="1442361" url="https://pl.wikipedia.org/wiki?curid=1442361" title="Ambasadorowie Hiszpanii w Sabaudii">
Ambasadorowie Hiszpanii w Sabaudii

Ze względu na znaczenie, jakie miało we Włoszech Księstwo Sabaudii-Piemontu (od 1720 roku Królestwo Sardynii), hiszpańska misja dyplomatyczna w Turynie miała już w XVII wieku rangę ambasady.

</doc>
<doc id="1442370" url="https://pl.wikipedia.org/wiki?curid=1442370" title="Aleksander Załęski">
Aleksander Załęski

Aleksander Jan Załęski (ur. 7 lipca 1875 w Kurhanie, zm. 1 lutego 1947 w Warszawie) – generał brygady Wojska Polskiego.
Życiorys.
Aleksander Jan Załęski urodził się 7 lipca 1875 roku w Kurhanie, w ówczesnej guberni tobolskiej, w rodzinie polskiego powstańca styczniowego zesłanego na Syberię. Kształcił się w Niemirowie na Podolu. Od 25 października 1895 roku pełnił zawodową służbę wojskową w Armii Imperium Rosyjskiego. W 1899 roku ukończył Oficerską Szkołę Piechoty w Odessie i jako oficer wziął udział w interwencji Rosji w Chinach. Walczył na wojnie rosyjsko-japońskiej 1904–1905. kapitan z 1911. Podpułkownik z 1914 roku jako dowódca batalionu.
W I wojnie światowej dowódca i pułku na froncie niemieckim. Walczył w operacji łódzkiej i w obronie Warszawy, na Wileńszczyźnie, pod Rygą. Pułkownik z 1916. W latach 1917–1918 zastępca dowódcy Legii Rycerskiej w I Korpusie Polskim w Rosji. Potem na polecenie Polskiej Organizacji Wojskowej w Kijowie wstąpił do Armii gen. Antona Denikina.
W Wojsku Polskim od lutego 1919 roku, oficer łącznikowy Naczelnego Dowództwa WP z Dowództwem Okręgu Generalnego „Łódź”. Dowódca 12 pułku strzelców polskich w Armii gen. J. Hallera. 28 maja 1919 roku został mianowany dowódcą XII Brygady Piechoty. Zweryfikowany jako pułkownik z 1 czerwca 1919. W 1921 roku ukończył kurs wyższych dowódców i do 1925 roku dowódca piechoty dywizyjnej 14 Dywizji Piechoty w Poznaniu (od października 1922 roku, z powodu choroby, zastępował go płk SG Franciszek Kleeberg). 1 grudnia 1924 roku awansował na generała brygady ze starszeństwem z dniem 15 sierpnia 1924 roku i 31. lokatą w korpusie generałów. Z dniem 3 grudnia 1924 roku został mianowany dowódcą 29 Dywizji Piechoty w Grodnie. Z dniem 31 maja 1927 roku został przeniesiony w stan spoczynku. Na emeryturze osiadł w Poznaniu. W 1935 roku wystąpił publicznie w obronie honoru munduru bezczeszczonego przez niektórych wojskowych w sprawie brzeskiej. Sądzony przez Oficerski Sąd Honorowy.
We wrześniu 1939 roku zgłosił się do służby, lecz przydziału nie otrzymał. Mimo to Niemcy osadzili go w oflagu. Uwolniony z obozu Koenigstein w 1941 roku, jako gen. Olbrycht, ze względu na stan zdrowia, został wysiedlony z Poznania. Znalazł się w Warszawie. W 1945 roku zgłosił się do służby w ludowym Wojsku Polskim, przydziału nie otrzymał. Otrzymał pracę w wojsku jako pracownik cywilny. Zmarł w Warszawie. Pochowany na Cmentarzu Wojskowym na Powązkach w Warszawie, grób nie istnieje.

</doc>
<doc id="1442371" url="https://pl.wikipedia.org/wiki?curid=1442371" title="Zasada kasowa">
Zasada kasowa

Zasada kasowa (ang. "cash basis") – zasada polegająca na zaliczaniu do przychodów danego okresu tylko tych przychodów, które nastąpiły w wyniku rzeczywistego wpływu środków pieniężnych do kasy lub na rachunek bankowy przedsiębiorstwa. To samo dotyczy poniesionych kosztów, a więc ujmowania w księgach danego okresu sprawozdawczego tylko tych kosztów, które są związane z rzeczywistą wypłatą środków pieniężnych (np. z kasy, z banku). Zasada ta ma charakter anachroniczny i jest czasami stosowana w niektórych przepisach podatkowych. Nie ma natomiast zastosowania przy prowadzeniu ksiąg rachunkowych&lt;br&gt;
Zasada ta jest przeciwieństwem zasady memoriałowej.

</doc>
<doc id="1442372" url="https://pl.wikipedia.org/wiki?curid=1442372" title="Parafia św. Bartłomieja w Osieku Wielkim">
Parafia św. Bartłomieja w Osieku Wielkim

Parafia świętego Bartłomieja Apostoła w Osieku Wielkim - rzymskokatolicka parafia z siedzibą w Osieku Wielkim, należy do dekanatu kolskiego diecezji włocławskiej.
Historia.
Funkcję kościoła parafialnego pełni kościół św. Bartłomieja Apostoła w Osieku Wielkim. Proboszczem od 2013 roku jest ksiądz kanonik Eugeniusz Pasterniak.
Zasięg parafii.
Do parafii należy 2675 wiernych z miejscowości: Aleksandrówka, Borki, Czołowo, Czołowo-Kolonia, Podlesie, Ruchenna, Koło (ulice: Brzozowa, Energetyczna, Klonowa, Sosnowa, Ślusarska, Toruńska (część), Zachodnia, Zakładowa), Grądy, Młynek, Nowa Wieś, Nowy Budzisław, Osiek Wielki, Rosocha i Stary Budzisław 
Placówki edukacyjne obsługiwane przez parafię: Szkoła Podstawowa nr 4 im. Kawalerów Orderu Uśmiechu w Kole i Szkoła Podstawowa w Osieku Wielkim.
Odpust parafialny:

</doc>
<doc id="1442374" url="https://pl.wikipedia.org/wiki?curid=1442374" title="Northern Ireland Trophy 2008">
Northern Ireland Trophy 2008

Northern Ireland Trophy – pierwszy turniej rankingowy sezonu snookerowego 2008/2009, rozegrany w dniach od 24 do 31 sierpnia w hali Waterfront Hall w Belfaście. Obrońca tytułu mistrzowskiego, Stephen Maguire zakończył swój występ w ćwierćfinale, przegrywając z późniejszym finalistą, nierozstawionym Dave’em Haroldem.
Turniej zakończył się zwycięstwem Ronnie’ego O’Sullivana, który w finale pokonał Dave’a Harolda 9:3. Dla trzykrotnego mistrza świata był to 21. triumf w imprezie rankingowej w karierze.
W Polsce turniej transmitowała stacja komercyjna Eurosport.
Nagrody.
Zwycięzca: £30 000
II miejsce: £15 000
Półfinalista: £7 500
Ćwierćfinalista: £5 600
Last 16: £4 000
Last 32: £2 500
Last 48: £1 625
Last 64: £1 100
Najwyższy break kwalifikacji: £500
Najwyższy break fazy zasadniczej turnieju: £2 000
Maksymalny break w kwalifikacjach: £1 000
Maksymalny break w fazie zasadniczej turnieju: £20 000
Łączna pula nagród: £200 500
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu. Turniejowy numer 2. otrzymał ówczesny Mistrz świata. Kolejne miejsca zostały obsadzone według kolejności na liście rankingowej na sezon 2008/2009:
Zawodnicy nierozstawieni.
Poniżsi zawodnicy uzyskali awans do turnieju Shanghai Masters poprzez udział w kwalifikacjach (w nawiasie numer zajmowany na liście rankingowej ówczesnego sezonu):
Kwalifikacje.
Mecze kwalifikacyjne zostały rozegrane w dniach 15 – 17 sierpnia 2008 w Pontin’s Centre w Prestatyn w Walii. Wyłoniły one 16 zawodników, którzy w pierwszej rundzie turnieju zmierzą się z najlepszą 16 światowego rankingu snookerowego.

</doc>
<doc id="1442375" url="https://pl.wikipedia.org/wiki?curid=1442375" title="Parafia Wniebowzięcia Najświętszej Maryi Panny w Dębach Szlacheckich">
Parafia Wniebowzięcia Najświętszej Maryi Panny w Dębach Szlacheckich

Parafia Wniebowzięcia Najświętszej Maryi Panny w Dębach Szlacheckich – rzymskokatolicka parafia położona w północnej części gminy Osiek Mały. Administracyjnie należy do diecezji włocławskiej (dekanat sompoleński).
Do parafii należy 2700 wiernych mieszkających we wsiach: Borecznia Wielka, Dęby Szlacheckie, Drzewce, Felicjanów, Lipiny, Moczydła, Osiek Mały, Osiek Mały-Kolonia, Smólniki Osieckie, Szarłatów, Trzebuchów, Witowo, Zdrojki i Zielenie. Odpust parafialny odbywa się w uroczystość Wniebowzięcia NMP – 15 sierpnia.
Proboszcz:

</doc>
<doc id="1442379" url="https://pl.wikipedia.org/wiki?curid=1442379" title="Parafia Wniebowzięcia Najświętszej Maryi Panny w Grzegorzewie">
Parafia Wniebowzięcia Najświętszej Maryi Panny w Grzegorzewie

Parafia Wniebowzięcia Najświętszej Maryi Panny w Grzegorzewie – rzymskokatolicka parafia położona w zachodniej części gminy Grzegorzew oraz fragmentach gmin Koło i Olszówka. Administracyjnie należy do dekanatu kolskiego (diecezja włocławska). 
Duszpasterze.
W parafii posługują:
Historia.
Pierwsza wzmianka o parafii pochodzi z 1521r. z "Liber beneficiorum archidiecezji gnieźnieńskiej" autorstwa arcybiskupa Jana Łaskiego. Wówczas w skład parafii wchodziły miejscowości Grzegorzew, Ponętowo (obecnie Ponętów), Tarnówka, Przybyłowo (obecnie Przybyłów), Skobielice, Powiercie, Zawadki, Leśnica, Chojny, Boguszyniec, Kiełczewek, Zabłocie i Otaląż. 
W 1532 r. nastąpiła inkorporacja parafii do kapituły uniejowskiej. Od tego momentu, aż do 1819 r. proboszczami parafii byli kanonicy tejże kapituły, rezydowali oni jednak przy swojej kanonii. W Grzegorzewie przebywali księża wikariusze, czasami zakonnicy z klasztoru bernardynów w Kole. 
W 1608 r. wizytację w parafii prowadził archidiakon gnieźnieński Wincenty à Seue. Kanonikiem kapituły uniejowskiej był wówczas ks. Florian Maliszewski, funkcję wikariuszy sprawowali Wawrzyniec Lutowski i Zygmunt Maciążek.
Informacje ogólne.
Do parafii należą wierni mieszkający w miejscowościach: Boguszyniec, Grzegorzew, Kiełczewek, Ponętów Dolny, Tarnówka, Chojny, Mikołajówek, Leśnica, Ponętów Górny Drugi i Ponętów Górny Pierwszy. 
Placówki edukacyjne znajdujące się w granicach administracyjnych parafii:
Odpusty parafialne:

</doc>
<doc id="1442381" url="https://pl.wikipedia.org/wiki?curid=1442381" title="Osiedle Niepodległości (Chrzanów)">
Osiedle Niepodległości (Chrzanów)

Osiedle Niepodległości – osiedle w Chrzanowie położone w jego północno-wschodniej części, o statusie jednostki pomocniczej gminy Chrzanów.
Graniczy z osiedlami Północ–Tysiąclecie i Śródmieście od zachodu, osiedlem Kościelec od południa oraz z gminą Trzebinia od północy i wschodu.
Na osiedlu Niepodległości znajduje się chrzanowski dworzec PKS, Centrum Handlowe MAX, supermarket Tesco, szkoła podstawowa i liceum.
Historia.
Obszar Osiedla Niepodległości można podzielić na trzy mniejsze części, a są to: Bereska – osiedle domów jednorodzinnych, rozsianych w rejonie autostrady A4 – oraz dwa osiedla bloków z wielkiej płyty, pierwsze nazywane osiedlem „Trzebińska“, a drugie – właściwym osiedlem „Niepodległości“ (pierwotnie miały one nosić nazwy odpowiednio Osiedle Krakowskie I i Osiedle Krakowskie II, ale nie są one obecnie stosowane). Budowa bloków mieszkalnych rozpoczęła się na tym terenie w drugiej połowie lat 70. XX wieku.
Obszar osiedla.
Osiedle obejmuje następujące ulice (wyróżniono ulicę graniczną): Bereska, Berłowa, Europejska, Groble, Kanałowa, Kwiatowa, Gen. Maczka, Niepodległości, Okrzei, Orla, Gen. Prądzyńskiego, Sikorskiego, Gen. Sosnkowskiego, Szpitalna (numery nieparzyste od początku ulicy do mostu na rzece Chechło), Trzebińska, Kard. Wyszyńskiego, Żmudna.

</doc>
<doc id="1442383" url="https://pl.wikipedia.org/wiki?curid=1442383" title="Kamow Ka-8">
Kamow Ka-8



</doc>
<doc id="1442384" url="https://pl.wikipedia.org/wiki?curid=1442384" title="Parafia Narodzenia Najświętszej Maryi Panny w Chełmnie nad Nerem">
Parafia Narodzenia Najświętszej Maryi Panny w Chełmnie nad Nerem

Parafia Narodzenia Najświętszej Maryi Panny w Chełmnie nad Nerem – rzymskokatolicka parafia położona w północnej części gminy Dąbie. Administracyjnie należy do dekanatu kolskiego (diecezja włocławska). Do parafii należy 1904 wiernych.
Historia.
Chełmno wymieniane jest po raz pierwszy w dokumencie z 1136 wśród 149 osad - posiadłości arcybiskupstwa gnieźnieńskiego, które bł. Bogumił z Dobrowa nadał cystersom. Parafia została erygowana prawdopodobnie w XIII wieku. Do 1818 podlegała administracyjnie archidiecezji gnieźnieńskiej, następnie do 1920 - archidiecezji warszawskiej, w latach 1920 - 1925 - diecezji łódzkiej, a obecnie - diecezji włocławskiej. Odpust parafialny odbywa się w święto Narodzenia NMP (8 września).
Kościół.
Poprzedni kościół - drewniany z 1779, spłonął. Obecny murowany kościół pod wezwaniem Narodzenia NMP został zbudowany w stylu neogotyckim w 1875, a konsekrowany w 1887. Nad kruchtą znajduje się dwukondygnacyjna wieża. W ołtarzu umieszczony jest obraz Matki Bożej Częstochowskiej, a po bokach rzeźby świętych Piotra i Pawła. Kościół jest ogrzewany i wentylowany.
W latach 2003 - 2009, kiedy proboszczami byli ks. Marek Ziemkiewicz i ks. Józef Miłek, pomalowano wnętrze kościoła i zewnętrzną elewację. Przeprowadzono konserwację i złocenie ołtarzy. Założono granitową posadzkę w całej świątyni i ogrzewanie podłogowe. Zbudowano z marmuru ołtarz posoborowy i miejsce przewodniczenia. Ponadto zostały wzmocnione i osuszone fundamenty kościoła od zewnątrz.
Od 2014 do 2021 roku funkcję proboszcza pełnił ks. Grzegorz Grochowski.
Zasięg parafii.
Do parafii należą wierni z miejscowości: Chełmno, Chruścin, Gaj, Grabina Wielka, Krzykosy, Ladorudz, Lutomirów, Majdany, Rzuchów, Sobótka - położone w gminie Dąbie oraz Ladorudzek położony w gminie Grzegorzew.
Placówką edukacyjną znajdującą się w granicach administracyjnych parafii jest Szkoła Podstawowa im. Adama Mickiewicza w Chełmnie.

</doc>
<doc id="1442388" url="https://pl.wikipedia.org/wiki?curid=1442388" title="Maurice Barrès">
Maurice Barrès

Maurice Barrès fr.: mɔ'ʀis ba'ʀɛs, (ur. 19 sierpnia 1862 w Charmes-sur-Moselle w Lotaryngii, zm. 4 grudnia 1923 w Neuilly-sur-Seine) – francuski powieściopisarz, eseista, polityk i teoretyk nacjonalizmu. Ukończył studia prawnicze. Należał do Akademii Francuskiej. Napisał trylogię "Le Culte du moi", składającą się z dzieł "Sous l’oeil des Barbares" (1888), "Un Homme libre" (1889) i "Jardin de Bérénice" (1891). Wydał też utwory "Du Sang, du volupté et de la mort" (1894), "Greco ou le secret de Tolède" (1911) i "Jardin sur l'Oronte" (1923). Wypowiadał się przeciwko Alfredowi Dreyfusowi w głośnej sprawie o szpiegostwo. Propagował kult św. Joanny d’Arc.
Przyjmuje się, że jako pierwszy w historii użył sformułowania narodowy socjalizm, które nie odnosiło się jednak do hitleryzmu (wówczas jeszcze nieistniejącego).
Poglądy.
W wieku 27 lat wszedł do Izby Deputowanych. W tym czasie starał się stworzyć socjalizm narodowy, działając w kręgach lewicowych. Pragnął ochrony robotników francuskich przed imigrantami i był przeciwnikiem importu produktów zagranicznych. Afera Dreyfusa wpłynęła na rozejście się drogi Barrèsa z socjalizmem i socjalistami i wykrystalizowaniem się nacjonalizmu, który nie miał charakteru ekspansjonistycznego, lecz obronny. Chciał odzyskania ziem, które Francja utraciła w 1871. Był wrogo nastawiony do Niemców. Chwalił militaryzm i tradycję; podkreślał rolę przeszłości i jej wpływ na życie narodu.

</doc>
<doc id="1442389" url="https://pl.wikipedia.org/wiki?curid=1442389" title="Puchar Carling">
Puchar Carling



</doc>
<doc id="1442390" url="https://pl.wikipedia.org/wiki?curid=1442390" title="Parafia św. Mikołaja w Dąbiu">
Parafia św. Mikołaja w Dąbiu

Parafia Świętego Mikołaja Biskupa w Dąbiu – rzymskokatolicka parafia położona w południowej części gminy Dąbie. Administracyjnie należy do diecezji włocławskiej (dekanat kłodawski). Zamieszkuje ją 3030 wiernych.
Odpust parafialny odbywa się we wspomnienie Świętego Mikołaja – 6 grudnia.

</doc>
<doc id="1442392" url="https://pl.wikipedia.org/wiki?curid=1442392" title="Parafia św. Rozalii w Pieczewie">
Parafia św. Rozalii w Pieczewie

Parafia Świętej Rozalii w Pieczewie – rzymskokatolicka parafia położona w zachodniej części gminy Grabów i wschodniej gminy Dąbie. Administracyjnie należy do diecezji włocławskiej (dekanat kłodawski). Zamieszkuje ją 932 wiernych.
Odpust parafialny odbywa się we wspomnienie Świętej Rozalii – 4 września.

</doc>
<doc id="1442394" url="https://pl.wikipedia.org/wiki?curid=1442394" title="Ambasadorowie Hiszpanii w Wenecji">
Ambasadorowie Hiszpanii w Wenecji

Republika Wenecka bardzo silna w XVI i XVII wieku, w kolejnym stuleciu straciła na znaczeniu, więc hiszpańscy dyplomaci woleli być kierowani na inne placówki.

</doc>
<doc id="1442395" url="https://pl.wikipedia.org/wiki?curid=1442395" title="Carlos de Haes">
Carlos de Haes

Carlos de Haes (ur. 27 stycznia 1826 w Brukseli, zm. 17 czerwca 1898 w Madrycie) – hiszpański malarz belgijskiego pochodzenia, znany z realistycznych pejzaży.
Był synem belgijskiego bankiera Arnoldusa Corneliusa de Haes, po upadku jego firmy w 1835, przeniósł się z całą rodziną do Malagi. Jego pierwszym nauczycielem malarstwa był Hiszpan Luis de La Cruz y Ríos. W latach 1850–1855 Haes ponownie przebywał w Belgii, studiując u Josepha Quinaux (1822–1895), poznając techniki stosowane w europejskim malarstwie romantycznym i realistycznym.
Po powrocie do Hiszpanii wystawiał w Madrycie, zdobywając wiele nagród i wyróżnień m.in. na Krajowej Wystawie Sztuk Pięknych. Od 1857 był profesorem Królewskiej Akademii Sztuk Pięknych św. Ferdynanda w Madrycie. Wykształcił całe pokolenie hiszpańskich pejzażystów, jego uczniami byli m.in. Aureliano de Beruete, Darío de Regoyos, Agustín Riancho, Jaime Morera, Casimiro Sainz i Ceferino Araujo Sánchez.
Carlos de Haes wykształcił własny styl oparty na realizmie, będący w opozycji do modnego w tym czasie romantyzmu. Natchnienie czerpał w czasie licznych podróży m.in. w Pireneje i Sierra de Guadarrama w Kastylii, odwiedzał i malował rzadko odwiedzane przez artystów miejsca takie jak Elche czy Majorka. Jego prace są eksponowane w muzeach w Maladze, Lleidzie i w Madrycie (Prado).

</doc>
<doc id="1442398" url="https://pl.wikipedia.org/wiki?curid=1442398" title="Parafia św. Rocha w Barłogach">
Parafia św. Rocha w Barłogach

Parafia Świętego Rocha w Barłogach – rzymskokatolicka parafia położona w centralnej części gminy Grzegorzew. Administracyjnie należy do dekanatu kłodawskiego (diecezja włocławska). Zamieszkuje ją 1220 wiernych.
W 1977 r. na terenie parafii Wniebowzięcia Najświętszej Maryi Panny w Borysławicach Kościelnych został utworzony ośrodek duszpasterski, który w 1981 r. stał się samodzielną parafią.
Informacje ogólne.
W skład granic administracyjnych parafii wchodzą:
Placówki edukacyjne znajdujące się w granicach administracyjnych parafii:
Odpusty parafialne:

</doc>
<doc id="1442403" url="https://pl.wikipedia.org/wiki?curid=1442403" title="Parafia św. Dominika w Bierzwiennie Długiej">
Parafia św. Dominika w Bierzwiennie Długiej

Parafia Świętego Dominika - rzymskokatolicka parafia położona w zachodniej części gminy Kłodawa we wsi Bierzwienna Długa, należąca do dekanatu kłodawskiego w diecezji włocławskiej. Do parafii należy 2443 wiernych. Odpust parafialny odbywa się we wspomnienie Świętego Dominika - 8 sierpnia.
Historia parafii.
Neoromański kościół św. Dominika został wybudowany w 1901 roku, dzięki staraniom ks. Walentego Kalickiego. Konsekrowany został 8 września 1904 roku. W ołtarzu głównym znajduje się obraz Matki Boskiej z Dzieciątkiem w sukience srebrnej z przełomu XVII i XVIII wieku. Obraz Matki Boskiej z dzieciątkiem zasłonięty jest wizerunkiem św. Dominika. Na każdej mszy obraz Matki Boskiej jest odsłaniany. Kolejnym zabytkiem jest barokowa chrzcielnica. W 2004 roku, dzięki staraniom proboszcza i parafian wyłożono nową, granitową posadzkę w prezbiterium oraz odnowiono dzwonnicę. W 2008 roku przeprowadzono renowację organów. W sierpniu 2011 roku przeprowadzono gruntowny remont dzwonów, rozruch mechaniczny, wymianę serc, założenie gongu wybijającego godziny.
Na przykościelnym cmentarzu ustawiony jest empirowy nagrobek Brygidy z Byszewskich i jej syna Izydora Słuckiego, pochodzący z pierwszej połowy XIX wieku. 1 maja 1998 roku w zakrystii umarł proboszcz ksiądz kanonik Edward Nowicki, który został pochowany na cmentarzu parafialnym, przy głównej alei. 
Parafia Bierzwienna Długa wielokrotnie zmieniała swoją przynależność administracyjną. Podlegała kolejno: archidiecezji gnieźnieńskiej, archidiecezji warszawskiej i archidiecezji łódzkiej. Aktualnie administracyjnie należy do diecezji włocławskiej. Od 2020 roku funkcję proboszcza sprawuje ksiądz Piotr Rogoziński. Funkcję kościoła parafialnego pełni Kościół św. Dominika w Bierzwiennej Długiej, do dyspozycji parafian jest też Kaplica Miłosierdzia Bożego w Kęcerzynie.

</doc>
<doc id="1442408" url="https://pl.wikipedia.org/wiki?curid=1442408" title="I liga polska w rugby (2008/2009)">
I liga polska w rugby (2008/2009)

I liga polska w rugby (2008/2009) – pięćdziesiąty trzeci sezon najwyższej klasy rozgrywek klubowych rugby union drużyn piętnastoosobowych mężczyzn w Polsce. Tytuł mistrza Polski zdobyli Budowlani Łódź, którzy w finale pokonali Arkę Gdynia. Trzecie miejsce zajęły Lechia Gdańsk i Juvenia Krakow.
System rozgrywek.
Sezon 2008/2009 rozegrano w dwóch fazach. W pierwszej wszystkie dziesięć drużyn rozgrywało spotkania systemem ligowym, każdy z każdym, mecz i rewanż. W drugiej fazie cztery najlepsze zespoły rozegrały mecze półfinałowe, których zwycięzcy spotkali się w finale. Trzy najsłabsze drużyny ligi (z uwagi na ograniczenie liczby zespołów w kolejnym sezonie do ośmiu) spadały do I ligi. Sezon trwał od 24 sierpnia 2008 do 21 czerwca 2009.
Drużyny.
Do rozgrywek w sezonie 2008/2009 przystąpiło 10 drużyn:
Sezon zasadniczy.
Wyniki spotkań.
Wyniki spotkań sezonu zasadniczego:
II kolejka.
Mecze zostały rozegrane 30 i 31 sierpnia 2008 roku.
IV kolejka.
Mecze zostały rozegrane 13 i 14 września 2008 roku.
V kolejka.
Mecze zostały rozegrane 28 września 2008 roku.
VI kolejka.
Mecze rozegrano 11 i 12 listopada 2008 roku.
VII kolejka.
Mecze siódmej kolejki zostały zaplanowane na 18 i 19 października 2008 roku.
VIII kolejka.
Mecze odbyły się 25 i 26 października 2008 roku.
IX kolejka.
Mecze zostały rozegrane 8 i 9 listopada 2009 roku.
X kolejka.
Mecze dziesiątej kolejki odbyły się 22 i 23 listopada 2008 roku.
XI kolejka.
Mecze rozegrano 21 i 22 marca 2009 roku.
XIII kolejka.
Mecze rozegrano 4 i 5 kwietnia 2009 roku. Mecz Arki Gdynia z Salwatorem Juvenia Kraków zakończył się wynikiem 30:10, jednak rezultat zwerifikowano jako walkower, ze względu na występ w barwach Arki Marcina Malochwego - zawodnika nieuprawnionego do gry.
XIV kolejka.
Mecze zostały rozegrane 11 kwietnia 2009 roku.
XV kolejka.
Mecze odbyły się 18 i 19 kwietnia 2009 roku.
XVI kolejka.
Mecze rozegrano 25 i 26 kwietnia 2009 roku.
XVII kolejka.
Mecze zostały rozegrane 9 maja 2009 roku.
XVIII kolejka.
Mecze rozegrane 23 i 24 maja 2009 roku.
Tabela.
Tabela ligi po zakończeniu sezonu zasadniczego (w kolorze zielonym wiersze z drużynami, które awansowały do półfinałów):
Faza finałowa.
Wynik półfinałów:
Wynik finału:
Klasyfikacja końcowa.
Klasyfikacja końcowa ligi (na czerwono wiersze z drużynami, która spadły do II ligi):
II liga.
Równolegle z rozgrywkami Ekstraligi rywalizowały drużyny w II lidze.
Końcowa klasyfikacja II ligi (na zielono wiersz z drużyną, która awansowała do Ekstraligi):
Ponadto rozgrywano zawody w ramach lig regionalnych.
Inne rozgrywki.
W finale rozgrywanego w tym sezonie Pucharu Polski Budowlani Łódź pokonali Lechię Gdańsk 43:24. W zakończonych w 2009 rozgrywkach w kategoriach młodzieżowych mistrzostwo Polski zarówno juniorów, jak i kadetów zdobyły drużyny Orkana Sochaczew.

</doc>
<doc id="1442411" url="https://pl.wikipedia.org/wiki?curid=1442411" title="Lista kierowców serii GP2">
Lista kierowców serii GP2

Lista przedstawia wszystkich kierowców uczestniczących dotychczas w wyścigach zaliczanych do mistrzostw serii GP2, bądź też których start został potwierdzony w kolejnym wyścigu serii.
Lista kierowców serii GP2.
Stan:"7 maja 2015"
Według narodowości.
Stan:"7 maja 2015"

</doc>
<doc id="1442412" url="https://pl.wikipedia.org/wiki?curid=1442412" title="Welles Hoyt">
Welles Hoyt

William Welles Hoyt (ur. 7 maja 1875 w Glastonbury w stanie Connecticut, zm. 1 grudnia 1954 w Cambridge w Massachusetts) – amerykański lekkoatleta, uczestnik I nowożytnych Igrzysk Olimpijskich w Atenach w 1896.
Hoyt na igrzyskach w Atenach wystartował w biegu na 110 metrów przez płotki oraz w swojej koronnej konkurencji – skoku o tyczce. W biegu na 110 metrów przez płotki zajął 2 miejsce w eliminacjach i awansował do finału, jednak w nim nie wystąpił, ponieważ postanowił przygotować się do swojej koronnej konkurencji. W finale skoku o tyczce zwyciężył wynikiem 3,30 m pokonując o 10 cm swojego rodaka Alberta Tylera.
Swój najlepszy wynik w skoku o tyczce - 3.48 uzyskał w 1898 roku.
Był akademickim wicemistrzem Stanów Zjednoczonych (IC4A) w skoku o tyczce w 1895 i 1897. W 1901 ukończył studia pierwszego stopnia na Harvard University, a następnie medycynę na tej uczelni. Podczas I wojny światowej służył jako lekarz w 1st Illinois Field Hospital Company we Francji (w 1918). Po wojnie pracował najpierw w Chicago, a później we Francji w United States Public Health Service. Następnie praktykował w mieście Berlin w stanie Nowy Jork.

</doc>
<doc id="1442413" url="https://pl.wikipedia.org/wiki?curid=1442413" title="Bradu">
Bradu

Bradu – rzeka w Rumunii, dopływ rzeki Aluta.

</doc>
<doc id="1442416" url="https://pl.wikipedia.org/wiki?curid=1442416" title="Ignace Daoud">
Ignace Daoud



</doc>
<doc id="1442419" url="https://pl.wikipedia.org/wiki?curid=1442419" title="Renato Martino">
Renato Martino



</doc>
<doc id="1442421" url="https://pl.wikipedia.org/wiki?curid=1442421" title="Klecanka pospolita">
Klecanka pospolita



</doc>
<doc id="1442422" url="https://pl.wikipedia.org/wiki?curid=1442422" title="Rejon łozowski">
Rejon łozowski

Rejon łozowski – jednostka administracyjna obwodu charkowskiego Ukrainy.
Rejon utworzono 7 marca 1923. Powierzchnia rejonu wynosi 1403,5 km2, a ludność liczy 32 500 osób. Siedzibą władz rejonu jest Łozowa.

</doc>
<doc id="1442428" url="https://pl.wikipedia.org/wiki?curid=1442428" title="Aroni">
Aroni

Aroni – według wierzeń Jorubów z Nigerii leśny bóg, który pożera uciekające przed nim ofiary, natomiast mężnym przekazuje pożyteczne umiejętności. Przedstawiany był jako jenonogi mężczyzna z głową psa i ogonem.

</doc>
<doc id="1442431" url="https://pl.wikipedia.org/wiki?curid=1442431" title="Włado Taneski">
Włado Taneski

Włado Taneski (ur. 1952, zm. 23 czerwca 2008) – macedoński dziennikarz i seryjny morderca, który zgwałcił i zamordował trzy kobiety w Kiczewie. Opisywał dokonane przez siebie zbrodnie w swoich artykułach. Został aresztowany 22 czerwca 2008. Następnego dnia popełnił samobójstwo.
Życiorys.
Taneski karierę dziennikarza rozpoczął w 1988 roku. Niedługo później rozwiódł się, przez co utracił prawie całkowity kontakt z dwójką swoich dzieci. W 1990 roku jego ojciec popełnił samobójstwo.
Artykuły.
Podejrzenie w sprawie trzech morderstw z Kiczewa padło po opublikowaniu napisanych przez niego artykułów dotyczących zbrodni. Artykuły zawierały szczegóły, które nie zostały wcześniej podane do publicznej wiadomości. Taneski wiedział na przykład, że jedna z ofiar została uduszona kablem od słuchawki telefonicznej. Artykuły dotyczyły trzech morderstw: M. Simjanoskiej (zamordowanej w 2005), L. Licoskiej (zamordowanej w lutym 2007) i Z. Temełkoskiej (zamordowanej w maju 2008). Wszystkie ofiary były ubogimi i niewykształconymi sprzątaczkami. Kobiety te znały osobiście matkę Taneskiego.
Zatrzymanie i śmierć.
Włado Taneski został aresztowany 22 czerwca 2008, po tym jak jego DNA dopasowano do DNA nasienia znalezionego na jego ofiarach. Został oficjalnie oskarżony o dokonanie wszystkich trzech morderstw. Następnego dnia został znaleziony martwy w swojej celi w więzieniu w Tetowie. Jego głowa była zanurzona w wiadrze z wodą. Biegli orzekli, że była to śmierć samobójcza.
Był też podejrzany w sprawie tajemniczego zaginięcia 78-letniej Goricy Pawłeskiej w 2003 roku. Policja podejrzewa, że i ona została przez niego zamordowana.

</doc>
<doc id="1442434" url="https://pl.wikipedia.org/wiki?curid=1442434" title="Aslegh">
Aslegh

Aslegh, Asselar — stanowisko archeologiczne usytuowane w Mali w pobliżu rzeki Niger na Saharze.
W 1927 roku M.V. Besnard i Théodore Monod odkryli tam szkielet neantropa, pochodzącego z górnego paleolitu i jednoczącego w sobie cechy człowieka z Crô-Magnon oraz współczesnych plemion południowo-afrykańskich. Neantrop został opisany przez M. Boule`a i M. Vallois. Stanowisko dostarczyło także przedmiotów przemysłu neolitycznego, takich jak mikrolity czy wiertniki.

</doc>
<doc id="1442437" url="https://pl.wikipedia.org/wiki?curid=1442437" title="Książęta wołogoscy">
Książęta wołogoscy



</doc>
<doc id="1442438" url="https://pl.wikipedia.org/wiki?curid=1442438" title="Lotnictwo artyleryjskie">
Lotnictwo artyleryjskie

Lotnictwo artyleryjskie - lotnictwo wojsk lądowych przeznaczone do wykonywania zadań dla artylerii.
Lotnictwo artyleryjskie występuje w małych pododdziałach (najczęściej kluczach), wchodzących w skład związków taktycznych i związków operacyjnych wojsk lądowych. Wyposażone jest w lekkie samoloty i śmigłowce. Używane do rozpoznawania celów naziemnych znajdujących się poza zasięgiem widoczności artyleryjskich punktów obserwacyjnych oraz do korygowania ognia artylerii.
Powyższa definicja pochodzi z lat 60 XX wieku i odnosi się do ówczesnego Wojska Polskiego w strukturach, którego występowały między innymi klucze brygad rakiet operacyjno-taktycznych:
W czasie II wojny światowej lotnictwo artyleryjskie było zorganizowane w eskadry i pułki. Przykładem mogą być jednostki WP:

</doc>
<doc id="1442441" url="https://pl.wikipedia.org/wiki?curid=1442441" title="Cmentarz ewangelicki w Polanowicach">
Cmentarz ewangelicki w Polanowicach

Cmentarz ewangelicki w Polanowicach – jeden z dwóch niemieckich cmentarzy w Kujawach Za wodą.
Powstał w 1906 roku, po śmierci 2 letniej Ilse, córki właściciela majątku – Waltera Gierke, bratanka niemieckiego historyka prawa Ottona von Gierke. Cmentarz przed II wojną światową był ogrodzony metalowym płotem, a wokoło znajdował się żywopłot z bzu lilaka i śnieguliczki białej. Pochowani zostali tam: zmarłe dzieci Waltera Gierke, on sam, owczarz i czterech niemieckich żołnierzy.
W 1976 roku ciało Waltera Gierke zostało przeniesione na parafialny cmentarz. Obecnie nad cmentarzyskiem góruje wysoki na 5 metrów krzyż.

</doc>
<doc id="1442446" url="https://pl.wikipedia.org/wiki?curid=1442446" title="Wędrówki z potworami">
Wędrówki z potworami



</doc>
<doc id="1442449" url="https://pl.wikipedia.org/wiki?curid=1442449" title="Gonzalo García García">
Gonzalo García García

Gonzalo Manuel García García (ur. 13 października 1983 w Montevideo) – hiszpański piłkarz pochodzenia urugwajskiego występujący na pozycji pomocnika.
Kariera klubowa.
García García urodził się w Urugwaju. Jako junior grał w klubach Club La Rinconada oraz Defensor Sporting. W 1997 roku emigrował z rodziną do Hiszpanii, gdzie osiedlili się w Santiago de Compostela. Tam kontynuował karierę w juniorskiej ekipie SD Compostela. W 2002 roku przeszedł do Realu Madryt Castilla. W 2003 roku był wypożyczony do AD Alcorcón. Na sezon 2003/2004 został wypożyczony do Mérida UD, a na następny do CF Palencia.
W 2005 roku przeszedł do holenderskiego zespołu AGOVV Apeldoorn z Eerste divisie. W tych rozgrywkach zadebiutował 22 sierpnia 2005 roku w przegranym 0:3 pojedynku z De Graafschap. 26 sierpnia 2005 roku w wygranym 3:0 spotkaniu z Fortuną Sittard strzelił pierwszego gola w Eerste divisie. W AGOVV spędził rok.
W 2006 roku za milion euro García García został sprzedany do pierwszoligowego SC Heerenveen W Eredivisie zadebiutował 10 lutego 2007 roku w zremisowanym 0:0 meczu z Vitesse Arnhem. 1 kwietnia 2007 roku w zremisowanym 2:2 spotkaniu ze Spartą Rotterdam zdobył pierwszą bramkę w Eredivisie. W styczniu 2008 roku został wypożyczony do Heraclesa Almelo, także występującego w Eredivisie. Do końca sezonu 2007/2008 w lidze zagrał tam 16 razy i strzelił 3 gole.
Latem 2008 roku podpisał kontrakt z FC Groningen, również grającym w Eredivisie. Pierwszy ligowy mecz zaliczył tam 29 sierpnia 2008 roku przeciwko Vitesse Arnhem (4:0). od stycznia 2010 roku do czerwca 2010 roku przebywał na wypożyczeniu w VVV Venlo.
W 2011 roku przeszedł do AEK Larnaka, a w 2012 do Maccabi Tel Awiw. W 2013 roku wypożyczono go do Anorthosisu Famagusta. W 2014 roku odszedł do tego klubu, a w 2015 został wypożyczony do Heraclesa. Następnie był zawodnikiem Composteli, w której barwach zakończył karierę.
Kariera reprezentacyjna.
García García występował w reprezentacji Hiszpanii U-17 (3 mecze, 1 gol) oraz U-19 (1 mecz).

</doc>
<doc id="1442450" url="https://pl.wikipedia.org/wiki?curid=1442450" title="Czapelki">
Czapelki

2 miejscowości w Polsce:

</doc>
<doc id="1442452" url="https://pl.wikipedia.org/wiki?curid=1442452" title="Ulica Akademicka w Warszawie">
Ulica Akademicka w Warszawie

Ulica Akademicka – ulica w warszawskiej dzielnicy Ochota. 
Opis.
Została wytyczona w kształcie łuku w roku 1923 wraz z pobliskim placem Gabriela Narutowicza i wyznaczająca swoją zabudową jego wschodnią pierzeję. Inicjatorem budowy nowoczesnych gmachów mieszczących domy akademickie był prezydent Warszawy Antoni Jabłoński, a projekt stworzył architekt Kazimierz Tołłoczko.
W roku 1925 ukończono budowę bocznego skrzydła, liczącego trzy piętra i przyporządkowanego numeracji ul. Grójeckiej jako nr 39. Obecnie jest to Dom Studencki Politechniki Warszawskiej mieszczący akademiki Bratniak oraz Tulipan, w momencie powstania był to Dom Mieszkalny Centrali Akademickiej Bratniej Pomocy. Jego krótsze, boczne elewacje stworzyły fragmenty pierzei ulic Akademickiej i Mochnackiego. Obecnie właśnie z tej ostatniej prowadzi wejście do Domu Studenckiego Politechniki Warszawskiej „Muszelka” (Mochnackiego 12).
W tym samym czasie powstało analogiczne skrzydło od strony ul. Uniwersyteckiej – współcześnie mieści się tam Dom Studencki Politechniki Warszawskiej „Pineska”, adres ul. Uniwersytecka 5. Głównym gmachem założenia był Dom Studencki „Akademik” (nr 5), od nazwy którego pochodzi powszechne określenie placówek tego typu. Jego budowę ukończono w roku 1930 i był on wtedy jednym z największych budynków w Warszawie – zaprojektowano go tak, by mógł dać schronienie niebagatelnej liczbie 2500 studentów. Od strony ul. Akademickiej i Placu Gabriela Narutowicza gmach posiada osiem pięter i dodatkową kondygnację mieszczącą strych. Fasadę liczącą 11 osi urozmaica centralnie umieszczone wejście znajdujące się w konchowej niszy, która sięga aż do gzymsu ponad pierwszym piętrem.
Na osi wejścia na najwyższej, dziewiątej kondygnacji w okresie powojennym umieszczono Godło Polski – białego orła na tle czerwonej tarczy. Architektura zespołu odwołuje się do sztuki polskiej XVII wieku przetworzonej w duchu art déco. Wewnątrz gmachu zaprojektowano duży, wewnętrzny dziedziniec, zaś dla potrzeb mieszkaniowych służy 675 pokojów. W suterenie mieści się basen oraz dwukondygnacyjna sala gimnastyczna. Z zachowanych elementów dawnego wystroju należy wymienić salę klubową, której strop wspiera się na kolumnach ozdobionych zielonym stiukiem – tam także przetrwały kinkiety w stylu art déco. Na dachach kompleksu przewidziano tarasy rekreacyjne o powierzchni 3 300 metrów kwadratowych, obecnie niedostępne.
Pod numerem 3 znajduje się Dom Urzędników Ministerstwa Wyznań Religijnych i Oświecenia Publicznego – utrzymany w stylu historyzmu lat 20. XX wieku odwołuje się do polskiego baroku, zaś od strony ul. Akademickiej otrzymał stalowe, falujące ogrodzenie, nawiązujące do barokowej płynności kształtów.
Początkowy odcinek ulicy wypełnia Dom Spółdzielni Artystów Plastyków noszący numerację ulicy Filtrowej (nr 83), wybudowany około roku 1928 według projektu Jana Stefanowicza, którego elewacja od strony ul. Akademickiej liczy 11 osi.
Pomiędzy jezdniami ulicy Akademickiej i placu Narutowicza nie ma zabudowy, lecz szeroki trawnik z drzewami pełni funkcję skweru. W XXI w. odsłonięto na nim dwa pomniki – popiersie Gabriela Narutowicza (2002 r.) i kamień upamiętniający stulecie 16 Warszawskiej Drużyny Harcerzy (2011 r.).

</doc>
<doc id="1442454" url="https://pl.wikipedia.org/wiki?curid=1442454" title="Nagroda im. Kazimierza Ostrowskiego">
Nagroda im. Kazimierza Ostrowskiego

Nagroda im. Kazimierza Ostrowskiego – doroczne wyróżnienie przyznawane za wybitne osiągnięcia w dziedzinie malarstwa, wręczane od 2002.
W 2002 Zarząd Okręgu Gdańskiego Związku Polskich Artystów Plastyków podjął uchwałę o przyznawaniu rokrocznie Nagrody im. Kazimierza Ostrowskiego za wybitne osiągnięcia w dziedzinie malarstwa. Inicjatorem urzeczywistnienia idei Nagrody był Krzysztof Izdebski, ówczesny prezes Okręgu ZPAP w Gdańsku. Nagroda ma charakter ogólnopolski. Decyzją Kapituły, w skład której wchodzą przedstawiciele świata sztuki i nauki, nagradzani są najwybitniejsi polscy malarze.
Nagroda składa się z:
W skład Kapituły Nagrody wchodzili m.in.: historycy i teoretycy sztuki (Maria Poprzęcka – Warszawa, Jerzy Malinowski – Toruń, Warszawa, Wiesław Juszczak – Warszawa, Teresa Grzybkowska – Warszawa, Maciej Mazurek – Poznań, Warszawa), filozofowie (Władysław Stróżewski – Kraków, Grzegorz Dziamski – Poznań), artyści (Paweł Huelle – Gdańsk, Maciej Świeszewski – Gdańsk, Tomasz Bogusławski – Gdańsk, Janusz Janowski – Gdańsk, Krzysztof Izdebski – Gdańsk, Aldona Mickiewicz – Kraków).

</doc>
<doc id="1442456" url="https://pl.wikipedia.org/wiki?curid=1442456" title="Hymn Republiki Serbskiej">
Hymn Republiki Serbskiej

Moja Republika () – hymn Republiki Serbskiej od 16 lipca 2008.
Wcześniej Republika Serbska jako swojego hymnu używała pieśni Bože pravde, będącej również hymnem Serbii. W 2006 roku trybunał konstytucyjny Bośni i Hercegowiny nakazał jednak zmianę hymnu jako odnoszącego się tylko do Serbów.
Autorem obecnego hymnu jest Mladen Matović.

</doc>
<doc id="1442459" url="https://pl.wikipedia.org/wiki?curid=1442459" title="Czapelki (powiat wąbrzeski)">
Czapelki (powiat wąbrzeski)

Czapelki – kolonia w Polsce położona w województwie kujawsko-pomorskim, w powiecie wąbrzeskim, w gminie Płużnica. Kolonia należy do sołectwa Czaple.
W latach 1975–1998 miejscowość administracyjnie należała do województwa toruńskiego.
Zobacz też: Czapelki

</doc>
<doc id="1442469" url="https://pl.wikipedia.org/wiki?curid=1442469" title="Oleh Łykow">
Oleh Łykow



</doc>
<doc id="1442473" url="https://pl.wikipedia.org/wiki?curid=1442473" title="SST Pod Solniskiem">
SST Pod Solniskiem

Studencki Schron Turystyczny "Pod Solniskiem" – chatka studencka w przysiółku Adamy w Lachowicach. Znajduje się na północnych stokach Opuśnioka, w pobliżu szczytu Solniska w Paśmie Solnisk, które według regionalizacji Polski opracowanej przez Jerzego Kondrackiego jest częścią Pasma Przedbabiogórskiego, i wraz z nim należy do Beskidu Makowskiego. Na mapach i w przewodnikach turystycznych czasami zaliczane jest do Beskidu Żywieckiego.
Warunki pobytu.
W chatce znajdują się 3 pomieszczenia sypialne dla gości, kuchnia, salon z kominkiem i łazienka. Nominalnie mieści 40 osób. Po niedawnym remoncie, ubikacje ulokowano wewnątrz chatki, zmodyfikowano także prysznice i ogrzewanie, dzięki czemu ciepła woda jest ogólnodostępna. Wymieniono także podłogi, okna, schody oraz część materacy. Postawiono też nowy piec w kuchni. Chatka jest zelektryfikowana, bieżąca woda jest pobierana z lokalnego ujęcia.
Turyści szukający noclegu powinni mieć ze sobą przynajmniej śpiwór. Nie jest to jednak warunek konieczny, bo na stanie chatki jest kilka śpiworów, koców i karimat do wykorzystania w razie potrzeby. Na posesji wokół budynku schroniska można rozbić namiot. Na stanie chatki znajduje się wiele książek, gier planszowych, śpiewników, gitary oraz puzzle, dzięki czemu rozrywkę znajdą turyści chcący spędzić w górach czas nieco mniej aktywnie, a ci aktywniejsi będą mogli zabić nieco czasu w wypadku złej pogody.
W wakacje i podczas ferii chatka jest czynna bez przerwy, przez resztę roku w każdy weekend od 22:00 w piątki do 15:00 w niedziele. W inne terminy jest dostępna po dokonaniu rezerwacji. W budynku chatki oraz na obszarze jej posesji obowiązuje bezwzględny zakaz spożywania alkoholu, natomiast w samym domku nie wolno palić. Mimo że chatka znajduje się w zasięgu sieci komórkowych, korzystanie z telefonów nie jest aktywnością pożądaną.
Historia.
Dom został zbudowany w 1908. Jesienią 1976 członkowie Wydziałowego Klubu Turystycznego "Maluch" (działającego przy Wydziale Matematyczno-Fizycznym Politechniki Śląskiej), którzy poszukiwali miejsca na schronisko studenckie, odnaleźli ten dom i postanowili zaadaptować go do nowej roli. Chata nie była wówczas podłączona do sieci elektrycznej i nie posiadała bieżącej wody. Oficjalnie wykupił ją Almatur około 1978.
W 2000 przedstawiciel Studenckiego Koła Przewodników Górskich "Harnasie" z Gliwic stwierdził zły stan budynku. Obiekt był zarządzany przez Radę Okręgową ZSP w Katowicach, ale zgodnie z dokumentami właścicielem okazała się Politechnika Śląska. Dzięki podpisaniu porozumienia z PŚ od czerwca 2001 Oddział Uczelniany PTTK przy Politechnice Śląskiej przejął opiekę nad schroniskiem, powierzając ją SKPG "Harnasie", które jest jednym z kół tego Oddziału. Po przejęciu opieki został wykonany generalny remont budynku.
W listopadzie 2011 r. SKPG "Harnasie" zrezygnowało z opieki i patronatu nad Chatką. Oddział Uczelniany PTTK powierzył prowadzenie schroniska innemu ze swoich kół – Klubowi Chatkowemu „Adamy”.
Adres.
SST "Pod Solniskiem"
34-232 Lachowice-Adamy 263

</doc>
<doc id="1442474" url="https://pl.wikipedia.org/wiki?curid=1442474" title="Dzianis Michal">
Dzianis Michal



</doc>
<doc id="1442475" url="https://pl.wikipedia.org/wiki?curid=1442475" title="USA Network">
USA Network

USA Network – amerykańska sieć telewizji kablowej założona 27 września 1977. W 2005 posiadała ponad 89 milionów klientów. Pokazuje ona zarówno własne oraz programy innych stacji.

</doc>
<doc id="1442479" url="https://pl.wikipedia.org/wiki?curid=1442479" title="Aliaksandr Chackiewicz">
Aliaksandr Chackiewicz



</doc>
<doc id="1442480" url="https://pl.wikipedia.org/wiki?curid=1442480" title="Karpacki Okręg Wojskowy">
Karpacki Okręg Wojskowy

Karpacki Okręg Wojskowy () – okręg wojskowy Armii Czerwonej na terenie Ukraińskiej SRR; następnie okręg wojskowy Sił Zbrojnych Ukrainy.
Historia.
Przykarpacki Okręg Wojskowy sformowano w 1945 na bazie 4 Frontu Ukraińskiego (18, 27 i 38 A) z dowództwem OW w Czemowcach. W 1946 w skład okręgu włączono obszar Lwowskiego OW oraz potencjał 8 i 13 Armii, a dowództwo OW przeniesiono do Lwowa. W 1990 pozostawał w podporządkowaniu Głównego Dowództwa Kierunku Zachodniego ze sztabem w Legnicy.
Dowództwo radzieckiego Karpackiego Okręgu Wojskowego mieściło się przy ul. Stryjskiej 88 we Lwowie. Obecnie na terenie dawnej jednostki mieści się Muzeum Historii Wojsk Karpackiego OW.
Karpacki OW został odtworzony w strukturach Sił Zbrojnych Ukrainy.

</doc>
<doc id="1442484" url="https://pl.wikipedia.org/wiki?curid=1442484" title="Ił-12">
Ił-12

Ił-12 (, kod NATO: "Coach") – radziecki dwusilnikowy samolot pasażerski i transportowy zaprojektowany w połowie lat 40. XX wieku dla Aerofłotu w celu zastąpienia samolotów Li-2 (produkowane na licencji samoloty Douglas DC-3), wykorzystywany zarówno w lotnictwie cywilnym jak i wojskowym.
Z uwagi na małą liczbę miejsc samolot nie był ekonomiczny w eksploatacji. Ponadto zastosowane silniki miały niedopracowania konstrukcyjne w układzie zasilania (awarie tzw. nurników), przez co nie były zbyt lubiane przez załogi. Na bazie doświadczeń z Ił-12 powstała jego znacznie udoskonalona wersja Ił-14, która przez wiele lat służyła w lotnictwie.
Opis konstrukcji.
Wolnonośny dwusilnikowy dolnopłat konstrukcji metalowej. Podwozie samolotu z kołem przednim, chowane w locie. Usterzenie klasyczne. Śmigła czterołopatowe.
Zobacz też.
Porównywalne samoloty: 

</doc>
<doc id="1442485" url="https://pl.wikipedia.org/wiki?curid=1442485" title="Bunyodkor Taszkent">
Bunyodkor Taszkent

Bunyodkor Taszkent (uzb. «Bunyodkor» (Toshkent) professional futbol klubi, ros. Профессиональный футбольный клуб «Бунёдкор» Ташкент, "Profiessionalnyj Futbolnyj Kłub „Buniodkor” Taszkient") – uzbecki klub piłkarski z siedzibą w stolicy kraju, Taszkencie, grający obecnie w pierwszej lidze.
Historia.
Chronologia nazw:
Bunyodkor (uzb. twórca) został założony 6 lipca 2005, pod nazwą Neftgazmontaj-Quruvchi (skrót "Kuruvchi", uzb. "budowniczy"). W 2005 r. klub grał w Regionalnych Mistrzostwach Taszkentu regionu, po czym awansował na drugi poziom ligi uzbeckiej. Rok później Bunyodkor wygrał te rozgrywki i zapewnił sobie awans do ekstraklasy uzbeckiej rozgrywając 38 meczów (27 zwycięstw, 5 remisów, 6 porażek).
Uzbecka ekstraklasa 2007 była dla Bunyodkoru debiutem w najwyższej klasy rozgrywkowej w Uzbekistanie. Klub zakończył rozgrywki Oʻzbekiston PFL w sezonie 2007/08 na 2. miejscu i zakwalifikował się do Azjatyckiej Ligi Mistrzów 2008, gdzie był głównym faworytem do zwycięstwa. Klub obecną nazwę nosi od sierpnia 2008; wcześniej nazywał się PFC Kuruvchi.
25 sierpnia 2008 roku nowym zawodnikiem klubu został piłkarz światowej sławy, brazylijski napastnik AEK-u Ateny i FC Barcelony Rivaldo, który podpisał z klubem dwuletni kontrakt wart 14 000 000 dolarów.
Jak podaje oficjalna strona, nowym menedżerem klubu został Luiz Felipe Scolari.
14 lipca 2008 klub ogłosił na swojej oficjalnej stronie internetowej, że podpisał z gwiazdą FC Barcelony, Samuelem Eto’o, kontrakt na sześć miesięcy. Potwierdził to dyrektor sportowy klubu, Bahtier Babayev. Powiedział również, że transfer miał miejsce ze względu na dobre stosunki między prezesami obu klubów. Informacje te zdementował rzecznik prasowy FC Barcelony.
W dniu 16 lipca 2008 uzbeckie radio „Maxima” podało, że Samuel Eto’o wraz ze sztabem szkoleniowym FC Barcelony pojechał do Taszkentu na rozmowy z Uzbecką Federacją Piłkarską w celu promowania piłki nożnej w Uzbekistanie (Barcelona i Bunyodkor corocznie prowadzą zajęcia piłki nożnej wśród młodzieży).

</doc>
<doc id="1442486" url="https://pl.wikipedia.org/wiki?curid=1442486" title="110 Eskadra IAF">
110 Eskadra IAF

110 Eskadra (hebr. "Abi-rei Ha-Tsa-fon", "Rycerze Północy") – myśliwska eskadra Sił Powietrznych Izraela, bazująca w Ramat Dawid w Izraelu.
Historia.
Eskadra została sformowana w 1953 i składała się z 20 samolotów myśliwsko-bombowych Mosquito FB.6 i 1 szkolno-treningowego Mosquito T III, które otrzymano od brytyjskiej marynarki. Eskadra bazowała wówczas w bazie lotniczej Hatzor. W 1955 otrzymano kolejnych 14 samolotów w wersji Mosquito TR.33. Mosquito były wykorzystywane jako samoloty bombowe podczas Kryzysu sueskiego w 1956. Między innymi dostarczały bezpośredniego wsparcia powietrznego siłom lądowym, bombardowały cele w Strefie Gazy oraz zatrzymały nacierającą egipską kolumnę pancerną w pobliżu El Arish na Półwyspie Synaj. Po zakończeniu wojny przestarzałe Mosquito wycofano ze służby.
8 sierpnia 1957 eskadrę przeniesiono do bazy lotniczej Ramat Dawid i wyposażono w 19 samolotów myśliwsko-bombardujących Vautour IIA-1. W 1958 dodano 4 samoloty w wersji Vautour IIBR, a w 1963 kolejnych 6 samolotów w wersji Vautour IIN. Dodatkowo w 1962 do eskadry dołączono 9 samolotów myśliwskich w wersjach rozpoznawczych Gloster Meteor. Bombowce Vautour zostały po raz pierwszy użyte bojowo 13 listopada 1964, podczas bombardowania pozycji syryjskiej artylerii na Wzgórzach Golan. Podczas Wojny sześciodniowej w 1967 bombowce eskadry wzięły udział w bombardowaniu egipskich lotnisk w Abu Sueir i Beni Sueif. Ogółem podczas tej wojny stracono 5 własnych samolotów.
W 1971 przeprowadzono wymianę samolotów w eskadrze na 26 samolotów szturmowych A-4H Skyhawk. W październiku 1973 dodano jeszcze 6 samolotów w wersji A-4E Skyhawk. W 1977 przeprowadzono kolejną wymianę samolotów, wprowadzając do służby 24 samoloty szturmowe A-4N Skyhawk.
W styczniu 1981 eskadra zaczęła używać 28 samolotów wielozadaniowych F-16A/B. W czerwcu 1981 cztery samoloty F-16 ze 110 Eskadry wzięły udział w zbombardowaniu i zniszczeniu irackiego reaktora jądrowego w Osirak.
W 1988 maszyny F-16A/B zastąpiono 28 samolotami F-16C. W 1991 dodano jeszcze 2 samoloty F-16D. Począwszy od 2005 eskadra używa jedynie maszyn F-16C. Podczas Drugiej wojny libańskiej w 2006 samoloty 110 Eskadry wzięły udział w bombardowaniu celów Hezbollahu w południowym Libanie.
Wyposażenie.
Na wyposażeniu 110 Eskadry znajdują się następujące samoloty:

</doc>
<doc id="1442487" url="https://pl.wikipedia.org/wiki?curid=1442487" title="Flaga Bonaire">
Flaga Bonaire

Flaga Bonaire została oficjalnie przyjęta 15 grudnia 1981.
Czerwona gwiazda symbolizuje Bonaire, zaś jej sześć ramion sześć znajdujących się na wyspie gmin. Otaczający gwiazdę czarny pierścień jest symbolem kompasu.
Żółty pas symbolizuje słońce, zaś niebieski morze. Barwa biała jest symbolem nieba i wierności koronie holenderskiej.

</doc>
<doc id="1442489" url="https://pl.wikipedia.org/wiki?curid=1442489" title="Waliancin Bialkiewicz">
Waliancin Bialkiewicz



</doc>
<doc id="1442491" url="https://pl.wikipedia.org/wiki?curid=1442491" title="Flaga Curaçao">
Flaga Curaçao

Flaga Curaçao została przyjęta 2 lipca 1984. 
Dwie białe gwiazdy symbolizują wyspy Curaçao i Klein Curaçao. Pięć ramion każdej z gwiazd jest symbolem pięciu kontynentów, z których przybyli mieszkańcy wysp.
Żółty pas symbolizujący słońce dzieli niebieskie pole na dwie części, symbolizujące niebo (górna) i morze (dolna).

</doc>
<doc id="1442495" url="https://pl.wikipedia.org/wiki?curid=1442495" title="Ołeksandr Szowkowskyj">
Ołeksandr Szowkowskyj



</doc>
<doc id="1442496" url="https://pl.wikipedia.org/wiki?curid=1442496" title="Cerkiew Świętej Trójcy w Lubinie">
Cerkiew Świętej Trójcy w Lubinie

Cerkiew pod wezwaniem Świętej Trójcy – prawosławna cerkiew parafialna w Lubinie. Należy do dekanatu Lubin diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia usytuowana przy ulicy 1 Maja. Budynek wzniesiony został w 1877. Pełnił funkcję kaplicy jednej z protestanckich wspólnot wyznaniowych, która ją opuściła w 1888. Wówczas w obiekcie tym urządzono salę gimnastyczną dla dziewcząt z gimnazjum żeńskiego. W 1959 przekazany przez władze miejskie istniejącej od 1951 parafii prawosławnej. Od tego czasu budynek był wielokrotnie remontowany i modernizowany. W maju 1960 władze wojewódzkie przekazały cerkwi dzwon z nieczynnego kościoła poewangelickiego w Osieku. Pierwszy ikonostas (z ikonami napisanymi przez ks. Alipiusza (Kołodko)) został skompletowany i umieszczony w świątyni w 1963. Obecny, czterorzędowy, sprowadzono z Hrubieszowa w latach 90. XX w.. W 1979 dobudowano przedsionek, a w latach 80. – prezbiterium. Konsekracji cerkwi dokonał 19 czerwca 1989 biskup (późniejszy arcybiskup) wrocławski i szczeciński Jeremiasz. Pod koniec lat 90. na świątyni zamontowano dwie kopuły z prawosławnymi krzyżami.
W 2015 zaplanowano kolejny remont cerkwi. W 2017 r. trwały prace nad wykonaniem polichromii wewnątrz świątyni.
Budynek cerkwi od 2021 r. znajduje się w rejestrze zabytków województwa dolnośląskiego (decyzja nr A/6204/1 z 13.12.2021).

</doc>
<doc id="1442498" url="https://pl.wikipedia.org/wiki?curid=1442498" title="Artem Miłewskyj">
Artem Miłewskyj



</doc>
<doc id="1442500" url="https://pl.wikipedia.org/wiki?curid=1442500" title="Dmytro Czyhrynskyj">
Dmytro Czyhrynskyj



</doc>
<doc id="1442501" url="https://pl.wikipedia.org/wiki?curid=1442501" title="Wiaczesław Swiderskyj">
Wiaczesław Swiderskyj



</doc>
<doc id="1442504" url="https://pl.wikipedia.org/wiki?curid=1442504" title="Joanna Pajkowska">
Joanna Pajkowska

Joanna Pajkowska (ur. 13 lipca 1958 w Warszawie) – polska żeglarka, kapitan jachtowy, ratownik morski, przepłynęła ponad 250 tysięcy mil morskich, często w rejsach i regatach samotnych lub dwuosobowych. W latach 2018 - 2019 jako pierwsza Polka opłynęła świat samotnie na jachcie żaglowym bez zachodzenia do portów.
Kalendarium żeglarskie.
W 1986 r. startuje w regatach TwoSTAR z Plymouth w Anglii do Newport w USA, na katamaranie "Alamatur III" (skipper – Wojciech Kaliski), których jednak nie udaje się ukończyć.
W latach 1995–2002, mieszkając w Anglii, pracowała jako członek załogi statku ratownictwa morskiego "Salcombe Lifeboat", z Royal National Lifeboat Institution (RNLI). Brała udział w szeregu akcjach ratowniczych.
W latach 1995, 1997 i 1999 startowała w regatach "Fastnet Race", z południowej Anglii do Irlandii.
W 2000 r. na 40-stopowym jachcie "Ntombifuti" zajęła 4. miejsce w klasie (na 17 startujących jachtów, z czasem 29 dni 5 godzin 0 minut), w samotnych regatach transatlantyckich "OSTAR" z Plymouth do Newport. Był to pierwszy od 20 lat udział jachtu płynącego pod polską banderą w regatach OSTAR.
W 2001 roku wzięła udział na 60-stopowym jachcie "Alphagraphics" z załogą wyłącznie kobiecą w regatach "EDS Atlantic Challenge" na trasie Saint-Malo – Hamburg – Portsmouth – Baltimore – Boston – Saint-Malo. W tym samym 2001 r. startuje w regatach "Transat Jacques Vabre", z Hawru do Brazylii, na jachcie "Olympic Challenger".
Od grudnia 2002 do stycznia 2003 jachtem Zjawa IV trzykrotnie okrążyła przylądek Horn i dotarła do archipelagu Szetlandy Południowe na Antarktydzie.
Od października 2006 do lutego 2007 w dwuosobowych, kobiecych regatach, rozgrywanych pomiędzy dwoma identycznymi 28-stopowym jachtami typu Mantra 28 przepłynęła (z Darwin w Australii przez Ocean Indyjski do Kapsztadu-RPA i dalej przez Atlantyk do Salvador de Bahia w Brazylii).
W okresie od 24 czerwca 2008 do 8 stycznia 2009 kpt. Joanna Pajkowska odbyła samotny rejs dookoła świata. Żeglowała na jachcie "Mantra Asia" (typu "Mantra 28") o długości 8,5 m, szerokości 2,7 m i zanurzeniu 1,65 m. Jacht o wyporności 3,5 tony i 60 m² powierzchni żagli został zaprojektowany i zbudowany przez Andrzeja Armińskiego, który był też głównym organizatorem rejsu.
Trasa wiodła w kierunku zachodnim, z portu Balboa (Panama) po stronie Pacyfiku, i liczyła 25 tysięcy mil morskich. Rejs trwał 198 dni i zakończył się w mieście Colón po atlantyckiej stronie Kanału Panamskiego. Ze względu na niemożność samotnego przepłynięcia Kanału Panamskiego, trasa rejsu nie została przecięta, jednak żeglarka opłynęła 360 stopni obwodu Ziemi, plus jeszcze ok. 20 mil do portu Colon.
Rejs ten został uhonorowany tytułem Rejsu Rejsu Roku – Srebrnym Sekstantem przyznanymi za rejs, który "„był pierwszym polskim, po Mazurku, kobiecym samotnym rejsem wokółziemskim oraz rejsem najszybszym w historii polskiego żeglarstwa, z jednym tylko, krótkim, wymuszonym warunkami pogodowymi, postojem w porcie.”"
W latach 2010–2011 wraz z Aleksandrem Nebelskim odbyła na jachcie "Mantra Asia" rejs z Florydy, przez Kanał Panamski – Pacyfik – Australię – Indonezję – Malezję – Ocean Indyjski – Morze Arabskie – Morze Czerwone – Kanał Sueski – Morze Śródziemne – Adriatyk, gdzie rejs zakończył się we włoskim Monfalcone w czerwcu 2011 r. W czasie rejsu dwuosobowa załoga przepłynęła ponad 25 tys. mil morskich, zatrzymując się w ponad stu miejscach w 22 krajach.
27 maja 2013 roku wystartowała w regatach transatlantyckich OSTAR 2013 na 12-metrowym katamaranie "Cabrio 2". Trasa prowadziła przez północny Atlantyk z Plymouth w Wielkiej Brytanii do Newport i liczyła około 3000 mil morskich. W regatach wzięło udział 17 załóg, w tym dwie z Polski. Joanna Pajkowska, była jedyną kobietą wśród uczestników. 23 czerwca, po 27 dniach, 23 godzinach i 53 minutach dotarła do mety w Newport, zajmując siódme miejsce. 26 października 2013 na uroczystości w "Royal Western Yacht Club" Joanna Pajkowska otrzymała nagrodę 1st Lady z rąk burmistrz Plymouth. Nagroda ta przyznawana jest dla najlepszej zawodniczki regat. Ponieważ w regatach wystartowała tylko jedna kobieta, organizatorzy chcieli wycofać nagrodę – jednak przyznanie tej nagrody wymusili, już na mecie w Newport. Podczas oficjalnej uroczystości podkreślono też, że kpt. Pajkowska jest jedyną Polką, która dwukrotnie startowała w OSTAR (pierwszy raz w 2000 r.).
W 2013 na katamaranie "Cabrio 2" przewiozła z Belém (Brazylia) do Douarnenez (Francja), oceaniczny kajak Aleksandra Doby.
13 sierpnia 2013 startuje na "Cabrio 2" w samotnych Regatach Poloneza na Bałtyku, w klasie "Open I Single", zajmując 2. miejsce (na 3 startujących).
W 2017 roku wygrała, wraz ze skipperem Uwe Röttgeringiem, na jachcie "Rote 66" (40 stóp) Transatlantyckie Regaty Dwuosobowe TwoSTAR, z Plymouth (Anglia) do Newport (Rhode Island, USA). W szóstej edycji tych regatach zgłoszonych było 6 jachtów, ale ukończyły je tylko 2.
W dniach 23 września 2018 r. – 28 kwietnia 2019 r. odbyła, jako pierwsza Polka, samotny i non-stop rejs dookoła świata. Rejs trwał 216 dni i 16 godzin, start i meta w Plymouth (Anglia). Trasa, licząca 29 000 mil morskich, wiodła przez Atlantyk na południe, dookoła Przylądka Dobrej Nadziei, dalej przez Ocean Południowy, dookoła Przylądka Leeuwin (Australia), południowy Pacyfik, dookoła Przylądka Horn, i powrót przez Atlantyk na półkulę północną, do Plymouth. Joanna Pajkowska żeglowała na aluminiowym jachcie "Fanfan" liczącym 40 stóp (12,19 metrów) długości.
Kontrowersje.
Rejs odbywający się w dniach 24 czerwca 2008 – 8 stycznia 2009 zaczął się w Balboa, po jednej stronie Kanału Panamskiego, a zakończył z jego drugiej strony w Colón. Tak więc rejs zakończył się w innym miejscu niż się zaczął.
Kapitan Krzysztof Baranowski napisał o tym: „Otóż przyjęło się uważać, że rejs dookoła świata kończy się w porcie, z którego się wypłynęło: Asia wypłynęła z Balboa, po jednej stronie Kanału Panamskiego, a przypłynęła z drugiej strony do Colon. Samego Kanału nie może pokonać samotnie, bo przepisy nie pozwalają i w zasadzie powinna jeszcze okrążyć Południową Amerykę, żeby zamknąć rejs w Balboa. Mamy tu jednak do czynienia z inną interpretacją, a mianowicie taką, że do zamknięcia pętli wystarczy 360 stopni. Tak się bowiem składa, że wschodnie wejście do Kanału w Colon/Cristobal jest położone bardziej na zachód niż zachodnie w Bilbao/Panama i faktycznie kółko, które, jak wiadomo, ma 360 stopni, zostaje zamknięte.”.

</doc>
<doc id="1442505" url="https://pl.wikipedia.org/wiki?curid=1442505" title="Lista odcinków serialu Detektyw Monk">
Lista odcinków serialu Detektyw Monk

Poniżej znajduje się lista odcinków serialu "Detektyw Monk" emitowanego przez USA Network w latach 2002-2009.

</doc>
<doc id="1442507" url="https://pl.wikipedia.org/wiki?curid=1442507" title="Wołodymyr Jezerskyj">
Wołodymyr Jezerskyj



</doc>
<doc id="1442508" url="https://pl.wikipedia.org/wiki?curid=1442508" title="Tygodnik Polski (Wałbrzych)">
Tygodnik Polski (Wałbrzych)

Tygodnik Polski – tygodnik społeczno-kulturalny ukazujący się w Wałbrzychu w 1945 roku.
Pierwszy numer ukazał się kilka tygodni po zajęciu miasta przez wojska radzieckie. Był pierwszą gazetą polską drukowaną i wydawaną w Wałbrzychu. Pismo było drukowane w Białym Kamieniu, podmiejskiej miejscowości, w drukarni H.Opitza.
Z powodu braku polskich czcionek Tygodnik Polski był drukowany czcionką niemiecką.
Ukazało się około 12 numerów.

</doc>
<doc id="1442511" url="https://pl.wikipedia.org/wiki?curid=1442511" title="FirstGroup">
FirstGroup

FirstGroup plc – brytyjska grupa transportowa działająca w kilku krajach Europy i Ameryki Północnej, notowana na London Stock Exchange. Według danych samej firmy, jest największym przewoźnikiem autobusowym w USA, Kanadzie i Wielkiej Brytanii. W tym ostatnim państwie należy też do największych graczy na rynku kolejowym, obsługując, poprzez swoje spółki zależne, ok. 25% ruchu pasażerskiego.
Historia.
Firma powstała jako FirstBuses w 1995, w wyniku połączenia dwóch przewoźników autobusowych: Badgerline Group i GRT Ltd. W 1998 postanowiła wejść na rynek połączeń kolejowych, w związku z czym zmieniła nazwę na FirstGroup. Wkrótce potem uzyskała (drogą udziału w przetargach oraz przejęć) koncesję na obsługę pasażerskich linii kolejowych w trzech regionach Anglii (później ze zmiennym szczęściem startowała w kolejnych przetargach). W 1999 zadebiutowała za oceanem, kupując od amerykańskiego koncernu Ryder jego dział przewozów szkolnych. W roku 2000 została operatorem systemu Tramlink, sieci tramwajowej działającej w Londynie.
W 2004 wygrała przetarg na obsługę pasażerskich połączeń kolejowych w swej macierzystej Szkocji, co dało jej pozycję zdecydowanie dominującego gracza na całym tamtejszym rynku transportu publicznego. W 2007 przejęła kosztem ok. 3,6 mld USD firmę Laidlaw, największego północnoamerykańskiego przewoźnika autobusowego.
Działalność.
Wielka Brytania.
FirstGroup jest największym przewoźnikiem autobusowym oraz – w zależności od źródła – pierwszym lub drugim kolejowym przewoźnikiem pasażerskim w Wielkiej Brytanii. Poprzez swoje liczne lokalne spółki, eksploatuje ok. 9 tysięcy autobusów i wykonuje co piąty kurs w autobusowej komunikacji publicznej w Wielkiej Brytanii. Jest także właścicielem lub większościowym udziałowcem sześciu firm działających na rynku kolejowym, w tym 5 zajmujących się przewozami pasażerskimi oraz jednej skupionej na rynku towarowym.
Irlandia.
W Irlandii do FirstGroup należy spółka Aircoach, oferująca szybkie połączenia autobusowe z Belfastu, Cork i Dublina na lotnisko w irlandzkiej stolicy.
Stany Zjednoczone i Kanada.
Po przejęciu Laidlaw (i zmianie marek większości jej produktów), FirstGroup stało się właścicielem trzech dużych północnoamerykańskich przewoźników autobusowych. FirstTransit prowadzi działalność podobną jak brytyjskie spółki grupy, specjalizując się w połączeniach w ramach miejskich systemów komunikacji oraz trasach międzymiastowych. Działa w 45 amerykańskich stanach, w Kanadzie i na Portoryko, gdzie łącznie posiada ok. 6700 autobusów. First Student jest największym na kontynencie operatorem autobusów szkolnych, dysponując flotą ok. 62 tysięcy charakterystycznych, żółtych pojazdów. Z kolei Greyhound Lines to najbardziej rozpoznawalna w Ameryce Północnej marka dalekobieżnych połączeń autobusowych, istniejąca od 1914 i obecna na ponad 2400 dworców.
Dania.
Dania jest pierwszym rynkiem w kontynentalnej Europie, na którym pojawiła się firma. Nie działa tam ona jednak samodzielnie, lecz jako partner duńskich kolei państwowych Danske Statsbaner. Od stycznia 2009 spółka obu koncernów, DSBFirst, jest operatorem połączeń pasażerskich z Kopenhagi do Helsingør oraz do Malmö (przez Most nad Sundem).

</doc>
<doc id="1442515" url="https://pl.wikipedia.org/wiki?curid=1442515" title="Ihor Koroteckij">
Ihor Koroteckij



</doc>
<doc id="1442516" url="https://pl.wikipedia.org/wiki?curid=1442516" title="JAWS">
JAWS

JAWS () – czytnik ekranowy, czyli oprogramowanie przeznaczone dla osób z upośledzonym wzrokiem, dzięki któremu niewidomi mogą korzystać z komputera. JAWS jest produktem Blind and Low Vision Group at Freedom Scientific of St. Petersburg z siedzibą na Florydzie w Stanach Zjednoczonych.
W maju 2012 z ankiety przeprowadzonej przez WebAIM wynikło, że JAWS jest najpopularniejszym czytnikiem ekranowym na świecie. 49,1% ankietowanych używało go jako głównego czytnika ekranowego a 63,7% używało go często.
Przeznaczenie.
Program jest przeznaczony dla użytkowników komputerów z zainstalowanym systemem operacyjnym Microsoft Windows. Przekazywanie informacji wyświetlanych na ekranie do użytkownika odbywa się za pomocą głosu generowanego przez oprogramowanie, które odczytuje wszelkie dostępne informacje tekstowe. Możliwe jest również wykorzystanie specjalnych monitorów brajlowskich. Wydawanie poleceń programowi odbywa się głównie za pomocą zwykłej klawiatury.
Użycie skryptów.
Program JAWS pozwala na użycie skryptów pisanych w wewnętrznym języku skryptowym JAWS. Skrypty takie pozwalają na zmianę ilości informacji prezentowanych przez wykorzystywane aplikacje. Możliwa jest również taką modyfikacja działania JAWS, która pozwala na współpracę z programami nie wykorzystującymi normalnie używanych metod obsługi w systemie Windows.
Historia.
JAWS został stworzony w 1989 roku przez Teda Hentera, kierowcę motocykli wyścigowych, który stracił wzrok w wypadku w 1978 roku. W 1985 Bill Joyce zainwestował 180 tysięcy dolarów amerykańskich i wspólnie z Henterem założyli "Henter-Joyce Corporation w St. Petersburg na Florydzie. Joyce sprzedał swoje udziały Henterowi w latach 90. W kwietniu 2000 roku, "Henter-Joyce", "Blazie Engineering" i "Arkenstone, Inc." połączyły się w Freedom Scientific"'.
JAWS został najpierw stworzony do pracy w środowisku MS-DOS i był jednym z kilku czytników ekranowych pozwalającym osobom niewidomym na współpracę z tekstowymi programami MS-DOS. Unikalną cechą było użycie kaskadowego menu, podobnego do popularnego wówczas programu Lotus 1-2-3. JAWS różnił się również od konkurentów użyciem makr, które pozwalały użytkownikowi na przystosowywanie interfejsu i lepszą pracę z różnymi aplikacjami.
Ted Henter i Rex Skipper stworzyli pierwotną wersję kodu JAWS w latach 80. Wersja 2.0 ukazała się w latach 90. Skipper opuścił firmę po wypuszczeniu wersji 2.0, i na jego miejsce przyjęta Charles'a Oppermanna Oppermann i Henter regularnie dodawali drobne i większe poprawki i usprawnienia i często wypuszczali nowe wersje oprogramowania. Obecnie "Freedom Scientific" oferuje JAWS na MS-DOS jako freeware, który można darmowo ściągnąć z ich strony internetowej.
W 1993, Henter-Joyce wypuścił mocno zmodyfikowaną wersję JAWS dla ludzi z opóźnieniami rozwoju. Ten produkt nazwany WordScholar nie jest już dostępny.
JAWS dla środowiska Windows.
W 1992 roku, gdy Microsoft Windows stał się bardziej popularny, Oppermann rozpoczął prace na nową wersją JAWS. Głównym celem było nie ingerowanie w naturalny interfejs użytkownika w systemie Windows i kontynuacja użycia rozbudowanych możliwości makr. Testy i wersje beta JAWS for Windows (JFW) były demonstrowane na konferencjach w 1993 i 1994. Podczas tego okresu deweloper Glen Gordon rozpoczął pracę przy kodzie, i ostatecznie przejął projekt, gdy Oppermann przeszedł do Microsoft w listopadzie 1994 roku. JAWS for Windows 1.0 został wprowadzony na rynek w styczniu 1995 roku.
Obecnie nowa wersja JAWS for Windows jest wypuszczana średnio raz do roku z niewielkimi poprawkami. W październiku 2012 roku pojawiła się wersja 14.0 działająca na systemie operacyjnym Windows 8.

</doc>
<doc id="1442517" url="https://pl.wikipedia.org/wiki?curid=1442517" title="Cerkiew św. Maksyma Gorlickiego w Głogowie">
Cerkiew św. Maksyma Gorlickiego w Głogowie

Cerkiew pod wezwaniem św. Maksyma Gorlickiego – prawosławna cerkiew parafialna w Głogowie. Należy do dekanatu Lubin diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia znajduje się przy ulicy Bolesława Krzywoustego 2.
Jest to nowa cerkiew wybudowana w latach 2001–2007 na dawnym poniemieckim bunkrze według projektu architekta miejskiego Dariusza Wojtowicza. Ikonostas został wykonany w 2007.
19 maja 2007 arcybiskup Jeremiasz (Anchimiuk), ordynariusz diecezji wrocławsko-szczecińskiej, konsekrował świątynię.
W 2010 we wnętrzu cerkwi została wykonana polichromia, której autorami są rosyjscy artyści Oleg Osetrow i Nikołaj Bierdnikow. Świątynia posiada pięć kopuł; najwyższa z nich wznosi się na 20 m.
Uwagi.
Fundamenty cerkwi (pozostałości bunkra z 1880) zostały wpisane 5 września 2002 do rejestru zabytków pod nr 97/A/02 (jako "Budynki forteczne, ul. Wały Bolesława Chrobrego – blokhauz nr 1").

</doc>
<doc id="1442518" url="https://pl.wikipedia.org/wiki?curid=1442518" title="Jaws">
Jaws



</doc>
<doc id="1442519" url="https://pl.wikipedia.org/wiki?curid=1442519" title="Chłoniak MALT">
Chłoniak MALT

Chłoniak MALT (ang. "mucosa associated lymphoid tissue lymphoma") – rodzaj chłoniaka B-komórkowego obwodowego. Pod względem częstości występowania stanowi 7,5–8% wszystkich chłoniaków. 
Epidemiologia.
Występuje głównie u starszych osób (mediana – 61 lat). Występowanie chłoniaka MALT jest często (72–98%) związane z przewlekłym zapaleniem żołądka wywołanym przez "Helicobacter pylori".
Obraz kliniczny i patomorfologiczny.
W ponad 50% lokalizuje się w żołądku, rzadsze umiejscowienie to: jelita, płuca, gruczoły łzowe, skóra. Rzadko występują objawy ogólne.
Poprzedzony jest najczęściej długotrwałą chorobą zapalną o podłożu autoimmunologicznym.
Komórki nowotworowe naciekają strefę brzeżną grudek chłonnych. Cechują się one zmienną morfologią od komórek przypominających małe limfocyty, monocyty, immunoblasty aż do centroblastów.
Diagnostyka.
Badanie immunofenotypowe.
Stwierdza się ekspresję
Badanie cytogenetyczne.
Najczęściej stwierdza się translokację t(11;18)(q21;q21).
Leczenie.
Leki pierwszego rzutu:
Leczenie składa się z 6-8 cykli podawanych w odstępach co 3-4 tygodnie według schematów:
Rokowanie.
Chłoniak MALT należy do chłoniaków o małym stopniu złośliwości. Chory przeżywa kilka- kilkanaście lat bez leczenia. Jednak może on ulec transformacji w chłoniaka o dużym stopniu złośliwości, który wymaga agresywnego leczenia.
Jeśli choroba jest ograniczona do żołądka (co ocenia się w tomografii komputerowej), to 70–80% ma szansę uzyskać całkowitą regresję po eradykacji "H. pylori" przy pomocy antybiotyków.
Obecność translokacji chromosomalnej t(11;18)(q21;q21) związanej z powstaniem fuzyjnego genu "AP12-MLT" daje słabe rokowanie co do możliwości eradykacji.

</doc>
<doc id="1442523" url="https://pl.wikipedia.org/wiki?curid=1442523" title="European Sextett">
European Sextett

European Sextett – międzynarodowy zespół jazzowy złożony z muzyków Polski, Niemiec i Francji.
Swoją działalność zespół rozpoczął występem w Warszawie 9 września 1996 roku. W drugiej połowie lat dziewięćdziesiątych koncertował w Niemczech i Francji, w 1997 roku brał udział w międzynarodowym festiwalu jazzowym w Viersen (Viersen Jazz Festival, Niemcy), a w roku 1998 w Grazu (Austria) nagrał płytę "Suita Europejska".

</doc>
<doc id="1442530" url="https://pl.wikipedia.org/wiki?curid=1442530" title="Serhij Gryń">
Serhij Gryń



</doc>
<doc id="1442531" url="https://pl.wikipedia.org/wiki?curid=1442531" title="Embraer EMB 110 Bandeirante">
Embraer EMB 110 Bandeirante

Embraer 110 Bandeirrante – brazylijski samolot pasażerski komunikacji regionalnej napędzany dwoma silnikami turbinowymi. Samolot ten jest pierwszym samolotem Brazylijskiej firmy Embraer. Embraer 110 jest mniejszy od Embraera 120.
Historia.
Samolot został zaprojektowany pod koniec lat 60. na zlecenie Ministerstwa Lotnictwa Brazylii. W założeniu miał być to tani samolot transportowo-pasażerski, który mógłby być wykorzystywany zarówno przez firmy cywilne jak również siły powietrzne. Głównym projektantem był francuski inżynier Max Holste. Wybudowano trzy prototypy. Pierwszy z nich, oznaczony jako YC-95, wzniósł się w powietrze 26 października 1968 roku, a pierwszy samolot seryjny cztery lata później, 9 sierpnia 1972 roku. Po wyprodukowaniu 501 egzemplarzy zakończono produkcję seryjną w 1990 roku.

</doc>
<doc id="1442532" url="https://pl.wikipedia.org/wiki?curid=1442532" title="Aleksandr Toczylin">
Aleksandr Toczylin



</doc>
<doc id="1442534" url="https://pl.wikipedia.org/wiki?curid=1442534" title="Abel Ferreira">
Abel Ferreira

Abel Fernando Moreira Ferreira (ur. 22 grudnia 1978 w Penafiel) – piłkarz portugalski grający na pozycji prawego obrońcy. Trener piłkarski.
Życiorys.
Karierę piłkarską Abel rozpoczął w rodzinnym Penafiel, w tamtejszym klubie FC Penafiel. W 1997 roku zadebiutował w jego barwach w drugiej lidze portugalskiej. Od sezonu 1998/1999 był jego podstawowym zawodnikiem i grał tam do 2000 roku. Wtedy też przeszedł do Vitórii Guimarães. W 2001 roku utrzymał się z tym klubem w portugalskiej Superlidze, a w kolejnych dwóch zajmował coraz wyższe lokaty – odpowiednio 9. i 4. W Vitórii grał do 2004 roku.
Kolejnym klubem Ferreiry w karierze był SC Braga. Tam, podobnie jak w Penafiel i Guimarães, grał w wyjściowym składzie. Sezon 2004/2005 zakończył z Bragą na 4. pozycji w tabeli, a jesienią zadebiutował w rozgrywkach Pucharu UEFA. Całą rundę jesienną spędził sezonu 2005/2006 w klubie z Bragi.
W styczniu 2006 Abel został wypożyczony do lizbońskiego Sportingu. 14 stycznia zadebiutował w jego barwach w lidze w wygranych 1:0 derbach z CF Os Belenenses. Ze Sportingiem wywalczył wicemistrzostwo kraju, a latem został wykupiony za 750 tysięcy euro. W 2007 i 2008 roku dwukrotnie z rzędu zostawał wicemistrzem Portugalii oraz wywalczył Puchar Portugalii. Występował także w fazie grupowej Ligi Mistrzów (zdobył m.in. gola, jesienią 2007 w wyjazdowym przegranym 1:2 meczu z Manchesterem United).
Po zakończeniu kariery piłkarskiej Ferreira rozpoczął pracę jako trener. W październiku 2020 został wykupiony z PAOK FC do brazylijskiego SE Palmeiras. Z tą drużyną zdobył swój pierwszy tytuł poza Portugalią. W meczu na stadionie Maracanã jego drużyna zdobyła Copa Libertadores.

</doc>
<doc id="1442539" url="https://pl.wikipedia.org/wiki?curid=1442539" title="WWE SmackDown">
WWE SmackDown

WWE SmackDown (również SmackDown Live lub SmackDown) – program telewizyjny o tematyce wrestlingowej, emitowany na żywo co piątek na amerykańskiej stacji FOX. Nazwa programu używana jest także w odniesieniu do brandu SmackDown, do którego przypisana jest część zawodników WWE. Pierwsza emisja "SmackDown" odbyła się 26 sierpnia 1999.
Do września 2005, "SmackDown!" było nadawane w czwartkowe noce; od września 2005 gale były nadawane w piątki. W styczniu 2015, "SmackDown" zostało ponownie przeniesione na czwartki. 19 lipca 2016, show przeniesiono na wtorkowe wieczory, zaczęto też nadawać je na żywo. W latach 1999–2006, "SmackDown!" emitowane było na stacji UPN, w latach 2006–2008 na The CW, w 2008–2010 na MyNetworkTV, a w 2010–2015 – na SyFy. 2016-2019 "SmackDown LIVE" było nadawane na USA Network. Od 2019, "WWE SmackDown" jest nadawane na FOX.
Od emisji pierwszego odcinka, "WWE SmackDown" produkowano w 162 różnych arenach w 147 miastach i w siedmiu różnych krajach (Stany Zjednoczone, Kanada, Wielka Brytania, Irak, Japonia, Włochy i Meksyk).
Historia.
Pierwotny format (1999–2002).
W skład pierwotnego setu "SmackDown!" wchodził owalny Titantron (tzw. „Ovaltron”) i stage, które łatwo można było odróżnić od prostokątego setu "Raw". Późniejsza produkcja pozwoliła na dodanie drugiego Ovaltronu; jeden z nich umieszczono po prawej, a drugi po lewej stronie stage’u. Nazwa programu wzięła się od catchphrase’u The Rocka – „Lay the smackdown”. Sam Rock często nazywał "SmackDown!" „jego własnym programem”. W sierpniu 2001, show otrzymało nowe logo i set. 9 sierpnia, na ostatnim "SmackDown!" z owalnym setem, Rhyno wykonał "Gore" na Chrisie Jericho, rozbijając nim centralny ekran i część setu. W następnym tygodniu, "SmackDown!" zaprezentowało nowy set: nad wejściem zawodników umieszczono pięść „rozbijającą” szkło.
Podział na brandy (2002–2005).
W 2002 roku, WWF postanowiło podzielić swoich zawodników na dwa brandy. Brandy miały otrzymać własne programy, gale, storyline’y i zarząd. Pierwszy „WWE Draft” odbył się na "Raw", 25 marca 2002. Każdy wrestler WWF został przypisany do "Raw" lub "SmackDown!". 5 maja 2002, WWF zmieniło nazwę federacji na World Wrestling Entertainment (WWE).
Wrestlerzy mogli występować tylko na przypisanej tygodniówce, a jedynymi wyjątkami od tej zasady byli posiadacze WWE Undisputed Championship i Women’s Championship. W sierpniu 2002, WWE Undisputed Champion Brock Lesnar odmówił obrony tytułu na "Raw", podpisując ekskluzywny kontrakt z brandem SmackDown. Ponieważ WWE Undisputed Championship stało się ekskluzywne dla "SmackDown!", straciło wyraz „undisputed” w nazwie. Niedługo później, WWE Women’s Championship i World Heavyweight Championship stały się ekskluzywne dla "Raw". Co roku odbywał się nowy WWE Draft, podczas którego brandy wymieniały się zawodnikami.
Podczas Brand Lottery w 2005, WWE Champion John Cena został przeniesiony ze "SmackDown" do "Raw", zaś World Heavyweight Champion Batista przeszedł z "Raw" do "SmackDown".
Jesienią 2005, transmisja "SmackDown" została przeniesiona z czwartkowych wieczorów na piątki. Wkrótce zaczęto też używać nazwy „Friday Night SmackDown!”.
W styczniu 2006, Batista zrezygnował z World Heavyweight Championship z powodu kontuzji tricepsu. Generalny Menedżer "SmackDown" Theodore Long ogłosił Battle Royal o zawieszony tytuł. Walkę wygrał Kurt Angle, ówczesny członek brandu Raw. Po zwycięstwie, Angle został przeniesiony do SmackDown.
9 czerwca 2006, komentator Tazz opuścił brand SmackDown i dołączył do ECW. Do stołka komentatorskiego "SmackDown" dołączył JBL. JBL porzucił posadę komentatora w grudniu 2007. Zastąpił go Jonathan Coachman. Rok później, WWE zwolniło Coachmana i zastąpiło go Mickiem Foleyem.
Zmiany kanałów telewizyjnych (2006–2010).
The CW (2006–2008).
22 września 2006, "Friday Night SmackDown" zadebiutowało na The CW.
16 października 2007 ogłoszono, że brandy "SmackDown" i "ECW" będą mogły zapożyczać swoich zawodników, przez co wrestlerzy ze SmackDown mogli pojawiać się na "ECW" i vice versa. Zaczęto też transmitować "ECW" na żywo z miejsc nagrań "SmackDown".
W czerwcu 2008, Jim Ross stał się nowym komentatorem "SmackDown", podczas gdy Michael Cole został przeniesiony na "Raw". Podczas WWE Draft Lottery w 2008, CM Punk został przeniesiony na "Raw", po czym zdobył World Heavyweight Championship, dotychczas należące do brandu "SmackDown". WWE Champion, Triple H, został przeniesiony do niebieskiego brandu, zaś ECW Champion, Kane, trafił do brandu "Raw". Rok później, po kolejnym drafcie, WWE Championship powróciło na "Raw", a World Heavyweight Championship – na "SmackDown".
W sierpniu 2008, Tazz powrócił do stołku komentatorskiego "SmackDown", lecz zrezygnował z posady kilka miesięcy później i został zastąpiony przez Todda Grishama. Również w 2008, do "SmackDown" wprowadzono WWE Divas Championship, odpowiednik ekskluzywnego dla "Raw" Women’s Championship. Pierwszą posiadaczką tytułu została Michelle McCool.
MyNetworkTV (2008–2010).
"Friday Night SmackDown" zadebiutowało na MyNetworkTV 3 października 2008. W specjalnym odcinku tygodniówki wzięli udział nie tylko wrestlerzy "SmackDown", lecz również członkowie brandów Raw i ECW. "SmackDown" otrzymało też nowy motyw muzyczny.
Podczas WWE Draftu 2009, brandy Raw i SmackDown ponownie wymieniły się mistrzami. WWE Championship, WWE Divas Championship i WWE United States Championship stały się mistrzostwami ekskluzywnymi dla "Raw", zaś World Heavyweight Championship, WWE Women’s Championship i WWE Intercontinental Championship stały się ekskluzywne dla "SmackDown".
15 września 2009, WWE Home Video wydało DVD zatytułowane "The Best of SmackDown 10th Anniversary". DVD zawierało kompilację najważniejszych momentów w dziesięcioletniej historii niebieskiej tygodniówki.
19 kwietnia 2010, erupcja wulkanu w Islandii spowodowała paraliż lotniczy w Europie, przez co przebywający w Irlandii Północnej wrestlerzy "Raw" zmuszeni byli pozostać w Europie. Aby "Raw" mogło się odbyć, wrestlerzy z brandu SmackDown „przejęli” "Raw" na jedną noc. Jedyne w historii federacji "„Monday Night SmackDown”" zaliczane jest do odcinków specjalnych "Raw".
NBCUniversal (2010–obecnie).
Syfy (2010-2015).
12 kwietnia 2010 ogłoszono, że "SmackDown" zostanie przeniesione z MyNetworkTV na Syfy. Pilotażowy, transmitowany na żywo odcinek "SmackDown" na Syfy odbył się 1 października 2010. Premiera "SmackDown" na Syfy była poprzedzona specjalnym „pre-game” show prowadzonym przez Michaela Cole’a. W lutym 2011, Booker T powrócił na "SmackDown" jako komentator, zastępując Matta Strikera.
30 sierpnia 2011, podczas specjalnego odcinka na żywo ogłoszono, że wrestlerzy z "Raw" będą mogli pojawiać się co tydzień na "SmackDown" i vice versa. Spowodowało to połączenie dwóch brandów i zniesienie podziału.
14 października 2011 na "SmackDown" (odcinek 635), WWE poinformowało, że tygodniówka stała się drugim najdłuższym pod względem ilości odcinków programem w historii amerykańskiej telewizji (tuż przed "Monday Night Raw"). 1 kwietnia 2012, na WrestleManii 28, John Laurinaitis stał się Generalnym Menedżerem "Raw" i "SmackDown" po tym, jak jego drużyna pokonała drużynę Teddy’ego Longa. Jednakże 17 czerwca 2012 został on zwolniony przez Vince’a McMahona. Jego posadę przejął Booker T. Również w 2012, do stołka komentatorskiego dołączyli Josh Mathews i John Layfield. 18 stycznia 2013, "SmackDown" świętowało premierę 700. odcinka. W lipcu 2013, rolę Bookera T przejęła Vickie Guerrero; rok później została zwolniona przez The Authority (Triple H i Stephanie McMahon). 10 października 2014 odbył się specjalny odcinek "SmackDown", celebrujący 15-lecie istnienia tygodniówki.
Powrót na czwartkowe noce (2015).
6 listopada 2014, WWE ogłosiło przeniesienie "SmackDown" z piątków na czwartki. Przesunięcie emisji gal na czwartki miało zachęcić młodszą widownię do oglądania Syfy, a także zachęcić reklamodawców do puszczania droższych reklam promujących własne produkty oraz filmy, czego zazwyczaj nie robi się w weekendy. Ostatnie "SmackDown" wyemitowane w piątek zebrało oglądalność 2.43 miliona widzów.
Po nadaniu finałowego "Friday Night SmackDown", John „Bradshaw” Layfield opuścił tygodniówkę na rzecz komentowania "Raw". Jego miejsce zajął komentator "Raw" – Jerry Lawler. Wkrótce do stołka komentatorskiego niebieskiej tygodniówki dołączył Byron Saxton. W styczniu 2015, show otrzymało lowe logo i grafiki.
W 2015, Byron Saxton opuścił "SmackDown" na rzecz komentowania "Raw" wraz z Colem i Layfieldem, pozostawiając jedno wolne miejsce przy stołku komentatorskim. Sporadycznymi komentatorami niebieskiej tygodniówki stali się Tom Phillips, Jimmy Uso, Rich Brennan i Booker T.
USA Network (2016–obecnie).
4 listopada 2015, WWE potwierdziło, że począwszy od 7 stycznia 2016, "SmackDown" będzie nadawane na USA Network. W styczniu, dotychczas wolne miejsce komentatorskie zajął Mauro Ranallo, który stał się głównym komentatorem tygodniówki. Booker T został zastąpiony przez Byrona Saxtona.
W maju 2016 ogłoszono przywrócenie podziału federacji na brandy z powodu silnego i licznego rosteru oraz ogłoszono, że "SmackDown" będzie transmitowane na żywo we wtorki. Zmiany miały obowiązywać od 19 lipca.
11 lipca, Vince McMahon powołał Shane’a na stanowisko komisarza tygodniówki "SmackDown", zaś Stephanie – na stanowisko komisarza tygodniówki "Raw". 18 lipca, Mick Foley został wybrany przez Stephanie na stanowisko Generalnego Menedżera "Raw", zaś Daniel Bryan został wyznaczonym przez Shane’a Generalnym Menedżerem "SmackDown". 19 lipca odbył się pierwszy od pięciu lat WWE Draft, w wyniku którego, do "SmackDown" przypisano 26 zawodników WWE.
Produkcja.
Przed wprowadzeniem cotygodniowych odcinków na żywo w lipcu 2016, WWE nagrywało odcinki "SmackDown" we wtorkowe wieczory; nagrany odcinek transmitowany był w czwartek tego samego tygodnia. Okazjonalnie, "SmackDown" nadawane było na żywo we wtorkowe noce.
W 2008, WWE przeszło na format HD, a WWE ujednoliciło styl stage’u wszystkich cotygodniowych programów, każda jednak prezentowała własne barwy. Po pierwszym odcinku HD, wykrzyknik z loga i nazwy tygodniówki został wycofany. 3 sierpnia 2012, show zaczęło korzystać z nowszej wersji uniwersalnego setu HD, bliźniaczo podobnego do setu "Raw". Od 2014, wszystkie grafiki "SmackDown" prezentują nowe logo WWE, wprowadzone przy starcie WWE Network. W 2015, zwrócona do kamery strona apronu ringowego została zastąpiona panelem LEDowym. W 2015, WWE odświeżyło wygląd loga i grafik niebieskiej tygodniówki. W lipcu 2016, wraz z przejściem na transmisję na żywo, show zmieniło nazwę na "SmackDown Live" oraz otrzymało nowy set, logo, grafiki i motyw muzyczny.
W latach 1999–2012, liny ringu "SmackDown" zazwyczaj były niebieskie (przez pewien czas w 2001 i 2002 były czarne). W 2012, niebieskie liny ringu zostały zastąpione białymi. Po drugim podziale brandów w 2016, WWE przywróciło niebieskie liny ringowi "SmackDown". Od 2012, przez cały miesiąc październik kolor lin tygodniówek WWE zmieniany jest na różowy. Zmiana koloru symbolizuje współpracę federacji z Susan G. Komen for the Cure – organizacją charytatywną pomagającą chorującym na raka piersi.
Specjalne odcinki.
Przez całą historię istnienia "SmackDown", sporadycznie emitowano odcinki specjalne. Niektóre są odcinkami poświęconymi niedawno zmarłym wrestlerom lub zawodnikom, którzy odeszli na emeryturę, inne zaś są celebracjami rocznic lub osiągnięć programu.
Osobistości telewizyjne.
Show ma przypisane do siebie osobistości telewizyjne: wrestlerów, wrestlerki, konferansjerów, komentatorów, czy władze tygodniówki. Na "SmackDown" odbywają się też prowadzone przez członków rosteru stałe segmenty (talk-showy, wyzwania, czy prezentacje winiet).
Mistrzowie.
Podobnie jak podczas pierwszego podziału na brandy, obecnie na "SmackDown" pojawiają się jedynie posiadacze mistrzostw przypisanych do tygodniówki (WWE Universal Championship, WWE SmackDown Women’s Championship, WWE Intercontinental Championship i WWE SmackDown Tag Team Championship). WWE Women’s Tag Team Championship jest dostępne dla Raw i SmackDown.
Transmisja.
Streaming Online.
24 września 2012, Hulu Plus podpisało wieloletni kontrakt z WWE w celu streamowania wszystkich programów WWE, wliczając w to "SmackDown". Niektóre odcinki niebieskiej tygodniówki są dostępne już następnego dnia.
Wszystkie nowsze odcinki "Raw" są dostępne na WWE Network, gdzie pojawiają się 30 dni po oryginalnej dacie emisji. Archiwalne odcinki są regularnie dodawane przez WWE.
Telewizja.
Ameryka Północna.
"SmackDown" transmitowane jest w Stanach Zjednoczonych za pośrednictwem FOX Sport, Universal HD, NBC Universo i AFN Xtra. W Kanadzie nadawane jest na Sportsnet 360.
Ameryka Centralna i Południowa.
"SmackDown" nadawane jest na żywo za pośrednictwem Fox Sports Latinoamérica w Meksyku oraz w krajach Ameryki Centralnej i Południowej.
Europa.
Program emitowany jest w Wielkiej Brytanii (Sky Sports 3), Irlandii (Sky Sports 3), Francji (AB1), we Włoszech (Sky Sports 2) i w Niemczech (ProSieben MAXX). W Polsce transmitowany jest przez stację Extreme Sports Channel.
Azja.
Show nadawane jest w Indiach (TEN Sports), Nepalu (TEN Sports), Pakistanie (TEN Sports), Malezji (TV3 i Astro Supersport3), Filipinach (Fox) i Singapurze (SuperSports).
Australia i Oceania.
"SmackDown" transmitowane jest w Australii za pośrednictwem stacji Fox8. Nadawane jest też na Fidżi (Sky Pacific i Sky Fiji), Samoa (FBC) i w Nowej Zelandii (The BOX).
Afryka.
"SmackDown" nadawane jest przez OSN na Bliskim Wschodzie i w Afryce Północnej. Show transmitowane jest też w Izraelu (Sport 5), Kenii (Kenia Broadcasting Corporation), Południowej Afryce (e.tv) i na Malcie (Melita Sports 1).

</doc>
<doc id="1442545" url="https://pl.wikipedia.org/wiki?curid=1442545" title="Walerij Borczyn">
Walerij Borczyn



</doc>
<doc id="1442548" url="https://pl.wikipedia.org/wiki?curid=1442548" title="Ilia Markow">
Ilia Markow



</doc>
<doc id="1442551" url="https://pl.wikipedia.org/wiki?curid=1442551" title="La Nouvelle Revue française">
La Nouvelle Revue française

La Nouvelle Revue française, skr. „NRF” – francuski dwumiesięcznik (pierwotnie miesięcznik) literacki założony przez André Gide'a, Jacques'a Copeau i Jeana Schlumbergera. Wydawany był w latach 1909–1943, następnie reaktywowany w 1953 roku.
W pierwszym okresie działalności pisma współpracowali z nim m.in. Paul Valéry, Roger Martin du Gard oraz Paul Claudel. W tym czasie pismo współpracowało z wydawnictwem Gallimard.

</doc>
<doc id="1442554" url="https://pl.wikipedia.org/wiki?curid=1442554" title="Sartre">
Sartre



</doc>
<doc id="1442556" url="https://pl.wikipedia.org/wiki?curid=1442556" title="Absorbat">
Absorbat



</doc>
<doc id="1442557" url="https://pl.wikipedia.org/wiki?curid=1442557" title="Embraer 202 Ipanema">
Embraer 202 Ipanema

Embraer 202 ipanema – samolot rolniczy brazylijskiej firmy Embraer. Samolot odbył pierwszy lot w 1970 roku. Kosztował 250 000 USD. Samolot zyskał wielu nabywców nie tylko w Brazylii, ale także na całym świecie, wyprodukowano ponad 1000 egzemplarzy. Jedna z wersji przystosowana jest do paliwa składającego się głównie z etanolu. 
Produkowano następujące wersje: 

</doc>
<doc id="1442561" url="https://pl.wikipedia.org/wiki?curid=1442561" title="EUFOR Tchad/RCA">
EUFOR Tchad/RCA

EUFOR Tchad/RCA z francuska lub European Union Force Chad/CAR po angielsku - misja pokojowa sił zbrojnych UE w Czadzie i Republice Środkowoafrykańskiej, podjęta w końcu 2007 r. EUFOR Chad/CAR korzysta także z mandatu Rady Bezpieczeństwa ONZ jako MINURCAT - siły ONZ ds. szkolenia policji i poprawy egzekucji prawa. Mandat sił UE obejmuje m.in. przedsiębranie wszelkich koniecznych kroków, w ramach własnych możliwości i obszaru odpowiedzialności we wschodnim Czadzie i płn.-wsch. Republice Środkowoafrykańskiej w celu ochrony ludności cywilnej, umożliwienia dostaw pomocy humanitarnej i zapewnienia bezpieczeństwa personelowi ONZ.
EUFOR TCHAD/RCA docelowo liczyć będzie około 3700 żołnierzy, z czego rozmieszczonych zostało już około 3000:
Dowództwo znajduje się w Mont Valérien we Francji. Dowódcą operacji UE jest gen. broni Patrick Nash.

</doc>
<doc id="1442562" url="https://pl.wikipedia.org/wiki?curid=1442562" title="Autostrada A51 (Włochy)">
Autostrada A51 (Włochy)

Autostrada A51 (Wschodnia Obwodnica Mediolanu) ("wł. Tangenziale Est di Milano") – autostrada w aglomeracji Mediolanu stanowiąca fragment autostradowej obwodnicy miasta, którą oprócz A51 tworzą także autostrady A50, A52 oraz fragment A4. Arteria została oddana do ruchu w roku 1973. Trasa A51 przebiega przez wschodnie przedmieścia Mediolanu oraz położone na północny wschód od miasta tereny mieszkaniowe i przemysłowe. Autostrada zaczyna się na węźle z Autostradą Słońca i biegnie w kierunku północnym. W rejonie miasta Sesto San Giovanni spotyka się z Północną Obwodnicą Mediolanu (A52) i dalej kieruje się na północny wschód do miasta Vimercate. Przejazd trasą jest płatny. Operatorem arterii jest spółka Milano Serravalle – Milano Tangenziali. Na całej trasie obowiązuje ograniczenie prędkości do 90 km/h.

</doc>
<doc id="1442569" url="https://pl.wikipedia.org/wiki?curid=1442569" title="Risen (gra komputerowa)">
Risen (gra komputerowa)

Risen – fabularna gra akcji opracowana przez firmę Piranha Bytes, autora znanej serii gier "Gothic". Gra została zaprezentowana na targach Games Convention 2008. Gra została wydana w Niemczech 2 października 2009 roku, zaś w Polsce tydzień później.
Fabuła gry.
Akcja gry "Risen" rozgrywa się na wyspie Faranga, pośrodku której położony jest ogromny wulkan ściśle związany z fabułą. Wokół wulkanu ukształtowały się różne krajobrazy, takie jak tereny górzyste, obszary bagienne czy skaliste zbocza. W grze bohater może zbierać rozmaite rośliny, także takie, które są niebezpieczne i trujące. Na wyspie można napotkać różnorodne i liczne potwory, którym bezimienny bohater musi stawić czoła. W całym świecie gry, gracz spotyka trzy różne frakcje, jednak twórcy zrezygnowali z takich postaci jak orkowie. Według twórców świat gry ma więcej wspólnego ze światem realnym, niż z fantasy typu tolkienowskiego. Zarządcą wyspy jest potężny inkwizytor, człowiek bardzo brutalny a jednocześnie tajemniczy, szukający w pobliżu artefaktów z pradawnych świątyń. W trakcie rozgrywki bohater napotyka dużo bohaterów niezależnych, którzy zlecają mu różne misje, zachęcają do przyłączenia się do danej frakcji, czy też proponują sprzedaż towaru w lokalnej walucie. Cała rozgrywka w "Risen" podzielona jest na cztery rozdziały.
Rozgrywka rozpoczyna się w momencie, gdy główny bohater zostaje wyrzucony na brzeg po rozbiciu się statku podczas burzy. Wyspą rządzi inkwizytor, który zamknął wszystkich mieszkańców wyspy w mieście z wyjątkiem poprzedniego zarządcy miasta – Don Estebana. Były zarządca wraz ze swoimi wspólnikami dąży do odzyskania kontroli nad wyspą.
Styl rozgrywki.
Styl rozgrywki w grze "Risen" znacząco przypomina ten znany z serii gier "Gothic". Gracz wciela się w bezimiennego bohatera i nie ma wpływu na jego wygląd, charakter lub historię. Może natomiast kształtować umiejętności walki czy magii. Styl rozgrywki ma mocno zręcznościowy charakter.
Oprawa audiowizualna.
Sylwetki niektórych postaci wykonano przy użyciu 6 tysięcy wielokątów, a do wyświetlania terenu wykorzystano technologię HDR. Warstwę techniczną i fizyczną wspiera moduł silnika fizycznego PhysX, natomiast warstwę roślinności wspiera technologia SpeedTree. Gra wykorzystuje biblioteki DirectX 9. Ścieżkę dźwiękową skomponował Kai Rosenkranz, twórca ścieżek dźwiękowych do wszystkich części serii "Gothic".
Na początku sierpnia 2009 roku Piranha Bytes opublikowała oficjalną wersję okładki "Risen". Dodatkowo można z niej wyczytać, iż gra otrzymała klasyfikację „od 16 lat” w rankingu PEGI.
Kontynuacja gry.
Na targach GamesCom 18 sierpnia 2010 r. ogłoszono, że w produkcji jest kontynuacja gry, "". Podobnie jak pierwsza część, stworzona została przez studio Piranha Bytes i wydana na platformy Microsoft Windows, Xbox 360 i PlayStation 3 w kwietniu 2012 roku.

</doc>
<doc id="1442570" url="https://pl.wikipedia.org/wiki?curid=1442570" title="Kashmir">
Kashmir



</doc>
<doc id="1442571" url="https://pl.wikipedia.org/wiki?curid=1442571" title="Somit">
Somit

Somity (z gr. = ciało; także miomery, praczłony) – segmentalne jednostki przyosiowej mezodermy grzbietowej zarodków kręgowców, rozwijające się w procesie somitogenezy symetrycznie po obu stronach cewy nerwowej i struny grzbietowej. Somity przekształcają się w dermatomy, miotomy i sklerotomy.
Każdy somit składa się ze ściany utworzonej przez warstwę butelkowatego kształtu komórek nabłonka, otaczającej mezenchymalny rdzeń, utworzony przez komórki somitocelu. Somity powstają w kierunku czaszkowo-ogonowym, pączkując z presomitalnej mezodermy. Pierwszy somit znajduje się tuż za plakodą oczną, ostatni w ogonie zarodka.
Pojęcie somitu wprowadził do embriologii Francis Maitland Balfour w 1881 roku, zastępując ukuty przez Roberta Remaka termin „protovertebra” (niem. Urvirbel). Budowę somitów w ptasim zarodku jako pierwszy przedstawił Leonard W. Williams w 1910 roku.
Czasami terminem "somity" określane są metamery.
U człowieka.
Na początku trzeciego tygodnia rozwoju zarodka przyosiowa mezoderma ulega segmentacji. Powstałe segmenty nazywane są somitomerami. Poczynając od okolicy potylicznej w kierunku ogonowym, somitomery zmieniają swoją strukturę i wytwarzają somity. 
Pierwsza para somitów powstaje około 20. dnia rozwoju. Wytwarzanie postępuje w tempie około trzech par na dobę, aż do końca piątego tygodnia. Ostatecznie powstaje od 42 do 44 par somitów: 4 potyliczne, 8 szyjnych, 12 piersiowych, 5 lędźwiowych, 5 krzyżowych i 8 do 10 ogonowych.
Pierwszy potyliczny somit i 5 do 7 ostatnich zanikają w późniejszym okresie, natomiast pozostałe tworzą szkielet osiowy.
Ze względu na to, że somity pojawiają się w określonej kolejności i w określonym czasie, można na podstawie ich liczby podać dokładny wiek zarodka we wczesnym okresie jego rozwoju.

</doc>
<doc id="1442572" url="https://pl.wikipedia.org/wiki?curid=1442572" title="Sorbat">
Sorbat



</doc>
<doc id="1442574" url="https://pl.wikipedia.org/wiki?curid=1442574" title="Elisha Scott">
Elisha Scott

Elisha Scott (ur. 24 sierpnia 1893 w Belfaście, zm. 16 maja 1959) – północnoirlandzki piłkarz i trener piłkarski.
Urodził się 24 sierpnia 1893 roku w Belfaście. Jego starszy brat Billy również był bramkarzem, występował w reprezentacji oraz Evertonie. Namawiał działaczy, by ściągnęli do klubu 17-letniego Elishę. Ci uznali, że jest za młody, zaś nastolatek podpisał kontrakt z lokalnym rywalem, Liverpoolem. Pierwszym bramkarzem zespołu był wówczas Kenny Campbell, Scottowi przypadła rola rezerwowego. W zespole zadebiutował 1 stycznia 1913 w zakończonym bezbramkowym remisem meczu z Newcastle United. Zaprezentował się w nim tak dobrze, że szefowie rywali chcieli go kupić bezpośrednio po spotkaniu za 1000 funtów. Zarząd Liverpoolu nie zgodził się na jego odejście. Do końca sezonu 1914/1915 grał w podstawowym składzie. Mimo przerwy w grze spowodowanej I wojną światową, w 1920 ponownie stanął w bramce „The Reds”. Wtedy też zagrał pierwszy mecz w reprezentacji Irlandii. W sumie rozegrał w jej barwach 31 spotkań. Dwa i trzy lata później sięgnął z klubem po mistrzostwo kraju. 21 lutego 1934 roku Scott wystąpił w ostatnim, 467. meczu dla Liverpoolu. Wkrótce przeniósł się do Irlandii, by zostać grającym menedżerem w Belfast Celtic. W wieku 42 lat ostatecznie zakończył karierę, pozostał jednak na stanowisku trenera do końca istnienia klubu w roku 1949. Zmarł w 1959.

</doc>
<doc id="1442576" url="https://pl.wikipedia.org/wiki?curid=1442576" title="Chłoniak grudkowy">
Chłoniak grudkowy

Chłoniak grudkowy (ang. "follicular lymphoma") – rodzaj chłoniaka B-komórkowego obwodowego. Pod względem częstości występowania stanowi 20–22% wszystkich chłoniaków.
Obraz kliniczny i patomorfologiczny.
Występuje uogólnione powiększenie węzłów chłonnych, splenomegalia, zajęcie szpiku oraz krwi obwodowej.
Dość częste są nacieki pozawęzłowe obejmujące: 
Występuje głównie u osób w średnim wieku (mediana- 55 lat)
Rozpoznanie.
Opiera się na stwierdzeniu grudkowego nacieku z centrocytów, w których istnieją rozlane obszary nacieczone przez centroblasty.
Klasyfikacja złośliwości histopatologicznej.
Pod uwagę brana jest liczba centroblastów w polu widzenia:
Diagnostyka.
Badanie immunofenotypowe.
Stwierdza się ekspresję:
Badanie cytogenetyczne.
Typowo stwierdza się translokację t(14;18)(q32;q21) lub w rzadkich wariantach t(2;18)(18;22).
Leczenie.
Leki pierwszego rzutu:
Leczenie składa się w zależności od stopnia zaawansowania Ann Arbor i wskaźnika rokowniczego FLIPI z 2-4 lub 6-8 cykli podawanych w odstępach co 3-4 tygodnie według schematów:
Rokowanie.
Chłoniak grudkowy należy do chłoniaków o małym stopniu złośliwości. Chory przeżywa kilka- kilkanaście lat bez leczenia. Jednak może on ulec transformacji w chłoniaka o dużym stopniu złośliwości, który wymaga agresywnego leczenia.
Nie ma możliwości całkowitego wyleczenia chłoniaka grudkowego.

</doc>
<doc id="1442578" url="https://pl.wikipedia.org/wiki?curid=1442578" title="Rycerze wiary">
Rycerze wiary

Rycerze wiary – tajny ruch francuski, arystokratyczny i dewocyjny, działający w latach 1810-1826.
Założony w 1810 przez Ferdynanda de Bertier, syna intendenta Paryża zamordowanego przez rewolucjonistów 22 lipca 1789, któremu wyrwano serce, by je obnosić po ulicach na bukiecie kwiatów.
Zasady i cele organizacji.
"Rycerze Wiary" zostali oparci na wzorach masońskich, mieli stanowić "zakon religijny, polityczny i rycerski", który miał zwalczać ruchy rewolucyjne we Francji. Do zakonu należało wielu członków Kongregacji. Nowych członków przyjmowano jedynie po złożeniu uroczystej przysięgi i wtajemniczeniu. Nowi członkowie mogli pokonywać kolejne stopnie wtajemniczenia, od towarzysza, poprzez koniuszego i rycerza szpitalnego, aż do stopnia Rycerza Wiary. 
Członkowie prowadzili głównie działalność dobroczynną i udzielali pomocy ubogim, jednak najbardziej wtajemniczeni zajmowali się działalnością polityczną. Organizacją kierowała dziewięcioosobowa Najwyższa Rada. Wielkim Mistrzem Zakonu był Mathieu de Montmorency. Na każdy departament Francji przypadała jedna "chorągiew" zakonu, przy czym deputowani do Izby Deputowanych stanowili osobną chorągiew. 
Jest prawdopodobne, że członkowie zakonu pomogli Anglikom opanować Bordeaux 12 marca 1814 roku. Za czasów restauracji dążyli do przejęcia władzy przez ultrarojalistów. Popierali utworzenie i pomagali w wyłonieniu składu rządu Villèle'a. W tym okresie Rycerze Wiary liczyli w całej Francji około 48 tysięcy członków, z czego ponad stu zasiadało w Izbie Deputowanych. Villèle posługiwał się tym zapleczem na tyle zręcznie, że podporządkował sobie Rycerzy Wiary zasiadających w Izbie, co skłoniło założyciela Zakonu, Ferdynanda de Bertier, do rozwiązania go prawdopodobnie w styczniu 1826.

</doc>
<doc id="1442580" url="https://pl.wikipedia.org/wiki?curid=1442580" title="Heptanal">
Heptanal

Heptanal – organiczny związek chemiczny z grupy aldehydów. Jest to siódmy aldehyd w szeregu homologicznym. Jest bezbarwną cieczą, z wodą tworzy azeotrop.
Zastosowanie.
Stosowany jest przede wszystkim do produkcji aldehydu α-amylocynamonowego (środka zapachowego stosowanego powszechnie w mydłach). Ponadto przekształcany jest w estry kwasu heptanowego (składniki smarów).
Otrzymywanie.
Na przemysłową skalę heptanal produkuje się przez pirolizę estrów kwasu rycynolowego lub przez katalityczną hydroformylację 1-heksenu.

</doc>
<doc id="1442581" url="https://pl.wikipedia.org/wiki?curid=1442581" title="Peppone">
Peppone

Giuseppe Bottazzi zwany Peppone – postać literacka występująca w serii nowel autorstwa włoskiego pisarza Giovanniego Guareschiego.
Charakterystyka postaci.
Peppone jest komunistycznym wójtem we włoskiej gminie położonej nad rzeką Pad. Podczas wojny walczył jako partyzant. Jego najlepszym przyjacielem i jednocześnie przeciwnikiem politycznym jest proboszcz katolickiej parafii Don Camillo. Ma braki w wykształceniu i jest tego w pełni świadomy. Z pokorą prosi proboszcza o pomoc w tej materii. Jest też ambitny. Zawsze widzi potrzeby swoich mieszkańców.
Film.
W serii czarno-białych filmów, kręconych od 1952 do 1965, w roli Peppona występował aktor Gino Cervi. W wersji filmowej stolica gminy jest miasteczkiem i nosi nazwę Brescello, w opowiadaniach Guareschiego jest to bezimienna duża wieś lub małe miasteczko.
Postać pojawia się w następujących filmach:

</doc>
<doc id="1442583" url="https://pl.wikipedia.org/wiki?curid=1442583" title="Nijkerk">
Nijkerk

Nijkerk – holenderskie miasto położone w prowincji Geldria. Populacja miasta wynosi 38 889 mieszkańców. Dane te pochodzą ze spisu powszechnego przeprowadzonego w 2007 roku. Powierzchnia Nijkerk wynosi 72,05 km² a gęstość zaludnia 561 os./km².
Historia.
Miasto uzyskało prawa miejskie w 1413 roku.

</doc>
<doc id="1442588" url="https://pl.wikipedia.org/wiki?curid=1442588" title="Autostrada A52 (Włochy)">
Autostrada A52 (Włochy)

Autostrada A52 (Północna Obwodnica Mediolanu) ("wł. Tangenziale Nord di Milano") – autostrada w aglomeracji Mediolanu stanowiąca fragment autostradowej obwodnicy miasta, którą oprócz A52 tworzą także autostrady A50, A51 oraz fragment A4. Arteria została oddana do ruchu w roku 1994. Trasa zaczyna się na węźle ze Wschodnią Obwodnicą i biegnie początkowo w kierunku północnym, by po kilkunastu kilometrach skręcić na zachód. Przejazd trasą jest płatny. Operatorem arterii jest spółka Milano Serravalle – Milano Tangenziali. Na całej trasie obowiązuje ograniczenie prędkości do 90 km/h.

</doc>
<doc id="1442590" url="https://pl.wikipedia.org/wiki?curid=1442590" title="Czesław Lubicz-Czyński">
Czesław Lubicz-Czyński



</doc>
<doc id="1442595" url="https://pl.wikipedia.org/wiki?curid=1442595" title="Mahiedine Mekhissi-Benabbad">
Mahiedine Mekhissi-Benabbad

Mahiedine Mekhissi-Benabbad (ur. 15 marca 1985 w Reims) – francuski biegacz długodystansowy algierskiego pochodzenia, dwukrotny wicemistrz olimpijski, brązowy medalista mistrzostw świata.
18 sierpnia 2008 został na Igrzyskach w Pekinie wicemistrzem olimpijskim w biegu na 3000 m z przeszkodami z czasem 8.10,49 min. Na Mistrzostwach Świata w Teagu zdobył brązowy medal. Zdobył złoto i tytuł mistrza Europy w 2010 roku. Dwa lata później obronił tytuł mistrza Europy. Srebrny medalista igrzysk olimpijskich z Londynu.
Na Mistrzostwach Europy 2014 w Zurychu w biegu 3000 m z przeszkodami minął linię mety jako pierwszy, lecz chwilę przed końcem biegu, zawodnik zdjął koszulkę, co uznano za złamanie dwóch artykułów regulaminu Mistrzostw Europy – 143.1 mówi o tym, że zawodnicy muszą startować w stroju (od startu do mety) i 143.7 – obowiązek noszenia dwóch numerów startowych. Został zdyskwalifikowany.

</doc>
<doc id="1442596" url="https://pl.wikipedia.org/wiki?curid=1442596" title="Mírovka">
Mírovka

Mírovka – rzeka na Morawach, prawostronny dopływ Morawy.
Jej źródła znajdują się na zboczach góry Jahodnice (589 m n.p.m.), na wysokości ok. 554 m n.p.m., koło wsi Maletín w Mírovské vrchovine, która jest środkową częścią Zábřežské vrchoviny. Płynie przez Maletín, Starý Maletín i płynie na południowy wschód. Mija osadę Svojanov, po czym skręca na północny wschód i płynie jedną z piękniejszych dolin Mírovské vrchoviny. Pod wsią Mírov z powrotem skręca na południowy wschód. Opływa południowe zbocza wzniesienia, na którym stoi zamek Mírov i doliną pod górą Vraní kopec (469 m n.p.m.) płynie na wschód, do wsi Křemačov i dalej do miasta Mohelnice. Po minięciu północno-zachodniej części miasta, już na obszarze niziny Haná meandruje w stronę ujścia. Między miastem Mohelnice a wsią Stavenice wpada do jednego z ramion Morawy.
Rzeka jest bogata w ryby.
Posiada jeden większy, lewostronny dopływ – Řepovský potok

</doc>
<doc id="1442597" url="https://pl.wikipedia.org/wiki?curid=1442597" title="Teci">
Teci

Teci (od gr. θής "thes" „parobek, najemnik”, liczba mnoga θέτης) – warstwa społeczna w starożytnej Grecji, obejmująca najuboższych członków społeczeństwa.
W epoce homeryckiej mianem tetów określano ludzi nieposiadających ziemi i niezwiązanych z rzemiosłem, co dawałoby im miejsce wśród demiurgów. Teci pracowali przy uprawie ziemi, którą dzierżawili tylko w sprzyjającej porze roku. Kobiety tej warstwy społecznej były angażowane przy pracach domowych jako służące bądź mamki. Byli ludźmi wolnymi, często nie posiadali własnego domostwa ani fratrii, a ich sytuacja materialna była nieraz równoznaczna z ubóstwem. 
Jako warstwa społeczna teci ponownie pojawiają się w epoce archaicznej na obszarze całej Grecji, a w szczególności w Attyce, gdzie stawali się sezonowymi robotnikami rolnymi albo zaciągali się do służby na statkach, na których wykorzystywano ich najczęściej jako wioślarzy. Grupa tetów była liczna, ponieważ wchodzili do niej zadłużeni, którzy tracili za długi swoje niewielkie posiadłości i musieli pracować na utraconej ziemi na rzecz nowego właściciela. Ludzie ci tworzyli grupę "hektemoroi" ("ἑκτήμοροι," „sześcioczęściowców“). Według Arystotelesa ("Ustrój Aten", 2) szóstą część zbiorów mogli zatrzymać dla siebie, zdaniem Plutarcha ("Biografia Solona", 13) szóstą część stanowiła wnoszona danina. Bardziej prawdopodobna wydaje się wersja druga.
Reforma Solona stworzyła z tetów czwartą klasę obywateli w Attyce. Solon uwolnił ich od długów dzięki "seisachteia" ("σεισάχθεια" „strząśnięciu długów”). Klasa ta obejmowała wszystkich obywateli, których roczne dochody z uprawy zbóż nie przekraczały 200 medimnów. Była to grupa bardzo zróżnicowana, należeli do niej głównie ubodzy chłopi, drobni rzemieślnicy oraz bezrolni pracownicy najemni. Klasa czwarta nie służyła w oddziałach hoplitów, lecz tworzyła oddziały peltastów oraz wioślarzy do obsługi trier we flocie. Prawa polityczne początkowo ograniczały się do uczestnictwa w eklezji i sądach. 
W wyniku reform Peryklesa teci uzyskali pełne prawa polityczne, w związku z czym pod koniec V wieku p.n.e. stopniowo zaczął tracić na znaczeniu podział obywateli na klasy majątkowe, zastępowany nieformalnym podziałem na biednych (nieposiadających) i bogatych (posiadających). Warstwa tetów zanikła ostatecznie w IV wieku p.n.e.

</doc>
<doc id="1442601" url="https://pl.wikipedia.org/wiki?curid=1442601" title="MFM">
MFM



</doc>
<doc id="1442602" url="https://pl.wikipedia.org/wiki?curid=1442602" title="Senat (Pakistan)">
Senat (Pakistan)

Senat – izba wyższa bikameralnego parlamentu Pakistanu. Izbą niższą jest Zgromadzenie Narodowe. Senat liczy 104 senatorów. Kadencja trwa 6 lat. Co trzy lata wymieniana jest połowa senatorów. Od 2015 roku przewodniczącym jest Mian Raza Rabbani.

</doc>
<doc id="1442603" url="https://pl.wikipedia.org/wiki?curid=1442603" title="Constellation">
Constellation



</doc>
<doc id="1442605" url="https://pl.wikipedia.org/wiki?curid=1442605" title="Nowe Życie Olsztyna">
Nowe Życie Olsztyna

Nowe Życie Olsztyna – bezpłatny dwutygodnik o profilu ogólnospołecznym, wydawany na terenie województwa warmińsko-mazurskiego od 2004.
Dwutygodnik jest rozprowadzany w sieci punktów sprzedaży detalicznej. Obecnie jedyny na Warmii i Mazurach bogato ilustrowany o tematyce ogólnospołecznej i zasięgu regionalnym. Autorzy omawiają aktualne wydarzenia polityczne, społeczne, gospodarcze, dotyczące miasta, regionu i kraju, jednakże szeroko zakrojona tematyka czasopisma obejmuje również między innymi:
Obecny skład redakcji (2018).
W czerwcu 2008 powstała wersja internetowa.

</doc>
<doc id="1442608" url="https://pl.wikipedia.org/wiki?curid=1442608" title="Třebůvka">
Třebůvka

Třebůvka – rzeka w północno-wschodnich Czechach i na Morawach, prawy dopływ Morawy.
Długość – 48 km, powierzchnia dorzecza – 584,6 km². W miejscowości Hraničky ma średni roczny przepływ 2,07  m³/s.
Źródła znajdują się we wsi Křenov, na wysokości 462 m n.p.m. Odwadnia część Zábřežské vrchoviny. Pomiędzy miejscowościami Městečko Trnávka a Loštice oddziela Mírovską vrchovine od Drozdovske vrchoviny. Płynie przez miasta Moravská Třebová i Městečko Trnávka oraz wsie: Útěchov, Boršov, Linhartice, Radkov, Rozstání, Jevíčka, Pěčíkov, Vranová Lhota, Kozov, Bezděkov nad Třebůvkou, Jeřmaň, Vlčice i Loštice.
Dopływy:

</doc>
<doc id="1442610" url="https://pl.wikipedia.org/wiki?curid=1442610" title="Tavria">
Tavria



</doc>
<doc id="1442612" url="https://pl.wikipedia.org/wiki?curid=1442612" title="Pamela Jelimo">
Pamela Jelimo

Pamela Jelimo (ur. 5 grudnia 1989 w Kabirirsangu) – kenijska lekkoatletka, mistrzyni olimpijska z Pekinu w biegu na 800 metrów brązowa medalistka olimpijska z Londynu, dwukrotna medalistka mistrzostw Afryki.
Życiowy sukces odniosła startując w igrzyskach olimpijskich w Pekinie. 18 sierpnia 2008 zdobyła złoty medal olimpijski w biegu na 800 m, osiągając czas 1:54,87. Jedenaście dni później, podczas mityngu Złotej Ligi w Zurychu zwyciężyła w biegu na 800 m w czasie nowego rekordu świata juniorów (1:54,01, w sumie w 2008 Jelimo pięciokrotnie ustanawiała rekord świata juniorów). Zwyciężyła także w pozostałych pięciu mityngach Złotej Ligi w tamtym sezonie wygrywając główną nagrodę w wysokości miliona dolarów. Zwyciężczyni łącznej punktacji Diamentowej Ligi 2012 w biegu na 800 metrów.

</doc>
<doc id="1442616" url="https://pl.wikipedia.org/wiki?curid=1442616" title="High Energy Stereoscopic System">
High Energy Stereoscopic System

High Energy Stereoscopic System (HESS) – obserwatorium astronomiczne znajdujące się w Namibii. High Energy Stereoscopic System to Wysokoenergetyczny System Stereoskopowy składający się z czterech teleskopów. Każdy z teleskopów systemu składa się ze sferycznego zwierciadła o powierzchni 107 metrów kwadratowych, złożonego z 382 okrągłych luster. Do rejestracji promieniowania Czerenkowa służy detektor składający się z 960 fotopowielaczy. Dzięki zastosowaniu czterech teleskopów możliwe jest wykorzystanie stereoskopii, co daje zdolność rozdzielczą ok. 3’. 
Obserwatorium HESS w pełnej konfiguracji działa od roku 2004. Prowadzi obserwacje w zakresie promieniowania gamma i służy między innymi do obserwacji pozostałości po wybuchach supernowych, pulsarów, plerionów, mikrokwazarów i aktywnych jąder galaktyk. Nazwa obserwatorium HESS ma również uhonorować Victora Hessa, który w 1912 roku wysunął jako pierwszy hipotezę istnienia promieniowania kosmicznego.

</doc>
<doc id="1442617" url="https://pl.wikipedia.org/wiki?curid=1442617" title="Somitogeneza">
Somitogeneza



</doc>
<doc id="1442618" url="https://pl.wikipedia.org/wiki?curid=1442618" title="Somity">
Somity



</doc>
<doc id="1442621" url="https://pl.wikipedia.org/wiki?curid=1442621" title="117 Eskadra IAF">
117 Eskadra IAF

117 Eskadra (hebr. "Ha’Silon Ha’Rishona", dosł. „Pierwszy Odrzutowiec”) – myśliwska eskadra Sił Powietrznych Izraela, bazująca w Ramat Dawid w Izraelu.
Historia.
Eskadra została sformowana 7 czerwca 1953 i otrzymała początkowo 4 samoloty myśliwskie w wersji treningowej Gloster Meteor T.7, do których 21 sierpnia 1953 dołączyło 11 myśliwców Meteor F.8. Eskadra bazowała w bazie lotniczej Ramat Dawid.
1 września 1955 odrzutowce Meteor przeprowadziły swoją pierwszą akcję bojową, zestrzeliwując nad pustynią Negew 2 egipskie myśliwce Vampire. Latem 1956 roku 117 Eskadra przyjęła rolę eskadry szkoleniowej, a jej samoloty otrzymały odmienne malowanie charakterystyczne dla samolotów treningowych. Jednak przygotowania do kampanii sueskiej w październiku 1956 zmusiły dowództwo sił powietrznych do przywrócenia eskadry do misji bojowych. Podczas tej wojny 117 Eskadra pełniła zadania eskortowania samolotów transportowych C-47. Samoloty przeprowadziły także wiele ataków na cele lądowe, nie ponosząc żadnych strat.
11 lutego 1962 chwilowo rozwiązano 117 Eskadrę, a samoloty przeniesiono do 110 Eskadry. W kwietniu 1962 eskadra została zmodernizowana i wyposażona w 20 samolotów myśliwskich Mirage IIICJ. Podczas wojny sześciodniowej w 1967 eskadra odniosła 17 zwycięstw powietrznych tracąc zaledwie 3 własne samoloty. Podczas wojny na wyczerpanie w latach 1968-1970 eskadra odniosła kolejnych 27 zwycięstw powietrznych.
W maju 1971 rozpoczęto proces powolnego zastępowania Mirage izraelskimi samolotami myśliwsko-bombowymi Nesher. Wzięły one udział w wojnie Jom Kipur w 1973 odnosząc razem z Mirage olbrzymią liczbę 62 zwycięstw powietrznych.
2 lipca 1980 eskadra zaczęła używać 25 samoloty wielozadaniowe F-16A/B. W czerwcu 1981 osiem samolotów F-16 ze 117 Eskadry wzięło udział w zbombardowaniu i zniszczeniu irackiego reaktora jądrowego w Osirak. Podczas wojny libańskiej myśliwce F-16 zestrzeliły 3 syryjskie samoloty.
W 1987 maszyny F-16A/B zastąpiono 24 samolotami F-16C/D. Począwszy od 2005 eskadra używa jedynie maszyn F-16C. Podczas II wojny libańskiej w 2006 samoloty 117 Eskadry wzięły udział w bombardowaniu celów Hezbollahu w południowym Libanie.
Wyposażenie.
Na wyposażeniu 117 Eskadry znajdują się następujące samoloty:

</doc>
<doc id="1442623" url="https://pl.wikipedia.org/wiki?curid=1442623" title="The Madcap Laughs">
The Madcap Laughs

The Madcap Laughs – pierwszy solowy album Syda Barretta, wydany 3 stycznia 1970 roku nakładem wytwórni EMI i Harvest Records w Wielkiej Brytanii oraz Capitol Records w Stanach Zjednoczonych.
Lista utworów.
Utwory dodane do reedycji z 1993 roku.
Wszystkie utwory (poza zaznaczonymi) autorstwa Barretta.

</doc>
<doc id="1442626" url="https://pl.wikipedia.org/wiki?curid=1442626" title="Haná (rzeka)">
Haná (rzeka)

Haná — rzeka na Morawach, prawy dopływ Morawy. Powstaje z połączenia dwóch rzek. Są to Malá Haná i Velká Haná, które mają źródła na Drahanské vrchovině, na wysokości ok. 640 m n.p.m. Łączą się one koło wsi Dědice niedaleko Vyškova i tu powstaje Haná. Przepływa przez miejscowości: Vyškov, Ivanovice na Hané, Němčice nad Hanou. Do Morawy uchodzi we wsi Bezměrov, na północny zachód od Kromieryża, na wysokości 190 m n.p.m.
Długość – 53,4 km, powierzchnia dorzecza – 608 km², średni przepływ – 2 m³/s.
Jest drugim co do wielkości, po Beczwie, dopływem Morawy.
Zobacz też:

</doc>
<doc id="1442628" url="https://pl.wikipedia.org/wiki?curid=1442628" title="CLMF">
CLMF



</doc>
<doc id="1442632" url="https://pl.wikipedia.org/wiki?curid=1442632" title="Barrett (album)">
Barrett (album)

Barrett – drugi solowy album Syda Barretta, wydany 14 listopada 1970 roku nakładem wytwórni EMI i Harvest Records w Wielkiej Brytanii oraz Capitol Records w Stanach Zjednoczonych.

</doc>
<doc id="1442639" url="https://pl.wikipedia.org/wiki?curid=1442639" title="Parafia św. Alberta Chmielowskiego w Zielonej Górze">
Parafia św. Alberta Chmielowskiego w Zielonej Górze

Parafia pw. św. Alberta Chmielowskiego w Zielonej Górze – rzymskokatolicka parafia, należąca do dekanatu Zielona Góra – Ducha Świętego, diecezji zielonogórsko-gorzowskiej, metropolii szczecińsko-kamieńskiej w Polsce, erygowana w 1991 roku. Parafia liczy ok. 14 tysięcy mieszkańców.
Historia Parafii.
Erygowanie parafii.
Początek istnienia parafii pw. św. Brata Alberta Chmielowskiego rozpoczął się w dniu 23 kwietnia 1991 roku, kiedy to ks. biskup ordynariusz Józef Michalik dokonał erygowania parafii i poświęcenia kaplicy św. brata Alberta Chmielowskiego, która powstała na terenie byłego hotelu robotniczego przy ul. Obywatelskiej. 
Budowa kościoła parafialnego.
W dniu 24 maja 1998 roku rozpoczęto budowę kościoła parafialnego przy ul. Źródlanej. Aktu wmurowania kamienia węgielnego poświęconego przez papieża Jana Pawła II dokonał ordynariusz diecezji ks. Biskup Adam Dyczkowski. W marcu 1999 roku parafia przeżywała misje święte i na tę pamiątkę został postawiony krzyż misyjny. 17 czerwca 2000 roku ks. biskup sufragan Edward Dajczak dokonał poświęcenia murów kościoła parafialnego oraz organów które, to parafia otrzymała z Paderborn w darze. Konsekracja kościoła przy ul. Źródlanej nastąpiła 1 czerwca 2008 roku. Konsekracji dokonał bp Stefan Regmunt. 
Zasięg parafii.
W sierpniu 2009 zmniejszono zasięg parafii z jej południowej strony, ze względu na powstałą parafię św. Stanisława Kostki. Kolejna zmiana nastąpiła we wrześniu 2016. Biskup Tadeusz Lityński powiększył parafię św. Alberta o obszar Łężycy wraz z kościołem filialnym Matki Bożej Fatimskiej.
Po tych zmianach parafia obejmuje swoim zasięgiem wiernych z Zielonej Góry będących mieszkańcami ulic:

</doc>
<doc id="1442643" url="https://pl.wikipedia.org/wiki?curid=1442643" title="Robert Joy">
Robert Joy

Robert Joy (ur. 17 sierpnia 1951 w Montrealu) – kanadyjski aktor i kompozytor.
Życiorys.
Wczesne lata.
Urodził się w Montrealu w Quebec jako syn Flory Louise (z domu Pike) i doktora Cliftona Josepha Joya, lekarza i polityka w Nowej Fundlandii. Wychowywał się w St. John’s. Uczęszczał do Corpus Christi College w Oksfordzie na stypendium Rhodesa i studiował na Memorial University of Newfoundland.
Kariera.
Po raz pierwszy wystąpił na ekranie jako Carter w kanadyjskim miniserialu dokumentalnym CBC/Radio-Canada "Sen narodowy" ("The National Dream: Building the Impossible Railway", 1974) na podstawie książki Pierre’a Bertona. W 1978 zadebiutował na Off-Broadwayu jako Peter Van Daan w sztuce "Dziennik Anne Frank". Za rolę Dave’a Matthewsa, męża Sally (Susan Sarandon) w melodramacie kryminalnym Louisa Malle’a "Atlantic City" (1980) zdobył nominację do Nagrody Genie. W 1985 trafił na Broadway w roli Simona Blissa w komedii Noëla Cowarda "Hay Fever". W komedii "Rozpaczliwie poszukując Susan" ("Desperately Seeking Susan", 1985) zagrał postać Jima Dandy’ego, chłopaka Susan (Madonna). Otrzymał nagrodę Honorable Drama-Logue Critics. W serialu policyjnym CBS "" (2005–2013) został obsadzony w roli lekarza sądowego Sida Hammerbacka.
Życie prywatne.
27 października 1979 poślubił aktorkę Mary Joy, z którą jest rozwiedziony. Mają córkę Ruby. Latem 2011 Joy i jego córka wystąpili razem w szekspirowskiej "Burzy". Joy był partnerem aktora Williama Duff-Griffin, który zmarł na raka prostaty 13 listopada 1994. W 1995 związał się z kompozytorem broadwayowskim Henrym Kriegerem

</doc>
<doc id="1442644" url="https://pl.wikipedia.org/wiki?curid=1442644" title="Un garçon pas comme les autres (Ziggy)">
Un garçon pas comme les autres (Ziggy)

”Un garçon pas comme les autres (Ziggy)” (ang. "A Boy Unlike The Others (Ziggy)", pol. "Chłopak nie taki jak inni (Ziggy)") jest piosenką z albumu Céline Dion "Dion chante Plamondon". „Un garçon pas comme les autres (Ziggy)” została wydana jako drugi komercyjny singiel z albumu we Francji (28 czerwca 1993 r.) oraz piąty i ostatni singiel radiowy w Kanadzie.
Piosenka opowiada historię o kobiecie zapaleńczo zakochanej w geju i w oryginale była śpiewana przez Fabienne Thibeault w musicalu "Starmania" (1978 r.).
Dion nagrała również anglojęzyczną wersję „Ziggy”, która została włączona do kompilacji "Tycoon" wydanej we wrześniu 1992 roku (składanka uzyskała status platynowej płyty we Francji).
Do utworu nakręcono dwa podobne teledyski, jeden do francuskiej wersji piosenki, a drugi do angielskiej. Obydwa klipy zostały wyreżyserowane przez Lewisa Fureya (męża i producenta Quebeckiej aktorki/piosenkarki Carole Laure). Pierwszy z nich został umieszczony na kompilacji DVD Dion "On ne change pas" wydanej w 2005 roku.
Wersje na żywo „Ziggy” można znaleźć na późniejszych live albumach Dion: "À l’Olympia", "Live à Paris" i "Au cœur du stade". Piosenka została włączona również do dwóch kompilacji kanadyjki: "The Collector’s Series, Volume One" and "On ne change pas".
"Ziggy” doszła do 2 miejsca na liście najlepiej sprzedających się singli we Francji i uzyskał złoty status za sprzedaż ponad 365,000 kopii. Singiel spędził w zestawieniu prawie rok, w tym 7 tygodni na 2 miejscu i 18 w pierwszej dziesiątce. „Ziggy” był przełomowym singlem Dion we Francji i jej największym hitem od czasów „D’amour ou d'amitie” z 1983 roku.
Piosenka była później śpiewana przez wokalistkę podczas koncertów w ramach jej światowej trasy koncertowej Taking Chances Tour.
Formaty i lista utworów.
"'Francuski CD Single"

</doc>
<doc id="1442647" url="https://pl.wikipedia.org/wiki?curid=1442647" title="Alan Barbosa Domingos">
Alan Barbosa Domingos

Alan Barbosa Domingos (ur. 15 lutego 1980 w Uberlândii) – brazylijski siatkarz, grający na pozycji libero, reprezentant kraju. Alan pierwsze kroki stawiał w juniorskiej drużynie Olympikusu.
Sukcesy klubowe.
Mistrzostwo Brazylii:
Mistrzostwo Belgii:
Mistrzostwo Rosji:
Puchar CEV: 
Klubowe Mistrzostwa Świata:
Klubowe Mistrzostwa Ameryki Południowej:
Mistrzostwo Finlandii:
Sukcesy reprezentacyjne.
Mistrzostwa Świata Juniorów:
Liga Światowa:
Mistrzostwa Świata: 
Puchar Panamerykański:
Mistrzostwa Ameryki Południowej:

</doc>
<doc id="1442650" url="https://pl.wikipedia.org/wiki?curid=1442650" title="Tamyra Gray">
Tamyra Gray

Tamyra Monica Gray (ur. 26 lipca 1979 r.) – amerykańska piosenkarka i aktorka, najbardziej znana jako finalistka pierwszej edycji programu "American Idol" z 2002 roku. Aktorstwem zajęła się w 2003 roku, występując w trzecim sezonie serialu "Boston Public". W serialu "Siostrzyczki" zaśpiewała dwie piosenki.

</doc>
<doc id="1442651" url="https://pl.wikipedia.org/wiki?curid=1442651" title="Solniska (Pasmo Solnisk)">
Solniska (Pasmo Solnisk)

Solniska - szczyt w Paśmie Solnisk o wysokości 849 m n.p.m.. Na mapach i w przewodnikach turystycznych pasmo to czasami zaliczane jest do Beskidu Żywieckiego, jednak według regionalizacji Polski opracowanej przez Jerzego Kondrackiego jest częścią Pasma Przedbabiogórskiego i wraz z nim należy do Beskidu Makowskiego. 
Solniska są drugim pod względem wysokości szczytem Pasma Solnisk (po Czarnej Górze), które od nazwy tego szczytu wzięło swoją nazwę. Nazwa szczytu zaś pochodzi od słowa "solniska" oznaczającego miejsce, w którym wykładano dla owiec sól do lizania. Solniska wznoszą się w środkowej części Pasma Solnisk, pomiędzy wierzchołkami Opuśnioka (819 m) i Jaworzyny zwanej też Dzikasową Górą (825 m). Północno-zachodnie stoki Solnisk opadają do doliny Lachówki, południowo-wschodnie do doliny Stryszawki. W większości są zalesione, ale pola i osiedla miejscowości Stryszawa od doliny Stryszawki podchodzą aż do samego wierzchołka Solnisk i zajmują grzbiet między nią a Jaworzyną. Na tym bezleśnym grzbiecie znajduje się osiedle Wsiórz, a w nim zabytkowa dzwonnica loretańska. Miejsce to jest dobrym punktem widokowym.
Przez wierzchołek Solnisk nie prowadzi żaden znakowany szlak turystyczny, jednak wschodnie i północne podwierzchołkowe stoki (osiedla Lechówka i Wsiórz) trawersują dwa szlaki turystyczne.

</doc>
<doc id="1442661" url="https://pl.wikipedia.org/wiki?curid=1442661" title="Kościół św. Alberta Chmielowskiego w Zielonej Górze">
Kościół św. Alberta Chmielowskiego w Zielonej Górze

Kościół pw. św. Alberta Chmielowskiego w Zielonej Górze – murowany kościół rzymskokatolicki należący do parafii św. Alberta Chmielowskiego, dekanatu Zielona Góra – Ducha Świętego, diecezji zielonogórsko-gorzowskiej, metropolii szczecińsko-kamieńskiej, zlokalizowany w Zielonej Górze w województwa lubuskim.
Historia.
Erygowanie parafii.
Erygowanie parafii i poświęcenie kaplicy św. brata Alberta Chmielowskiego (powstała na terenie byłego hotelu robotniczego) nastąpiło w dniu 23 kwietnia 1991 roku, przez ks. biskupa ordynariusza Józefa Michalika. Z biegiem czasu okazało się, że za mała powierzchnia uniemożliwia godne przeprowadzanie nabożeństwa w istniejącej kaplicy. Po uzyskaniu placu pod budowę ks. proboszcz Czesław Kroczak wraz z parafianami podejmują decyzję o budowie nowej świątyni.
Budowa kościoła.
Podczas liturgii w Gorzowie Wlkp. w czasie V pielgrzymki Jana Pawła II do ojczyzny 2 czerwca 1997 roku, papież poświęcił kamień węgielny pod budowę kościoła i pamiątkową tablicę. W dniu 22 czerwca 1997 roku powstaje Społeczny Komitet Budowy Kościoła. W dniu 19 października 1997 roku ks. prałat Konrad Herrmann dokonał poświęcenia placu pod budowę kościoła, a 31 marca 1998 roku otrzymano pozwolenie na jego budowę. Inspektorem nadzoru został pan Grzegorz Wieliński, a kierownikiem budowy Jerzy Kołek. 
Pierwsze prace budowlane rozpoczęły się od niwelacji terenu, usuwania wysypiska gruzu i wycinania chaszczy. Ks. biskup diecezjalny Adam Dyczkowski dokonał w dniu 24 maja 1998 roku wmurowania kamienia węgielnego. W dniach 13–21 marca 1999 roku parafia przeżywa misje święte. Na placu przed budującym się kościołem postawiono krzyż misyjny.
Mury kościoła zostały poświęcone przez ks. biskupa pomocniczego Edwarda Dajczaka w dniu 17 czerwca 2000 roku, a w trakcie mszy św. po raz pierwszy zabrzmiały organy, które parafia otrzymała w darze od niemieckiej archidiecezji katolickiej z Paderborn. W 2001 roku prowadzone są prace ziemne wokół kościoła. Rok 2002 to czas dalszych prac budowlanych wewnątrz kościoła, kładzione są tynki, płyty gipsowe sufitów, szpachlowanie i malowanie oraz montaż okien. Lata 2003–2005 to prace związane z centralnym ogrzewaniem, wykonaniem posadzek, prace elewacyjne wraz z ocieplaniem ścian oraz montaż ołtarza.
14 maja 2005 roku umiera budowniczy świątyni ks. kanonik proboszcz Czesław Kroczak. Dalsze prace wykończeniowe są prowadzone przez ks. kanonika dra Jana Romaniuka, którego 12 czerwca 2005 roku powołał ks. biskup Adam Dyczkowski na nowego proboszcza parafii. W latach 2006–2007 ukończono prace elewacyjne i kontynuowano układanie płytek marmurowych, a w oknach zamontowano witraże i dzwony elektroniczne. Wiosną 2008 roku zakończono prace malarskie. Konsekracji świątyni pw. św. brata Alberta Chmielowskiego dokonał ordynariusz diecezji ks. bp Stefan Regmunt 1 czerwca 2008 roku.

</doc>
<doc id="1442665" url="https://pl.wikipedia.org/wiki?curid=1442665" title="Kleroterion">
Kleroterion

Kleroterion – urządzenie do losowania sędziów dikasterii (trybunałów) heliai w starożytnych Atenach.
Pod względem konstrukcji był to marmurowy blok kamienny z umieszczonymi z przodu kolumnami otworów, odpowiadających wielkości plakietki sędziowskiej. Z tyłu urządzenia biegła wysoka pionowa rura, do której wkładano czarne i białe spiżowe kostki. Jedna kostka przypadała na pięć plakietek z nazwiskami kandydatów na sędziów.
Kleroterion obsługiwały osoby wkładające plakietki do otworów z przodu oraz archonci, wyjmujący kostki z tyłu. Wkładający byli wybierani przez losowanie, żeby nie dochodziło do nadużyć, jakie mogłyby zajść, gdyby ta sama osoba zawsze wkładała plakietki. 
Każdy wkładający odpowiadał za jedną kolumnę otworów, w które, rozpoczynając od góry, wkładał plakietki ze skrzyni powierzonej jego opiece. Kostki włożone do rury wyjmowano kolejno od dołu. Jeśli kostka była biała właściciele pierwszych pięciu plakietek od góry zostawali sędziami. Wtedy herold wywoływał ich nazwiska, a wezwani wyciągali z drugiej urny żołądź z literą trybunału, do którego osoba miała należeć, po czym archont wyjętą z ramki tabliczkę wrzucał do skrzyni z literą wylosowanego trybunału. Jeśli natomiast wylosowana kostka była czarna, kandydaci na sędziów otrzymywali z powrotem swoje plakietki i wracali do domu. Wraz z wyciągnięciem ostatniej białej kostki, co oznaczało osiągnięcie potrzebnej liczby sędziów z danej fyli, procedura dobiegała końca. Gdy wszystkie fyle zakończyły losowanie, lista sędziów na dany dzień była zamknięta, a skrzynki z nazwiskami wylosowanych sędziów odnosili woźni do odpowiednich trybunałów. 
Użycie kleroterionu umożliwiło sprawiedliwe, losowe wybory sędziów do poszczególnych dikasterii.

</doc>
<doc id="1442671" url="https://pl.wikipedia.org/wiki?curid=1442671" title="Tygodnik Polski (Włocławek)">
Tygodnik Polski (Włocławek)

Tygodnik Polski : poświęcony sprawom religijnym, oświatowym i społecznym – tygodnik wydawany we Włocławku w latach 1933-1939. Wydawcą był Diecezjalny Instytut Akcji Katolickiej.
W 1935 ukazywał się z dodatkiem: "Akcja Katolicka".
1935–1937 z dodatkiem: "Akcja Katolicka Diecezji Włocławskiej".
1937–1939 z dodatkiem: "Tygodnik Opatowski czyli Opatowskie Wiadomości Parafialne : czasopismo poświęcone sprawom religijno-społecznym parafii Opatówek".

</doc>
<doc id="1442673" url="https://pl.wikipedia.org/wiki?curid=1442673" title="Jan Tabaczyński">
Jan Tabaczyński

Jan Tabaczyński (ur. 10 grudnia 1878 w Brzeżanach, zm. 27 lipca 1940 w Warszawie) – generał brygady Wojska Polskiego, kawaler Orderu Virtuti Militari. 
Życiorys.
Urodził się 10 grudnia 1878 w Brzeżanach, ówczesnym mieście powiatowym Królestwa Galicji i Lodomerii, w rodzinie Michała i Rozalii z Bajzingerów.
W latach 1889–1893 uczył się w c. k. Gimnazjum w Stryju, a przez kolejne cztery lata w Szkole Kadetów Piechoty w Łobzowie. W 1897 rozpoczął zawodową służbę wojskową w cesarskiej i królewskiej Armii z przydziałem do 6 węgierskiego pułku piechoty w Budapeszcie.
W czasie I wojny światowej na froncie rosyjskim. W 1917 został odkomenderowany do Polskiej Siły Zbrojnej w charakterze instruktora. 
5 marca 1919 został przyjęty do Wojska Polskiego z byłej armii austro-węgierskiej, z zatwierdzeniem posiadanego stopnia majora ze starszeństwem od dnia 1 maja 1918, i przydzielony z dniem 1 grudnia 1918 do Poselstwa RP w Budapeszcie, w charakterze pełnomocnika wojskowego. 24 października 1919 objął dowództwo 28 pułku Strzelców Kaniowskich i sprawował je do 25 czerwca 1920. 30 lipca 1920 został zatwierdzony z dniem 1 kwietnia 1920 w stopniu podpułkownika, w piechocie, w grupie oficerów byłej armii austro-węgierskiej. 19 sierpnia 1920, w czasie wojny z bolszewikami, objął dowództwo 42 pułku piechoty. 10 października 1920 objął dowództwo XXXVI Brygady Piechoty, a 12 listopada 1920 dowództwo XXXV Brygady Piechoty i 42 pp w Łachwie. 26 lutego 1921 został odkomenderowany na kurs informacyjny dla wyższych dowódców przy Centrum Wyszkolenia Dowództwa Okręgu Generalnego Lwów. 23 kwietnia 1921, po powrocie z kursu, objął dowództwo XXXV BP i garnizonu Pińsk. 1 czerwca 1921 ponownie objął dowództwo 42 pp. Od 6 marca do 6 lipca 1922 był słuchaczem kursu dowódców piechoty dywizyjnej i pułków piechoty w Doświadczalnym Centrum Wyszkolenia Armii w Rembertowie.
3 maja 1922 zweryfikowany został w stopniu pułkownika ze starszeństwem z dniem 1 czerwca 1919 w korpusie oficerów piechoty. Z dniem 15 października 1922 przeniesiony został do 61 pułku piechoty w Bydgoszczy na stanowisko dowódcy pułku. W lipcu 1923 został przydzielony do 15 Dywizji Piechoty w Bydgoszczy na stanowisko dowódcy piechoty dywizyjnej. 1 grudnia 1924 awansował na generała brygady ze starszeństwem z dniem 15 sierpnia 1924 i 33. lokatą w korpusie generałów. W maju 1925 został mianowany dowódcą 20 Dywizji Piechoty w Słonimiu. 3 listopada 1926 zwolniony został ze stanowiska dowódcy dywizji i mianowany członkiem Oficerskiego Trybunału Orzekającego. Z dniem 31 maja 1927 przeniesiony został w stan spoczynku. Osiadł w majątku Komarówka k. Buczacza.
Zmarł 27 lipca 1940 w Warszawie. Pochowany w alei głównej na Cmentarzu Wojskowym na Powązkach w Warszawie (kwatera A23-tuje-2).
Był żonaty, miał sześcioro dzieci.

</doc>
<doc id="1442679" url="https://pl.wikipedia.org/wiki?curid=1442679" title="Przełom Sanu w Trepczy">
Przełom Sanu w Trepczy

Przełom Sanu w Trepczy – tzw. "przełom międzybrodzki", wczesnośredniowieczna "brama węgierska" – mikroregion fizycznogeograficzny, przebiegający południkowo odcinek doliny Sanu o długości 7 km rozdzielający Góry Słonne od Pogórza Dynowskiego, od południa przełom stanowi zamknięcie Kotliny Sanockiej pod masywem Kopacza. Gospodarkę leśną na tym obszarze prowadzi Nadleśnictwo Brzozów. 
Opis.
Przełom rozpoczyna się 3 km poniżej ujścia rzeki Sanoczek do Sanu, koło Międzybrodzia, na północ od Sanoka. W tym miejscu San tworzy zakole, w którym położona jest wieś Międzybrodzie. Wysokość lewobrzeżnej ściany przełomowej wynosi 30 m. Nad lewym brzegiem dominuje masyw Kopacza (536 m n.p.m.) Przełom powstał w wyniku erozyjnego działania wody płynącej dnem doliny zbudowanej z pokładów piaskowca krośnieńskiego Gór Słonnych. Historyczna "Brzozowa Dolina" . 
W okresie wczesnego średniowiecza dominujące nad doliną wzgórze Kopacz stanowiło lokalizację grodziska obronnego o wybitnych walorach strategicznych, zapewniającego kontrolę nad szlakiem handlowym prowadzącym z terenów Rusi do Przemyśla oraz poprzez Sanok na Węgry .
Ślady bytności Celtów datowane są na stanowisku Trepcza-Horodyszcze na 250 r. p.n.e. – do II wieku n.e., było to prawdopodobnie górskie plemię "Anartfracti" (sprzymierzeńcy Anartów), którzy przywędrowali tutaj znad rzeki Cisy. Poza ceramiką charakterystyczną dla tej kultury, Celtowie zbudowali tu również osadę obronną. Zdaniem archeologów powodem przesiedlenia się Celtów na te tereny były liczne złoża solankowe będące cennym surowcem handlowym i gospodarczym występujące w Górach Słonnych, a których obszar już w starożytności określany był mianem Korneliusza Tacyta w postaci „Saltus Carpathians”.

</doc>
<doc id="1442685" url="https://pl.wikipedia.org/wiki?curid=1442685" title="Mikołaj Kostecki">
Mikołaj Kostecki

Mikołaj Kostecki (ur. 5 grudnia 1878 w Srokach, zm. 20 marca 1932 w Warszawie) – generał brygady Wojska Polskiego, kawaler Orderu Virtuti Militari.
Życiorys.
Urodził się w Srokach, w ówczesnym powiecie lwowskim Królestwa Galicji i Lodomerii, w rodzinie Józefa i Weroniki z Bałtarowiczów. Ukończył studia prawnicze na Uniwersytecie Lwowskim i do wybuchu I wojny światowej pracował w sądownictwie cywilnym w Stryju.
Na stopień podporucznika został mianowany ze starszeństwem z 1 stycznia 1908 roku w korpusie oficerów rezerwy piechoty. Otrzymał przydział w rezerwie do pułku piechoty Nr 24, który wówczas stacjonował w Wiedniu. W 1911 roku został przeniesiony w rezerwie do 35 pułku piechoty Obrony Krajowej w Złoczowie. W składzie tego pułku walczył podczas I wojny światowej. Na stopień porucznika rezerwy został mianowany ze starszeństwem z 1 listopada 1914 roku. W 1915 roku, po kapitulacji Twierdzy Przemyśl, wraz z całą załogą znalazł się w niewoli rosyjskiej. W styczniu 1918 roku udało mu się zbiec z niewoli, ale wkrótce został internowany w Żydaczowie przez nacjonalistów ukraińskich. Po kolejnej ucieczce włączył się do walk w obronie Lwowa przed zakusami Ukraińców.
Wszedł do służby w Wojsku Polskim. W wojnie polsko-bolszewickiej dowódca batalionu w 4 pułku Strzelców Podhalańskich w stopniu majora. Walczył na froncie litewsko-białoruskim. Ciężko ranny podczas działań odwrotowych 1920, odcięty na prawym brzegu Niemna. Uznany za martwego i porzucony przez oddziały sowieckie został uratowany przez miejscową ludność. Po wyleczeniu powrócił do służby. 10 lipca 1922 roku został przeniesiony z dowództwa 28 Dywizji Piechoty do 28 pułku Strzelców Kaniowskich na stanowisko zastępcy dowódcy pułku. 10 listopada 1922 roku został przeniesiony do 85 pułku piechoty na stanowisko dowódcy. 21 sierpnia 1926 roku został przeniesiony do 23 pułku piechoty we Włodzimierzu na stanowisko dowódcy pułku.
14 października 1927 roku Prezydent RP Ignacy Mościcki mianował go sędzią orzekającym przy wojskowych sądach okręgowych, a Minister Spraw Wojskowych przeniósł z korpusu oficerów piechoty do korpusu oficerów sądowych i mianował szefem Wojskowego Sądu Okręgowego Nr V w Krakowie. W kwietniu 1929 roku został przeniesiony do Wojskowego Sądu Okręgowego Nr I w Warszawie na stanowisko szefa sądu. 4 czerwca 1930 roku Prezydent RP mianował go sędzią Najwyższego Sądu Wojskowego w Warszawie, a Minister Spraw Wojskowych przeniósł go z WSO Nr I do Najwyższego Sądu Wojskowego na stanowisko sędziego. 26 marca 1931 roku został przeniesiony do Departamentu Sprawiedliwości Ministerstwa Spraw Wojskowych w Warszawie na stanowisko zastępcy szefa departamentu. 29 stycznia 1932 prezydent RP nadał mu z dniem 1 stycznia 1932 stopień generała brygady i 7. lokatą.
Mikołaj Kostecki był osadnikiem wojskowym w powiecie włodzimierskim.
Zmarł 20 marca 1932 roku w Warszawie, w czasie pełnienia obowiązków służbowych. Został pochowany na Cmentarzu Wojskowym na Powązkach (kwatera A15-2-3).

</doc>
<doc id="1442691" url="https://pl.wikipedia.org/wiki?curid=1442691" title="Łeba (stacja kolejowa)">
Łeba (stacja kolejowa)

Łeba – stacja kolejowa w Łebie w województwie pomorskim . Według klasyfikacji PKP ma kategorię dworca turystycznego.
Stacja Łeba jest stacją końcową dla linii kolejowej 229. Obsługują ją przewoźnicy Polregio oraz PKP Intercity.
W roku 2017 stacja obsługiwała 200–299 pasażerów na dobę.
Posiada ona tylko 2 tory główne – jeden przy peronie, zaś drugi służący do zmiany czoła pociągu. Stacja nie posiada obsady dyżurnego ruchu ani sygnalizacji – rozjazdy przestawia tutaj drużyna manewrowa. Obecnie kursują tutaj tylko pociągi pasażerskie. Sporadycznie towarowe. Tuż za stacją istnieje jeszcze bocznica wczasów wagonowych. Pociągi spotkać tutaj można tylko podczas sezonu letniego – w pozostałej części roku ich kursowanie jest zawieszone. 

</doc>
<doc id="1442695" url="https://pl.wikipedia.org/wiki?curid=1442695" title="Adaptacje filmowe dramatu Hamlet">
Adaptacje filmowe dramatu Hamlet

Od roku 1900 powstało ponad 50 różnych adaptacji filmowych dramatu Williama Szekspira pt. "Hamlet".

</doc>
<doc id="1442696" url="https://pl.wikipedia.org/wiki?curid=1442696" title="Stanisław Śliwieński">
Stanisław Śliwieński

Stanisław Śliwieński (ur. 22 stycznia 1872 w Gorlicach, zm. 20 czerwca 1946 we Francji) – doktor praw, generał brygady Wojska Polskiego.
Życiorys.
Urodził się 22 stycznia 1872 roku w Gorlicach, ówczesnym mieście powiatowym Królestwa Galicji i Lodomerii, w rodzinie Michała i Anieli z Krementowskich. Uczęszczał do gimnazjum w Jaśle. Działał w tajnym ruchu niepodległościowym na obszarze Galicji. Ukończył studia prawnicze na Uniwersytecie Lwowskim. Od 1898 roku pełnił służbę w audytoriacie cesarskiej i królewskiej armii, w sądach wojskowych w Hrubieszowie, Lublinie, Przemyślu i Lwowie.
Od 22 listopada 1918 roku w Wojsku Polskim, w służbie sprawiedliwości. W kwietniu 1919 roku stawił się w Sądzie Polowym we Lwowie. W latach 1919–1921 był szefem Ekspozytury Sądu Wojskowego Okręgu Generalnego Lwów w Przemyślu. 24 czerwca 1920 roku został zatwierdzony z dniem 1 kwietnia 1920 roku w stopniu podpułkownika, w Korpusie Sądowym, w grupie oficerów z byłej armii austro-węgierskiej. 26 marca 1921 roku został zatwierdzony z dniem 1 kwietnia 1920 roku w stopniu pułkownika, w Korpusie Sądowym, w grupie oficerów z byłej armii austro-węgierskiej. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 3. lokatą w korpusie oficerów sądowych, a jego oddziałem macierzystym był Departament IX Sprawiedliwości Ministerstwa Spraw Wojskowych w Warszawie. 16 marca 1927 roku Prezydent RP Ignacy Mościcki mianował go generałem brygady ze starszeństwem z dniem 1 stycznia 1927 roku i 18. lokatą w korpusie generałów. 12 lutego 1923 roku Prezydent RP Stanisław Wojciechowski mianował go sędzią w Najwyższym Sądzie Wojskowym w Warszawie.
Z dniem 31 marca 1930 roku został przeniesiony w stan spoczynku.
W czasie II wojny światowej znalazł się we Francji. Pozostał tam jako osoba cywilna. Zmarł 20 czerwca 1946 we Francji i został pochowany w Aix-les-Bains.

</doc>
<doc id="1442697" url="https://pl.wikipedia.org/wiki?curid=1442697" title="Tesmoteci">
Tesmoteci

Tesmoteci (od gr. " θεσμοθέται, thesmothetai" – stanowiący prawo, lp. "θεσμοθέτης") – w starożytnych Atenach prawodawcy, tworzący organ sześciu urzędników wchodzących w skład kolegium archontów. 
Urząd ten powstał około połowy VII wieku p.n.e. w celu spisania praw, do tego czasu przekazywanych tradycją ustną, oraz ich utrwalenia i określenia obowiązującej wykładni, co miało doprowadzić do przerwania sporów. Początkowo tesmoteci byli pomocnikami trzech archontów (po dwóch przy każdym archoncie), a później stali się im równymi. Urzędowali w Tesmotetajonie, a Klejstenes przyłączył do nich sekretarza ("gramateus"), i w ten sposób liczba członków kolegium archontów wzrosła do 10 urzędników, co odpowiadało liczbie fyl. Podobnie jak archontowie, tesmoteci byli dożywotnimi członkami Areopagu.
Podstawowym zadaniem tesmotetów było gromadzenie wszystkich nowych praw, każdego wyroku areopagu, który powinien wejść do zbioru orzecznictwa, oraz sygnalizowanie sprzeczności i luk w obowiązującym prawie. Oni też określali normy prawne, będące podstawą wyroków sądowych. Jako organizatorzy systemu legislacyjnego, tesmoteci decydowali o zwoływaniu posiedzeń sądów, o ich terminach i rozdziale spraw pomiędzy poszczególnych urzędników. Przewodniczyli podczas dokimazji, byli obarczani obowiązkiem przyjmowania sprawozdań strategów, przygotowywali procesy polityczne i procesy o bezprawie (eisangelia i graphe paranomon). Kompetencje tesmotetów rozciągały się również na inne sprawy o zróżnicowanym charakterze, takie jak sykofantia, bezprawne przywłaszczenie obywatelstwa, przekupstwo. 

</doc>
<doc id="1442701" url="https://pl.wikipedia.org/wiki?curid=1442701" title="Geometryczne momenty bezwładności">
Geometryczne momenty bezwładności

Geometryczne momenty bezwładności (momenty bezwładności figur geometrycznych) – wielkości charakteryzujące płaskie figury geometryczne ze względu na sposób rozłożenia ich obszarów względem osi przyjętego układu współrzędnych. Należą do tzw. charakterystyk geometrycznych figur płaskich.
Definiuje się geometryczne momenty bezwładności:
Geometryczne momenty bezwładności są używane w mechanice konstrukcji, należą do geometrycznych charakterystyk przekrojów i występują w obliczaniach odkształceń i naprężeń w obciążonych prętach.
Definicje.
Osiowy geometryczny moment bezwładności względem danej osi formula_1 definiuje się jako sumę kwadratów odległości elementów figury formula_2 od tej osi, co może być wyrażone całką po powierzchni figury:
Biegunowy geometryczny moment bezwładności względem punktu formula_5 definiuje się jako sumę kwadratów odległości formula_6 elementów figury formula_2 od tego punktu, co może być wyrażone całką po powierzchni figury:
Oznaczenia:
Odśrodkowy (dewiacyjny) moment bezwładności względem danego układu osi, definiuje się jako sumę iloczynów odległości od tych osi elementów figury formula_20 co może być wyrażone jako całka po powierzchni figury:
Jednostką geometrycznego momentu bezwładności w układzie SI jest m4.
Własności.
Geometryczne momenty bezwładności są wielkościami addytywnymi. Moment bezwładności figury składającej się kilku rozłącznych figur jest równy sumie momentów bezwładności tych figur.
Momenty osiowe i biegunowe są nieujemne.
Moment odśrodkowy może być dodatni, równy zero lub ujemny.
Momenty osiowe i biegunowy przyjmują najmniejszą wartość dla osi przechodzących przez środek ciężkości figury. Takie osie nazywa się osiami centralnymi.
Dla danego punktu początku układu współrzędnych odśrodkowy moment bezwładności zależy od obrotu układu współrzędnych. Centralny układ współrzędnych, dla którego odśrodkowy moment bezwładności jest równy zero nazywany jest głównym centralnym układem współrzędnych.
Główne centralne momenty bezwładności.
Głównymi centralnymi momentami bezwładności są momenty bezwładności określone dla osi centralnych, głównych.
Zastosowania.
Momenty bezwładności wraz z momentami statycznymi umożliwiają określenie naprężeń w jednorodnych ciałach, których modelami są pręty i powłoki.
Osiowe momenty bezwładności przekroju pręta pozwalają określić rozkład naprężeń w zginanej belce, moment dewiacyjny określa jak zginanie względem jednej osi wywołuje naprężenia w osi do niej prostopadłej.
Biegunowy moment bezwładności przekroju belki jest parametrem przekroju opisującym rozkład naprężeń przy skręcaniu pręta.
Twierdzenie Steinera.
Jeżeli znany jest geometryczny moment bezwładności formula_9 pewnej figury względem osi formula_1 przechodzącej przez jej środek ciężkości, to moment bezwładności tej figury, względem osi równoległej formula_24 określa twierdzenie Steinera:
gdzie:
Jeżeli oś formula_1 nie przechodzi przez środek ciężkości figury, to wówczas obowiązuje wzór
gdzie formula_30 jest momentem statycznym figury względem osi formula_19
Przesunięcie układu współrzędnych.
Osiowe i biegunowe momenty bezwładności względem osi centralnych, głównych są
najmniejsze spośród momentów liczonych względem wszelkich innych układów współrzędnych.
Jeżeli centralny układ współrzędnych formula_32 zostanie przesunięty bez obrotu o wektor [a,b] względem środka ciężkości formula_33 figury w nowe położenie formula_34 to względem tych nowych osi mamy
Jeżeli osie początkowego układu współrzędnych formula_32 nie są osiami centralnymi to:
gdzie formula_30 i formula_44 są statycznymi momentami figury względem osi układu współrzędnych formula_45 określonymi wzorami:
Obrót układu współrzędnych.
Przy obrocie układu współrzędnych o kąt formula_48 wokół jego początku, momenty bezwładności transformują się wg wzorów:
Momenty ekstremalne.
Znając wartości momentów bezwładności względem danych osi centralnych, można obliczyć wartości głównych momentów bezwładności oraz kierunek osi głównych dla układu o tym samym początku. Osiami głównymi są osie względem których momenty bezwładności mają ekstremalne wartości:
Moment bezwładności figury złożonej.
Centralne momenty bezwładności figur o złożonym kształcie można obliczać przez podział figury na części, których momenty i położenie środka ciężkości są opisane w literaturze. Postępuje się wówczas wg schematu:
W razie potrzeby określenie kąta względem głównego układu współrzędnych i transformacja momentów do głównego układu współrzędnych.
Momenty bezwładności wielokąta.
Momenty bezwładności dla dowolnego prostego wielokąta w układzie współrzędnych na płaszczyźnie można obliczyć, sumując wkłady każdej części wielokąta po podzieleniu obszaru wielokąta na trójkąty. Zakłada się, że wielokąt ma wierzchołki n, ponumerowane przeciwnie do ruchu wskazówek zegara. Jeśli wierzchołki wielokąta są ponumerowane zgodnie z ruchem wskazówek zegara, zwrócone wartości będą ujemne, ale wartości bezwzględne będą prawidłowe:
Gdzie formula_61 – współrzędne wierzchołka formula_62 wielokąta. Przy czym formula_63 są współrzędnymi pierwszego wierzchołka.
Promień bezwładności.
Promieniem bezwładności względem dowolnej osi formula_64 nazywamy wielkość określoną wzorem
gdzie:
Promień bezwładności nazywamy głównym jeżeli jest określony wzorem (a), w którym formula_67 jest głównym momentem bezwładności.

</doc>
<doc id="1442703" url="https://pl.wikipedia.org/wiki?curid=1442703" title="Extreme Championship Wrestling">
Extreme Championship Wrestling

Extreme Championship Wrestling – amerykańska federacja wrestlingu istniejąca w latach 1992–2001. Federacja została założona jako Eastern Championship Wrestling i należała do National Wrestling Alliance w latach 1992–1994. Po zakończeniu współpracy zmieniono nazwę federacji. Główną areną federacji była ECW Arena.
W 2003 roku WWE wykupiło prawa do ECW, tworząc z federacji trzeci brand WWE. Brand ten istniał w latach 2006–2010, po czym został zastąpiony przez NXT.

</doc>
<doc id="1442704" url="https://pl.wikipedia.org/wiki?curid=1442704" title="Priscilla Lopes-Schliep">
Priscilla Lopes-Schliep

Priscilla Lopes-Schliep (ur. 26 sierpnia 1982 w Scarborough) – kanadyjska lekkoatletka, płotkarka, brązowa medalistka igrzysk olimpijskich w Pekinie w biegu na 100 m przez płotki.
19 sierpnia 2008 odniosła największy dotychczasowy sukces zostając brązową medalistką olimpijską. Uzyskała taki sam czas co srebrna medalistka Australijka Sally McLellan. W roku 2009 została wybrana najlepszą lekkoatletką Kanady. 13 marca 2010 wywalczyła brąz halowych mistrzostw świata.
Zwyciężczyni łącznej punktacji Diamentowej Ligi 2010 w biegu na 100 metrów przez płotki.

</doc>
<doc id="1442705" url="https://pl.wikipedia.org/wiki?curid=1442705" title="Krzysztof Dzierżek">
Krzysztof Dzierżek

Krzysztof Dzierżek herbu Nieczuja (zm. między 1610 a 1620) – przedstawiciel dyplomatyczny Rzeczypospolitej w Imperium Osmańskim w 1587 i 1591 roku, od 1588 chorąży trocki.
W latach 1570-1576 przebywał w Stambule ucząc się języka tureckiego. W latach 1577–1591 kilkakrotnie posłował do Turcji; opiekował się również posłami tureckimi i tatarskimi przebywającymi w Polsce.

</doc>
<doc id="1442706" url="https://pl.wikipedia.org/wiki?curid=1442706" title="190 Eskadra IAF">
190 Eskadra IAF

190 Eskadra ("Magiczne Dotknięcie") - helikopterowa eskadra Sił Powietrznych Izraela, bazująca w Ramat Dawid i Ramon w Izraelu.
Historia.
Eskadra została sformowana w 1985 i składała się z 20 lekkich helikopterów Hughes 500MD, które przeniesiono z dwóch innych eskadr. 190 Eskadra specjalizowała się wówczas w wykonywaniu zadań zwiadowczych i szkoliła się do prowadzenia walki z czołgami.
Począwszy od 2006 eskadra przesiadła się do nowych helikopterów szturmowych AH-64A Apache.
Wyposażenie.
Na wyposażeniu 190 Eskadry znajdują się następujące helikoptery:

</doc>
<doc id="1442708" url="https://pl.wikipedia.org/wiki?curid=1442708" title="Kazimierz Jacynik">
Kazimierz Jacynik

Kazimierz Jacynik (ur. 8 stycznia 1878 w Maciejowie, zm. 6 lutego 1965 w Warszawie) – generał brygady Wojska Polskiego.
Życiorys.
Kazimierz Jacynik urodził się 8 stycznia 1878 roku w Maciejowie, w rodzinie Konstantego i Marii z Moszczyńskich. W 1899 roku, po ukończeniu Oficerskiej Szkoły Piechoty w Odessie, został zawodowym oficerem piechoty Armii Imperium Rosyjskiego. W 1906 roku uczestniczył w rosyjskiej wyprawie na Kretę. W czasie I wojny światowej dowódca kompanii i batalionu na froncie. W 1915 roku dostał się do niewoli niemieckiej.
W grudniu 1918 roku, po uwolnieniu z niewoli, rozpoczął służbę w 4 Dywizji Strzelców Polskich. Jako zastępca dowódcy 13 pułku strzelców polskich przybył z nią do Polski.
W okresie od lipca 1919 roku do grudnia 1923 roku dowódca 30 pułku piechoty i XX Brygady Piechoty. Pułkiem i brygadą dowodził na wojnie z bolszewikami. 10 grudnia 1923 roku został mianowany dowódcą piechoty dywizyjnej 8 Dywizji Piechoty w Modlinie. 31 lipca 1927 roku został wyznaczony na stanowisko zastępca dowódcy Okręgu Korpusu Nr I w Warszawie. 24 grudnia 1929 roku został zwolniony z zajmowanego stanowiska służbowego, a z dniem 28 lutego 1930 roku przeniesiony w stan spoczynku.
Został osadnikiem wojskowym w Starych Koszarach.
Osiadł w Warszawie i tam 6 lutego 1965 roku zmarł. Pochowany na Cmentarzu Wojskowym na Powązkach (kwatera A16-8-2).

</doc>
<doc id="1442713" url="https://pl.wikipedia.org/wiki?curid=1442713" title="193 Eskadra IAF">
193 Eskadra IAF

193 Eskadra („"Helikoptery Morskie"”) – eskadra helikopterów morskich Sił Powietrznych Izraela, bazująca w Ramat Dawid i Palmachim w Izraelu.
Historia.
Eskadra została sformowana 12 sierpnia 1987 i składała się z wielozadaniowych helikopterów morskich HH-65A Dolphin, które były wykorzystywane do zadań pełnionych przez marynarkę. Helikoptery najczęściej bazowały na okrętach, pełniąc misje patrolowe i operacje ratunkowe. Zostały one uzbrojone w przeciwokrętowe pociski rakietowe Harpoon.
Począwszy od 1996 eskadra przesiadła się do nowych helikopterów morskich AS-565 Panther.
Podczas II wojny libańskiej, 14 lipca 2006 helikoptery AS-565 Panther ostrzelały rakietami Bejrut. Był to odwet za trafienie izraelskiego okrętu rakietą C-802, za co odpowiedzialność ponosiła organizacja Hezbollah.
Wyposażenie.
Na wyposażeniu 193 Eskadry znajdują się następujące helikoptery:

</doc>
<doc id="1442714" url="https://pl.wikipedia.org/wiki?curid=1442714" title="Mark Henry">
Mark Henry

Mark Jerrold Henry (ur. 12 czerwca 1971, Silsbee, Teksas) – amerykański zawodowy zapaśnik, sztangista, trójboista siłowy i strongman. Występuje w federacji World Wrestling Entertainment w brandzie Smackdown. Był mentorem Luckego Cannona w NXT. Jest zawodnikiem typu heel.
Na Smackdown 19 sierpnia wygrał 20 osobowy Battle Royal, tym samym stając się pretendentem do pasa wagi ciężkiej, który zdobył na Night of Champions 18 września 2011 roku pokonując Randy'ego Ortona. Na Hell In A Cell 2011 obronił tytuł mistrza wagi ciężkiej. Na SmackDown 7 października 2011 został zaatakowany przez wracającego na SmackDown Big Showa, który zniszczył nim stół komentatorski wykonując na nim Chokeslam. Na Vengeance 2011 obronił pas, w wyniku podwójnej dyskwalifikacji z Big Showem. Na Survivor Series przegrał walkę z Big Show'em poprzez dyskwalifikację, po walce chciał ponownie wprowadzić Big Showa do Hall of pain, ale nie udało mu się. Big Show złamał mu nogę. Na Henry zmierzy się kolejny raz z Big Show'em o tytuł Mistrza Świata Wagi Ciężkiej. Na WWE TLC przegrał walkę z Big Show'em o pas wagi ciężkiej. Na gali Royal Rumble, przegrał Triple Thread Steal Cage Match o pas WHC. Podczas kolejnej gali WWE PPV Elimination Chamber miał być jednym z sześciu zawodników, którzy zmierzą się w stalowej klatce o pas wagi ciężkiej, lecz został usunięty ze starcia przez generalnego managera SmackDown, Theodora Longa, został także przez niego zawieszony ponieważ chciał go zaatakować. Powrócił w lutym 2013 roku atakując Reya Mysterio i Sin Carę. Na Elimination Chamber 2013 miał szansę walczyć na WrestleManii 29 o pas wagi ciężkiej jednak nie wygrał walki w komorze. Na WrestleManii XXIX wygrał z Rybackiem. Na Extreme Rules 2013 przegrał walkę z Sheamusem w stypulacji Strap match. Na Money in the Bank miał szansę po raz pierwszy zostać WWE Championem, jednak nie udało mu się pokonać ówczesnego mistrza Johna Ceny. Następnie został wplątany w konflikt z The Shield. Miał przeciwko nim walczyć wraz z Big Showem o pasy Tag Team, ale do walki nie doszło, ponieważ Mark doznał kontuzji. Powrócił podczas Survivor Series, gdzie pokonał Ryback'a.
Styl walki
Finishery
Standardowe akcje
Osiągnięcia.
Wrestling.
World Wrestling Federation/World Wrestling Entertainment
Strongman.
Arnold Classic
Podnoszenie ciężarów.
Igrzyska olimpijskie
Igrzyska panamerykańskie

</doc>
<doc id="1442719" url="https://pl.wikipedia.org/wiki?curid=1442719" title="Nick Willis">
Nick Willis

Nick Willis (25 kwietnia 1983 w Lower Hutt) – nowozelandzki biegacz, srebrny medalista Igrzysk Olimpijskich 2008 w biegu na 1500 m (po dyskwalifikacji Rashida Ramziego). Mistrz Igrzysk Wspólnoty Narodów (2006).
Wielokrotny mistrz i rekordzista kraju, medalista mistrzostw NCAA.

</doc>
<doc id="1442720" url="https://pl.wikipedia.org/wiki?curid=1442720" title="Nicholas Willis">
Nicholas Willis



</doc>
<doc id="1442723" url="https://pl.wikipedia.org/wiki?curid=1442723" title="Khotso Mokoena">
Khotso Mokoena



</doc>
<doc id="1442725" url="https://pl.wikipedia.org/wiki?curid=1442725" title="Instituto Nacional de Estadística de España">
Instituto Nacional de Estadística de España



</doc>
<doc id="1442731" url="https://pl.wikipedia.org/wiki?curid=1442731" title="Berry Powel">
Berry Powel

Berry Powel (ur. 2 maja 1980 w Utrechcie) – holenderski piłkarz występujący na pozycji napastnika w klubie GVVV.
Kariera.
Powel zawodową karierę rozpoczął w 2003 roku w FC Den Bosch, grającym w Eerste divisie. W sezonie 2003/2004 wraz z zespołem awansował do Eredivisie. W lidze tej zadebiutował 15 sierpnia 2004 w wygranym 1:0 meczu z ADO Den Haag, a 16 października 2004 w wygranym 2:1 spotkaniu z RBC Roosendaal strzelił swojego pierwszego gola w Eredivisie. W sezonie 2004/2005 spadł z klubem z powrotem do Eerste divisie. W kolejnym sezonie został królem strzelców tych rozgrywek, mimo iż po 26. kolejkach (z 38), w styczniu 2006 odszedł do angielskiego Millwall. W Championship pierwszy mecz rozegrał 31 stycznia 2006 przeciwko Cardiff City (1:1). Na boisko wszedł wówczas w 57. minucie, zmieniając Bena Maya, a w 60. minucie zdobył wyrównującą bramkę dla Millwall. Był to jednocześnie jedyny gol strzelony przez Powela w barwach tego klubu. Do końca sezonu 2005/2006 zagrał tam 12 ligowych meczach, a po spadku Millwall do League One, wrócił do Holandii.
Został wówczas graczem De Graafschap, występującego w Eerste divisie. W sezonie 2006/2007 został królem strzelców ligi, a także wywalczył z klubem awans do Eredivisie. W De Graafschap występował do stycznia 2008. Następnie był zawodnikiem innych zespołów Eredivisie – FC Groningen oraz ADO Den Haag. Na sezon 2009/2010 ADO wypożyczyło Powela do De Graafschap, grającego już w Eerste divisie.
Od 2010 roku grał w Hiszpanii, gdzie reprezentował barwy drużyn Gimnàstic Tarragona (Segunda División) oraz Huracán Valencia CF (Segunda División B). 5 czerwca 2012 roku podpisał kontrakt z hiszpańskim Elche CF z Segunda División. W sierpniu 2013 odszedł z tego klubu. Następnie, w styczniu 2014 przeszedł do Heraclesa Almelo, grającego w Eredivisie, podobnie jak Roda JC Kerkrade, do której odszedł w lutym tego samego roku.
Od połowy 2014 roku Powel grał w barwach drużyn z trzeciej ligi holenderskiej – Kozakken Boys, IJsselmeervogels, DVS '33 oraz GVVV.
W Eredivisie rozegrał 108 spotkań i zdobył 15 bramek.

</doc>
<doc id="1442734" url="https://pl.wikipedia.org/wiki?curid=1442734" title="Dust">
Dust



</doc>
<doc id="1442737" url="https://pl.wikipedia.org/wiki?curid=1442737" title="Ocaña">
Ocaña



</doc>
<doc id="1442738" url="https://pl.wikipedia.org/wiki?curid=1442738" title="Ocańa">
Ocańa



</doc>
<doc id="1442742" url="https://pl.wikipedia.org/wiki?curid=1442742" title="Brian van Loo">
Brian van Loo

Brian Marcel van Loo (ur. 2 kwietnia 1975 w Almelo) – holenderski piłkarz występujący na pozycji bramkarza.
Kariera.
Van Loo karierę rozpoczynał w klubie PH Almelo. Później był zawodnikiem amatorskiego Stevo. Do profesjonalnej piłki trafił w 1999 roku, mając 24 lata. Został wówczas graczem drugoligowego Heraclesa Almelo. W jego barwach zadebiutował 6 września 1999 w przegranym 1-2 ligowym pojedynku z ADO Den Haag. Szybko stał się pierwszym bramkarzem ekipy z Polman Stadion. W 2005 roku awansował z klubem do ekstraklasy. Wówczas stracił jednak miejsce w składzie na rzecz Martina Pieckenhagena. W Eredivisie van Loo zadebiutował 8 lutego 2006 w zremisowanym 1-1 ligowym meczu z SC Heerenveen. Łącznie w sezonie 2005/2006 w lidze zagrał trzy razy. Po jego zakończeniu odszedł z klubu. Łącznie w barwach Heraclesa rozegrał 198 spotkań.
Latem 2006 podpisał kontrakt z innym pierwszoligowcem - FC Groningen. Pierwszy występ zanotował tam 18 marca 2007 w zremisowanym 1-1 ligowym spotkaniu z FC Twente. Przez cały pierwszy sezon w Groningen był rezerwowym dla Basa Roordy i wystąpił w lidze sześć razy. Od początku następnej edycji rozgrywek ligowych był pierwszym bramkarzem ekipy ze stadionu Euroborg. W tamtym sezonie wystąpił z klubem w Pucharze UEFA, ale zakończyli go na pierwszej rundzie po porażce w dwumeczu z ACF Fiorentiną. W sezonie 2008/2009 ponownie stał się rezerwowym, gdyż stracił miejsce w jedenastce Groningen na rzecz Luciano da Silvy. W sezonie 2012/2013 ponownie był zawodnikiem Heraclesa Almelo i w nim też zakończył karierę.

</doc>
<doc id="1442744" url="https://pl.wikipedia.org/wiki?curid=1442744" title="Grob G-120A">
Grob G-120A

Grob G-120 – dwumiejscowy szkolny samolot zbudowany w niemieckiej wytwórni Grob Aircraft.

</doc>
<doc id="1442750" url="https://pl.wikipedia.org/wiki?curid=1442750" title="San Marino na Letnich Igrzyskach Olimpijskich 1992">
San Marino na Letnich Igrzyskach Olimpijskich 1992

Reprezentacja San Marino na Letnich Igrzyskach Olimpijskich 1992 w Barcelonie składała się z jedenastu sportowców.
Był to siódmy start San Marino jako niepodległego państwa na letnich igrzyskach olimpijskich. Wcześniej startowali w 1960 w Rzymie, a następnie po ośmiu latach w Meksyku. Od tamtego czasu zawodnicy z San Marino startują nieprzerwanie.

</doc>
<doc id="1442753" url="https://pl.wikipedia.org/wiki?curid=1442753" title="Zespół Hammana-Richa">
Zespół Hammana-Richa

Zespół Hammana-Richa (syn. ostre śródmiąższowe zapalenie płuc, , AIP) – rzadkie, gwałtownie postępujące idiopatyczne śródmiąższowe zapalenie płuc o niepomyślnym rokowaniu. Zespół został po raz pierwszy opisany w 1935 przez Louisa Hammana i Arnolda Richa.
Objawy.
W wywiadzie pacjenci najczęściej zgłaszają objawy podobne jak w ostrym zakażeniu wirusowym dróg oddechowych:
W badaniu przedmiotowym można stwierdzić:
Śmiertelność w zespole Hammana-Richa wynosi ponad 60%, w pozostałych przypadkach choroba może minąć bez następstw lub prowadzić do przewlekłej niewydolności oddechowej.
Diagnostyka.
W badaniu rentgenowskim i tomokomputerowym klatki piersiowej stwierdza się zacienienia o charakterze "mlecznego szkła", zagęszczenia pęcherzykowe. Zmiany mają charakter rozlany, choć w początkowej fazie choroby mogą mieć niewielkie nasilenie. W badaniu histopatologicznym obserwuje się zmiany typowe dla rozlanego uszkodzenia pęcherzyków płucnych.
Leczenie.
W leczeniu zespołu Hammana-Richa stosuje się kortykosteroidy, cyklofosfamid, azatioprynę, winkrystynę. W przypadku wystąpienia ostrej niewydolności oddechowej stosuje się wspomaganie oddechu. Zabiegiem ratującym życie jest przeszczep płuc.

</doc>
<doc id="1442755" url="https://pl.wikipedia.org/wiki?curid=1442755" title="Konstanty Jakimowicz">
Konstanty Jakimowicz

Konstanty Sylwin Jakimowicz (ur. 17 lutego 1879 w Warszawie, zm. 3 lipca 1960 tamże) – architekt warszawski.
Życiorys.
Był najstarszym synem mistrza krawieckiego i kuśnierza Konstantego Jakimowicza i Katarzyny z Rejmentów, najstarszej siostry Władysława Reymonta. Początkowo pobierał naukę w szkole rysunków w pracowni Wojciecha Gersona w Warszawie. Następnie studiował na Wydziale Architektury Instytutu Politechnicznego w Warszawie, dyplom uzyskał na Politechnice w Karlsruhe (1906) i w Instytucie Inżynierów Cywilnych w Petersburgu (1908–1909). Był członkiem Ligi Narodowej od 1905 roku, członkiem Narodowego Związku Robotniczego. W latach 1909–1911 pracował przy budowie linii kolejowej Herby-Kielce.
Po roku 1913 mieszkał w Warszawie i był architektem diecezjalnym, członkiem Prymasowskiej Rady ds. Budownictwa Sakralnego. Pracował jako wykładowca budownictwa w Szkole Mechaniczno-Technicznej Hipolita Wawelberga i Stanisława Rotwanda, Uniwersytecie Ludowym oraz Wolnej Wszechnicy Polskiej.
Po roku 1916 budowniczy okręgowy i kierownik Wydziału Budowlanego m. Warszawy, 1918–1926 szef sekcji, a następnie dyrektor departamentu w Ministerstwie Robót Publicznych. W latach 1926–1928 etatowy architekt Banku Gospodarstwa Krajowego.
Pełnił funkcje prezesa Koła Architektów w Warszawie, członka Rady Stowarzyszenia Architektów Polskich, członka wydziału konserwacji Towarzystwa Opieki nad Zabytkami. W okresie okupacji 1940–1944 zatrudniony w Wydziale Budownictwa Zarządu m. Warszawy, po wojnie pracował w Biurze Odbudowy Stolicy.
Został pochowany na cmentarzu Powązkowskim w Warszawie (kwatera 67-5-16,17), wraz z żoną Stanisławą z Wywijanków (1883–1956). W drugim grobie rodziny Jakimowiczów (kwatera 174-2-18) spoczywają rodzice architekta: Konstanty Jakimowicz (1848–1933) i Katarzyna z Rejmentów (1955–1919).
Realizacje.
Według jego projektów budowano głównie w Warszawie i jej okolicy. Spośród jego realizacji należy wymienić:

</doc>
<doc id="1442762" url="https://pl.wikipedia.org/wiki?curid=1442762" title="Wojownik wspaniały">
Wojownik wspaniały

Wojownik wspaniały ("Stephanoaetus coronatus") – gatunek dużego ptaka drapieżnego z rodziny jastrzębiowatych (Accipitridae). Występuje w Afryce Subsaharyjskiej. Bliski zagrożenia wyginięciem.
Systematyka.
Jest to jedyny przedstawiciel rodzaju "Stephanoaetus". Niekiedy bywał umieszczany w rodzaju "Spizaetus". Nie wyróżnia się podgatunków.
Charakterystyka.
Morfologia.
Wygląd zewnętrzny: Dymorfizm płciowy objawia się większymi rozmiarami samic. Dorosłe ptaki mają ciemne upierzenie. Tył najczęściej szaroczarny, spodnia strona ciała płowa lub rdzawa z ciemnymi prążkami. Na głowie ma czubek z piór. Nogi bardzo silne, uzbrojone w potężne pazury. Oczy żółte. Młode ptaki można poznać po jaśniejszym upierzeniu i białym czubku.
Rozmiary:
Długość ciała: Samce – 80 cm, samice – 90 cm.
Rozpiętość skrzydeł: 2 m.
Masa ciała: Samce – ok. 3,5 kg, samice – ok. 3,8 kg.
Głos.
Swą obecność oznajmia bardzo głośnym nawoływaniem „kwii – kwii”.
Występowanie.
Środowisko.
Gęste i otwarte lasy aż po wybrzeża, także sawanny i półpustynie.
Zasięg występowania.
Zamieszkuje obszary Afryki Subsaharyjskiej, od Senegambii i Gwinei na zachodzie po Kenię i Etiopię na wschodzie, a na południe po Angolę, północno-wschodnią Botswanę oraz wschodnią i południowo-wschodnią RPA.
Pożywienie.
Małpy i inne ssaki (w tym małe antylopy takie jak dujkery czy koziołki skalne), a także ptaki.
Wojownik wspaniały wyrusza na łowy o świcie lub późnym wieczorem. Czyha, siedząc nieruchomo na drzewie, a później gwałtownie rzuca się na upatrzonego ssaka, który może być nawet pięciokrotnie cięższy niż sam orzeł. Wojowniki wspaniałe polują często parami. Jeden ptak przyciąga uwagę ofiary, a drugi bezgłośnie i gwałtownie atakuje z tyłu. Jeśli zdobycz nie jest zbyt ciężka, ptak wzlatuje z nią w górę i zanosi do gniazda lub wysoko na gałąź, gdzie pożera ją w całości, razem z kośćmi. Większy łup rozrywa na ziemi i pojedyncze części stopniowo zanosi na drzewo, gdzie je zjada.
Tryb życia i zachowanie.
Orły regularnie oblatują granice swojego terytorium i odganiają inne drapieżniki. Jeśli orzeł wyczuwa niebezpieczeństwo, najeża czubek na tyle głowy.
Długość życia: 15 lat.
Rozród.
Toki: Zaloty rozpoczynają się od lotu godowego samca. Jeśli zainteresuje to samicę, wzlatuje i przyłącza się do niego. Następnie samiec leci w jej kierunku, a ona wyciąga ku niemu pazury. Chwytają się szponami i w locie wykonują różne akrobacje.
Środowisko: Korony wysokich drzew.
Gniazdo: Zbudowane z gałęzi i chrustu. Mniejsze patyczki przynoszą w dziobie, a duże w pazurach. Gotowe gniazdo wyściełają miękkimi, świeżymi częściami zielonych roślin. Budowa i wykończenie gniazda trwa nawet 5 miesięcy. Co roku para spędza trzy miesiące na naprawie i rozbudowie gniazda, osiąga ono potem ogromne rozmiary i może mieć szerokość 2 m i wysokość 3 m.
Jaja: Samica składa 2 jaja w porze suchej.
Wysiadywanie: Podczas wysiadywania, które trwa ok. 50 dni, samiec przynosi samicy pokarm do gniazda.
Pisklęta: Najczęściej przeżywa tylko jedno pisklę. Samica ofiarnie troszczy się o potomka i czasami atakuje nawet swojego partnera, który przynosi pokarm. Po 11 tygodniach pisklę zaczyna tracić biały puch, a w wieku 15–16 tygodni zyskuje upierzenie umożliwiające latanie. Również w tym wieku, kiedy podejmuje już pierwsze próby lotu, polega nadal na rodzicach. Ptaki z Afryki Wschodniej usamodzielniają się później niż osobniki z południa, w 30.–50. tygodniu.
Cały cykl lęgowy trwa 500 dni, ponieważ rodzice karmią młode jeszcze przez 9–12 miesięcy po wykluciu.
Status.
Międzynarodowa Unia Ochrony Przyrody (IUCN) od 2012 roku uznaje wojownika wspaniałego za gatunek bliski zagrożenia (NT – "near threatened"); wcześniej, od 1988 roku miał on status gatunku najmniejszej troski (LC – "least concern"). Liczebność populacji, według szacunków, mieści się w przedziale 5–50 tysięcy dorosłych osobników. Trend liczebności populacji uznaje się za spadkowy. Do głównych zagrożeń dla gatunku należą: wylesianie, kolizje z obiektami antropogenicznymi (takimi jak przewody wysokiego napięcia, ogrodzenia, pojazdy, szklane budynki czy turbiny wiatrowe), porażenia prądem, a także polowania i prześladowania ze strony ludzi.

</doc>
<doc id="1442763" url="https://pl.wikipedia.org/wiki?curid=1442763" title="Iwan Koszkin">
Iwan Koszkin

Iwan Aleksiejewicz Koszkin, ros. Иван Алексеевич Кошкин (ur. 1 stycznia 1895 r. we wsi Zajmiszcze w rejonie Wiatki w Rosji, zm. 16 września 1980 r. w Nowym Jorku) – radziecki, a następnie emigracyjny ekonomista i demograf, wykładowca akademicki, doktor nauk ekonomicznych, publicysta, członek Komitetu Wyzwolenia Narodów Rosji pod koniec II wojny światowej
Życiorys.
Od 1907 r. mieszkał w Ufie. Pracował w fabryce jako uczeń-robotnik, a następnie w kantorze jako pisarz. Następnie przyjechał do Kurgana, gdzie znalazł pracę jako kadrowiec w zakładach lnianych. Potem zajął się handlem żelazem. W 1911 r. przeszedł handlowe kursy buchalteryjne, po czym pracował jako buchalter, a następnie główny buchalter w związku syberyjskich drobnotowarowych kupców. W 1915 r. ukończył eksternistycznie gimnazjum w Kurganie. W 1916 r. został zmobilizowany do armii rosyjskiej. W tym samym roku ukończył szkołę młodszych oficerów w Czistopolu. Brał udział w I wojnie światowej. Walczył krótko na froncie kaukaskim, a następnie zachodnim. Po demobilizacji powrócił w 1917 r. do Kurgana, gdzie ponownie został buchalterem w urzędzie miejskim. Pod koniec 1917 r. wstąpił do wojsk białych adm. Aleksandra W. Kołczaka, zostając oficerem. Po krótkiej służbie przyjechał do Tomska, gdzie podjął pracę w komitecie miejskim. Jednocześnie studiował na historyczno-filozoficznym wydziale miejscowego uniwersytetu.
Po zajęciu miasta przez bolszewików został w maju 1920 r. aresztowany i osadzony w obozie koncentracyjnym w Omsku. W październiku tego roku został przewieziony do Moskwy, a stamtąd do Piotrogradu, gdzie trafił do więzienia. Po miesiącu został jednak uwolniony. Znowu został buchalterem w centralnym punkcie kwarantannym. Następnie objął funkcję zastępcy przewodniczącego Syberyjskiego Krajowego Związku Stowarzyszeń Konsumenckich, a potem głównego buchaltera i zastępcy przewodniczącego leningradzkiego kantoru obwodowego "Masłocentr". W 1921 r. ponownie na krótko aresztowano go, ale wkrótce wypuszczono na wolność jako nie zagrażającego władzy sowieckiej. W 1924 r. został docentem w Leningradzkim Instytucie Gospodarki Narodowej im. Engelsa. Jako praktyk w buchalterii nie musiał mieć dyplomu wyższych studiów. Od 1927 r. był docentem wydziału prawa sowieckiego Leningradzkiego Uniwersytetu Państwowego. Jednocześnie wykładał we Wszechzwiązkowej Akademii Spółdzielczości. W 1930 r. został wykładowcą, od 1935 r. z tytułem profesora, Leningradzkiego Instytutu Sowieckiego Handlu im. Engelsa. Od 1936 r. był profesorem Leningradzkiego Instytutu Finansowo-Ekonomicznego. Jednocześnie w 1937 r. został profesorem Moskiewskiego Instytutu Sowieckiego Handlu Spółdzielczego. Przewodniczył też sekcji planowania w Leningradzkim Naukowym Instytucie Spółdzielczym. W 1940 r. objął funkcję dziekana wydziału finansowego Leningradzkiego Instytutu Finansowo-Ekonomicznego z tytułem doktora nauk ekonomicznych, zaś w 1941 r. – zastępcy ds. naukowych dyrektora Instytutu. Przez cały sowiecki okres kariery naukowej napisał ponad 60 prac z dziedziny ekonomii, które były bardzo cenione w środowisku sowieckich ekonomistów. Wiosną 1942 r. Iwan A. Koszkin ewakuował się wraz z pozostałym personelem Leningradzkiego Instytutu Finansowo-Ekonomicznego do miasta Jessentuki na północnym Kaukazie, gdzie objął funkcję pełniącego obowiązki dyrektora Instytutu.
Po zajęciu miasta przez wojska niemieckie w sierpniu 1942 r., podjął kolaborację z okupantami. Jego córka wyszła za mąż za niemieckiego oficera. W grudniu tego roku wyjechał z miasta wraz z wycofującymi się Niemcami i przyjechał do Berlina, gdzie pracował w fabryce. Jednocześnie przystąpił do Rosyjskiego Ruchu Wyzwoleńczego gen. Andrieja A. Własowa. Pod koniec 1944 r. wszedł w skład Komitetu Wyzwolenia Narodów Rosji (KONR). Na pocz. 1945 r. wyjechał do zachodnich Niemczech zajętych przez wojska amerykańskie. Po zakończeniu wojny Amerykanie odesłali go do sowieckiego obozu repatriacyjnego, skąd zbiegł. Ponownie internowany przez Amerykanów, tym razem nie został wydany Sowietom.
W 1949 r. wyjechał do USA. Początkowo pracował jako pakowacz w fabryce. Od 1951 r. działał w Narodowym Związku Pracujących (NTS). Uczestniczył w różnych seminariach i spotkaniach o charakterze antysowieckim, na których występował z odczytami i wykładami. Pisał artykuły publikowane w piśmie "Posiew" i innych. W latach 60. opublikował też pod nazwiskiem Kurganow szereg prac sowietologicznych, głównie o charakterze demograficznym. Z wyliczonych przez niego danych demograficznych korzystał m.in. Aleksandr I. Sołżenicyn. W 1963 r. opublikował w piśmie "Mosty" głośny artykuł "Socyalisticzeskije gosudarstwa i nacyonał-kommunizm".

</doc>
<doc id="1442764" url="https://pl.wikipedia.org/wiki?curid=1442764" title="Pierre-Marie Gerlier">
Pierre-Marie Gerlier

Pierre-Marie Gerlier, oryginalnie Piotr Maria Gerlicz (ur. 1 stycznia 1880 w Versailles, zm. 17 stycznia 1965 w Lyonie) – francuski duchowny katolicki polskiego pochodzenia, arcybiskup Lyonu, prymas Francji i kardynał.
Życiorys.
Syn Władysława Gerlicza herbu Lis z odmianą i jego żony Anny Matyldy z domu Favre . Piotr Maria Gerlicz zmienił później nazwisko na Gerlier wg pisowni francuskiej . W czasie I wojny światowej służył w armii jako oficer. Został ranny i trafi do niewoli. W młodości ukończył studia na uniwersytecie w Bordeaux. Następnie był adwokatem Sądu Paryskiego, a w latach 1907-1913 pełnił funkcję Prezesa Związku Prawników Francuskich. Karierę kościelną rozpoczął dość późno, naukę seminaryjną pobierał w Issy, było to specjalne seminarium dla powołań w późnym wieku. Święcenia kapłańskie przyjął 29 lipca 1921 w wieku 41 lat. Pracował duszpastersko w Paryżu. 
14 maja 1929 otrzymał nominację na biskupa Tarbes i Lourdes. Sakry udzielił mu w Paryżu kardynał Louis-Ernest Dubois. 30 lipca 1937 spotkał go kolejny awans, Pius XI powołał go na arcybiskupa Lyonu i w związku z tym – honorowego prymasa Francji. W czasie II wojny światowej był zaangażowany w ukrywanie żydowskich dzieci za co w 1981 otrzymał pośmiertnie tytuł Sprawiedliwego wśród Narodów Świata. Jak większość episkopatu francuskiego popierał rządy Philipa Petaina. Brał udział w konklawe 1939, 1958 i 1963 roku. Udzielił święceń kapłańskich przyszłemu polskiemu kardynałowi Andrzejowi Deskurowi. Zmarł na zawał serca po prawie 30 latach kierowania archidiecezją Lyon.

</doc>
<doc id="1442765" url="https://pl.wikipedia.org/wiki?curid=1442765" title="Pierre Gerlier">
Pierre Gerlier



</doc>
<doc id="1442766" url="https://pl.wikipedia.org/wiki?curid=1442766" title="Interwencja poselska">
Interwencja poselska

Interwencja poselska – instrument kontrolny nakładający na instytucje publiczne i jednostki gospodarki niepaństwowej obowiązek udzielenia posłom w terminie 14 dni informacji o stanie sprawy, w której poseł podjął interwencję. 

</doc>
<doc id="1442767" url="https://pl.wikipedia.org/wiki?curid=1442767" title="Wachowie">
Wachowie

Wachowie – grupa etniczna pochodzenia irańskiego, zamieszkująca najwyższe części Pamiru, a więc południowo-wschodnie części Górskiego Badachszanu w Tadżykistanie, afgański korytarz wachański oraz północną, górską część Pakistanu.
Jest to lud dość słabo znany, a jego liczebność wynosi według różnych szacunków 15–20 tysięcy osób. Wachowie posługują się archaicznym językiem wachańskim, który występuje jedynie w formie mówionej (aż do połowy XX wieku Wachowie nie posługiwali się żadnym pismem), lecz większość z nich sprawnie posługuje się również językami tadżyckim oraz paszto, których to używają jako języków pisanych. Wyznają islam. Żyją w niedużych wioskach zwanych "qishlaq", składających się z kilku połączonych domów. Zajmują się rolnictwem – uprawiają głównie pszenicę – oraz hodowlą i pasterstwem, głównie kóz i jaków.

</doc>
<doc id="1442769" url="https://pl.wikipedia.org/wiki?curid=1442769" title="Stephanoaetus coronatus">
Stephanoaetus coronatus



</doc>
<doc id="1442770" url="https://pl.wikipedia.org/wiki?curid=1442770" title="Transition Technologies">
Transition Technologies

Transition Technologies S.A. – polskie przedsiębiorstwo informatyczne z siedzibą w Warszawie, specjalizujące się w rozwiązaniach informatycznych dla przemysłu. Zostało założone w 1991 roku.
Poza warszawską siedzibą, spółka posiada oddziały w Łodzi, Białymstoku, Ostrowie Wielkopolskim, Wrocławiu, Lublinie, Kielcach, Koszalinie, Olsztynie, Rzeszowie, Zielonej Górze i Krakowie. W 2007 otworzyła też biuro w Stanach Zjednoczonych.
Historia.
Przedsiębiorstwo zostało założone w czerwcu 1991 w formie spółki z ograniczoną odpowiedzialnością i początkowo zajmowało się jedynie tłumaczeniem amerykańskiego oprogramowania przeznaczonego dla przemysłu. Wkrótce jednak rozpoczęło produkcję własnego, kierowanego głównie do branży energetycznej. W styczniu 1998 powstało biuro w Ostrowie Wielkopolskim, a w ofercie firmy pojawiły się aplikacje współpracujące z systemami sterowania procesami przemysłowymi. W grudniu 2001 przedsiębiorstwo zostało przekształcone w spółkę akcyjną. W lutym 2002 w Ostrowie powstało Centrum Teleinformatyczne.
Spółka nawiązała współpracę z amerykańskim Parametric Technology Corporation (PTC), producentem m.in. systemu Pro/Engineer. W rezultacie w lipcu 2006 powstał w Łodzi oddział świadczący na zasadzie outsourcingu usługi programistyczne i wsparcia technicznego dla klientów PTC, działający pod nazwą "Poland Solution Center". W 2022 przedsiębiorstwo zatrudniało ponad 700 osób. 
W listopadzie 2006 nastąpiło otwarcie kolejnego oddziału Transition Technologies, tym razem we Wrocławiu, a w maju 2007 – filii w Stanach Zjednoczonych. Następny krajowy oddział powstał rok później w Białymstoku.
Spółka decyzją Ministra Gospodarki w dniu 10 sierpnia 2010 r. uzyskała status centrum badawczo-rozwojowego. 
Transition Technologies S.A. dało początek Grupie Kapitałowej Transition Technologies (GKTT), składającej się obecnie z 10 spółek i zatrudniającej ponad 2000 osób na całym świecie. Spółki należące do GKTT: Transition Technologies S.A., Transition Technologies-Managed Services, Transition Technologies PSC, Transition Technologies Advanced Solutions, Transition Technologies-Software, Transition Technologies Science, Transition Technologies Ukraine, Transition Technologies USA Inc., Transition Technologies Control Solutions oraz Promison. 
Działalność.
W zakres głównej działalności firmy wchodzą:
Przedsiębiorstwo współpracuje z firmami Oracle, Sun Microsystems, IBM, Premium Technology oraz Parametric Technology Corporation.

</doc>
<doc id="1442771" url="https://pl.wikipedia.org/wiki?curid=1442771" title="Bez dogmatu">
Bez dogmatu

Bez dogmatu – powieść Henryka Sienkiewicza. Jedna z kilku powieści obyczajowych w dorobku autora, obok "Rodziny Połanieckich" i "Wirów". Sienkiewicz postanowił odejść od gatunku powieści historycznej, który dał mu sławę i napisać utwór o tematyce współczesnej, podejmujący problem człowieka końca XIX wieku, pozbawionego trwałych zasad moralnych i celu w życiu, do którego mógłby dążyć. Napisał więc powieść psychologiczną, w której romansowa fabuła była pretekstem do ukazania stanów psychicznych bohatera i autoanalizy jego przeżyć. Ze względu na swoją tematykę oraz brak jednoznacznego potępienia głównego bohatera utwór wzbudził burzliwą dyskusję i wywołał zarzuty amoralności. Dla wielu młodych ludzi "Bez dogmatu" była diagnozą ich pokolenia.
Opis fabuły.
Bohaterem powieści jest pochodzący z bogatej szlacheckiej rodziny Leon Płoszowski. Inteligentny, utalentowany i wszechstronnie wykształcony nie może jednak znaleźć miejsca w życiu, które upływa mu bezproduktywnie na rozrywkach, bywaniu w towarzystwie i podróżach po Europie. W swoim dzienniku nieustannie analizuje własne postępowanie i przeżycia.
Zmienia się to, gdy wskutek zabiegów pragnącej w końcu go wyswatać ciotki poznaje piękną Anielkę. Zakochuje się w niej i zaczyna zabiegać o jej względy, a Anielka odwzajemnia jego uczucie. Leon nie skrywa swoich zabiegów o serce dziewczyny, więc wkrótce wszyscy nabierają przekonania, że stara się o jej rękę. Niespodziewanie przychodzi wiadomość o śmiertelnej chorobie ojca bohatera, który wyjeżdża do niego za granicę. Tam, daleko od Anielki, nabiera do niej dystansu i zaczyna dziwić się swojemu zachowaniu. Podczas gdy dziewczyna zamartwia się, czekając na wieści od ukochanego, wierząc, że ten wkrótce zostanie jej mężem, Leon nawiązuje romans z piękną Laurą, swoją dawną znajomą, która jest całkowitym charakterologicznym przeciwieństwem poczciwej, skromnej i skłonnej do poświęceń Anielki. Laura kompletnie ignoruje swojego ciężko chorego męża, gdyż jest zakochana we własnej urodzie i całkowicie skupiona na sobie i kolejnych miłosnych podbojach. Na zmianę przyciąga i odpycha Leona, który na ponaglające do powrotu wezwania z Polski pod wpływem impulsu odpisuje Anielce, że jest wolna. Zrozpaczona i upokorzona dziewczyna wychodzi za mąż za pierwszego mężczyznę, który się jej oświadcza.
Kiedy Leon powraca, Anielka jest już mężatką. Wychowana w poczuciu obowiązku, pobożna i skromna dziewczyna stara się być dobrą żoną, jednak nie potrafi sobie poradzić z uczuciem do Leona. Bohater postanawia bowiem za wszelką cenę podsycić miłość dziewczyny i czyni wszystko, by jeszcze bardziej ją w sobie rozkochać. Wykorzystuje uczucie innej kobiety, utalentowanej pianistki Klary, by wzbudzić zazdrość w Anielce, która z rozpaczy, nerwów i wyrzutów sumienia zaczyna chorować. Okazuje się, że jest w ciąży, co wzmaga jej przerażenie. Umiera i dopiero wtedy Leon zaczyna w pełni zdawać sobie sprawę z haniebności całego swojego zachowania wobec niej.

</doc>
<doc id="1442772" url="https://pl.wikipedia.org/wiki?curid=1442772" title="Susan Howatch">
Susan Howatch

Susan Howatch (ur. 14 lipca 1940 w Leatherhead, Surrey w Anglii) – brytyjska powieściopisarka. Jej pisarską karierę charakteryzuje typ powieści określany mianem sagi rodzinnej. W swych książkach ukazuje skomplikowane powiązania rodzinne i służbowe, dotyczące uczuć, wiary i władzy na przestrzeni wielu lat. Jej późniejsza twórczość znana jest również ze swego religijno-filozoficznego charakteru.
Życiorys.
Urodziła się jako Susan Elizabeth Sturt, córka maklera giełdowego. Uczęszczała do szkoły w Sutton w Londynie. Mimo śmierci ojca podczas II wojny światowej jak i faktu, że była jedynaczką, swoje dzieciństwo określa jako szczęśliwe.
W 1961 ukończyła prawo w londyńskim King’s College. W 1964 wyemigrowała do Nowego Jorku w Stanach Zjednoczonych, gdzie pracowała jako sekretarka. W tym samym roku wyszła za mąż za rzeźbiarza i pisarza Josepha Howatcha. Było to początkiem jej pisarskiej kariery, na polu którym to błyskawicznie odniosła sukces, głównie dzięki swym zawiłym powieściom gotyckim. 
W roku 1971 małżeństwu Howatch urodziła się córeczka. Po separacji z mężem w 1975, Howatch powróciła do Anglii, następnie w latach 1976-1980 osiedliła się w Irlandii by następnie znów wrócić do Aglii, tym razem na stałe. 
Jej pierwszą powieścią było "The Dark Shore", opublikowane w 1965. Jej pierwszą sagą rodzinną była wydana w 1971 "Penmarric", opisująca dzieje rodziny Penmar żyjącej w Kornwalii na przestrzeni XIX i XX w. 
Howatch za część z zysków z pisarstwa założyła koło akademickie 'Starbridge Lecturer in Natural Science and Theology' na Faculty of Divinity uniwersytetu w Cambridge, gdzie łączą się wątki nauki i religii. Pierwszym członkiem koła został psycholog i teolog - wielebny Dr. Fraser Watts.
W 1992 Howatch była lektorem na rzeczonym wydziale, do teraz jest członkiem King’s College. Jest także honorowym członkiem Uniwersytetu Walijskiego w Lampeter oraz Sarum College w Salisbury. Obecnie mieszka w Londynie.
Seria Starbridge.
Seria sześciu książek opisująca historię dwudziestowiecznego kościoła anglikańskiego. Każda z książek jest niezależna w treści oraz posiada inne postaci główne i narratora. Główną nicią zespalającą wszystkie powieści są protagoniści, pojawiający się w każdej z części. Taki zabieg pozwala autorce przedstawiać te same wydarzenia z różnych punktów widzenia.
Akcja całej serii skupia się wokół fikcyjnej diecezji Starbridge, umiejscowionej gdzieś na zachodzie Anglii. Występuje tam również fikcyjny zakon mnichów "Fordite". Sama katedra ze Starbridge jak i struktury kościelne są autentyczne - inspiracją była miejscowość Salisbury. 
Akcja pierwszych trzech książek serii: ("Za lśniącą zasłoną", "Cudowne moce", "Najwyższe trofea") rozpoczyna się w 1930 kończy zaś po II wś. Druga trójka ("Skandaliczne gry", "Mistyczne ścieżki", "Prawdy absolutne") rozgrywa się w latach 60.
Trylogia St. Benet's.
Akcja trylogii St. Benet's ma miejsce w Londynie w latach 80. i 90. XX w. Tu także autorka zilustrowała zmiany zachodzące w kościele anglikańskim, również i tu spotkać można postaci z serii o Starbridge. Jakkolwiek trzonem powieści jest wciąż sam kościół, tym razem większy nacisk położono na osoby świeckie. Tak jak i poprzednie sześć książek, tak i tu, każda z części napisana jest w pierwszej osobie przez innego narratora.

</doc>
<doc id="1442777" url="https://pl.wikipedia.org/wiki?curid=1442777" title="Luca Brasi">
Luca Brasi

Luca Brasi – postać fikcyjna z serii Ojciec chrzestny.
Luca był wierny donowi Vito Corleone, był członkiem rodziny. Spełniał funkcję człowieka do zadań specjalnych, egzekutora rodziny Corleone. Wykazał się dokonując egzekucji na ludziach Ala Capone, którzy przyjechali z Chicago by pomóc jednemu z wrogów dona Vito. Luca wziął ich na nowojorskim dworcu do swego samochodu, zawiózł w odludne miejsce, następnie związał i zakneblował. Rozpoczął egzekucję za pomocą siekiery, odrąbując jednemu z ludzi Capone'a ręce i nogi. Drugi, przerażony tym widokiem zmarł, dławiąc się kneblem. Wiele osób uważa, iż nie należał do rodziny, ponieważ na tak wysokiej funkcji nie miał własnego regime. Jako przyjaciel pomagał Vitowi załatwiać brudną robotę. W Nowym Jorku znany był jako najgroźniejszy z wszystkich mafiosów. Tom Hagen nie chciał wyjawić Michaelowi Corleone jednej z historii o Luce, gdyż nie był jeszcze na tyle dojrzały. Gdy Michael zapytał go kiedy będzie na tyle dojrzały, ten odpowiedział: „Gdy będziesz miał 100 lat”. Jednak Michael dowiedział się treści tej historii od kobiety na Sycylii, byłej położnej, która odbierała poród dziecka Luki. Okazało się, iż gdy kochanka Luki urodziła mu syna, ten kazał położnej wrzucić go do płomieni. Opierała się, ale Luca zmusił ją do tego. Później, gdy kobieta nie była w stanie wykonywać swego zawodu, opowiedziała wszystko żonie dona Vito. Corleone pomógł tej kobiecie, załatwił jej pracę jako gospodyni u dona Tommasino na Sycylii, gdyż chciała być jak najdalej od Luki. Zajął się też Lucą, od tamtej pory rozpoczęła się ich współpraca. Inną historią o Luce jest opowieść jak nakłonił byłego szefa Johnny’ego Fontane do zerwania kontraktu. Gdy szef odmówił uczciwego zerwania umowy, Vito powrócił do niego, a Luca przyłożył mu broń do głowy. Vito zapowiedział, iż na umowie o zerwaniu kontraktu „znajdzie się albo jego podpis, albo mózg”. Luca był tak groźny, iż nawet sam Don bał się z nim widywać. Jako zabójca był szczególnie skuteczny, gdyż zawsze działał w pojedynkę, co utrudniało, a nawet wręcz uniemożliwiało policji wykrycie sprawcy morderstwa. Wśród wielu innych przysług oddanych rodzinie, wyróżnia się wybicie wszystkich członków irlandzkiego gangu złodziei. Gangsterzy ci byli tak groźni, że udało im się nawet ranić samego Dona. Luca sam jeden wyszukał i pozabijał ich wszystkich. Jedynym człowiekiem szanowanym przez Lucę był don Vito, jedyna rzecz jakiej się obawiał to utrata zaufania dona. Aby wykazać swą lojalność, podczas ślubu Connie wręczył prezent i złożył życzenia nie państwu młodym lecz donowi. Było to dziwne zachowanie ale don Vito je rozumiał i respektował.
W czasie wojny z Sollozzem Vito poprosił Lucę, by ten udał, że zdradził rodzinę. Luca wypełnił rozkaz i zjawił się u Virgila Sollozzy oraz Bruna Tattagli. Zaofiarował swoje usługi za 50 tysięcy dolarów. Gdy wydawało się, iż dobito już targu, Sollozzo wbił nóż w dłoń Luki pozostawionej na stole, Bruno przytrzymywał drugą dłoń, a trzeci mafioso zakradł się z tyłu dusząc go garotą. Sollozo przez długi czas utrzymywał rodzinę Corleone w nieświadomości. Santino martwił się, iż jeśli Luca zdradził rodzinę to przegrają wojnę. Wówczas przyszedł do niego jednak sycylijski telegram – ryba z uciętą głową oraz kamizelka kuloodporna Luki, którą miał na sobie. Miało to oznaczać, iż Luca śpi z rybkami, tj. nie żyje.

</doc>
<doc id="1442779" url="https://pl.wikipedia.org/wiki?curid=1442779" title="Święto Podchorążego">
Święto Podchorążego



</doc>
<doc id="1442780" url="https://pl.wikipedia.org/wiki?curid=1442780" title="Herb gminy Głowno">
Herb gminy Głowno

Herb gminy Głowno przedstawia w polu błękitnym, na pagórku zielonym wieżę srebrną z oknem i wejściem czarnymi i trzema blankami; między dwiema liliami srebrnymi.
Symbolika.
Herb nawiązuje do toponomastyki gminy, najdawniejszych własności ziemskich, przynależności parafialnych oraz historycznych podziałów i przynależności administracyjnej.

</doc>
<doc id="1442781" url="https://pl.wikipedia.org/wiki?curid=1442781" title="Iwan Gagarin">
Iwan Gagarin

Iwan Siergiejewicz Gagarin (Иван Сергеевич Гагарин) (ur. 1 sierpnia 1814 w Moskwie, zm. 19 lipca 1882 w Paryżu) – rosyjski arystokrata i dyplomata, po zmianie wyznania z prawosławia na katolicyzm wstąpił do zakonu jezuitów.
Życiorys.
Pochodził z rosyjskiej rodziny książęcej.
Był synem rosyjskiego arystokraty Sergiusza Gagarina (członka Rady Państwa i wielkiego ochmistrza dworu cara Mikołaja I Romanowa) i Barbary z Puszkinów. Jego stryjem był książę Grzegorz Gagarin. 
W roku 1831 rozpoczął studia na Uniwersytecie Moskiewskim. W roku 1833 pełnił funkcję attaché w rosyjskim poselstwie w Monachium. W 1836 wrócił do kraju i pracował jako III sekretarz kancelarii Ministerstwa Spraw Wewnętrznych w Petersburgu. W 1837 został przeniesiony do Londynu, a rok później został pracownikiem ambasady rosyjskiej w Paryżu.
W roku 1842 przeszedł z prawosławia na katolicyzm, a w roku 1843 wstąpił potajemnie do Towarzystwa Jezusowego (jako Józef Ksawery). Oskarżany był o autorstwo „dyplomu” mianującego Aleksandra Puszkina „zastępcą Wielkiego Mistrza Zakonu Rogaczy”. „Dyplom” stał się powodem pojedynku w którym Puszkin stracił życie.
Pracował na misjach w Syrii. Zmarł 19 lipca 1882 w Paryżu.

</doc>
<doc id="1442782" url="https://pl.wikipedia.org/wiki?curid=1442782" title="Serra da Estrela">
Serra da Estrela

Serra da Estrela – pasmo górskie na Półwyspie Iberyjskim, najwyższe pasmo gór w kontynentalnej części Portugalii, położone w północno-środkowej części tego kraju, na zachodnim krańcu Gór Kastylijskich. Jest ulokowane pomiędzy dolinami rzek Mondego i Zêzere. Najwyższym szczytem tego pasma jest Torre ("Malhão da Estrêla") (1993 m n.p.m.).
Klimat.
Grupa górska Serra da Estrela znajduje się w strefie przejściowej pomiędzy łagodnymi i wilgotnymi regionami strefy umiarkowanej o wpływach oceanicznych (na północy), a gorącymi i suchymi regionami z wpływami śródziemnomorskimi (na południu). Duża wysokość w porównaniu z otaczającymi terenami, ogólna rzeźba terenu i względna bliskość Oceanu Atlantyckiego, oddalonego o około 100 kilometrów, odgrywają decydującą rolę w złożonej mozaice klimatów lokalnych, która charakteryzuje ten region.
Średnie roczne sumy opadów osiągają najwyższe wartości, sięgające powyżej 2500 mm, w wyżej położonych obszarach Planalto Superior, Alto da Pedrice i Poios Brancos. Minimalne wartości opadów są notowane w strefach podgórskich, w sektorach północno-zachodnim i południowo-wschodnim, i wynoszą od około 1000 do 1200 mm. Znaczny obszar Serra da Estrela, położony na wysokości powyżej 1400 metrów, obejmujący płaskowyże Penhas Douradas, Curral Martins i Curral do Vento, otrzymuje średnie roczne opady w wysokościach między 2000 a 2500 mm. Reżim opadów w regionie charakteryzuje się znacznym wpływem śródziemnomorskim, co przekłada się na gorące, suche lata i mokre zimy, a także na nieregularność opadów w skali roku i znaczne różnice w ich wysokości między poszczególnymi miesiącami.
Opady śniegu występują od grudnia do marca. W Penhas Douradas, w latach 1941-1970, były średnio 33 dni z opadami śniegu, a pokrywa śnieżna utrzymywała się średnio 52 dni. W najwyższych partiach gór wartości te są wyższe, podczas gdy w niższych partiach liczba dni ze śniegiem jest niewielka i zmienna z roku na rok.
Średnie miesięczne temperatury, na podstawie danych zebranych na stacji meteorologicznej Penhas Douradas, położonej na wysokości 1383 m n.p.m., wskazują, że najzimniejszym miesiącem jest styczeń (2,5°C), a najcieplejszym lipiec (17,4°C). Obserwowana jest regularna miesięczna ewolucja między wartościami minimalnymi i maksymalnymi. Pod względem średniej temperatury minimalnej najzimniejszym miesiącem jest również styczeń z wartością -0,1°C. Jedynie w grudniu, styczniu i lutym średnie minimalne temperatury są poniżej lub bliskie 0°C. Latem minimalna średnia jest stosunkowo wysoka i wynosi od 11 do 12°C. Podobny schemat termiczny wykazują maksymalne średnie temperatury, które zimą osiągają wartości od 4 do 6°C, a w cieplejszych miesiącach od 20 do 22°C, co świadczy o gorącym charakterze lata w Portugalii. Na szczytach gór średnia roczna temperatura wynosi około 4ºC, przy czym najzimniejszym miesiącem z wartością -2ºC jest luty, a najcieplejszym miesiącem z wartością 12ºC jest lipiec.
Geologia i geomorfologia.
Grupa Serra da Estrela składa się głównie z rozległych masywów granitowych, zbudowanych ze skał pochodzących z karbonu i permu (w wieku od 340 do 280 milionów lat), przeplatanych znacznie starszymi skałami metamorficznymi, takimi jak łupki krystaliczne oraz szarogłazami (w wieku od 650 do 500 milionów lat). Te dominujące formacje geologiczne poprzecinane są przez liczne żyły kwarcu, granitoidowych pegmatytów i dolerytów.
Na obszarach granitowych, z większą wyrazistością na skrajnej północy grupy oraz w jej najwyższych partiach, w krajobrazie dominują rozległe płaskowyże, nieznacznie sfalowane i o niewielkich wysokościach względnych, ograniczone stromymi zboczami. W tych rejonach cieki wodne rozwinęły się na istniejącej sieci uskoków i spękań tektonicznych, prezentując tym samym zasadniczo proste linie. W plejstocenie, gdy linia równowagi bilansowej znajdowała się na wysokości 1620 m n.p.m., były one zlodowacone. W miejscach, które podlegały działaniu lodowców, można zaobserwować liczne formy postglacjalne, takie jak cyrki i doliny polodowcowe, wygłady lodowcowe, a także formy akumulacji, takie jak moreny i głazy narzutowe. Do najbardziej imponujących świadectw z tego okresu należą m.in. górna dolina Zêzere, Garganta de Loriga, Nave de Santo António, morena boczna Covão do Urso, głazy narzutowe na północnym brzegu Lagoa Comprida, a także Poio do Judeu, narzutowy blok o wyjątkowo dużych wymiarach.
Na terenach nie pokrytych w przeszłości masami lodowymi widoczne są charakterystyczne aspekty krajobrazów granitowych, takie jak istnienie mniej lub bardziej rozwiniętej warstwy wietrzeniowej i rozległych głazowisk. Oryginalne kształty formacji skalnych i pojedynczych skał są wynikiem oddziaływania różnych czynników, takich jak woda, wiatr, różnice temperatur i procesy chemiczne. W górach ten typ krajobrazu jest dobrze reprezentowany na obszarach Cabeço de Santo Estêvão, Penhas Douradas i Penhas da Saúde.
W południowym i południowo-zachodnim sektorze pasma górskiego, na granicy między Serra da Estrela i Serra do Açor oraz na obszarze między Videmonte i Verdelhos, w domenie łupków i szarogłazów, materiałów, których nieprzepuszczalny charakter ułatwia spływ powierzchniowy i związane z tym procesy erozji wodnej, widzimy krajobraz, który charakteryzuje się występowaniem pojedynczych, pofalowanych form ukształtowania powierzchni oraz gęstą i bardzo krętą siecią wodną.
Wody.
W górach Serra da Estrela mają swe źródła trzy większe rzeki: Mondego – najdłuższa rzeka płynąca w całości na terytorium Portugalii, Zêzere – najdłuższy dopływ Tagu i Alva, dopływ Mondego.
Flora.
Ze względu na równoleżnikową rozciągłość grupy i niewielką odległość od Oceanu Atlantyckiego, Serra da Estrela w różnych częściach podlega zróżnicowanym wpływom zarówno klimatu śródziemnomorskiego jak i atlantyckiego oraz kontynentalnego. Aspekty te, wraz ze złożonością orograficzną i geologiczną oraz działalnością człowieka na przestrzeni ostatnich stuleci, determinują dużą różnorodność biologiczną zarówno pod względem występowania zespołów roślinnych jak i poszczególnych gatunków flory.
Znaczne zróżnicowanie wysokościowe tej grupy górskiej skutkuje dobrze zaznaczonym występowaniem pięter roślinnych. Ogólnie w górach Serra da Estrela można zdefiniować trzy duże piętra roślinne: podgórskie, pośrednie i górskie, które można scharakteryzować według ich roślinności potencjalnej (klimaksowej), aktualnej oraz odpowiednich etapów ich wzajemnego zastępowania.
Poziom podgórski, sięgający od podnóży gór do wysokości 800-900 m n.p.m., na zboczach południowo-wschodnich, południowych i południowo-zachodnich pierwotnie tworzyły rozległe, śródziemnomorskie gaje wieczniezielonych dębów ostrolistnych i dębów korkowych. Na zachodzie i północy zastępowały je gaje ze zrzucającymi liście dębami szypułkowymi. Lokalnie występowały większe zagajniki jesionowe z jesionem wąskolistnym ("Fraxinus angustifolia" Vahl.) związane z wilgotniejszymi glebami, a w dolinach wzdłuż linii cieków wodnych pasy gęstych lasów łęgowych z olszą czarną, wierzbami ("Salix" sp.), wiązem pospolitym i laurowiśnią iberyjską ("Prunus lusitanica" L.).
Obecnie większość z tych formacji zajmuje zmniejszoną powierzchnię lub całkowicie zniknęła w wyniku działalności człowieka, ustępując miejsca terenom uprawnym, łąkom, pastwiskom czy drzewostanom gospodarczym. Ślady pierwotnej szaty roślinnej na tym piętrze można znaleźć wzdłuż niektórych dolin, przykładem jest tu gaj laurowiśniowy Casal do Rei.
Na piętrze pośrednim, położonym między 800-900 a 1600-1800 m n.p.m., spontaniczną roślinność tworzyły lasy dębu czarnego i dębu ostrolistnego na zboczach południowo-wschodnich i południowych o wyraźnie śródziemnomorskich cechach klimatycznych, oraz gaje czarnego dębu na zboczach zachodnich, o bardziej atlantyckich wpływach. W wilgotniejszych warunkach edafoklimatycznych rozwijały się lasy brzozowe z brzozą brodawkowatą i cisowe. Z tych formacji do dziś pozostały jedynie szczątkowe płaty, głównie z powodu pożarów oraz praktyk rolniczych i leśno-pasterskich. Dawne lasy zostały w ten sposób zastąpione przez stadia degradacyjne, reprezentowane przez wrzośce ("Erica" sp.), wrzos, kilka gatunków szczodrzeńców, żarnowców oraz janowców ("Genista" sp.), a także pionierskie łąki w miejscach, w których degradację dało się odczuć z większą intensywnością.
Najwyższe piętro, położone powyżej 1600-1800 m n.p.m., jest najsłabiej rozwinięte, nie tylko ze względu na wysokość, ale także z uwagi na niewielkie rozszerzenie terytorialne. Jest jednocześnie najmniej przekształcone działalnością człowieka. W przeszłości, gdy lodowce cofały się, na tym piętrze występowała brzoza, dąb czarny, sosna zwyczajna i cis, a także jałowiec pospolity, lokalny gatunek szczodrzeńca ("Cytisus oromediterraneus" Rivas Mart., T.E. Díaz, Fern.Prieto, Loidi &amp; Penas) oraz m.in. "caldoneira" ("Echinospartum ibericum" Rivas-Martínez, Sánchez-Mata), lokalny gatunek z podrodziny bobowatych właściwych. Obecnie roślinność reprezentuje tu głównie mozaika różnych formacji krzewiastych (szczodrzeńce, janowce, wrzosy i wrzośce), z przewagą jałowca, które rozwijają się między łąkami górskimi, zbiorowiskami skalnymi i jeziornymi.
Na tym piętrze znajduje się wiele siedlisk o priorytetowym statusie ochrony w górach, takich jak "cervunais" (łąki górskie), wrzosowiska i zarośla wysokogórskie, piargi, żwirowiska i inne środowiska skaliste, torfowiska, a także roślinność nadbrzeżna i wodna, związana z biotopami jeziornymi i ciekami wodnymi. Niektóre z tych zbiorowisk, które w Portugalii są reprezentowane tylko tutaj, wzbogacają wielką różnorodność gatunków portugalskiej flory i dlatego mają duże znaczenie naukowe i ekologiczne.
Fauna.
Dzika fauna Serra da Estrela charakteryzuje się dużym bogactwem, które wynika w dużej mierze ze znacznego zróżnicowania siedlisk występujących na rozległym obszarze oraz stosunkowo małej ingerencji człowieka w istniejące tu ekosystemy. W samym masywie i jego najbliższej okolicy zinwentaryzowano około 250 gatunków kręgowców lądowych i wodnych oraz ponad 2100 gatunków bezkręgowców, z których wiele rzadkich i zagrożonych.
Ichtiofauna w regionie jest dość uboga, obejmuje tylko siedem gatunków ryb. Fauna płazów i gadów obejmuje odpowiednio 13 i 20 gatunków, fauna ptaków ok. 150 gatunków, z czego ok. 100 gniazdujących. Wyróżnia się w niej wiele gatunków typowo górskich. Chociaż fauna ssaków tej grupy górskiej jest w porównaniu z przeszłością znacznie zubożona, szczególnie w odniesieniu do większych zwierząt (takich jak np. wilk), grupę tę nadal reprezentuje blisko 50 gatunków: siedem gatunków owadożernych, 19 gatunków nietoperzy, dziesięć gryzoni, dwa zajęczaków, jeden gatunek parzystokopytnych i 11 gatunków drapieżnych.
Psy.
Z tych okolic pochodzi rasa psów pasterskich Cão da serra da estrela.
Sery.
Z gór Serra da Estrela pochodzi ser Queijo Serra da Estrela.
Gospodarka.
Obszar stosunkowo słabo zaludniony, pasterstwo, turystyka. W Serra da Estrêla wydobywa się cynę, tytan i wolfram.
Sport.
W rejonie najwyższego szczytu znajduje się stacja narciarska Vodafone (Estância de Esqui Vodafone). Są tam 4 wyciągi narciarskie oraz kanapowa kolejka linowa (4-osobowa) oraz 9 tras zjazdowych o całkowitej długości 7,7 km.
Ochrona przyrody.
Najwyższe partie gór Serra da Estrela są od 1976 r. objęte ochroną w Parku Przyrodniczym Serra da Estrela (port. "Parque Natural da Serra da Estrela") o powierzchni 888,5 km².

</doc>
<doc id="1442783" url="https://pl.wikipedia.org/wiki?curid=1442783" title="Ewzoni">
Ewzoni

Ewzoni lub evzoni (nw.gr. , gr. "ewzones" = "piękne pasy") – grecka reprezentacyjna formacja wojskowa.
Najczęściej mianem tym określano oddziały elitarnej piechoty lekkiej albo górskiej. Nazwa ta pierwszy raz pojawiła się w twórczości Homera, który pięknymi pasami nazywał oddziały elitarne.
Współcześnie.
Obecnie ewzonami określa się żołnierzy służących w Gwardii Prezydenckiej. Żołnierze wybrani spośród najprzystojniejszych, rosłych poborowych, pełnią straż honorową przed Grobem Nieznanego Żołnierza na placu Syntagma oraz przed pałacem prezydenckim przy pobliskiej ulicy Irodou Atikou. Podczas pełnienia honorowej straży stoją nieruchomo, a zmiana pozycji przysługuje ewzonowi co pół godziny.
Ewzoni są odpowiednikami angielskich wartowników sprzed Buckingham Palace i podobnie jak w tamtym przypadku, zarówno sami żołnierze, jak i zmiana warty, są atrakcją turystyczną. Ceremonia zmiany warty na placu prowadzona według sztywnych reguł, z musztrą na pograniczu patosu i groteski, odbywa się o pełnych godzinach, przez całą dobę. Kwadrans później zmieniani są gwardziści przed pałacem prezydenckim. W niedziele o godzinie 11:00 ceremonia jest wyjątkowo uroczysta – bierze w niej udział mały pododdział i orkiestra wojskowa.
Mundury.
Jednym z wyróżników ewzonów jest ich tradycyjny strój. Ubrani są w plisowane krótkie spódniczki, tzw. fustanelle zaprasowane w 400 fałd upamiętniających 400 lat niewoli tureckiej. Na głowie noszą czerwone czapki z frędzlami na wzór turecki. Na nogach mają założone białe getry z doczepionymi za kolanami pomponami. Pompony zdobią również caruchi, podkute czerwone trzewiki. Ważnym elementem ich ubioru są szerokie skórzane pasy. Przypominają, że w górach pas symbol męskości, jednocześnie pełnił funkcję schowka na pieniądze, do niego przypinano szablę i za niego wtykano pistolety. Według tradycji fustanelle z wszytymi w nie blachami pełniły niegdyś rolę elastycznego pancerza. Nie krępowały przy tym ruchów w górskim otoczeniu. Taki bojowy ubiór i wyposażenie ważyły wtedy ok. 30 kg.
Raz w roku, 19 maja czyli w dzień pamięci o ludobójstwie Greków pontyjskich, przy Grobie Nieznanego Żołnierza wartę pełnią także ewzoni w strojach pontyjskich.

</doc>
<doc id="1442784" url="https://pl.wikipedia.org/wiki?curid=1442784" title="Richard Cross (1. wicehrabia Cross)">
Richard Cross (1. wicehrabia Cross)

Richard Assheton Cross, 1. wicehrabia Cross GCB, GCSI (ur. 30 maja 1823 w Red Scar niedaleko Preston w hrabstwie Lancashire, zm. 8 stycznia 1914) – brytyjski polityk, członek Partii Konserwatywnej, minister w rządach lorda Beaconsfielda i lorda Salisbury’ego.
Życiorys.
Wykształcenie odebrał w Rugby School oraz na Uniwersytecie Cambridge. W latach 1857–1862 zasiadał w Izbie Gmin jako reprezentant okręgu Preston. W latach 1868–1885 reprezentował okręg wyborczy South West Lancashire, a następnie okręg wyborczy Newton. W 1886 r. otrzymał tytuł 1. wicehrabiego Cross i zasiadł w Izbie Lordów.
W latach 1874–1880 i 1885–1886 był ministrem spraw wewnętrznych. W latach 1886–1892 pełnił funkcję ministra ds. Indii. W 1895 r. został na krótko Kanclerzem Księstwa Lancaster. W latach 1885–1900 był Lordem Tajnej Pieczęci. W 1898 r. został przewodniczącym komisji energii elektrycznej.
Zmarł w 1914 r. Tytuł parowski odziedziczył jego syn Richard.

</doc>
<doc id="1442786" url="https://pl.wikipedia.org/wiki?curid=1442786" title="Ford">
Ford



</doc>
<doc id="1442787" url="https://pl.wikipedia.org/wiki?curid=1442787" title="Wicehrabia Cross">
Wicehrabia Cross

Wicehrabiowie Cross 1. kreacji (parostwo Zjednoczonego Królestwa)

</doc>
<doc id="1442788" url="https://pl.wikipedia.org/wiki?curid=1442788" title="Cmentarz żydowski w Kruszwicy">
Cmentarz żydowski w Kruszwicy

Cmentarz żydowski w Kruszwicy – nieistniejący kirkut znajdujący się w Kruszwicy przy obecnej ulicy Ziemowita.
Cmentarz został założony w XIX wieku na powierzchni 0,1478 ha. Obecnie teren ten jest wykorzystywany przez Cukrownię Kruszwicką. Po cmentarzu nie pozostał żaden ślad.

</doc>
<doc id="1442789" url="https://pl.wikipedia.org/wiki?curid=1442789" title="Okręg wyborczy South West Lancashire">
Okręg wyborczy South West Lancashire

Okręg wyborczy South West Lancashire powstał w 1868 r. i wysyłał do brytyjskiej Izby Gmin dwóch deputowanych. Okręg obejmował południowo-zachodnią część hrabstwa Lancashire. Został zlikwidowany w 1885 r.

</doc>
<doc id="1442790" url="https://pl.wikipedia.org/wiki?curid=1442790" title="Liechtenstein na letnich igrzyskach olimpijskich">
Liechtenstein na letnich igrzyskach olimpijskich

Liechtenstein bierze udział w letnich IO od 1936 roku. Nie wystąpił w LIO tylko w 1956 i w 1980, z powodu bojkotu. Reprezentacja olimpijska Liechtensteinu nie zdobyła jak dotąd żadnego medalu.
Bibliografia.
Liechtenstein na IO

</doc>
<doc id="1442796" url="https://pl.wikipedia.org/wiki?curid=1442796" title="Prostaglandyny E">
Prostaglandyny E

Prostaglandyny E – rodzina naturalnie występujących prostaglandyn:

</doc>
<doc id="1442797" url="https://pl.wikipedia.org/wiki?curid=1442797" title="Józef Ryszard Diez">
Józef Ryszard Diez

Józef Ryszard Diez OAR (ur. 16 lutego 1909 w León, zm. 25 lipca 1936 w Motril) – błogosławiony Kościoła katolickiego, brat zakonny zakonu augustianów rekolektów, najmłodszy z męczenników.
Osierocony wcześnie przez rodziców w wieku 17 lat wstąpił do nowicjatu augustianów rekolektów i w 1926 złożył profesję zakonną w Villaviciosa. W tym samym roku przeżył jednak kryzys powołania i poprosił o dymisję. Do zakonu powrócił w 1932 i w styczniu 1934 w Villaviciosa złożył śluby wieczyste.
W czasie hiszpańskiej wojny domowej w pełni świadomy zagrożenia pozostał w Motril. W dniu śmierci został wyprowadzony siłą przez milicję z klasztoru na ulicę i rozstrzelany wraz z czterema współbraćmi.
Beatyfikowany przez papieża Jana Pawła II w grupie ośmiu męczenników z Motril, ofiar „z nienawiści do wiary”.

</doc>
<doc id="1442802" url="https://pl.wikipedia.org/wiki?curid=1442802" title="Francisco Ramón Lojacono">
Francisco Ramón Lojacono



</doc>
<doc id="1442804" url="https://pl.wikipedia.org/wiki?curid=1442804" title="National Grid">
National Grid

National Grid plc – brytyjska spółka akcyjna notowana na London Stock Exchange, wchodząca w skład indeksu FTSE 100. Firma zajmuje się przesyłem i dystrybucją energii elektrycznej oraz gazu ziemnego. Główne rynki, na których działa, to Wielka Brytania i USA.
Historia.
Firma powstała w 1990. Przejęła infrastrukturę do przesyłu energii elektrycznej, którą zarządzała wcześniej agenda rządowa pod nazwą Central Electricity Generating Board. Jej udziałowcami było 12 regionalnych spółek produkujących prąd, powstałych w wyniki prywatyzacji brytyjskiego sektora energetycznego. W 1995 spółka trafiła na londyńską giełdę. W latach 2000–2007 przeprowadziła serię przejęć, które uczyniły z niej ważnego gracza na rynku przesyłu prądu i gazu w USA. W 2002 zadebiutowała na brytyjskim rynku gazowym, łącząc się z wyspecjalizowaną w dystrybucji gazu ziemnego firmą Lattice.
Działalność.
Wielka Brytania.
Spółka zarządza wszystkimi liniami wysokiego napięcia w Wielkiej Brytanii (poza Irlandią Północną). W Anglii i Walii linie te są jej własnością, zaś w Szkocji jest administratorem sieci należącej do firm Scottish Power i Scottish &amp; Southern Energy. Ponadto jest operatorem całej sieci przesyłowej gazu ziemnego na odcinku od granicy do dystrybutora regionalnego. W czterech regionach Anglii sama pełni również rolę takiego dystrybutora.
USA.
Na rynku amerykańskim firma obecna jest głównie w stanach północno-wschodnich, a dokładniej w Massachusetts, New Hampshire, Nowym Jorku, Rhode Island i Vermont. Łączna liczba jej klientów w USA (obejmująca zarówno dostawy energii, jak i gazu) wynosi ok. 7 milionów.

</doc>
<doc id="1442805" url="https://pl.wikipedia.org/wiki?curid=1442805" title="Paul Matthijs">
Paul Matthijs

Paul Matthijs (ur. 5 października 1976 w Paterswolde) – holenderski piłkarz występujący na pozycji pomocnika.
Kariera.
Matthijs zawodową karierę rozpoczynał w FC Groningen, grającym w Eredivisie. W lidze tej zadebiutował 20 sierpnia 1997 w wygranym 3:0 pojedynku z FC Volendamem. W debiutanckim sezonie 1997/1998 rozegrał 15 spotkań. Na jego koniec zajął z klubem przedostatnie, 17. miejsce w lidze i po przegranych barażach spadł z nim do Eerste divisie. 6 marca 1999 strzelił pierwszego gola w zawodowej karierze. Było to w wygranym 3:2 ligowym meczu z FC Dordrechtem. W sezonie 1999/2000 uplasował się z Groningen na 3. pozycji w lidze i po wygranych barażach awansował z nim do Eredivisie. Wtedy jednak odszedł z klubu. W barwach Groningen wystąpił łącznie w 79 meczach i zdobył dwie bramki.
Latem 2000 został zawodnikiem innego pierwszoligowca – AZ Alkmaar. Pierwszy występ zanotował tam 19 sierpnia 2000 w przegranym 0:2 ligowym spotkaniu z Feyenoordem. 14 kwietnia 2001 zdobył pierwszą bramkę w trakcie gry w Eredivisie. Było to w wygranym 2:0 meczu z FC Groningen. W sumie w barwach AZ zagrał 29 razy i strzelił 1 gola.
W październiku 2001 powrócił do FC Groningen. W sezonach 2006/2007 oraz 2007/2008 grał z klubem w Pucharze UEFA, jednak w obu przypadkach kończył z nim go już na pierwszej rundzie. Graczem Groningen był do 2009 roku. Następnie występował w BV Veendam z Eerste divisie, a także w kanadyjskim FC Edmonton, gdzie w 2011 roku zakończył karierę.
W Eredivisie rozegrał 218 spotkań i zdobył 7 bramek.

</doc>
<doc id="1442806" url="https://pl.wikipedia.org/wiki?curid=1442806" title="Myśli nieuczesane">
Myśli nieuczesane

Myśli nieuczesane – zbiór aforyzmów Stanisława Jerzego Leca publikowanych od 1954 w czasopismach, m.in. w tygodniku „Przegląd Kulturalny” i miesięczniku „Dialog”, wydany w 1957 w Krakowie przez Wydawnictwo Literackie.
Po latach uzupełnione zostały przez "Myśli nieuczesane odczytane z notesów i serwetek po czterdziestu latach".

</doc>
<doc id="1442807" url="https://pl.wikipedia.org/wiki?curid=1442807" title="Francisco Ramón Loiácono">
Francisco Ramón Loiácono



</doc>
<doc id="1442809" url="https://pl.wikipedia.org/wiki?curid=1442809" title="Enrique Omar Sívori">
Enrique Omar Sívori



</doc>
<doc id="1442811" url="https://pl.wikipedia.org/wiki?curid=1442811" title="Spirograf (przyrząd)">
Spirograf (przyrząd)

Spirograf – przyrząd do kreślenia spiral oraz skomplikowanych krzywych matematycznych jak hipotrochoida czy epicykloida.
Historia.
Wynaleziony i opatentowany w XIX wieku przez polskiego matematyka Brunona Abakanowicza. Ponownie opatentowany w 1965 roku przez angielskiego inżyniera Denysa Fishera, który zaprezentował go jako zabawkę dla dzieci na wystawie Nuremberg International Toy Fair w 1965 roku. Obecnie spirograf jest zarejestrowany przez przedsiębiorstwo Hasbro, Inc. jako zabawka geometryczna. Prawa dystrybucyjne posiada przedsiębiorstwo Kenner, Inc., która wprowadziła ją na rynek amerykański w 1966 roku.

</doc>
<doc id="1442812" url="https://pl.wikipedia.org/wiki?curid=1442812" title="Cerkiew Narodzenia NMP w Grąziowej">
Cerkiew Narodzenia NMP w Grąziowej



</doc>
<doc id="1442817" url="https://pl.wikipedia.org/wiki?curid=1442817" title="Samcche Dżawachetia">
Samcche Dżawachetia



</doc>
<doc id="1442818" url="https://pl.wikipedia.org/wiki?curid=1442818" title="Justin Guarini">
Justin Guarini

Justin Guarini, właściwie "Justin Eldrin Bell" (ur. 28 października 1978 w Columbus, USA) – amerykański piosenkarz i autor piosenek oraz aktor. Zasłynął w 2002 roku, kiedy to zajął drugie miejsce w pierwszej edycji programu "American Idol", zaraz po Kelly Clarkson.
Jego ojciec, Eldrin Bell, jest byłym szefem policji w Atlancie. Matka, Kathy Pepino Guarini, była dziennikarką dla stacji WTVM TV w Columbus, później pracowała dla CNN. Justin dorastał w Doylestown, w Pensylwanii, razem z matką i ojczymem, Jerrym Guarini.

</doc>
<doc id="1442821" url="https://pl.wikipedia.org/wiki?curid=1442821" title="CIPA-TV">
CIPA-TV



</doc>
<doc id="1442822" url="https://pl.wikipedia.org/wiki?curid=1442822" title="José Nehín">
José Nehín

José Nehín (Pablo Nehín) (ur. 14 października 1905, zm. 16 grudnia 1957) – piłkarz argentyński, prawy pomocnik.
Jako piłkarz klubu Desamparados San Juan był w kadrze reprezentacji Argentyny w finałach mistrzostw świata w 1934 roku, gdzie Argentyna odpadła już w pierwszej rundzie. Zagrał w jedynym meczu ze Szwecją.

</doc>
<doc id="1442823" url="https://pl.wikipedia.org/wiki?curid=1442823" title="Jose Nehin">
Jose Nehin



</doc>
<doc id="1442825" url="https://pl.wikipedia.org/wiki?curid=1442825" title="Chińska Republika Ludowa na letnich igrzyskach olimpijskich">
Chińska Republika Ludowa na letnich igrzyskach olimpijskich

Oficjalnie Chińska Republika Ludowa wzięła udział w letnich igrzyskach olimpijskich po raz pierwszy w 1952 roku, ale nie zdobyła wtedy żadnego medalu. Od tego momentu nie wzięła udziału w igrzyskach do 1984, ze względu na udział Tajwanu. Reprezentacja ChRL została ponownie utworzona w 1984 roku.
W 2008 roku, Chińczycy zdobyli najwięcej medali (100) i jednocześnie najwięcej złotych medali (51). Wtedy też po raz pierwszy i jedyny byli pierwsi w klasyfikacji.

</doc>
<doc id="1442827" url="https://pl.wikipedia.org/wiki?curid=1442827" title="George Goschen">
George Goschen

George Joachim Goschen (ur. 10 sierpnia 1831 w Londynie, zm. 7 lutego 1907) – brytyjski polityk, członek Partii Liberalnej, Partii Liberalno-Unionistycznej i Partii Konserwatywnej, minister w rządach lorda Russella, Williama Ewarta Gladstone’a i lorda Salisbury’ego.
Życiorys.
Był synem Williama Henry’ego Goschena, londyńskiego kupca niemieckiego pochodzenia. Wykształcenie odebrał w Rugby School oraz w Oriel College na Uniwersytecie Oksfordzkim. W 1853 r. rozpoczął pracę w firmie ojca, Fruhling &amp; Goschen. W 1856 r. został dyrektorem Banku Anglii.
W 1863 r. został wybrany do Izby Gmin jako reprezentant okręgu City of London. Reprezentował Partię Liberalną. W listopadzie 1865 r. został wiceprzewodniczącym Zarządu Handlu i Paymaster-General. W 1866 r. był przez kilka miesięcy członkiem gabinetu jako Kanclerz Księstwa Lancaster. W 1868 r. został przewodniczącym Rady Praw Ubogich, a w 1871 r. otrzymał stanowisko pierwszego lorda Admiralicji. Sprawował ten urząd do wyborczej porażki liberałów w 1874 r. W tych wyborach Goschen był jedynym liberałem, który uzyskał mandat z City of London. W 1876 r. został brytyjskim delegatem w Kairze.
Wobec narastającego poparcia dla konserwatystów w okręgu City of London, Goschen zdecydował się zmienić okręg wyborczy podczas wyborów 1880 r. Wystartował więc i uzyskał mandat z okręgu Ripon. W tym czasie Goschen często popadał w konflikty ze swoją macierzystą partią. Odmówił przystąpienia do rządu Gladstone’a i odrzucił stanowisko wicekróla Indii. Został natomiast specjalnym wysłannikiem w Turcji. W 1882 r. został komisarzem kościelnym. W 1884 r. odrzucił proponowane mu stanowisko speakera Izby Gmin. W wyborach 1885 r. Goschen uzyskał mandat z okręgu Edinburgh East. Po rozłamie w Partii Liberalnej przeszedł do nowej Partii Liberalno-Unionistycznej. Podczas przedterminowych wyborów 1886 r. utracił mandat parlamentarny.
W grudniu 1886 r. Goschenowi zaoferowano stanowisko kanclerza skarbu w konserwatywnym rządzie Salisbury’ego. Musiał on jednak powrócić wcześniej do Izby Gmin. Pierwsza próba, podjęta w styczniu 1887 r. w okręgu Liverpool Exchange, zakończyła się niepowodzeniem. Goschen uzyskał mandat parlamentarny w lutym z okręgu Westminster St George’s. Jako deputowany Goschen mógł już objąć stanowisko Kanclerza, na którym pozostał po wyborczej porażki konserwatystów w 1892 r. W międzyczasie został rektorem Uniwersytetów w Aberdeen (1888) i Edynburgu (1890).
Kiedy lord Hartington odziedziczył w 1892 r. tytuł księcia Devonshire i zasiadł w Izbie Lordów, Goschen nie zgłosił swojej kandydatury na stanowisko lidera Partii Liberalno-Unionistycznej. Stanowisko to otrzymał Joseph Chamberlain. To skłoniło Goschena do opuszczenia szeregów liberalnych unionistów. W 1893 r. wstąpił do Partii Konserwatywnej.
Po powrocie konserwatystów do władzy w 1895 r. Goschen został pierwszym lordem Admiralicji. W 1900 r. zrezygnował ze wszystkich stanowisk. Otrzymał tytuł 1. wicehrabiego Goschen i zasiadł w Izbie Lordów. W 1903 r. został Kanclerzem Uniwersytetu Oksfordzkiego. W latach 1886-1888 był prezesem Królewskiego Towarzystwa Statystycznego.
Goschen opublikował również wiele pamfletów i książek, m.in. "The Theory of the Foreign Exchanges", "Cultivation of the Imagination", "Intellectual Interest" oraz "The Life and Times of George Joachim Goschen".
Zmarł w 1907 r. Tytuł parowski odziedziczył jego syn George.

</doc>
<doc id="1442831" url="https://pl.wikipedia.org/wiki?curid=1442831" title="Idzie żołnierz borem, lasem">
Idzie żołnierz borem, lasem



</doc>
<doc id="1442833" url="https://pl.wikipedia.org/wiki?curid=1442833" title="Pergouset">
Pergouset

Pergouset – jaskinia odkryta w 1964 roku, we francuskim departamencie Lot, w pobliżu miejscowości Cahors. Na jej ścianach znajdują się ryty paleolityczne, przedstawiające konie, żubry, koziorożce, łanie oraz kontury postaci, wśród których znajduje się istota ludzka bez głowy.

</doc>
<doc id="1442834" url="https://pl.wikipedia.org/wiki?curid=1442834" title="Wasilij Ponomariow">
Wasilij Ponomariow

Wasilij Siergiejewicz Ponomariow, ros. Василий Сергеевич Пономарёв (ur. w 1907 r., zm. w 1978 r. w Marburgu) – radziecki archeolog i muzealnik, pierwszy burmistrz okupowanego Wielkiego Nowogrodu podczas II wojny światowej, emigracyjny wykładowca akademicki
W 1929 ukończył studia na uniwersytecie w Leningradzie. Pracował jako pracownik naukowy państwowego muzeum w Wlk. Nowogrodzie. W 1932 r. został aresztowany w tzw. "sprawie muzealnej" i skazany na karę 5 lat więzienia. Po zajęciu przez wojska niemieckie Wlk. Nowogrodu w sierpniu 1941 r., przez 2 miesiące sprawował funkcję burmistrza miasta. Następnie powrócił do swojej pracy w muzeum. W 1943 r. pod zwierchnictwem niemieckim kierował wykopaliskami archeologicznymi kurhanów w rejonie Wlk. Nowogrodu. W styczniu 1944 r., podczas wycofywania się Niemców z miasta, uratował od zniszczenia bezcenną kolekcję dawnych ikon z Wlk. Nowogrodu i Pskowa, ewakuując ją do Rzeszy. Następnie ochraniał je do czasu przybycia wojsk alianckich. Po zakończeniu wojny zamieszkał w zachodnich Niemczech. Wykładał na uniwersytecie w Marburgu. Zajmował się katalogowaniem wywiezionych z okupowanych ziem ZSRR przedmiotów historycznych. Napisał też swoje wspomnienia z czasów wojny. Do końca lat 50. w ZSRR nic nie było wiadomo o jego losach (był uważany za zagionego), dopóki na międzynarodowym kongresie historycznym w Rzymie w 1960 r. nie został rozpoznany przez sowieckiego historyka i kolegę ze studiów A. W. Arcichowskiego.
Linki zewnętrzne.
Biografia Wasilija S. Ponomariowa (jęz. rosyjski)

</doc>
<doc id="1442835" url="https://pl.wikipedia.org/wiki?curid=1442835" title="Przewodniczący Rady Praw Ubogich">
Przewodniczący Rady Praw Ubogich

Przewodniczący Rady Praw Ubogich (en. "President of Poor Law Board"), brytyjski urząd ministerialny utworzony w 1847 r. Przewodniczący stał na czele Rady Praw Ubogich, kolegialnego organu mającego za zadanie nadzór nad polityką socjalną państwa. Rada została zlikwidowana w 1871 r. i zastąpiona przez Radę Samorządu Lokalnego.

</doc>
<doc id="1442836" url="https://pl.wikipedia.org/wiki?curid=1442836" title="Kai Rosenkranz">
Kai Rosenkranz

Kai Rosenkranz, ps. "KaiRo" (ur. 28 lipca 1980 roku w Bochum) – niemiecki kompozytor muzyki do gier komputerowych z serii "Gothic" oraz pierwszej części "Risen".
Życiorys.
W 1998 roku związał się ze studiem Piranha Bytes, z którym był związany do 2011 roku. Był głównym kompozytorem ścieżek dźwiękowych we wszystkich grach z serii "Gothic" i pierwszej części gry "Risen". Sporadycznie pomagał też przy graficznym tworzeniu gry. Tworzona przez niego muzyka zebrała liczne pozytywne opinie w portalach dotyczących gier komputerowych.
Po wydaniu gry Risen Rosenkranz opuścił studio Piranha Bytes i założył własne przedsiębiorstwo Nevigo GmbH. Po pięciu latach przerwy od komponowania muzyki, powrócił z autorskim albumem "Journey Home", który nie miał jednak być użyty w kolejnych grach od Piranha Bytes – jest to jego osobista twórczość.

</doc>
<doc id="1442838" url="https://pl.wikipedia.org/wiki?curid=1442838" title="Idzie żołnierz">
Idzie żołnierz



</doc>
<doc id="1442840" url="https://pl.wikipedia.org/wiki?curid=1442840" title="Al Jazeera Arab">
Al Jazeera Arab



</doc>
<doc id="1442842" url="https://pl.wikipedia.org/wiki?curid=1442842" title="Region Cuzco">
Region Cuzco

Region Cuzco – jeden z 25 regionów w Peru. Stolicą jest Cuzco, dawna stolica Imperium Inków.
Podział administracyjny regionu.
Region Cuzco podzielony jest na 13 prowincji, które obejmują 108 dystrykty.

</doc>
<doc id="1442844" url="https://pl.wikipedia.org/wiki?curid=1442844" title="Jüri Jaakson">
Jüri Jaakson

Jüri Jaakson (ur. 16 stycznia 1870 w Uue-Võidu, zm. 20 kwietnia 1942 w Soswie koło Swierdłowska) – estoński prawnik i polityk, głowa państwa (1924–1925), prezes Banku Estonii (1926–1940).
Życiorys.
Studiował na Uniwersytecie w Dorpacie w latach 1892–1896, po czym pracował jako prawnik w Viljandi i Rydze. W czasie I wojny światowej zasiadał w Zarządzie Banku Miejskiego Tallinna ("Tallinna Linnapank").
W latach 1917–1918 był członkiem parlamentu estońskiego ("Maapäev") i jego wiceprzewodniczącym. W 1918 odpowiadał za przejęcie przez Estonię majątku niemieckich władz okupacyjnych. W okresie 1918–1920 sprawował urząd ministra sprawiedliwości. Zasiadał w parlamentach Estonii I, II, III i IV kadencji (1920–1932).
Od grudnia 1924 do grudnia następnego roku pełnił funkcję głowy państwa. W latach 1926–1940 stał na czele Banku Estonii – jako jego prezes był członkiem Narodowej Rady Gospodarczej. W okresie dyktatury Konstantina Pätsa (1938–1940) zasiadał w Radzie Narodowej Estonii ("Riiginõukogu") – wyższej izbie parlamentu.
Był założycielem wielu banków i towarzystw, m.in. Centralnego Towarzystwa Rolników Północnej Estonii oraz Rady Tallińskiego Związku Gospodarczego.
Został odznaczony m.in. estońskim Krzyżem Wolności I klasy (1920) oraz Orderem Krzyża Orła I klasy (1930).
Po włączeniu Estonii w skład ZSRR aresztowany przez funkcjonariuszy NKWD i skazany na karę śmierci za działalność antyradziecką. W 1942 wyrok wykonano.

</doc>
<doc id="1442849" url="https://pl.wikipedia.org/wiki?curid=1442849" title="Wicehrabia Goschen">
Wicehrabia Goschen

Wicehrabiowie Goschen 1. kreacji (parostwo Zjednoczonego Królestwa)
Najstarszy syn 4. wicehrabiego Goschen: Alexander John Edward Goschen

</doc>
<doc id="1442851" url="https://pl.wikipedia.org/wiki?curid=1442851" title="Drake and Josh">
Drake and Josh



</doc>
<doc id="1442853" url="https://pl.wikipedia.org/wiki?curid=1442853" title="Quentin Mosimann">
Quentin Mosimann

Quentin Mosimann (ur. 14 lutego 1988 w Genewie) – szwajcarski DJ i producent muzyczny. Znalazł się w pierwszej setce najlepszych dj'ów przez cztery lata z rzędu w DJ Magazine.
Życiorys.
Wczesne lata.
Urodził się w Genewie. Jego ojciec pochodził ze Szwajcarii rodem z Berna, a matka z Francji. Mając 7 lat zorganizował prywatne koncerty dla rodziny i znajomych. W 2001 roku brał udział w wielu konkursach piosenkarskich, które wygrywał. Od tej pory, zdecydował, że swoje życie poświęci muzyce. 
Kariera.
Quentin został dostrzeżony przez kompozytora i producenta muzycznego François Bernheima (Patricia Kaas, Melissa Mars, Chimène Badi, les Poppys). Wspólnie pracowali nad większością piosenek oraz poszukiwali stylu muzycznego, który Mosimannowi najbardziej by odpowiadał. Później Mosimann zaczął samodzielnie komponować własne utwory. Jego preferencje muzyczne mieszały się ze stylami Jamie Cullum, Michaela Bublé i Jamiroquai.
Następnie zaczął pracować jako DJ w klubach pod pseudonimem John Louly. W 2007 roku został wybrany do wzięcia udziału w "Star Academy 7". Pokonał swojego finałowego rywala Mathieu Edwarda. W czerwcu 2008 roku do sklepów trafił singiel „Chercher le garcon”. Dwa miesiące później wydał swój debiutancki album zatytułowany "Duel". Na jednej płycie można posłuchać jazzu, na drugiej natomiast electrodanceflooru. W 2010 ukazała się jego druga płyta "Exhibition" (wyd. Mercury).
Wziął udział w nagraniu singla charytatywnego „Je reprends ma route” wspierającego organizację UNITAID, który ukazał się 24 września 2012, wykonanego przez formację Les Voix de l'Enfant (Głos dziecka) w towarzystwie takich wykonawców jak Matt Pokora, Joyce Jonathan, Emmanuel Moire, Marie Myriam, Gérard Lenorman, Florent Mothe, Mikelangelo Loconte, Pedro Alves, Merwan Rim i Yannick Noah.

</doc>
<doc id="1442854" url="https://pl.wikipedia.org/wiki?curid=1442854" title="Teoremat (film)">
Teoremat (film)

Teoremat (wł. "Teorema") – włoski film fabularny z 1968 roku w reżyserii Pier Paolo Pasoliniego. Określany jako enigmatyczny i symboliczny, przez wielu uznawany jest za najlepszy, obok "Medei" (1969), obraz tego reżysera, będący najpełniejszym wyrazem jego poglądów na politykę i społeczeństwo.
Tytuł.
W tytule filmu Pasolini umieścił termin z zakresu logiki: teoremat. Oznacza on twierdzenie (tezę) udowodnione w pewnym obszarze pojęć. Grecki rzeczownik "theoréma" znaczy: "przedmiot oglądu, intuicyjny widok". To zatem obraz ilustrujący i udowadniający pewne twierdzenie.
Film ma postać paraboli czy powiastki filozoficznej (jak "Na los szczęścia, Baltazarze" Roberta Bressona z 1966).
Fabuła sugeruje, że tezy reżysera byłyby, od strony teoriopoznawczej, dwie: socjologiczna oraz... mistyczna. Pierwsza dotyczy diagnozy – konkretnej historycznie: na koniec lat 60. XX wieku – schyłku duchowego burżuazji włoskiej. Druga teza dotyczy ponadczasowego zagadnienia ocalającej (lub niszczącej) więzi człowieka i Boga.
Fabuła i środki wyrazu.
Film rozpoczyna się przedakcją (ekspozycją diegetyczną) jeszcze, zanim pojawią się napisy czołówki (jak później w "Zwierciadle" Andrieja Tarkowskiego): są to obrazy pustej fabryki, a potem wypowiedzi przechodniów o pomyśle właściciela, by oddać ją robotnikom. Dopiero wówczas następują napisy.
Współczesne Włochy, zamożna willa w ogrodzie i mieszczańska rodzina mediolańskiego przemysłowca. Przy śniadaniu otrzymują dziwny, niepodpisany telegram: „Przyjeżdżam jutro”. I rzeczywiście – nazajutrz zjawia się w ich domu młody mężczyzna. Jest bardzo piękny, kamera stylizuje go po trosze na Chrystusa. Zamieszkuje w willi z przemysłowcem i jego rodziną, by wkrótce stać się po kolei hetero- oraz homoseksualnym kochankiem każdego z domowników, co zmienia cały ich dotychczasowy świat. Nie wiadomo tylko czy to demon, czy anioł...
Postacie są bezimienne, w filmie nie ma prawie dialogów, poszczególne ujęcia akcentuje muzyka. Kadry skomponowane są malarsko i poetycko, co nadaje dziwnej fabule sens symboliczny i przemawia bardziej do wyobraźni widzów, niż do ich intelektu.
Zwraca uwagę wysmakowany styl "Teorematu". Reżyser swobodnie łączy sekwencje czarno-białe i barwne, wiele scen rozgrywa jak film niemy. Wszystko to nadaje dziełu odrealniony i wizyjny charakter.
Film interpretowano na sposób skrajny, uznając go – równolegle – za mistyczny (ukazujący krzepiącą więź Boga i człowieka, czyli chrystotypicznego Gościa i kolejnych domowników, oddaną metaforycznie poprzez obrazy kopulacji), lub też bluźnierczy i „wywrotowy” (przez samo skojarzenie tak ujętej postaci Gościa z erotyzmem). Sam Pasolini w autointerpretacji sugerował, że „osoba, z którą pięciu członków rodziny popełnia kazirodztwo, to po prostu Bóg”.
Obsada.
W filmie wziął udział w głównej roli brytyjski aktor Terence Stamp. W epizodzie filmu znalazła się również matka reżysera.
Reakcje na film i nagrody.
"Teoremat" jest kolejnym przypadkiem skrajnego przyjęcia filmu Pasoliniego. Jak kilka wcześniejszych jego obrazów, wywołał liczne dyskusje na temat dopuszczalnej swobody wypowiedzi artysty. Krytycy ocenili go entuzjastycznie, nawet ci zrzeszeni w Międzynarodowym Katolickim Biurze Filmowym. Organizacja ta przyznała obrazowi nagrodę, doceniając jego szczególne wartości moralne i religijne.
W 1968 za "Teoremat" reżyser był nominowany do Złotego Lwa na 29. MFF w Wenecji, a Laura Betti otrzymała za rolę w filmie Puchar Volpiego dla najlepszej aktorki.
Oficjalny organ Watykanu „L’Osservatore Romano” najpierw opublikował przychylną recenzję, po czym nagle zmienił zdanie: "Film wywiera wpływ negatywny i niebezpieczny, autor zdradza w nim przebłyski świadomości freudowskiej i marksistowskiej, tajemniczy przybysz postępuje jak demon, który bierze w posiadanie swe ofiary i znikając jak mara pozostawia je zbulwersowane i wyalienowane." – "Teoremat" został wkrótce oskarżony przed prokuratorem republiki i zasekwestrowany. W listopadzie 1969 roku wrócił na ekrany, a oskarżenie zostało oddalone.
W Polsce film nigdy nie był wyświetlany w kinach, , dopiero po 1989 pokazywano go w ramach przeglądów twórczości reżysera.
Opinie krytyków.
Niezależnie od problemów sądowych, krytycy mieli zajęcie z rozszyfrowaniem autorskiego posłania. Według Pasoliniego "erotyka jest faktem kulturowym, może więc spełniać rolę języka i stać się zamiast słów sposobem komunikacji. W „Teoremacie” seks jest zarazem formą wyzwolenia, tym co obdarza samoświadomością, a przecież obowiązek odnalezienia siebie i bycia sobą, nawet – jak u bohaterów filmu – za cenę autodestrukcji i szaleństwa, jest najważniejszym z obowiązków, jakie człowiek ma względem siebie samego". Przez niektórych krytyków film odbierany jest jednoznacznie, jako wyraz marksistowskich poglądów reżysera.
Odbiór filmu przez współczesnych krytyków uważany jest za pozytywny. Agregujący recenzje filmowe serwis Rotten Tomatoes, w oparciu o dziewiętnaście omówień, okazał obrazowi 89-procentowe wsparcie.

</doc>
<doc id="1442855" url="https://pl.wikipedia.org/wiki?curid=1442855" title="Gerstmann">
Gerstmann

Gerstmann to nazwisko, które nosili m.in.:

</doc>
<doc id="1442857" url="https://pl.wikipedia.org/wiki?curid=1442857" title="Colca">
Colca



</doc>
<doc id="1442858" url="https://pl.wikipedia.org/wiki?curid=1442858" title="Dla Abonentów">
Dla Abonentów



</doc>
<doc id="1442861" url="https://pl.wikipedia.org/wiki?curid=1442861" title="SiSwati">
SiSwati



</doc>
<doc id="1442865" url="https://pl.wikipedia.org/wiki?curid=1442865" title="Colca (rzeka)">
Colca (rzeka)

Colca (hiszp. "Río Colca", kecz. "Qullqa mayu") – rzeka w Ameryce Południowej w peruwiańskich Andach, przepływa około 100 km na północny zachód od miasta Arequipa. Źródła znajdują się na zboczach szczytu Yanasalla (4886 m n.p.m.) górującego nad wysokogórską równiną, będącą południową częścią Altiplano, uchodzi do Oceanu Spokojnego. Na obszarze regionu Arequipa przepływa przez Kanion Colca, według niektórych źródeł uważany za najgłębszy kanion świata.

</doc>
<doc id="1442867" url="https://pl.wikipedia.org/wiki?curid=1442867" title="Barbara Trelińska">
Barbara Trelińska

Barbara Józefa Trelińska (ur. 18 stycznia 1943 Rożnicy, zm. 20 maja 2022) – profesor nauk humanistycznych, polska historyk.
W 1968 ukończyła studia historyczne na Wydziale Humanistycznym Uniwersytetu Marii Curie-Skłodowskiej w Lublinie. W 1977 uzyskała stopień doktora, a w 1991 doktora habilitowanego. W 2001 otrzymała tytuł profesora nauk humanistycznych. Specjalizowała się w naukach pomocniczych historii. Związana z macierzystą uczelnią w latach 1976–2013. Pełniła funkcję kierownika Zakładu Nauki Pomocniczych Historii UMSC. Była członkiem Komitetu Nauk Historycznych Polskiej Akademii Nauk. Odznaczona Złotym i Brązowym Krzyżem Zasługi. Pochowana na cmentarzu parafialnym w Słupi Jędzejowskiej.

</doc>
<doc id="1442868" url="https://pl.wikipedia.org/wiki?curid=1442868" title="Patologia (film)">
Patologia (film)

Patologia (tytuł oryg. "Pathology") – amerykański film fabularny z roku 2008.
Fabuła.
Ted Grey jest obiecującym studentem medycyny sądowej. Na stażu poznaje grupkę patologów, którzy tworzą zamknięte środowisko i nie akceptują nowych medyków. Jednak doktor Jake Gallo pewnej nocy wprowadza go w ich tajemnicze życie. Okazuje się, że prowadzą grę, której celem jest dokonanie niezauważalnego morderstwa w jak najbardziej wyszukany sposób. Ich ofiarami padają umierający pacjenci, degeneraci, bezdomni. Potem spotykają się w podziemiach szpitala i usiłują odnaleźć przyczynę śmierci przeprowadzając sekcję zwłok. Ted wciąga się w tę morderczą grę oraz w ognisty romans z Juliette Bath. Jego uporządkowane życie i planowany ślub z Gwen Williamson stają się nagle niezwykle odległe.

</doc>
