<doc id="1442869" url="https://pl.wikipedia.org/wiki?curid=1442869" title="Pilatus Aircraft">
Pilatus Aircraft

Pilatus Aircraft – szwajcarski producent samolotów. Przedsiębiorstwo zatrudnia 1 100 ludzi. Firma zbudowała swój pierwszy samolot w 1944 roku. W 1959 firma zbudowała samolot cywilny Pilatus PC-6 Porter. W 1978 roku pierwszy lot odbył nowy Pilatus PC-7 Turbo Trainer. W latach 1979-1989 firma była właścicielem Britten Norman i w tym czasie modele Islander i Trislander tej ostatniej były sprzedawane pod nazwą Pilatus Britten Norman. W połowie lat osiemdziesiątych firma wypuściła model Pilatus PC-9, wyprodukowany w ilości 250 sztuk. W 1994 roku rozpoczęto produkcje samolotu o nazwie Pilatus PC-7 MK II Turbo trainer, czyli zmodernizowanej wersji PC-7 Turbo Trainer.
Rok później w 1995 roku rozpoczęła się produkcja Pilatusa PC-12 który służył jako samolot biznesowy oraz jako niewielki samolot transportowy z jednym silnikiem turbinowym. Od 2008 trwa produkcja nowej generacji Pilatusa PC-12NG. Od 2012 firma rozwija dwusilnikowy odrzutowiec dyspozycyjny PC-24.

</doc>
<doc id="1442871" url="https://pl.wikipedia.org/wiki?curid=1442871" title="11 Pułk Artylerii Przeciwlotniczej">
11 Pułk Artylerii Przeciwlotniczej



</doc>
<doc id="1442873" url="https://pl.wikipedia.org/wiki?curid=1442873" title="Młodość stulatka">
Młodość stulatka

Młodość stulatka (ang. "Youth Without Youth") – amerykańsko-niemiecko-francusko-włosko-rumuński dramat fantasy z 2007 w reżyserii Francisa Forda Coppoli, zrealizowany na podstawie powieści Mircei Eliade.
Fabuła.
Bukareszt, 1938. Profesor Dominik Matei w nocy zostaje trafiony piorunem. Jednak zamiast umrzeć, młodnieje i posiada nieprzeciętną pamięć. Postanawia skończyć swoje dzieło życia – pracę o początkach języka. Jednak Dominikiem interesują się naziści. Poza tym poznaje kobietę, która także została trafiona przez piorun.
Odbiór.
Box office.
Film zarobił 244 397 $ w Ameryce Północnej i 2,4 mln $ w innych krajach, co daje 2,6 mln $ na całym świecie.

</doc>
<doc id="1442874" url="https://pl.wikipedia.org/wiki?curid=1442874" title="Góry Trialeckie">
Góry Trialeckie

 
Góry Trialeckie (gruz თრიალეთის ქედი, "Trialetis Kedi") – pasmo górskie w środkowej Gruzji, w masywie Małego Kaukazu, rozgraniczające prowincje Dolna Kartlia i Samcche Dżawachetia na południu i Wewnętrzna Kartlia na północy. Wzdłuż Gór Trialeckich, po ich północnej stronie, płynie główna rzeka Gruzji, Kura. 
Najwyższe szczyty – Szawiklde (gruz. შავიკლდე, dosłownie "Czarne Urwisko", 2850 m n.p.m.) i Ardżewani (2757 m n.p.m.).
Badania archeologiczne dowodzą, że w rejonie Gór Trialeckich osadnictwo ludzkie występowało już we wczesnej epoce brązu (m.in. w okolicach miasta Calka). Zamieszkujący tu ludzie wykształcili własną kulturę, zwaną dziś kulturą Trialeti, której kurhany są obiektem współczesnych poszukiwań naukowych.

</doc>
<doc id="1442875" url="https://pl.wikipedia.org/wiki?curid=1442875" title="Puławy (stacja kolejowa)">
Puławy (stacja kolejowa)

Puławy – stacja kolejowa w Puławach, w województwie lubelskim, w Polsce. Znajdują się tu 2 perony. Na stacji zatrzymują się tylko pociągi osobowe.
W roku 2017 stacja obsługiwała 10–19 pasażerów na dobę. Stacja posiada kategorię dworca regionalnego według najnowszej klasyfikacji PKP.
Aktualnie wciąż trwają prace związane z przebudową infrastruktury kolejowej – pociągi kursują tylko po jednym torze (stan na czerwiec 2020). Po planowanym na 2023 zakończeniu modernizacji linii nr 7 czas podróży z Puław do Warszawy wyniesie około godziny.
Stacja znajduje się w granicach administracyjnych miasta Puławy od 17 listopada 1933 roku.

</doc>
<doc id="1442876" url="https://pl.wikipedia.org/wiki?curid=1442876" title="Tablice rejestracyjne w San Marino">
Tablice rejestracyjne w San Marino

Tablice rejestracyjne w San Marino mają niebieskie znaki na białym tle. Po lewej stronie znajduje się Godło San Marino. Tablica składa się z pięciu znaków (liter lub cyfr).

</doc>
<doc id="1442879" url="https://pl.wikipedia.org/wiki?curid=1442879" title="Johann Kundrat">
Johann Kundrat

Johann Kundrat (ur. 6 października 1845 w Wiedniu, zm. 25 kwietnia 1893 tamże) – austriacki lekarz patolog.

</doc>
<doc id="1442880" url="https://pl.wikipedia.org/wiki?curid=1442880" title="Port lotniczy Bonriki">
Port lotniczy Bonriki

Port lotniczy Bonriki (IATA: TRW, ICAO: NGTA) – międzynarodowy port lotniczy położony w atolu Tarawa. Jest największym portem lotniczym w Kiribati.

</doc>
<doc id="1442881" url="https://pl.wikipedia.org/wiki?curid=1442881" title="Łóżko Wierszynina">
Łóżko Wierszynina

Łóżko Wierszynina – polski film obyczajowy z 1997 roku.
Fabuła.
W teatrze trwają próby do "Trzech sióstr" Czechowa. Ekipa tworząca spektakl jest uwikłana w skomplikowane relacje, czują presję. Sukces lub porażka nie zależą już tylko od nich, mimo to starają się zrealizować własne ambicje i marzenia.

</doc>
<doc id="1442882" url="https://pl.wikipedia.org/wiki?curid=1442882" title="Pastafarianie">
Pastafarianie



</doc>
<doc id="1442883" url="https://pl.wikipedia.org/wiki?curid=1442883" title="Rhagonycha">
Rhagonycha



</doc>
<doc id="1442886" url="https://pl.wikipedia.org/wiki?curid=1442886" title="Daedalosaurus">
Daedalosaurus



</doc>
<doc id="1442891" url="https://pl.wikipedia.org/wiki?curid=1442891" title="Jordan Aviation">
Jordan Aviation

 
Jordan Aviation – jordańska linia lotnicza z siedzibą w Ammanie. Głównym węzłem jest port lotniczy Akaba.

</doc>
<doc id="1442892" url="https://pl.wikipedia.org/wiki?curid=1442892" title="Paul Grawitz">
Paul Grawitz

Paul Albert Grawitz (ur. 1 października 1850 w Zerrin, zm. 27 czerwca 1932 w Greifswaldzie) – niemiecki lekarz patolog. 
Studiował medycynę na Uniwersytecie Fryderyka Wilhelma w Berlinie, jeszcze podczas studiów został asystentem Rudolfa Virchowa i był nim do 1886 roku. Grawitz był teściem Ottona Bussego.
W latach 1886-1921 wykładał na Uniwersytecie w Greifswaldzie i kierował tamtejszym Instytutem Patologicznym. Historycznie, rak nerkowokomórkowy określany jest jako guz Grawitza.

</doc>
<doc id="1442895" url="https://pl.wikipedia.org/wiki?curid=1442895" title="Zabij ich wszystkich">
Zabij ich wszystkich

Zabij ich wszystkich – polski film nakręcony w czerwcu 1999 roku.
Opis fabuły.
19-letnia Ewa przybywa do miasta, żeby porozmawiać z bratem Krzysztofem. Rozmowa ma dotyczyć choroby ojca, którym Ewa się opiekuje. Nie zastaje jednak Krzysztofa w domu. Są za to jego dwaj koledzy.

</doc>
<doc id="1442896" url="https://pl.wikipedia.org/wiki?curid=1442896" title="Wincenty Pinilla">
Wincenty Pinilla

Wincenty Pinilla O.A.R (ur. 5 kwietnia 1870 w Calatayud, zm. 26 lipca 1936 w Motril) – błogosławiony Kościoła katolickiego, ojciec zakonny zakonu augustianów rekolektów, spowiednik, męczennik.
Życiorys.
W wieku 15 lat wstąpił do nowicjatu augustianów w Monteagudo. 7 listopada 1886 złożył profesję zakonną na ręce późniejszego świętego Ezechiela Moreno.
19 sierpnia 1892 roku został przeniesiony na misje na Filipinach, gdzie został wyświęcony na kapłana 23 września 1893 roku. Do wybuchu rewolucji był proboszczem w Santa Cruz i w Manilii. W 1898 został uwięziony i przetrzymywany przez dwa lata. Po uwolnieniu wrócił do Hiszpanii i w 1902 roku został wysłany do Brazylii.
Przez kolejne 25 lat prowadził tam działalność duszpasterską.
25 stycznia 1927 roku wrócił do Hiszpanii i przebywał we wspólnocie w Motril.
W czasie hiszpańskiej wojny domowej w pełni świadomy zagrożenia pozostał w Motril. W dniu śmierci został wyprowadzony przed kościół na którego plebanii się schronił i rozstrzelany wraz z ks. Emanuelem Martinem Sierrą.
Beatyfikowany przez papieża Jana Pawła II w grupie ośmiu męczenników z Motril, ofiar „z nienawiści do wiary”.

</doc>
<doc id="1442898" url="https://pl.wikipedia.org/wiki?curid=1442898" title="Henry James (baron)">
Henry James (baron)

Henry James, 1. baron James of Hereford GCVO (ur. 30 października 1828, zm. 18 sierpnia 1911) – brytyjski prawnik i polityk, członek Partii Liberalnej i Partii Liberalno-Unionistycznej, minister w rządach Williama Ewarta Gladstone’a i lorda Salisbury’ego.
Był synem Philipa Turnera Jamesa, chirurga w Hereford. Wykształcenie odebrał w Cheltenham College. W 1852 r. rozpoczął praktykę adwokacką w korporacji Inner Temple. Praktykował w Oksfordzie. W 1869 r. został Radcą Królowej. W 1868 r. został wybrany do Izby Gmin jako liberalny deputowany z okręgu Taunton. Od 1885 r. reprezentował okręg wyborczy Bury.
We wrześniu 1873 r. otrzymał stanowisko Radcy Generalnego. W listopadzie tego roku został prokuratorem generalnym. Stanowisko to utracił po wyborczej porażce liberałów w 1874 r. Sprawował je ponownie w latach 1880–1885. W 1883 r. doprowadził do uchwalenia "Corrupt Practices Act".
Po rozłamie w Partii Liberalnej James został członkiem PArtii Liberalno-Unionistycznej. W latach 1892–1895 był prokuratorem generalnym księcia Walii. W latach 1895–1902 był Kanclerzem Księstwa Lancaster. W 1895 r. otrzymał tytuł 1. barona James of Hereford i zasiadł w Izbie Lordów.
Zmarł w 1911 r. Wraz z jego śmiercią wygasł tytuł parowski.

</doc>
<doc id="1442900" url="https://pl.wikipedia.org/wiki?curid=1442900" title="Bela Vista (stacja metra)">
Bela Vista (stacja metra)

Bela Vista – stacja metra w Lizbonie, na linii Vermelha. Stacja została otwarta w 1998 wraz z rozbudową sieci do strefy Expo ’98.
Stacja znajduje się przy "Av. Dr. Teixeira da Mota", przy "Av. do Santo Condestável", umożliwiając dostęp do Parku Bela Vista. Projekt architektoniczny jest autorstwa architekta Paulo Brito da Silva, a instalacje artystyczne malarza i ceramika Querubim Lapa. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.

</doc>
<doc id="1442902" url="https://pl.wikipedia.org/wiki?curid=1442902" title="Baron James of Hereford">
Baron James of Hereford



</doc>
<doc id="1442906" url="https://pl.wikipedia.org/wiki?curid=1442906" title="Chelas">
Chelas

Chelas – stacja metra w Lizbonie, na linii Vermelha. Stacja została otwarta w 1998 wraz z rozbudową sieci do strefy Expo ’98.
Stacja znajduje się przy "Av. Dr. Augusto de Castro", obok"Rua André Vidal de Negreiros" i "Rua Atriz Palmira Bastos", umożliwiając dostęp do Instituto Superior de Engenharia de Lisboa. Projekt architektoniczny jest autorstwa architekta i Ana Nascimento, a instalacje artystyczne Jorge Martins. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.
Początkowo planowano nazwać stację Armador.

</doc>
<doc id="1442909" url="https://pl.wikipedia.org/wiki?curid=1442909" title="Okręg wyborczy Bury">
Okręg wyborczy Bury

Okręg wyborczy Bury powstał w 1832 r. i wysyłał do brytyjskiej Izby Gmin jednego deputowanego. Okręg obejmował miasto Bury w hrabstwie Lancashire. Został zlikwidowany w 1950 r.

</doc>
<doc id="1442914" url="https://pl.wikipedia.org/wiki?curid=1442914" title="Region Arequipa">
Region Arequipa

Region Arequipa – jeden z 25 regionów w Peru. Stolicą jest Arequipa, drugie pod względem liczby mieszkańców miasto Peru.
Podział administracyjny regionu.
Region podzielony jest na osiem prowincji, które obejmują 108 dystryktów.
Geografia regionu.
Na obszarze regionu Arequipa znajdują się dwa najgłębsze kaniony świata – Cotahuasi i Colca. Przyciągają one licznych turystów ze względu za piękne widoki. W regionie znajdują się pokryte śniegiem wulkany - Coropuna (6305 m n.p.m.), Solimana (6117 m n.p.m.), Chachani (6057 m n.p.m.), Pichu Picchu (5500 m n.p.m.) i El Misti (5821 m n.p.m.). Najwyższym szczytem regionu jest Ampato (6288 m n.p.m.).

</doc>
<doc id="1442916" url="https://pl.wikipedia.org/wiki?curid=1442916" title="11 Bolesławiecki Pułk Przeciwlotniczy">
11 Bolesławiecki Pułk Przeciwlotniczy

11 Bolesławiecki Pułk Przeciwlotniczy (11 pplot) – oddział Wojsk Obrony Przeciwlotniczej Sił Zbrojnych RP w latach 1967–1998 wchodzący w skład 11 Dywizji Kawalerii Pancernej, stacjonujący w Bolesławcu (JW 1259). Święto Pułku 8 sierpnia.
Historia.
Rodowód 11 Bolesławieckiego Pułku Przeciwlotniczego sięga 1952, gdy Minister Obrony Narodowej wydał rozkaz Nr 038 w sprawie powołania 93 Pułku Artylerii Przeciwlotniczej w Leśnicy k. Wrocławia. W 1958 pułk otrzymał sztandar. W 1967 Minister ON wydał rozkaz Nr 025 w sprawie przejęcia przez 93 pułk artylerii przeciwlotniczej tradycji 66 Pułku Artylerii Przeciwlotniczej (1944-1945) powstałego w Konopnicy.
W 1971 pułk został przeniesiony do Bolesławca. W 1974 pułk jako pierwszy w Wojsku Polskim został przezbrojony z klasycznego zestawu przeciwlotniczego S-60 w manewrowy przeciwlotniczy zestaw rakietowy 2K12 Kub. W latach 1975, 1977, 1980, 1984 i 1987 pułk wykonywał strzelania bojowe na poligonie w byłym Związku Radzieckim. Z każdego strzelania otrzymywał ocenę bardzo dobrą.
W 1988 podczas przegrupowania na poligon, w katastrofie kolejowej zginęło 10 żołnierzy pułku. Zgodnie z decyzją Ministra Obrony Narodowej Nr 56 z 1992 r. 66 Pułk Artylerii Przeciwlotniczej został przemianowany na 11. Jednocześnie przejął tradycje 1 Pułku Artylerii Przeciwlotniczej (1942-1947) 1 Dywizji Pancernej. 
W 1993 pułk jako pierwszy w Wojsku Polskim wykonał strzelanie bojowe z zestawu rakietowego „KUB” na poligonie w Ustce, otrzymując ocenę bardzo dobrą. W tym samym roku po raz pierwszy na wniosek Kapituły, dowódca wręczył honorową Odznakę Pułku. 6 sierpnia 1994 pułk otrzymał nowy sztandar oraz została mu nadana wyróżniająca nazwa „Bolesławiecki”. 6 marca 1998 szef Sztabu Generalnego wydał rozkaz Nr Pf 18 w sprawie rozformowania 11 Bolesławieckiego Pułku Przeciwlotniczego.
Dowódcy pułku.
1 Pułk Artylerii Przeciwlotniczej Lekkiej (1942-1947)
66 Pułk Artylerii Przeciwlotniczej (1944-1945)
93 Pułk Artylerii Przeciwlotniczej (1952-1967)
66 Pułk Artylerii Przeciwlotniczej (1967-1992)
11 Bolesławiecki Pułk Przeciwlotniczy

</doc>
<doc id="1442917" url="https://pl.wikipedia.org/wiki?curid=1442917" title="Teorema">
Teorema



</doc>
<doc id="1442919" url="https://pl.wikipedia.org/wiki?curid=1442919" title="Crazy Boys">
Crazy Boys

Crazy Boys – zespół disco polo założony w 1991 w Siemiatyczach. 
Jego pierwszy skład stanowili Mirosław Prokopiuk i Marek Trofimiuk, a w 1992 dołączył do nich Wojciech Skłodowski. W latach 1992–1993 w składzie zespołu występował również Zenon Martyniuk. Najbardziej znane przeboje grupy to: "Mała O!", "Jesteś ładna", "Ocean" (nagrano trzy różne wersje tej piosenki), "Gwieździsty bilet" i "Struny mojej gitary".
Składy zespołu na przestrzeni lat.
Skład zespołu na przestrzeni lat
Obecny skład:
Skład zespołu na przestrzeni lat:

</doc>
<doc id="1442921" url="https://pl.wikipedia.org/wiki?curid=1442921" title="Genova Sturla">
Genova Sturla

Genova Sturla (wł: "Stazione di Genova Sturla") – przystanek kolejowy w Genui, w regionie Liguria, we Włoszech. Znajdują się tu 2 perony.

</doc>
<doc id="1442922" url="https://pl.wikipedia.org/wiki?curid=1442922" title="Prowincja Shinano">
Prowincja Shinano

 lub Shinshū (信州) – historyczna prowincja Japonii, stanowiąca współczesną prefekturę Nagano.
Historyczna stolica prowincji była zlokalizowana w pobliżu współczesnego miasta Matsumoto.

</doc>
<doc id="1442925" url="https://pl.wikipedia.org/wiki?curid=1442925" title="Genova Via di Francia">
Genova Via di Francia

Genova Via di Francia (wł. "Stazione di Genova Via di Francia") – stacja kolejowa w Genui, w regionie Liguria, we Włoszech. Znajdują się tu dwa perony. Według klasyfikacji RFI ma kategorię "srebrną".

</doc>
<doc id="1442926" url="https://pl.wikipedia.org/wiki?curid=1442926" title="STP Kabaty">
STP Kabaty



</doc>
<doc id="1442928" url="https://pl.wikipedia.org/wiki?curid=1442928" title="Chora">
Chora

Chora (tur. "Kariye Camii", gr. ἡ Ἐκκλησία του Ἅγιου Σωτῆρος ἐν τῃ Χώρᾳ) – bizantyński kościół w Stambule w Turcji. Jest usytuowany w dystrykcie Edirnekapı, w 1511 kościół został zamieniony na meczet. W latach 1948-2020 świątynia pełniła rolę muzeum. Kościół posiada bogatą kolekcję mozaik i fresków, odkrytych pod warstwą wapna, którym przykryto mozaiki, gdy zamieniano kościół na meczet.
Pierwszy kościół w tym miejscu wybudowano w IV w. Znajdował się on poza murami miejskimi, stąd jego nazwa: "Kościół za murami" lub "Kościół na wsi", czyli właśnie Chora. 
Obecnie istniejący kościół pochodzi z XI w. Jego fundatorem była Maria Dukaina. Izaak I Komnen odrestaurował go i powiększył. W XIV w. dołączono do kościoła zewnętrzny narteks i paraklezjon (komnatę grobową). 
W 2020 r. na mocy dekretu Recepa Tayyipa Erdoğana świątynia została ponownie przekształcona w meczet. 
Wystrój wnętrza.
Główna część kościoła.
W głównej części – naos znajdują się kolorowe mozaiki z XIV w. na marmurowych podłogach i ścianach. W absydzie znajduje się nisza modlitewna. Po prawej stronie absydy znajduje się wizerunek Dzieciątka Jezus i Marii, po lewej Jezusa. Obie mozaiki są silnie uszkodzone. Nad drzwiami wejściowymi zachował się w dobrym stanie obraz przedstawiający śmierć Marii: leżąca Maria, wokół jej łoża stoją: Jezus trzymający niemowlę (symbol duszy Marii), apostołowie i aniołowie. W przedsionkach znajdują się mozaiki, sceny które przedstawiają pochodzą z głównie z Nowego Testamentu, apokryfów opowiadających o dzieciństwie i narodzinach Marii. Mozaiki są zrobione z kamieni rzecznych pochodzących z okolic Stambułu, Morza Marmara.
Hall wejściowy.
Sceny ułożono chronologicznie, od lewej strony wejścia do wewnętrznego narteksu, gdzie przedstawiono zwiastowanie narodzin Marii jej matce Annie przez anioła, następnie przedstawiono narodziny Marii, dzieciństwo, zaślubiny z Józefem. Przy wejściu z narteksu do sali głównej przedstawiono Św. Piotra i Pawła, ponad drzwiami portret Teodora Metochdesa, który odnowił kościół w XIV w., postać Jezusa Pantokratora. W kopule wewnętrznego przedsionka na prawo od wejścia przedstawiono Proroków i świętych Starego i Nowego Testamentu. Poniżej znajdują się: uleczenie ślepca przez Jezusa i obudzenie zmarłego. Tu znajduje się również mozaika przedstawiająca Jezusa, Marię, Izaaka Komnena, siostrę zakonną Melanię. 
W zewnętrznym przedsionku znajduje się obraz przedstawiający podróż Marii i Józefa do Betlejem, Boże Narodzenie. Dalej jest kuszenie Jezusa przez Szatana. Nad wejściem znajduje się scena cudu w Kanie Galilejskiej oraz cudownego rozmnożenia chleba. Nad drzwiami wejściowymi przedstawiono modlącą się Marię, ponad wrotami w wewnętrznym narteksie – Jezusa Pantokratora w geście błogosławienia. Po prawej stronie za wejściem do zewnętrznego narteksu umieszczono poszukiwanie Dzieciątka Jezus przez Heroda, rzeź niewiniątek.
Paraklezjon.
Został zbudowany w XIV w., wraz z zewnętrznym przedsionkiem ma kształt litery 'L'. W półkopule przedstawiono scenę Anastasis, czyli Jezus zstępujący do piekieł i uwalniający Adama i Ewę. Na łuku przed tą sceną przedstawiono scenę Sądu Ostatecznego. W kopule korytarza umieszczono postacie Jezusa i Marii otoczone przez świętych. Ściany boczne pokrywają sceny ze Starego Testamentu.

</doc>
<doc id="1442929" url="https://pl.wikipedia.org/wiki?curid=1442929" title="Genova Vesima">
Genova Vesima

Genova Vesima (wł: "Stazione di Genova Vesima") – przystanek kolejowy w Genui, w regionie Liguria, we Włoszech. Znajduje się tu 1 peron.

</doc>
<doc id="1442930" url="https://pl.wikipedia.org/wiki?curid=1442930" title="Genova Voltri">
Genova Voltri

Genova Voltri (wł: "Stazione di Genova Voltri") – stacja kolejowa w Genui, w regionie Liguria, we Włoszech. Znajdują się tu 2 perony. Według klasyfikacji RFI posiada kategorię "srebrną".

</doc>
<doc id="1442932" url="https://pl.wikipedia.org/wiki?curid=1442932" title="Transatlantycki kabel telegraficzny">
Transatlantycki kabel telegraficzny

Pierwszy transatlantycki kabel telegraficzny został w 1866 r. położony na dnie Atlantyku pomiędzy miejscowościami Foilhommerum na wyspie Valentia (zachodnia Irlandia) a Heart's Content na wschodnim wybrzeżu Nowej Fundlandii. Łączył on Amerykę Północną z Europą, skracając do kilku minut czas potrzebny na dostarczenie wiadomości między nimi. Poprzednio używano w tym celu statków, co trwało około dziesięciu dni. W okresie dziewięciu lat podjętych zostało pięć prób położenia kabla: w 1857, 1858 (dwie próby), 1865 i 1866 – nim ostatecznie ustanowiono połączenie przy użyciu statku SS Great Eastern, korzystając z kabla z 1866 oraz zreperowanego kabla z 1865. Dodatkowe linie łączące Foilhommerum z Heart’s Content położono w latach 1873, 1874, 1880 i 1890. Pod koniec XIX wieku Amerykę Północną łączyła z Europą sieć podmorskich linii telegraficznych, będących własnością przedsiębiorstw brytyjskich, francuskich, niemieckich i amerykańskich.
Człowiekiem, który stał za ustanowieniem pierwszego połączenia tego typu był Cyrus West Field. Pierwszym oficjalnym telegramem wysłanym przez kabel transatlantycki był telegram z gratulacjami, wysłany przez królową Wiktorię do prezydenta USA Jamesa Buchanana 16 sierpnia 1858. Kabel ten uległ zniszczeniu miesiąc później, gdy Wildman Whitehouse przeciążył go, próbując użyć zbyt wysokiego napięcia, co miało zwiększyć prędkość przesyłu telegramów. Wkrótce pod naciskiem opinii publicznej i inwestorów podjęto prace nad przywróceniem połączenia. Kolejną zakończoną sukcesem próbę podjęto w 1865, przy użyciu znacznie ulepszonego kabla, ostatecznie ustanawiając połączenie 18 lipca 1866. Wkrótce potem naprawiono i oddano do użytku kabel z 1865.
Umowa międzynarodowa zawarta 14 marca 1884 Paryżu zakazała niszczenia lub uszkadzania kabli podmorskich, sądem właściwym do rozpoznania jest sąd przynależności statku, na pokładzie którego popełniono przestępstwo. Stronami jest obecnie 36 państw.
Pochodzenie koncepcji.
Po tym, jak William Cooke i Charles Wheatstone wprowadzili do użytku pracujący telegraf w 1839, idea połączenia Europy i Ameryki podmorskim kablem zaczęła być rozpatrywana jako możliwa do realizacji w przyszłości. Na początku lat 40. XIX wieku Samuel Morse głosił, iż wierzy w to, że dekada ta będzie okresem eksperymentów z podmorskimi kablami i zdobywania wiedzy niezbędnej do ich skonstruowania. Rzeczywiście, kulminacją tych badań i eksperymentów było oddanie do użytku w 1850 sprawnego kabla łączącego Wielką Brytanię i Francję. W tym samym roku katolicki biskup Nowej Fundlandii zaproponował zbudowanie linii telegraficznej łączącej St. John’s z Cape Ray oraz poprowadzenie kabli dnem Rzeki Świętego Wawrzyńca z Cape Ray do Nowej Szkocji przez Cieśninę Cabota. Podobny plan w tym samym czasie ogłosił Frederick Newton Gisborne, inżynier z Nowej Szkocji. Wiosną 1851 otrzymawszy grant od władz Nowej Fundlandii, założył przedsiębiorstwo, które podjęło się wykonania tego zadania. Jednakże dwa lata później przedsiębiorstwo upadło, a Gisborne został aresztowany za niepłacenie długów. W następnym roku Gisborne został zaproszony przez Cyrusa West Fielda celem omówienia projektu położenia kabla telegraficznego łączącego Amerykę Północną z Europą dnem Atlantyku. Field nie znał się na oceanografii ani na kablach podmorskich. Skonsultował się z autorytetem w dziedzinie oceanografii, Matthew Maurym, a także z Morse'em. Field opracował koncepcję kabla transatlantyckiego w oparciu o plany Gisborne’a, które rozwinął i zaadaptował do potrzeb znacznie większego projektu, po czym rozpoczął promowanie przedsiębiorstwa New York, Newfoundland and London Telegraph Company i jego projektu kabla transatlantyckiego.
Z Saint John’s do Nowej Szkocji.
Pierwszym krokiem do realizacji projektu kabla transatlantyckiego było wykonanie połączenia dnem Cieśniny Cabota w Zatoce Świętego Wawrzyńca. Pierwsza próba podjęta w 1855 była nieudana, w połowie drogi kabel musiano odciąć, by uchronić od zatonięcia barkę, z której go kładziono. Następnego lata udało się położyć kabel między Cape Ray na Nowej Fundlandii a Aspy Bay w Nowej Szkocji przy użyciu parowca.
Kabel transatlantycki.
Wykonaniem projektu kabla transatlantyckiego zajmował się Fields wraz z Charlesem Brightem jako głównym inżynierem. Przeprowadzono specjalistyczne badania na projektowanej trasie kabla, by ustalić, czy projekt jest technicznie wykonalny. Prace były finansowane ze sprzedaży udziałów w Atlantic Telegraph Company. Jedną czwartą kapitału zainwestował sam Fields, reszta napływała ze źródeł brytyjskich i amerykańskich.
Rdzeń kabla składał się z siedmiu pojedynczych drutów z czystej miedzi o masie 26 kg/km każdy, które były izolowane trzema warstwami gutaperki, ważącymi 64 kg/km. Te z kolei owinięte były osiemnastoma pasami smołowanych konopi, każdy z siedmiu przewodów oddzielnie, a całość skręcono w zamkniętą spiralę. Cała konstrukcja ważyła 550 kg/km (ok. 1 tony na milę morską), będąc przy tym wystarczająco elastyczna i wytrzymała. Kabel wykonały wspólnie dwa brytyjskie przedsiębiorstwa: Glass, Elliot &amp; Co. z Greenwich i R. S. Newall &amp; Co. z Liverpoolu.
Brytyjski rząd udzielił Fieldowi subsydium w wysokości 1400 funtów rocznie oraz użyczył statków, z których kładziono kabel. Field ubiegał się też o pomoc w Kongresie USA.
Pierwsza próba poczyniona w 1857 zakończyła się fiaskiem. Jednostkami, z których kładziono kabel, były adaptowane okręty wojenne HMS "Agamemnon" i USS "Niagara". Operację rozpoczęto na mieliźnie nieopodal zamku Ballycarbery w hrabstwie Kerry, na południowo-zachodnim wybrzeżu Irlandii 5 sierpnia 1857. Kabel złamał się już pierwszego dnia, został podniesiony i zreperowany, lecz złamał się ponownie na głębokości ok. 3200 metrów. Po tym zdarzeniu na rok zaprzestano prób.
Następnego lata "Agamemnon" i "Niagara", po przeprowadzeniu prób w Zatoce Biskajskiej, podjęły kolejną próbę. Jednostki miały się spotkać pośrodku Atlantyku, gdzie dwie połówki kabla miały zostać połączone, po czym "Agamemnon" miał kłaść kabel płynąc w stronę wyspy Valentia, a "Niagara" robić to samo płynąc na zachód, w stronę wybrzeży Nowej Fundlandii. 26 czerwca rozpoczęto realizację tego planu i po połączeniu kabla jednostki zaczęły płynąć w przeciwne strony. Kabel jednak ponownie łamał się, pierwszy raz po położeniu mniej niż 5,5 kilometra, ponownie po położeniu ponad 100 km, a po raz trzeci po 370 km, po czym został porzucony przez obydwie jednostki.
Ekspedycja zawróciła do Queenstown, skąd 17 lipca zorganizowano następną wyprawę. Ponownie połączono kabel pośrodku Atlantyku 29 lipca 1858. „Niagara” przybyła do Trinity Bay na Nowej Fundlandii 4 sierpnia, a następnego ranka końcówkę kabla wyciągnięto na brzeg. Wyprawa „Agamemnona” była podobnie udana. 5 sierpnia przybił do wybrzeży Valentii, końcówkę kabla wyciągnięto na brzeg w Knightstown, a następnie podłączono do lokalnej sieci telegraficznej.
Pierwszy kontakt.
16 sierpnia królowa brytyjska Wiktoria wysłała telegram gratulacyjny do prezydenta USA Jamesa Buchanana przez kabel transatlantycki, w którym wyraziła nadzieję, iż będzie to „dodatkowa linia łącząca kraje, których przyjaźń oparta jest na wspólnym interesie i wzajemnym szacunku”. Prezydent odpowiedział, że „jest to większy tryumf, niż jakikolwiek odniesiony na polu bitwy, gdyż jest użyteczny dla całej ludzkości. Być może ta linia telegraficzna, z Bożą pomocą, przyczyni się do ustanowienia trwałego pokoju i przyjaźni między wieloma narodami i jest instrumentem danym nam przez Opatrzność do rozpowszechniania religii, cywilizacji, wolności i prawa na świecie.”
Wiadomości te wzbudziły entuzjazm po obu stronach Atlantyku. Następnego ranka w Nowym Jorku oddano salut ze 100 dział, ulice udekorowano flagami, dzwoniły kościelne dzwony, a nocą całe miasto było rzęsiście oświetlone. Kabel transatlantycki był w tych dniach tematem niezliczonych kazań oraz równie ogromnej porcji okolicznościowych wierszy.
Rozczarowanie wielkimi ideami.
Jednak już we wrześniu po kilku dniach intensywnego niszczenia izolacji kabel zawiódł. Reakcją na tę wiadomość był wstrząs. Sugerowano nawet, że kabel był mistyfikacją, na przykład poczynioną z myślą o spekulacji giełdowej.
Field był tym zdarzeniem bardzo zawiedziony. Był zdeterminowany podjąć prace nad przywróceniem połączenia, lecz opinia publiczna utraciła wiarę w sensowność projektu. Jego wysiłki na rzecz odtworzenia przedsiębiorstwa były bezskuteczne do roku 1864, kiedy to z pomocą Thomasa Brasseya i Johna Pendera udało się zgromadzić potrzebny kapitał. The Glass, Elliot and Gutta-Percha Companies połączyły się w Telegraph Construction and Maintenance Company (Telcon następnie wszedł w skład BICC), które to przedsiębiorstwo podjęło się produkcji i położenia nowego kabla.
Tymczasem zdobyto wiele doświadczeń. Długie kable położono na dnie Morza Śródziemnego oraz Czerwonego. Pozwoliło to udoskonalić projekt konstrukcji kabla. Jego rdzeń stanowiło siedem skręconych bardzo lekkich miedzianych pasów o masie 73 kg/km, owiniętych materiałem izolacyjnym wykonanym z mieszanki Chattertona (3 części gutaperki, jedna kalafonii i jedna dziegciu), a następnie czterema warstwami gutaperki przedzielonymi cienkimi warstwami z mieszanki Chattertona. Cała konstrukcja rdzenia miała masę 98 kg/km. Rdzeń owinięto konopiami moczonymi w specjalnym roztworze, nadającym im trwałość, a na nie z kolei nawinięto spiralnie osiemnaście stalowych pasów, każdy otoczony pięcioma warstwami abaki, także poddanej konserwacji. Cały kabel ważył 980 kg/km, niemal dwa razy tyle co kładziony poprzednio.
Great Eastern.
Nowy kabel kładziony był ze statku "Great Eastern". Jego przestronny kadłub zajmowały w tym rejsie trzy stalowe pojemniki, w których znajdowało się 4260 kilometrów kabla, a na pokładzie umieszczono urządzenia do jego kładzenia. "Great Eastern" opuścił Foilhommerum Bay na wyspie Valentia 15 lipca 1865. Próba zakończyła się niepowodzeniem 31 lipca, gdy ułożono już 1968 km kabla, złamał się on przy rufie statku i zgubiono jego koniec.
"Great Eastern" zawrócił do Anglii, gdzie Field przygotował następny projekt, zakładając Anglo-American Telegraph Company, by położyć nowy kabel w miejsce złamanego. 13 lipca 1866 "Great Eastern" zaczął kłaść kabel jeszcze raz. Mimo niesprzyjającej pogody, ekspedycja dotarła w gęstej mgle do Zatoki Trinity 27 lipca. Następnego ranka o dziewiątej wiadomości z Anglii cytowały słowa redaktora „Timesa”: „Dobra robota, powód do dumy dla naszego narodu, człowiek który tego dokonał zasługuje na uhonorowanie” obok „Podpisano traktat pokojowy między Prusami a Austrią”. Końcówkę kabla wciągnął na brzeg statek "Medway". Posypały się gratulacje, a królowa Wiktoria ponownie wymieniła telegramy z prezydentem USA.
9 sierpnia "Great Eastern" wysłano w morze ponownie, z zadaniem wyłowienia końcówki kabla zgubionej w 1865 i doprowadzenia go do Nowej Fundlandii. Załoga była zdeterminowana odnaleźć leżący dwa i pół mili pod wodą kabel. "Great Eastern" pływał powoli w okolicy, w której spodziewano się go odnaleźć, próbując wyłowić kabel kotwiczką na długiej linie. Nieoczekiwanie kabel został uchwycony i wydobyty nad wodę, lecz przy próbie wciągnięcia na pokład ześlizgnął się i znów zatonął. Znaleziono go dopiero następnej nocy, dwadzieścia sześć godzin trwało wciąganie go na pokład i zabezpieczanie przed ponownym zatonięciem. Końcówkę zaciągnięto do pokoju elektryków, którzy ustalili, że jest on podłączony i sprawny. Wszyscy na statku wiwatowali, a w niebo pofrunęły setki rakiet i rac. Odzyskany kabel połączono z nowym i 7 września doprowadzono do Heart’s Content na Nowej Fundlandii. Od tej pory Europę i Amerykę Północną łączyły dwa podmorskie kable telegraficzne.
Szybkość komunikacji.
Początkowo wiadomości przesyłał operator posługujący się alfabetem Morse’a, czyli seriami kropek i kresek. Przy użyciu kabla z 1858 odbiór był bardzo zły, a przesłanie pojedynczego znaku trwało nawet dwie minuty, co przekłada się na prędkość ok. 1/10 słowa na minutę i to pomimo użycia najnowszego wówczas wynalazku, bardzo czułego galwanometru zwierciadlanego.
Przesłanie pierwszej depeszy kablem z 1858 zajęło ponad 17 godzin. Dla kabla z 1866 przy znacznie poprawionej konstrukcji, jak również metodach transmisji osiągnięto prędkość ośmiu słów na minutę – ponad 50 razy wyższą niż dla kabla z 1858. Oliver Heaviside (który sformułował tzw. równania telegrafistów) i Mihajlo Idvorski Pupin kilkadziesiąt lat później odkryli, że przyczyną problemów był brak zrównoważenia między reaktancjami indukcyjną a pojemnościową, co można było naprawić przy użyciu stalowych taśm lub cewek. Dopiero w XX wieku przekroczono prędkość transmisji 120 słów na minutę. Mimo to Londyn stał się światowym centrum telekomunikacyjnym. Co najmniej jedenaście kabli rozchodziło się ze stacji Porthcurno nieopodal Land’s End, tworząc oplatającą świat pajęczynę.
Przekaźniki.
Oryginalny kabel pozbawiony był przekaźników, które mogłyby wzmacniać sygnał. Nie znano wówczas praktycznej metody ich zasilania. Ich zainstalowanie stało się możliwe po osiągnięciu postępu technologicznego.

</doc>
<doc id="1442935" url="https://pl.wikipedia.org/wiki?curid=1442935" title="Imperia Porto Maurizio">
Imperia Porto Maurizio

Imperia Porto Maurizio – stacja kolejowa w Imperii, w regionie Liguria, we Włoszech. Znajdują się tu 2 perony. Rocznie z usług stacji korzysta około 600 000 pasażerów

</doc>
<doc id="1442940" url="https://pl.wikipedia.org/wiki?curid=1442940" title="La Spezia Centrale">
La Spezia Centrale

La Spezia Centrale (wł: "Stazione di La Spezia Centrale") – stacja kolejowa w La Spezia, w regionie Liguria, we Włoszech. Znajdują się tu 4 perony.

</doc>
<doc id="1442941" url="https://pl.wikipedia.org/wiki?curid=1442941" title="Rupert II lubiński">
Rupert II lubiński

Rupert II, także Ruprecht II (ur. między 1396 a 1402, zap. przed 1400, zm. 24 sierpnia 1431) – książę lubiński i chojnowski z dynastii Piastów.
Syn księcia lubińskiego Henryka IX i Anny, córki księcia cieszyńskiego Przemysława I Noszaka.
Po śmierci Henryka IX, między 9 stycznia 1419 a 5 kwietnia 1420, Rupert został księciem lubińskim i chojnowskim, a jego bracia: Wacław i Ludwik III objęli władzę w Oławie i Niemczy.
Od 1422 naczelny joannita na Polskę, Czechy i Morawy.

</doc>
<doc id="1442942" url="https://pl.wikipedia.org/wiki?curid=1442942" title="Zerrin">
Zerrin



</doc>
<doc id="1442947" url="https://pl.wikipedia.org/wiki?curid=1442947" title="Mushahid Hussain Syed">
Mushahid Hussain Syed

Mushahid Hussain Syed (ur. مشاہد حسین سی) (ur. 2 listopada 1952) – pakistański polityk, senator, lider centro-prawicowej PLM-Q. Kandydat tej partii w wyborach prezydenckich we wrześniu 2008 roku.
Linki zewnętrzne.
Mushahid Hussain Syed - strona oficjalna

</doc>
<doc id="1442949" url="https://pl.wikipedia.org/wiki?curid=1442949" title="Bułgarski Ludowy Związek Chłopski „Wrabcza 1”">
Bułgarski Ludowy Związek Chłopski „Wrabcza 1”

Bułgarski Ludowy Związek Chłopski „Wrabcza 1” (bułg. "Български земеделски народен съюз „Врабча 1”") – bułgarska partia polityczna utworzona pod koniec 1926 przez Dimityra Giczewa jako następczyni Bułgarskiego Ludowego Związku Chłopskiego. Była największym ugrupowaniem reprezentującym interesy średnich właścicieli ziemskich. W latach 1931–1934 wchodziła w skład szerokiej koalicji Blok Narodowy, zaś w 1936 znalazła się w składzie tzw. Piątki domagającej się przywrócenia zasad Konstytucji Tyrnowskiej. Współtworzyła pięć koalicyjnych rządów Carstwa Bułgarii (1931–1934 i 1944). W 1945 połączyła się z Bułgarskim Ludowym Związkiem Chłopskim im. Nikoły Petkowa i prowadziła działalność opozycyjną wobec rządu lewicowego Frontu Ojczyźnianego. W 1947 komuniści stopniowo zlikwidowali całą polityczną opozycję i BLZCh „Wrabcza 1” praktycznie przestał istnieć. 
Historia Bułgarskiego Ludowego Związku Chłopskiego „Wrabcza 1”.
Powstanie Bułgarskiego Ludowego Związku Chłopskiego „Wrabcza 1”.
W czerwcu 1923 Porozumienie Narodowe oraz Związek Wojskowy przeprowadziły zamach stanu i odsunęły od władzy Bułgarski Ludowy Związek Chłopski, zabijając przy tym jego lidera i ideologa Aleksandyra Stambolijskiego. Nowy premier Carstwa Bułgarii, Aleksandyr Cankow z Porozumienia Demokratycznego, kontynuował represje wobec ludowców, zmuszając BLZCh do zaprzestania legalnej działalności politycznej. Dopiero w 1926, kiedy na czele rządu stanął Andrej Liapczew, możliwe stało się odrodzenie ruchu ludowego. Pod koniec tego samego roku Dimityr Giczew, były samorządowiec z Płowdiwu, powołał do życia partię Bułgarski Ludowy Związek Chłopski „Wrabcza 1”. Główna siedziba ugrupowania mieściła się w Sofii przy ulicy Wrabcza 1, stąd też pochodziła jego nazwa. 
Pierwszy program polityczny partii akcentował konieczność wprowadzenia w kraju ludowładztwa, a w sferze ekonomicznej ustroju opartego o rolnicze spółdzielnie produkcyjne, tworzone przez prywatne gospodarstwa. Ugrupowanie opowiadało się za ograniczeniem roli zamożnej burżuazji w zarządzaniu państwem. BLZCh „Wrabcza 1” był członkiem Zielonej Międzynarodówki, środkowoeuropejskiej organizacji dążącej do powstania wspólnoty państw rolniczych, opartej na jednakowym programie ekonomicznym. Do 1931 partia pozostawała w opozycji wobec rządu Porozumienia Demokratycznego. Choć początkowo ludowcy samodzielnie dążyli do zdobycia władzy, w następnych latach nawiązali współpracę z innymi partiami opozycyjnymi, w tym reprezentującymi interesy mieszczaństwa.
Wkrótce po uformowaniu się BLZCh „Wrabcza 1” wyłoniły się w nim trzy główne nurty: umiarkowany, prawicowy i lewicowy. W 1930 liczebność członków partii wynosiła 60 tys. osób, ponadto tworzyła ona 1800 stowarzyszeń. W 1932 do ugrupowania należało już 103 tys. osób, co czyniło je największą organizacją chłopską w Carstwie Bułgarii. Oprócz głównej sekcji partyjnej istniała także sekcja młodzieżowa oraz akademicka.
Rządy Bloku Narodowego.
W czerwcu 1931, przed zaplanowanymi na sierpień tego samego roku wyborami parlamentarnymi, BLZCh „Wrabcza 1”, Partia Demokratyczna, Partia Radykalna, Partia Nacjonalno-Liberalna oraz Bułgarski Ludowy Związek Chłopski „Stara Zagora” zawiązały szeroką koalicję nazwaną Blokiem Narodowym. Kandydaci koalicji zdobyli ok. 55% mandatów deputowanych, tym samym zakończył się ponad ośmioletni okres rządów Porozumienia Demokratycznego. Wkrótce potem Aleksandyr Malinow z Partii Demokratycznej sformował rząd, w którym ludowcom przypadły trzy resorty: Ministerstwo Rolnictwa i Własności Państwa, Ministerstwo Oświaty Narodowej i Ministerstwo Budynków Publicznych, Dróg i Zagospodarowania. Te same stanowiska działacze BLZCh „Wrabcza 1” utrzymali również w dwóch kolejnych rządach Nikoły Muszanowa, zaś w trzecim jego gabinecie objęli dodatkowo Ministerstwo Handlu, Przemysłu i Pracy. Rola powierzona ludowcom w gabinetach Malinowa i Muszanowa nie satysfakcjonowała ich, co nierzadko prowadziło do sporów z demokratami i przyczyniło się do poważnego kryzysu rządowego w 1934. Problemy koalicji wykorzystali działacze opozycyjnego Zwena, którzy 19 maja tego samego roku przeprowadzili zamachu stanu i przejęli władzę. 
Mało skuteczna polityka rządów Malinowa i Muszanowa spowodowała utratę popularności BLZCh „Wrabcza 1” wśród ludności wiejskiej, co w konsekwencji doprowadziło do przerzedzenia się jego szeregów. Dodatkowo w marcu 1932 w organizacji doszło do rozłamu, w efekcie którego powstała odrębna partia, nazwana Bułgarskim Ludowym Związkiem Chłopskim im. Aleksandyra Stambolijskiego. W 1933 część BLZCh „Wrabcza 1” i BLZCh im. Aleksandyra Stamboliskiego połączyły się tworząc BLZCh „Zjednoczony”, jednak podział wśród ludowców okazał się trwały i utrzymał się aż do 1947.
Bułgarski Ludowy Związek Chłopski „Wrabcza 1” w latach 1934–1944.
Wkrótce po zamachu stanu z 1934 i odsunięciu od władzy Bloku Narodowego, rząd Kimona Georgiewa wydał dekret o delegalizacji wszystkich partii politycznych i BLZCh „Wrabcza 1” został zmuszony do rozpoczęcia działalności podziemnej. Ugrupowanie opowiedziało się przeciwko wprowadzonemu przez Zweno reżimowi autorytarnemu i dążyło do przywrócenia demokracji parlamentarnej. W 1936 zawiązała się koalicja między ludowcami i innymi partiami opozycyjnymi nazwana Piątką, która domagała się od cara Borysa III przestrzegania zasad Konstytucji Tyrnowskiej, zawieszonej od czasu przewrotu. Koalicja zdobyła 63 ze 160 miejsc w parlamencie, ale nie zdołała doprowadzić do pełnej demokratyzacji życia politycznego w Carstwie Bułgarii.
Po wybuchu II wojny światowej BLZCh „Wrabcza 1” opowiedział się przeciwko przystąpieniu Bułgarii do koalicji hitlerowskiej. Rząd Bogdana Fiłowa zdecydował jednak inaczej i w 1941 kraj dołączył do państw Osi. W następnych latach ludowcy pozostawali w legalnej opozycji, lecz nie zdecydowali się wstąpić do antyrządowego Frontu Ojczyźnianego, organizowanego pod egidą Bułgarskiej Partii Komunistycznej. 
2 września 1944, kiedy klęska koalicji hitlerowskiej była praktycznie przesądzona, a Armia Czerwona zbliżała się do granic Carstwa Bułgarii, Konstantin Murawiew z BLZCh „Wrabcza 1” otrzymał misję utworzenia nowego rządu. Jego gabinet, w składzie którego znaleźli się także demokraci, podjął ostatnią próbę zapobiegnięcia inwazji Związku Radzieckiego, zrywając stosunki dyplomatyczne z Niemcami, a 6 września wypowiadając im wojnę. Ponadto rząd ogłosił chęć podpisania rozejmu z Wielką Brytanią i Stanami Zjednoczonymi, rozpoczął wycofywanie wojsk z terenów Jugosławii, a także przywrócił parlamentarny system sprawowania władzy. Wysiłki Murawijewa nie przyniosły pożądanego rezultatu. 5 września ZSRR wypowiedział Bułgarii wojnę, zaś cztery dni później, 9 września 1944, bojówki wspieranego przez Sowietów Frontu Ojczyźnianego przeprowadziły zamach stanu i przejęły władzę w państwie.
Bułgarski Ludowy Związek Chłopski w latach 1944–1947.
Wkrótce po utworzeniu przez Front Ojczyźniany nowego rządu, w którego skład wszedł także BLZCh im. Aleksandyra Stambolijskiego, działaczy BLZCh „Wrabcza 1” współpracujących z poprzednią władzą dosięgły represje. Konstantin Murawiew i Wergił Dimow, pełniący urząd ministra spraw wewnętrznych i zdrowia publicznego w jego gabinecie, otrzymali od komunistycznego Sądu Ludowego wyroki dożywotniego więzienia. W listopadzie 1945 BLZCh „Wrabcza 1” przyłączył się do BLZCh im. Nikoły Petkowa i wspólnie z nim podjął działalność opozycyjną wobec Frontu Ojczyźnianego. Wiosną 1947 wspierani przez Stalina bułgarscy komuniści zaczęli wprowadzać władzę totalitarną i stopniowo zmusili wszystkie partie opozycyjne do zaprzestania działalności, co oznaczało koniec istnienia BLZCh „Wrabcza 1”.

</doc>
<doc id="1442950" url="https://pl.wikipedia.org/wiki?curid=1442950" title="KTS Tarnobrzeg">
KTS Tarnobrzeg

Klub Tenisa Stołowego Enea Siarkopol Tarnobrzeg – polski klub tenisa stołowego z siedzibą w Tarnobrzegu, założony 1 czerwca 1987 roku. Do 1994 roku należał do sekcji klubu sportowego KS Siarka Tarnobrzeg.
Trenerem drużyny od 1.06.1987 roku jest Zbigniew Nęcek..
Największe sukcesy.
W sezonie 1990/91 zespół zdobywa tytuł Mistrza Polski i dopiero w sezonie 2005/06 rozstaje się z nim przegrywając 1:2 finał play-off z GLKS WANZL SCANIA Nadarzyn. W następnym sezonie ponownie zdobywa tytuł i jest w jego posiadaniu, aż do 2022 roku. Wtedy KU AZS UE Wrocław w finale play-off pokonuje tarnobrzeski zespół w dwumeczu wygrywając 2:0.
Od 2007 roku tarnobrzeskie tenisistki przegrały tylko trzy spotkania w krajowych rozgrywkach ligowych. 6 grudnia 2011 roku pasmo 110 kolejnych zwycięstw przerywa SKTS Sochaczew wygrywając 3:2, 11 lutego 2020 roku zawodniczki KU AZS UE Wrocław wygrywają z tarnobrzeżankami 3:0, a 21 marca 2021 KU AZS PWSIP Metal-Technik Łomża pokonuje tarnobrzeski klub 3:1.

</doc>
<doc id="1442956" url="https://pl.wikipedia.org/wiki?curid=1442956" title="Klub Tenisa Stołowego Tarnobrzeg">
Klub Tenisa Stołowego Tarnobrzeg



</doc>
<doc id="1442957" url="https://pl.wikipedia.org/wiki?curid=1442957" title="Zamczysko (grodzisko w Bydgoszczy)">
Zamczysko (grodzisko w Bydgoszczy)

 
Zamczysko – grodzisko kultury łużyckiej oraz wkomponowana w nie wczesnośredniowieczna osada (VI-X w.), znajdujące się na północnych krańcach Bydgoszczy, niedaleko drogi krajowej nr 5 w kierunku Gdańska.
Położenie.
Grodzisko ludności kultury łużyckiej i wczesnośredniowieczna osada znajduje się na cyplu morenowym Zbocza Fordońskiego, które oddziela Wysoczyznę Świecką od Kotliny Toruńskiej. Jego szczyt stanowi płaska wysoczyzna ze stromymi zboczami, będącymi kiedyś krawędziami suchej fosy. Od grodziska w kierunku wschodnim prowadzi malownicza "grań" wysoczyzny, otoczona z jednej strony doliną, a z drugiej pradoliną Brdy-Wisły.
Prace wykopaliskowe.
Pierwsze prace wykopaliskowe na terenie grodziska przeprowadzono w 1938 r., a następnie w latach 1947–1948, 1961–1962 i w 1993 r. Wielokrotnie przeprowadzane badania miały rozstrzygnąć kontrowersje związane z datowaniem grodu. O ile wcześniejsze badania wskazywały na wczesnośredniowieczny czas istnienia grodu (VI–X wiek), to badania późniejsze odkrywały coraz więcej elementów z epok wcześniejszych. Na ogólną liczbę 1200 fragmentów naczyń z Zamczyska, wydobytych zwłaszcza podczas badań z lat 60. XX w. i w 1993 r., tylko niewielka część pochodziła z wczesnego średniowiecza. W przemieszanym zbiorze znacznie bardziej liczebne były zespoły ceramiki kultury łużyckiej z okresu halsztackiego.
Na podstawie badań stwierdzono nawarstwianie się osadnictwa wczesnośredniowiecznego na starszym osiedlu obronnym z czasów kultury łużyckiej, przy czym wiek umocnień obronnych Zamczyska nie został ostatecznie rozstrzygnięty. Odkryto m.in. piętnaście jam gospodarczych, a w nich ceramikę, fragment szpili z brązu, toporek kamienny i dwa przęśliki gliniane. W trakcie badań znaleziono kilka tysięcy fragmentów ceramiki, z których ok. 13% zakwalifikowano do okresu wczesnośredniowiecznego, a większość do starszego okresu halsztackiego.
Charakterystyka.
Osiedle obronne w Zamczysku otoczone było wałem drewniano-ziemnym, wzmocnionym glinianym przedwalem oraz dookolną suchą fosą sprzężoną z dodatkowym ramieniem fosy poprzecznej zlokalizowanej w miejscu najdogodniejszego dojścia do grodu z poziomu wysoczyznowego. Wał zbudowany był z segmentów (stosów). Legary podłużne spięte zostały belkami poprzecznymi, tworząc charakterystyczną dla polskiego budownictwa obronnego rusztową konstrukcję wału. Dla wzmocnienia poszczególnych członów wału legary podłużne zazębiały się ze sobą, a poszczególne kesony wypełniano na przemian gliną oraz kamieniami polnymi. Nie bez znaczenia dla stabilności całego wału, posadowionego prawie na całej długości przy ostrej i wysokiej krawędzi wysoczyznowej, było ułożenie go w wykopie fundamentowym wzgórza. Dookolną suchą fosę wykonano przez tarasowane wcięcie w naturalny stok wzgórza o 20–30-stopniowym nachyleniu. Dzięki temu wewnętrzna ściana fosy o wysokości ok. 5 m miała od zewnątrz nachylenie mocno utrudniające dostęp do obwałowań osiedla.
Odkryty materiał zabytkowy (m.in. ceramika, ostrogi) pozwala datować osadę wczesnośredniowieczną w szerokich ramach czasowych: od końca VI wieku do połowy X wieku. Osiedle egzystowało ok. 400–450 lat w okresie dwóch, a może więcej faz osadniczych. Zniszczenie i opuszczenie osiedla nastąpiło najprawdopodobniej w okresie walk monarchii wczesnopiastowskiej Mieszka I lub jego poprzednika.

</doc>
<doc id="1442959" url="https://pl.wikipedia.org/wiki?curid=1442959" title="Matthew Ridley (1. wicehrabia Ridley)">
Matthew Ridley (1. wicehrabia Ridley)

Matthew White Ridley, 1. wicehrabia Ridley (ur. 25 lipca 1842 w Londynie, zm. 28 listopada 1904 w Blagdon) – brytyjski polityk, członek Partii Konserwatywnej, minister w trzecim rządzie lorda Salisbury’ego.
Życiorys.
Był najstarszym synem sir Matthew Ridleya, 4. baroneta, i Cecilii Parke, córki 1. barona Wensleydale. Wykształcenie odebrał w Harrow School oraz w Balliol College na Uniwersytecie Oksfordzkim. Studia ukończył w 1865 r. z tytułem bakałarza sztuk. Był członkiem All Souls College w Oksfordzie. Po śmierci ojca w 1877 r. został 5. baronetem.
W 1868 r. został wybrany do Izby Gmin jako reprezentant okręgu North Northumberland. W latach 1878–1880 był podsekretarzem stanu w Ministerstwie Spraw Wewnętrznych. W latach 1885–1886 był finansowym sekretarzem skarbu. Od 1886 r. reprezentował okręg wyborczy Blackpool. W latach 1885–1900 był ministrem spraw wewnętrznych. W 1900 r. otrzymał tytuł 1. wicehrabiego Ridley i zasiadł w Izbie Lordów.
Życie prywatne.
10 grudnia 1873 r. poślubił Mary Marjoribanks (1850 – 14 marca 1909), córkę Dudleya Marjoribanksa, 1. barona Tweedmouth, i Isabelli Weir-Hogg, córki sir Jamesa Weira-Hogga, 1. baroneta. Matthew i Mary mieli razem dwóch synów i trzy córki:
Lord Ridley zmarł w 1904 r. Tytuł parowski odziedziczył jego najstarszy syn.

</doc>
<doc id="1442960" url="https://pl.wikipedia.org/wiki?curid=1442960" title="Nastia Liukin">
Nastia Liukin

Nastia Liukin, ros. Анастасия Валерьевна Люкина, "Anastasija Walerjewna Lukina" (ur. 30 października 1989 w Moskwie) – amerykańska gimnastyczka sportowa pochodzenia rosyjskiego. Mistrzyni, trzykrotna wicemistrzyni i brązowa medalistka olimpijska 2008 z Pekinu. 4-krotna mistrzyni i 5-krotna wicemistrzyni świata.
Galeria.
Igrzyska olimpijskie 2008

</doc>
<doc id="1442962" url="https://pl.wikipedia.org/wiki?curid=1442962" title="Okręg wyborczy North Northumberland">
Okręg wyborczy North Northumberland

Okręg wyborczy North Northumberland powstał w 1832 r. i wysyłał do brytyjskiej Izby Gmin dwóch deputowanych. Okręg obejmował północną część hrabstwa Northumberland. Okręg został zlikwidowany w 1885 r.

</doc>
<doc id="1442963" url="https://pl.wikipedia.org/wiki?curid=1442963" title="Jeholodens">
Jeholodens

Jeholodens – wymarły rodzaj niewielkiego, prymitywnego ssaka z rodziny Jeholodentidae w obrębie rzędu trykonodontów (Triconodonta). Żył we wczesnej kredzie na terenach współczesnej Azji.
Budowa.
"Jeholodens" osiągał niewielkie rozmiary – długość od czubka pyska do kloaki wynosi około 5 cm. Czaszka była w przybliżeniu trójkątna, o szerokiej tylnej części i wąskim pysku. Ogon stosunkowo dość długi. Kończyny przednie i obręcz barkowa cechują się zaawansowaną budową, podczas gdy kończyny tylne i obręcz miedniczna są prymitywnie zbudowane. Wzór zębowy wynosi formula_1.
Klasyfikacja.
"Jeholodens" wykazuje kombinację cech zaawansowanych upodabniających go do ssaków żyworodnych i cech prymitywnych, występujących również u bardziej bazalnych ssaków. Ji i in. sugerowali, że jest on przedstawicielem trykonodontów, które według nich nie są szczególnie blisko spokrewnione z którąkolwiek grupą współczesnych ssaków. W 2007 roku opisany został rodzaj "Yanoconodon", który według przeprowadzonej według Luo i współpracowników analizy filogenetycznej jest taksonem siostrzanym dla "Jeholodens". Kladowi obejmującemu te dwa rodzaje nadano nazwę Jeholodentidae. Podobnie jak Ji i wsp., uznali grupę tę za trykonodonty, jednak według ich analizy Triconodonta są bliżej spokrewnione ze ssakami żyworodnymi niż z jajorodnymi.
Paleobiologia.
Uzębienie "Jeholodens jenkinsi" sugeruje, że ssak ten żywił się owadami. Ji i in. zrekonstruowali go jako palcochodne zwierzę o kończynach rozstawionych na boki i stosunkowo mobilnej obręczy barkowej. Budowa kończyn wskazuje, że prawdopodobnie "Jeholodens" kopał nory w ziemi.
Historia odkryć.
Holotyp (GMV 2139a) "Jeholodens" obejmuje część czaszki i kompletny szkielet pozaczaszkowy. Został odkryty w osadach formacji Yixian w chińskiej prowincji Liaoning przez zespół złożony z amerykańskich i chińskich naukowców. Opisali go Zhe-Xi Luo z Carnegie Museum of Natural History oraz Ji Qiang i Ji Shu’an z Chińskiego Narodowego Muzeum Geologicznego. Nazwa gatunkowa gatunku typowego, "Jeholodens jenkinsi", pochodzi od Jehol – starożytnego określenia zachodniego Liaoning oraz fauny grupy Jehol, do której należał m.in. "Jeholodens" – łacińskiego słowa "odens" („ząb”) i nazwiska Farisha A. Jenkinsa juniora, amerykańskiego badacza osteologii ssaków.

</doc>
<doc id="1442966" url="https://pl.wikipedia.org/wiki?curid=1442966" title="Wacław oławski">
Wacław oławski

Wacław oławski (ur. ok. 1400, zm. między lutym a 28 maja 1423) – książę oławski z dynastii Piastów.
Drugi syn księcia lubińskiego Henryka IX i Anny, córki księcia cieszyńskiego Przemysława I Noszaka.
Po śmierci Henryka IX, między 9 stycznia 1419 a 5 kwietnia 1420, Wacław wraz z bratem Ludwikiem III objął władzę w Oławie i Niemczy.

</doc>
<doc id="1442967" url="https://pl.wikipedia.org/wiki?curid=1442967" title="Zambia na letnich igrzyskach olimpijskich">
Zambia na letnich igrzyskach olimpijskich

Reprezentanci Zambii występują na letnich igrzyskach olimpijskich od 1964 roku, zadebiutowali wtedy podczas igrzysk w Tokio jako Rodezja Północna. Na następnych igrzyskach kraj wystartował już jako Zambia. Kraj nie wziął udziału w igrzyskach olimpijskich w Montrealu w 1976 roku.
Organizacją udziału reprezentacji Zambii w igrzyskach olimpijskich zajmuje się National Olympic Committee of Zambia.

</doc>
<doc id="1442968" url="https://pl.wikipedia.org/wiki?curid=1442968" title="Okręg wyborczy Blackpool">
Okręg wyborczy Blackpool

Okręg wyborczy Blackpool powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Blackpool w hrabstwie Lancashire. Został zlikwidowany w 1945 r.

</doc>
<doc id="1442969" url="https://pl.wikipedia.org/wiki?curid=1442969" title="Scherer">
Scherer

Scherer to nazwisko niemieckie lub żydowskie, które nosili bądź noszą m.in.:

</doc>
<doc id="1442971" url="https://pl.wikipedia.org/wiki?curid=1442971" title="Zambia na Letnich Igrzyskach Olimpijskich 2004">
Zambia na Letnich Igrzyskach Olimpijskich 2004

Zambię na XXVIII Letnich Igrzyskach Olimpijskich w Atenach reprezentowało sześciu sportowców (4 mężczyzn, 2 kobiety) w 3 dyscyplinach.
Był to dziesiąty (w tym raz jako Rodezja Północna) start Zambii na letnich igrzyskach olimpijskich.

</doc>
<doc id="1442972" url="https://pl.wikipedia.org/wiki?curid=1442972" title="Oskar Panizza">
Oskar Panizza

Oskar Panizza (ur. 12 listopada 1853, zm. 28 września 1921) – niemiecki psychiatra, awangardowy pisarz, autor sztuk, powieści, poezji, esejów; wydawca i redaktor czasopism literackich. Autor tragikomedii "Das Liebeskonzil" (1894), za którą został oskarżony o bluźnierstwo i skazany na rok więzienia po procesie w roku 1895 w Monachium. Po odbyciu wyroku przebywał na emigracji, najpierw w Zurychu, potem w Paryżu. Ostatnie szesnaście lat życia spędził w ośrodku dla psychicznie chorych w Bayreuth.

</doc>
<doc id="1442973" url="https://pl.wikipedia.org/wiki?curid=1442973" title="Zambia na Letnich Igrzyskach Olimpijskich 2000">
Zambia na Letnich Igrzyskach Olimpijskich 2000

Zambię na XXVII Letnich Igrzyskach Olimpijskich w Sydney reprezentowało ośmiu sportowców (6 mężczyzn, 2 kobiety) w 3 dyscyplinach.
Był to dziewiąty (w tym raz jako Rodezja Północna) start Zambii na letnich igrzyskach olimpijskich.

</doc>
<doc id="1442976" url="https://pl.wikipedia.org/wiki?curid=1442976" title="Bronisław Karol Sikorski">
Bronisław Karol Sikorski

Bronisław Karol Sikorski (ur. 17 listopada 1880 w Rohatynie, zm. 9 października 1934 w Tuchowie) – generał brygady Wojska Polskiego, doktor prawa.
Życiorys.
Urodził się w rodzinie Felika i Emilli z Hertrichów. Kształcił się we Lwowie, gdzie ukończył gimnazjum klasyczne i studia prawnicze. W czasie studiów działał w organizacjach niepodległościowych. W latach 1901–1902 odbył jednoroczną ochotniczą służbę wojskową w Styryjskim Pułku Piechoty Nr 27 w Lublanie. Na stopień kadeta został mianowany ze starszeństwem z 1 stycznia 1904 w korpusie oficerów rezerwy piechoty i otrzymał przydział w rezerwie do Galicyjskiego Pułku Piechoty Nr 55 w Tarnopolu. W 1911 został przeniesiony w rezerwie do 35 Pułku Piechoty Obrony Krajowej w Złoczowie.
5 maja 1915 przeniesiony został do Audytoriatu Legionów Polskich i przydzielony do II Brygady. W kwietniu 1917 był audytorem w Sądzie Polowym Polskiego Korpusu Posiłkowego. W lutym 1918 pod Rarańczą przeszedł linię frontu austriacko-rosyjskiego i dołączył do II Korpusu Polskiego w Rosji. Po rozwiązaniu Korpusu działał w organizacjach niepodległościowych i wojskowych.
1 listopada 1919 przyjęty został do Wojska Polskiego i przydzielony do Departamentu Prawno-Wojskowego Ministerstwa Spraw Wojskowych, w którym zajmował stanowiska: referenta, naczelnika Wydziału Sądowego i szefa Sekcji I Organizacyjno Sądowej. 10 marca 1920, po reorganizacji ministerstwa, powołany został na stanowisko szefa Sekcji I Organizacyjno Sądowej Oddziału VI Prawnego. 22 sierpnia 1921 wyznaczony został na stanowisko zastępcy szefa Departamentu X Sprawiedliwości MSWojsk. 6 października 1923 mianowany został sędzią Najwyższego Sądu Wojskowego w Warszawie. Z dniem 31 grudnia 1930, na własną prośbę, został przeniesiony w stan spoczynku. Zmarł 9 października 1934 w Tuchowie. 13 października 1934 został pochowany na Cmentarzu Wojskowym na Powązkach (kwatera A15-7-10).
Bronisław Sikorski był żonaty z Barbarą Stanisławą ze Schwarzów. Miał dwoje dzieci.

</doc>
<doc id="1442979" url="https://pl.wikipedia.org/wiki?curid=1442979" title="Spyridion Ikonomos">
Spyridion Ikonomos

Spyridion Ikonomos (gr. Σπυρίδων Οικονόμου, ur. 12 grudnia 1886 w Arta, zm. 1975) – grecki lekarz urolog. Założyciel Międzynarodowej Fundacji Hippokratejskiej w Kos, inicjator współpracy naukowej między uczelniami medycznymi w Kos, Salerno i Montpellier. Utworzył katedrę urologii na Uniwersytecie w Atenach. Organizator 10. Międzynarodowego Kongresu Urologicznego w 1955 roku, 4. Kongresu Neohippokratejskiego w 1958 roku i 17. Międzynarodowego Kongresu Historii Medycyny w 1960 roku.

</doc>
<doc id="1442980" url="https://pl.wikipedia.org/wiki?curid=1442980" title="Louis Hamman">
Louis Hamman



</doc>
<doc id="1442981" url="https://pl.wikipedia.org/wiki?curid=1442981" title="UGM-27A Polaris A-1">
UGM-27A Polaris A-1

UGM-27A Polaris A-1 – pierwszy amerykański pocisk balistyczny przenoszony i wystrzeliwany z pokładu okrętu podwodnego (SLBM). "Polaris" A-1 był dwustopniowym pociskiem średniego zasięgu (1200 Mm) na paliwo stałe, wyposażonym w jedną głowicę jądrową MRV o masie 272 kg i mocy jednej megatony. Pociski te były pierwszymi na świecie pociskami balistycznymi startującymi spod wody, pierwszymi też wystrzeliwanymi metodą „"zimnego startu"”.
Geneza.
Program rozwojowy pocisku doprowadzić miał do stworzenia morskiej wersji pocisku "Jupiter", który w założeniu miał wzmocnić ograniczone siły pocisków średniego zasięgu w Europie. Program ten ewoluował jednakże w kierunku stworzenia całkowicie nowego pocisku, nie związanego z przestarzałym już "Jupiterem". W związku z zawartym przez Stany Zjednoczone i ZSRR porozumieniem kończącym kryzys kubański, USA rozpoczęły faktyczne wycofywanie z Turcji pocisków średniego zasięgu "Jupiter". W celu zastąpienia ich, Prezydent John F. Kennedy podjął decyzje o rozwoju morskich pocisków balistycznych średniego zasięgu.
Pierwszym pociskiem przenoszonym przez jednostki typu "George Washington", był naprowadzany układem bezwładnościowym, dwustopniowy na paliwo stałe, "Polaris" A-1 o zasięgu 1200 mil morskich (2220 km). Pocisk ten przenosił jedną głowicę Mk.1/W47-Y1 o mocy 600 kT. Całkowita masa startowa pocisku wynosiła 12 700 kg, długość 8,53 m, szerokość zaś 1,37 m. Po wystrzeleniu na orbitę radzieckiego Sputnika, Draper Laboratory opracowało dla pocisków Polaris system nawigacji Mk. 1, oparty na zanurzonym w cieczy żyroskopie IRIG ("Inertial Rate-integrating Gyroscope") zastosowaniem akcelerometru PIGA ("Pendulating Integrating Gyroscopic Accelerometer").
W pocisku zastosowano też komputer pokładowy – pierwszy cyfrowy w pełni tranzystorowy komputer nawigacyjny, znany jako "cyfrowy analizator różniczkowy" zoptymalizowany do wykonywania jedynie kilku powtarzalnych obliczeń niezbędnych do rozwiązania kilku równań różniczkowych używanych w "Q-guidance". Używający komponentów wykonanych z germanu Mk. 1 korzystał z około 400 bramek, liczby porównywalnej z wykorzystywanymi przez współczesne zegarki cyfrowe. Cały system zapewniał pociskowi celność CEP 6000 stóp (1828,8 m) na dystansie 1200 mil morskich (2224 km).
Użycie.
2 czerwca 1964 roku USS „George Washington” (SSBN-598) powrócił do bazy Charleston w Karolinie Południowej, gdzie wyładowano z niego pociski A-1 w przygotowaniu do planowego remontu który miał przejść w Electric Boat w Groton w stanie Connecticut. W ten sposób zakończono rozpoczętą w listopadzie 1960 roku służbę tego okrętu z wyposażeniem w postaci pocisków Polaris A-1. Ostatnim okrętem typu "George Washington" który zakończył służbę z pociskami tego modelu był USS „Abraham Lincoln” (SSBN-602), z którego wyładowano pociski A-1 14 października 1965 roku. Z tym dniem, Polaris A-1 oficjalnie zakończyły służbę w amerykańskiej marynarce wojennej. Kolejno powracające do służby po przeprowadzeniu rutynowych remontów okręty typu "SSBN598", wyposażano już w nowe pociski Polaris A-3.
Do przenoszenia pocisków Polaris został przystosowany także włoski krążownik „Giuseppe Garibaldi”, lecz poza odpaleniami próbnymi w 1962 roku, nie przenosił faktycznie pocisków.

</doc>
<doc id="1442983" url="https://pl.wikipedia.org/wiki?curid=1442983" title="Isle of Jura">
Isle of Jura

 
Isle of Jura Single Malt – szkocka single malt whisky, produkowana na wyspie Jura położonej w wewnętrznym paśmie Hebrydów (niedaleko Islay).
Historia.
Pierwsza, oficjalna gorzelnia na wyspie powstała w 1810, są jednak dowody świadczące, że destylacja na tym terenie odbywała się już w 1502. Przez lata gorzelnia rozwijała się, wciąż jednak mieści się w tym samym miejscu i czerpie wodę z tych samych naturalnych źródeł. Jest jedyną destylarnią na wyspie. W 2004 roku zakład przejął Whyte and Mackay, ten zaś został wchłonięty w 2007 przez United Spirits Limited. W odróżnieniu do swoich "cięższych" w smaku sąsiadów z wyspy Islay, Isle of Jura jest lekko torfowa, o delikatnym smaku i nucie miodu akacjowego.
Butelkowanie.
Na rynku dostępne są wersje 10-, 16- i 21-letnie oraz whisky zwana Superstition.

</doc>
<doc id="1442985" url="https://pl.wikipedia.org/wiki?curid=1442985" title="Ludwik III lubiński">
Ludwik III lubiński

Ludwik III (ur. przed 1405, zm. przed 18 czerwca 1441) – książę oławski i lubiński z dynastii Piastów.
Syn księcia lubińskiego Henryka IX i Anny, córki księcia cieszyńskiego Przemysława I Noszaka.
Po śmierci Henryka IX, między 9 stycznia 1419 a 5 kwietnia 1420, Ludwik III wspólnie z bratem Wacławem rządził w Oławie i Niemczy. Po jego śmierci w 1423 objął rządy samodzielne. W 1431 po śmierci brata Ruperta II odziedziczył Lubin i Chojnów.
Jego żoną przed 15 października 1426 została Małgorzata, córka Bolka IV opolskiego, z którą miał dwóch synów:

</doc>
<doc id="1442988" url="https://pl.wikipedia.org/wiki?curid=1442988" title="Aivars Aksenoks">
Aivars Aksenoks

Aivars Aksenoks (ur. 24 maja 1961 w Rydze) – łotewski inżynier, polityk i samorządowiec, współzałożyciel partii Nowa Era, w latach 2002–2004 minister sprawiedliwości, w latach 2005–2007 burmistrz Rygi.
Życiorys.
Z wykształcenia inżynier, w 1984 ukończył w Ryskim Instytucie Politechnicznym. W 2003 został absolwentem prawa na Uniwersytecie Łotwy.
W latach 1992–2002 był dyrektorem oddziału dyrekcji do spraw bezpieczeństwa ruchu drogowego (CSDD) w Rydze. W 2002 znalazł się wśród założycieli Nowej Ery. Od listopada 2002 do marca 2004 sprawował urząd ministra sprawiedliwości w rządzie Einarsa Repšego. W 2005 uzyskał mandat radnego miejskiego w Rydze, po czym wybrano go na przewodniczącego tej instytucji (burmistrza miasta). W tym samym roku zasiadł w zarządzie ryskiego portu. W 2007 został odwołany z zajmowanych funkcji, przez dwa lata zarządzał przedsiębiorstwem Auto Italia.
W 2008 odszedł z Nowej Ery, dołączając do ugrupowania TB/LNNK (potem został członkiem formacji Zjednoczenie Narodowe „Wszystko dla Łotwy!” – TB/LNNK). W 2009 objął funkcję dyrektora Ryskiego Muzeum Motoryzacji, a w 2018 powołany do zarządu CSDD.

</doc>
<doc id="1442990" url="https://pl.wikipedia.org/wiki?curid=1442990" title="Pałac Porfirogenetów">
Pałac Porfirogenetów

Pałac Porfirogenetów (gre: "τὰ βασίλεια τοῦ Πορφυρογεννήτου", tur. "Tekfur Sarayı" – "pałac suwerena") – ruiny XIII w. pałacu bizantyjskiego w Stambule w Turcji.
Pałac ten jest pozostałością Pałacu Blacherny, zbudowanego między XI w. a XIV w. w pobliżu murów miejskich, w dzielnicy Blacherny, w pobliżu kościoła Chora, na jednym z siedmiu wzgórz miasta. Budynek stanowi połączenie różnych technik murarskich i materiałów. Początki budowli sięgają panowania cesarza Anastazjusza I. Znacznie rozbudowali go jednak cesarze Aleksy I i Manuel I z dynastii Komnenów. To właśnie za panowania tej dynastii przeniesiono tu siedzibę władców z położonego na przeciwległym krańcu Konstantynopola Wielkiego Pałacu. Zrujnowany za panowania łacinników ponownie stał się rezydencją cesarską za panowania Paleologów. Od tego czasu pełnił tę funkcję aż do zdobycia Konstantynopola przez Turków. W epoce Bizancjum był znany pod nazwą "Pałac Porfirogenetów", w czasach imperium osmańskiego jako "Pałac Tekfur", służył wówczas jako magazyn, stajnie, fabryka szkła, ceramiki.
Pałac ma prostokątny kształt, ściany zewnętrzne, łuki i obramowania okien są zdobione kamieniem i cegłami. W latach 1955–1970 pozostałości pałacu zostały odrestaurowane.

</doc>
<doc id="1442991" url="https://pl.wikipedia.org/wiki?curid=1442991" title="UEFA Euro 2008 (gra)">
UEFA Euro 2008 (gra)



</doc>
<doc id="1442992" url="https://pl.wikipedia.org/wiki?curid=1442992" title="George Goschen, 1. wicehrabia Goschen">
George Goschen, 1. wicehrabia Goschen



</doc>
<doc id="1442993" url="https://pl.wikipedia.org/wiki?curid=1442993" title="Henry Chaplin, 1. wicehrabia Chaplin">
Henry Chaplin, 1. wicehrabia Chaplin



</doc>
<doc id="1442997" url="https://pl.wikipedia.org/wiki?curid=1442997" title="Monika Sajko-Gradowska">
Monika Sajko-Gradowska

Monika Sajko-Gradowska (ur. 20 października 1966 r.) – scenograf i kostiumolog. Z kinematografią współpracuje od 1989, jako autorka kostiumów zadebiutowała w 1995, jako scenograf w 1999.
Filmografia.
Scenografia:

</doc>
<doc id="1442999" url="https://pl.wikipedia.org/wiki?curid=1442999" title="Gundars Bojārs">
Gundars Bojārs

Gundars Bojārs (ur. 24 lutego 1967) – łotewski polityk, przedsiębiorca i samorządowiec, w latach 2001–2005 burmistrz Rygi. 
Życiorys.
Jest synem wieloletniego przewodniczącego LSDSP Jurisa Bojārsa. W 1992 ukończył studia z zakresu międzynarodowych stosunków gospodarczych w Instytucie Stosunków Międzynarodowych Uniwersytetu Łotewskiego. Sprawował mandat radnego Lipawy z ramienia LSDSP. W 1998 został wybrany posłem na Sejm z listy socjaldemokratów (do 2002). Zasiadał w Zgromadzeniu Parlamentarnym Rady Europy. W 2001 został radnym Rygi oraz przewodniczącym Rady Miejskiej (burmistrzem). W 2005 odnowił mandat radnego stolicy, jednak nie uzyskał reelekcji na stanowisko burmistrza. W tym samym roku objął obowiązki sekretarza generalnego LSDSP. W styczniu 2007 znalazł się w szeregach Pierwszej Partii Łotwy.

</doc>
<doc id="1443000" url="https://pl.wikipedia.org/wiki?curid=1443000" title="Michaił Kokljajew">
Michaił Kokljajew



</doc>
<doc id="1443002" url="https://pl.wikipedia.org/wiki?curid=1443002" title="Bernhard Waldenfels">
Bernhard Waldenfels

Bernhard Waldenfels (ur. 17 marca 1934 w Essen) – niemiecki filozof, emerytowany profesor Uniwersytetu w Bochum. Jest wybitnym interpretatorem współczesnej myśli francuskiej, zajmuje się też filozofią języka i fenomenologią. Waldenfels podejmuje i rozwija fenomenologiczną koncepcję "świata życia" ("Lebenswelt"), która weszła do filozoficznego języka dzięki "późnej" twórczości Edmunda Husserla. Proponuje nowe spojrzenie na tradycję fenomenologii i próbę jej przewartościowania ("radykalizację fenomenologii"), inspirując się przede wszystkim myślą Maurice'a Merleau-Ponty'ego. Refleksja Waldenfelsa sytuuje się także w kontekście sporu o ponowoczesność. Zalicza się go do najwybitniejszych współczesnych ksenologów (badaczy zjawiska obcości).
Książki i artykuły dostępne w języku polskim.
Warszawa 1983.

</doc>
<doc id="1443007" url="https://pl.wikipedia.org/wiki?curid=1443007" title="Emil Franciszek Mecnarowski">
Emil Franciszek Mecnarowski

Emil Franciszek Mecnarowski (ur. 10 maja 1879 w Krakowie, zm. 21 lipca 1968 w Warszawie) – doktor praw, generał brygady Wojska Polskiego.
Życiorys.
Emil Franciszek Mecnarowski urodził się 10 maja 1879 roku w Krakowie, w rodzinie Aleksandra, inżyniera kolejowego, i Józefy z Węgierkiewiczów (zm. 1939). W 1898 roku ukończył gimnazjum w rodzinnym Krakowie, a w 1903 roku studia prawnicze na Uniwersytecie Jagiellońskim. W czasie studiów działał w Związku Strzeleckim.
W latach 1914–1917 służył w 1 pułku ułanów Legionów Polskich. Od 5 lutego do 31 marca 1917 roku był słuchaczem kawaleryjskiego kursu oficerskiego przy 1 pułku ułanów w Ostrołęce. Kurs ukończył z wynikiem dobrym. Posiadał wówczas stopień wachmistrza. 24 kwietnia 1917 został przydzielony do Sądu Polowego Legionów Polskich i awansowany na chorążego w korpusie oficerów kancelaryjnych. Potem w sądownictwie Tymczasowej Rady Stanu i w konspiracyjnej Polskiej Organizacji Wojskowej. W listopadzie 1918 roku kierował akcją rozbrajania Niemców w Sosnowcu. Wyznaczony na komendanta miasta Sosnowiec.
Od lutego 1919 roku pełnił służbę w sądownictwie Wojska Polskiego. Był podprokuratorem Naczelnego Sądu Wojskowego. W lipcu 1919 roku został wyznaczony na stanowisko szefa Sekcji 2 Ustawodawczej w Oddziale VI Prawnym Sztabu Ministerstwa Spraw Wojskowych. Na tym stanowisku 29 maja 1920 roku został zatwierdzony w stopniu pułkownika Korpusu Sądowego ze starszeństwem z dniem 1 kwietnia 1920, w grupie oficerów byłych Legionów Polskich. Następnie pełnił służbę na stanowisku szefa wydziału w Departamencie IX Sprawiedliwości Ministerstwa Spraw Wojskowych. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 9. lokatą w korpusie oficerów sądowych. Później został zastępcą szefa Departamentu Sprawiedliwości Ministerstwa Spraw Wojskowych w Warszawie.
16 marca 1927 roku Prezydent RP Ignacy Mościcki nadał mu stopień generała brygady ze starszeństwem z dniem 1 stycznia 1927 i 20. lokatą w korpusie generałów. 27 stycznia 1930 roku Prezydent RP mianował go sędzią Najwyższego Sądu Wojskowego w Warszawie. Z dniem 15 października 1930 roku Prezydent RP mianował go prezydentem Najwyższego Sądu Wojskowego w Warszawie. W 1938 roku został przeniesiony w stan spoczynku.
Na emeryturze osiadł w Warszawie. Po wojnie żył z korepetycji. Był naukowcem amatorem w dziedzinie muzykologii.
Od 24 czerwca 1934 jego żoną była Zofia Milsten (1899–1979), urzędniczka Najwyższego Sądu Wojskowego. Dzieci nie mieli.
Zmarł w Warszawie. Został pochowany na cmentarzu Powązkowskim (kwatera 44-6-29).

</doc>
<doc id="1443014" url="https://pl.wikipedia.org/wiki?curid=1443014" title="Akashi-Kaikyo">
Akashi-Kaikyo



</doc>
<doc id="1443016" url="https://pl.wikipedia.org/wiki?curid=1443016" title="Skleromochl">
Skleromochl

Skleromochl ("Scleromochlus") – rodzaj niewielkiego archozaura żyjącego w późnym triasie na obecnych terenach Europy. Dotychczas odnaleziono szczątki kilku osobników, co sprawia, że anatomia zwierzęcia nie jest w pełni poznana. "Scleromochlus" był prawdopodobnie dwunożnym biegaczem lub skoczkiem, zdolnym do skakania na duże odległości. Filogenetyczna pozycja rodzaju stanowiła przedmiot długich debat wśród paleontologów – zaliczano go zarówno do krokodylej linii archozaurów, jak również tej prowadzącej ku ptakom. Przedstawiono kilka teorii dotyczących jego sposobu poruszania się, jednak ze względu na niekompletność materiału kopalnego żadnej nie udało się w pełni potwierdzić. Wszystkie znane skamieniałości skleromochli pochodzą z formacji Lossiemouth Sandstone w Szkocji.
Morfologia.
Znane są skamieniałości siedmiu osobników nieróżniących się znacząco wielkością. Na ich podstawie długość "Scleromochlus" szacuje się na około 18 cm. Czaszka mierzyła około 30 mm długości, a ogon (u R3557, osobnika z najdłuższym ogonem) – 80 mm, przy czym Woodward jego długość ocenił początkowo na 135 mm. Staw skokowy górny był stosunkowo prymitywnie zbudowany, a kości udowa, ramienna i strzałkowa – smukłe i wydłużone. Kość udowa nie dorównywała długością piszczelowej, co uchodzi za cechę typowo ptasią.
Czaszka.
Zachowały się czaszki sześciu osobników (BMNH R3556, R3557, R3914 i R5589 oraz u dwóch okazów BMNH R3146). Patrząc od góry, czaszka była w przybliżeniu trójkątna, z lekko zaokrąglonym pyskiem, a przy spojrzeniu z boku – niska i kształtem przypominająca klin. Nozdrza przednie są trudne do zlokalizowania. Szeroka kość nosowa sprawia, że nie są widoczne z góry, jak sugerowali Woodward i Sereno, lecz zdają się być umieszczone po bokach czaszki. Widok przedniej części pyska od strony grzbietowej sugeruje wydłużenie nozdrzy. Oczodoły za życia zwierzęcia przybierały prawdopodobnie niemal okrągły kształt. U BMNH R3556 i R4557 zachowały się puszki mózgowe – wydłużone u obu osobników. Wydłużona kość przedszczękowa "Scleromochlus" mieściła zęby – przypuszczalnie około sześciu – na całej swojej długości. Stosunek długości kości przedszczękowej do szczękowej wynosił około 1:2. W kości szczękowej znajdowało się około 10 zębów, przy czym ostatnia 1/3 jej długości prawdopodobnie nie miała ich wcale. Przednia część żuchwy najlepiej zachowała się u BMNH R3556, zaś tylna u BMNH R3146A. W kości zębowej mieściło się prawdopodobnie około 15 zębów. Uzębienie było przypuszczalnie izodontyczne, a zęby małe, jednak zbliżone rozmiary zębów oraz ziaren otaczającego ich piaskowca uniemożliwiają dokładniejsze ich zbadanie. Trzy niewielkie zębodoły zachowały się na kości przedszczękowej BMNH R3146A, a siedem na kościach szczękowych BMNH R3146A oraz R3557.
Szkielet pozaczaszkowy.
U żadnego znanego okazu nie zachowały się wszystkie kręgi presakralne. Osiem kręgów szyjnych, połączonych jak za życia zwierzęcia, odnaleziono jednak u BMNH R3556. Friedrich von Huene sugerował występowanie u "Scleromochlus" 12–13 kręgów grzbietowych, co wskazywałoby na niezwykle krótką klatkę piersiową zwierzęcia. Prawdopodobnie jednak von Huene badał uszkodzone szkielety, gdyż u dwóch osobników BMNH R3146 liczba kręgów wynosi 16–17, co wydaje się być stanem naturalnym. Pozostałości kręgów szyjnych wskazują, że były one nieco krótsze niż grzbietowe, mierząc od 1,8 do 2,1 mm długości, podczas gdy grzbietowe – 1,9–2,5 mm. Typowa szerokość wynosi od 1 do 1,3 mm. Liczbę kręgów sakralnych trudno oszacować ze względu na niekompletny materiał kopalny. Na podstawie skamieniałości BMNH R3146B, u którego okolica krzyżowa zachowała się najlepiej, Benton sugeruje obecność czterech kręgów krzyżowych o długości 1,9–2 mm każdy. Niewielka kość miedniczna miała niskie skrzydło kości biodrowej (ang. "iliac blade"), krótkie kości łonowe i kulszowe oraz zamkniętą panewkę stawu biodrowego. Stosunkowo długi ogon składał się z około 35 kręgów, przy czym Woodward szacował liczbę kręgów na 52, Huene na około 60, a Sereno – tylko na 25. Przednie kręgi ogonowe zawierały proste, nachylone ku tyłowi łuki naczyniowe oraz wyrostki poprzeczne. Niepołączony stawowo szewron BMNH R3146 to szeroka V-kształtna kość przymocowana prawdopodobnie za życia zwierzęcia do początkowych kręgów ogonowych. Smukła łopatka nie łączyła się z krótką i owalną kością kruczą, bardziej długą niż szeroką. U skleromochla nie są znane obojczyki, podobnie jak u bazalnych dinozauromorfów, podczas gdy u pterozaurów obojczyki, kości międzyobojczykowe i mostek były połączone, tworząc strukturę przypominającą widełki. Huene sugerował, że "Scleromochlus" miał wydłużoną kość kruczą, co powtórzył Kevin Padian (1984), jednak kości, które von Huene uznał za kości krucze, w rzeczywistości są prawą kością udową (BMNH R3146) oraz żebrem (BMNH R3556). Odnaleziono kilka kości ramiennych, spośród których najlepiej zachowała się lewa kość ramienna BMNH R4823/4. Długa i smukła kość ramienna skleromochla osiąga w przybliżeniu taką samą długość, co kości łokciowa i promieniowa. Budowa kostki nie jest w pełni znana – możliwe, że reprezentuje stadium pośrednie pomiędzy prymitywną strukturą kostki archozaurów a zaawansowaną, występującą u dinozauromorfów. Budowa kończyn nie wskazuje jasno, czy "Scleromochlus" był palcochodny, czy stopochodny – prawdopodobnie mógł poruszać się na oba sposoby. Von Huene spekulował o możliwości występowania u skleromochla błon lotnych, dzięki którym mógł on szybować z drzewa na drzewo.
Klasyfikacja.
Pochodzenie i pokrewieństwo rodzaju "Scleromochlus" nie jest pewne i stanowiło przedmiot licznych debat naukowych.
"Scleromochlus" został w 1907 roku opisany jako dinozaur, jednak już Robert Broom w 1913 i Friedrich von Huene w 1914 wykazali, że nie należał on do Dinosauria i uznali go za przedstawiciela grupy Pseudosuchia. "Scleromochlus" jest przeważnie klasyfikowany w odrębnej, monotypowej rodzinie Scleromochlidae, nazwanej przez von Huenego w 1914, jednak ze względu na brak definicji filogenetycznej Scleromochlidae oraz jej monotypowość niektórzy naukowcy uważają tę nazwę za zbędną i nie stosują jej.
"Scleromochlus" był zaliczany zarówno do krokodylej linii archozaurów, jak również tej prowadzącej ku ptakom. Huene uznał skleromochla za przodka pterozaurów, a postulowaną przez niego specjalizację lokomotoryczną za poprzedzającą lot pterozaurów. Yang Zhongjian i Oskar Kuhn zgodzili się z teorią von Huenego, wedle której "Scleromochlus" jest przodkiem pterozaurów. Alfred Romer niemal dokładnie powtórzył hipotezę von Huenego dotyczącą ewolucji lotu pterozaurów, jednak skleromochla uznawał za prymitywnego dinozaura. Ze względu na specjalizacje czaszki "Scleromochlus", upodobniające ją do czaszek aetozaurów, Alick Walker w 1970 roku zaklasyfikował go do grupy archozaurów bliżej spokrewnionych z krokodylami niż z ptakami – nazwanej później Crurotarsi – i przez długi czas była to dominująca hipoteza.
Larry Martin spekulował, że skleromochl mógł być przodkiem ptaków, również Alan Feduccia łączył skleromochla z ptakami, jednak obecnie zdecydowana większość paleontologów jest zgodna, że ptaki są zaawansowaną grupą teropodów z kladu Maniraptora. Kevin Padian zgodził się z von Huenem i na podstawie budowy kończyn oraz ogólnych proporcji uznał skleromochla za przedstawiciela ptasiej linii archozaurów – grupę zewnętrzną dla pterozaurów. W 1986 Jacques Gauthier ukuł termin Ornithodira dla kladu obejmującego ostatniego wspólnego przodka dinozaurów i pterozaurów oraz wszystkich jego potomków. W 1991 Paul Sereno jako pierwszy formalnie zdefiniował Ornithodira. Wedle tej definicji w skład tej grupy, potencjalnie większej niż Ornithodira w definicji Gauthiera, wchodził "Scleromochlus". Sereno uznał rodzaj za grupę siostrzaną pterozaurów, nie był jednak co do tego przekonany i argumentował również za jego bliższym pokrewieństwem z dinozaurami, a także bazalną pozycją w stosunku do obu tych grup. Lars Juul (1994) i Fernando Emilio Novas (1996), podobnie jak Sereno, uznali skleromochla za blisko spokrewnionego z pterozaurami. Kladowi obejmującemu zwierzęta bliżej spokrewnione z pterozaurami niż z dinozaurami – do którego może należeć skleromochl – w 1997 roku Kevin Padian nadał nazwę Pterosauromorpha. Według analizy Bennetta (1996) pterozaury w ogóle nie należą do Archosauria "sensu" Sereno 1991 i na drzewie filogenetycznym znajdują się pomiędzy Proterosuchidae a Erythrosuchidae, jednak hipoteza ta nie zyskała większego poparcia. W 1991 roku Sereno przedstawił cztery potencjalne synapomorfie "Scleromochlus" i Pterosauria: czaszkę stanowiącą ponad 50% długości kręgów przedkrzyżowych kręgosłupa, łopatkę krótszą niż 75% długości kości udowej, brak czwartego krętarza oraz pierwszą kość śródstopia stanowiącą co najmniej 85% długości trzeciej kości śródstopia. Benton stwierdził, że pierwsze trzy z nich mogły odnosić się do niewielkich rozmiarów zwierzęcia, a czwarta występowała również u niektórych bazalnych krokodylomorfów i mogła być wynikiem konwergencji – w 2002 roku David Peters sugerował, że "Scleromochlus" jest krokodylomorfem, jednak teoria ta nie otrzymała wsparcia. Chatterjee i Templin (2004) stwierdzili, że znacznie dłuższe od przednich tylne kończyny skleromochla świadczą, że nie jest on przodkiem pterozaurów i sugerują jego bliższe pokrewieństwo z dinozaurami. Sereno przedstawił również pięć możliwych synapomorfii skleromochla i dinozaurów: długość kończyny przedniej stanowi mniej niż połowę długości kończyny tylnej, głowa kości udowej nachyla się w stosunku do trzonu kości bardziej przyśrodkowo niż przednio-przyśrodkowo, nasada kości piszczelowej jest poprzecznie rozszerzona z niemal prostokątnym zakończeniem, kość skokowa charakteryzowana przez szeroką część wstępującą nasady jak u dinozaurów, w zredukowanej piątej kość śródstopia nie występuje silne boczne ugięcie palca. W 1999 roku Michael Benton stwierdził, że u skleromochla brak cech drugiej i czwartej, pierwsza charakteryzuje wszystkie Ornithodira oprócz pterozaurów, a trzecia i piąta są kiepsko zdefiniowane i odnoszą się do wielu archozaurów. Według przeprowadzonej przez niego analizy kladystycznej uwzględniającej 73 cechy morfologiczne 16 taksonów "Scleromochlus" nie jest grupą siostrzaną ani dla Pterosauria, ani Dinosauromorpha i w istocie nie należy do Ornithodira "sensu" Gauthier, więc Benton ustanowił nową nazwę szerszego kladu – Avemetatarsalia – obejmującego wszystkich przedstawicieli grupy koronowej archozaurów (= Avesuchia) bliżej spokrewnionych z dinozaurami niż z krokodylami. Grupa ta obejmuje Ornithodira oraz formy bardziej bazalne. Badania Bentona z 2004 roku przyniosły podobne rezultaty, jak te z 1999. Analiza kladystyczna przeprowadzona przez Stephena Brusattego i współpracowników (2010) wsparła hipotezę o bliskim pokrewieństwie skleromochla i pterozaurów jako grupy siostrzanej wobec dinozauromorfów, jednak wydłużenie drzewa filogenetycznego o jeden stopień w stosunku do najbardziej parsymonicznego skutkowałoby uzyskaniem pozycji skleromochla jako najbardziej bazalnego przedstawiciela Avemetatarsalia, jak u Bentona (1999 i 2004).
Nesbitt i współpracownicy (2017) uwzględnili skleromochla w dwóch analizach filogenetycznych, opartych na macierzach danych z wcześniejszych analiz Nesbitta (2011) i Ezcurry (2016). Obie analizy potwierdziły przynależność skleromochla do Avemetatarsalia, ale nie dały jednoznacznej odpowiedzi co do jego pozycji filogenetycznej w obrębie tej grupy. Z analizy opartej o macierz danych z analizy Nesbitta (2011) wynika, że skleromochl mógł być najbardziej bazalnym przedstawicielem dinozauromorfów, przedstawicielem rodziny Lagerpetidae lub też bazalnym przedstawicielem Avemetatarsalia nienależącym do dinozauromorfów, pterozaurów ani do kladu obejmującego rodzaje: "Dongusuchus", "Yarasuchus", "Spondylosoma" i "Teleocrater". Z analizy opartej o macierz danych z analizy Ezcurry (2016) wynika natomiast, że skleromochl był dinozauromorfem; na drzewie ścisłej zgodności jest on w nierozwikłanej trychotomii z rodziną Lagerpetidae i kladem Dinosauriformes.
Historia odkryć.
Wszystkie znane okazy "Scleromochlus taylori" pochodzą z datowanych na późny karnik osadów formacji Lossiemouth Sandstone w Morayshire w północno-wschodniej Szkocji. Holotypem jest BMNH R3556B – niekompletny szkielet z uszkodzoną czaszką, zakupiony w 1907 roku przez Muzeum Historii Naturalnej w Londynie od Williama Taylora, który zebrał szczątki w 1903 roku. W 1907 zostały one opisane przez Arthura Smitha Woodwarda pod nazwą "Scleromochlus taylori" – nazwa gatunkowa pochodzi od nazwiska znalazcy, a rodzajowa oznacza „twardy punkt podparcia” (ang. "hard fulcrum"). BMNH R3146A i R3146B zostały zebrane przez Jamesa Granta, który przekazał je Thomasowi Henry'emu Huxleyowi. Huxley oznaczył skamieniałości jako "Telerpeton" (obecnie "Leptopleuron"), nie ma jednak dowodów, by naprawdę sądził, że należą one do tego rodzaju. W 1893 roku George Gordon pokazał je Taylorowi, który spostrzegł, że nie reprezentują one "Telerpeton", lecz nieznane wcześniej zwierzę. Po kilku latach weszły one w posiadanie Williama Taylora, który sprzedał je Muzeum wraz z R3557 także w 1907, a BMNH R3914 w 1911. W 1921 roku William Taylor przekazał Brytyjskiemu Muzeum Naturalnemu okazy skatalogowane później jako BMNH R4823 i R4284. Siódmy okaz, BMNH R5589, Muzeum kupiło w 1929 roku od J. W. Denoona. Wszystkie okazy pochodzą z East Quarry, Lossiemouth, jedynie BMNH R5589 jest oznaczony „West Quarry, Lossiemouth”. Osobników odkrytych po 1914 roku nie opisano aż do publikacji Bentona w 1999 – jedynie lewa kość ramienna BMNH R4823 została przedstawiona na ilustracji w pracy Sereno z 1991 roku.
Paleobiologia.
"Scleromochlus" był niewielkim, prawdopodobnie owadożernym zwierzęciem. Kwestii jego palcochodności lub stopochodności nie wyjaśniono. Piszczel skleromochla jest dłuższa niż kość udowa, a stopa niemal równa piszczeli, co stanowi cechę palcochodnych dinozaurów i ssaków. Wstępny dowód na palcochodność stanowić może niesymetryczność stopy, której czwarty palec osiąga największą ze wszystkich długość. Zarówno Woodward, jak i Huene przedstawili rekonstrukcje skleromochla jako zwierzęcia wyłącznie stopochodnego – pogląd ten podzielił również Walker, który stwierdził, że stawianie ciężaru na całej stopie mogło ułatwiać poruszanie się po piaszczystych wydmach. Padian i Sereno sugerowali palcochodność "Scleromochlus". Benton stwierdził, że przypuszczalnie archozaur ten mógł przyjmować obie postawy, i przedstawił jego rekonstrukcję poruszającego się na palcach, lecz opierającego na całej stopie podczas spoczynku.
Rozważano trzy sposoby poruszania się skleromochla: bieg, skoki i wspinaczkę. Dowody na ostatni z nich są słabe – dwa pozostałe sposoby są bardziej prawdopodobne. Zwolennikiem hipotezy o nadrzewnym trybie życia "Scleromochlus" był von Huene, który twierdził, że zwierzę skakało z drzewa na drzewo, w czym pomagały mu błony lotne (obecność błon lotnych pomiędzy kończynami przednimi a tylnymi oraz pomiędzy kończynami tylnymi a ogonem podejrzewał również Broom), co sugerowałoby podobieństwo między "Scleromochlus" a "Sharovipteryx" – innym domniemanym pterozauromorfem, należącym jednak prawdopodobnie do Prolacertiformes. "Scleromochlus" miał co prawda kilka cech występujących u współczesnych nadrzewnych ssaków, takich jak wydłużone i smukłe kości, jednak są one obecne również u zwierząt biegających. Nie występowały z kolei u niego inne cechy ułatwiające wspinaczkę, ostatnie paliczki nie były dłuższe niż pierwsze, brakowało również przeciwstawnych palców. Stosunkowo małe dłonie to kolejny argument przeciw prowadzeniu przezeń nadrzewnego trybu życia.
Kevin Padian (1984 i 1985) sugerował kursorialną specjalizację lokomotoryczną skleromochla, z której jego zdaniem wyewoluowała zdolność pterozaurów do lotu. Anatomiczne przystosowania do szybkości, takie jak wydłużone nogi, piszczel dłuższa niż kość udowa, długa stopa i redukcja bocznych palców stopy, zauważono w kończynach tylnych "Scleromochlus". Kończyny przednie były krótkie i brak dowodów na wykorzystywanie ich do poruszania się. Zarówno większość współczesnych jak i wymarłych zwierząt biegających osiągała średnie lub duże rozmiary, będące przystosowaniem do osiągania dużych prędkości na płaskim terenie. "Scleromochlus" osiągał niewielkie rozmiary, więc według Bentona nie musiał ograniczać się jedynie do biegania.
Hipoteza, według której "Scleromochlus" to skoczek, została po raz pierwszy wysunięta w dyskusji publikacji Woodwarda przez Charlesa Williama Andrewsa, który doszedł do takiego wniosku na podstawie porównania budowy kończyn tylnych skleromochla i ssaków z rodziny skoczkowatych (Dipodidae). Teorię o takim sposobie poruszania się wsparł Alick Walker. Skleromochl miał wiele cech wspólnych ze ssakami skaczącymi – zarówno torbaczami, jak i łożyskowcami. Ssaki te są przeważnie stopochodne, jednak przypuszczalnie "Scleromochlus" opierał się na całej stopie przed oddaniem skoku. Miał stosunkowo krótszy ogon niż współczesne ssaki skaczące, u których jest on często dłuższy niż reszta ciała. Spokrewnione ze skleromochlem archozaury, takie jak "Marasuchus" (=? "Lagosuchus") i "Lagerpeton", również miały cechy wskazujące na przystosowania do skoków, a "Marasuchus" miał także bardzo długi ogon.
Paleoekologia.
Późnotriasowe stanowiska zawierające skamieniałości gadów są istotne, gdyż dokumentują zmiany zachodzące w ekosystemach, kiedy synapsydy, bazalne archozaury i rynchozaury zastępowała fauna zdominowana przez dinozaury. Przykładem takiego stanowiska jest formacja Lossiemouth Sandstone, z której pochodzą wszystkie znane skamieniałości "Scleromochlus". Kości zwierząt zostały odkryte w piaskowcu zachowanym wewnątrz wydmy ewidentnie dzięki wiatrowi, a nie wodzie – na co wskazują otoczka skały oraz dobrze zaokrąglone ziarnka piasku. Oprócz szczątków skleromochla odkryto tam również skamieniałości przedstawicieli siedmiu innych rodzajów gadów. Najliczniejsze kręgowce na terenie formacji Lossiemouth Sandstone w późnym triasie to rynchozaur "Hyperodapedon" i aetozaur "Stagonolepis", będące średniej wielkości roślinożercami – stanowiły po około 25% ogólnej liczby kręgowców. Dominującym drapieżnikiem tamtejszych ekosystemów był "Ornithosuchus" (10%) – duże osobniki prawdopodobnie mogły zagrozić obu tym roślinożercom. "Leptopleuron", niewielki przedstawiciel grupy Procolophonidae, także należał do najpospolitszych kręgowców formacji Lossiemouth Sandstone – osobniki należące do tego rodzaju stanowiły 23% tamtejszej fauny kręgowców. Inne nieduże owadożerne gady – mierzące 15–25 cm długości sfenodont "Brachyrhinodon" i "Scleromochlus" również należały do rzadkości – stanowiły odpowiednio 9% i 5% ogólnej liczby zwierząt. Zagrażały im młode ornitozuchy i bardzo rzadkie archozaury: dinozauromorf "Saltopus" (1%) oraz blisko spokrewniony z krokodylomorfami "Erpetosuchus" (2%). W formacji Lossiemouth nigdy nie odnaleziono skamieniałości żadnych roślin.

</doc>
<doc id="1443017" url="https://pl.wikipedia.org/wiki?curid=1443017" title="Andris Ārgalis">
Andris Ārgalis

Andris Ārgalis (ur. 18 sierpnia 1944 w rejonie valmierskim) – łotewski polityk i samorządowiec, burmistrz Rygi w latach 2000–2001. 
Życiorys.
Po ukończeniu technikum studiował cukiernictwo na Wydziale Technologii Żywności Jełgawskiej Akademii Rolniczej, następnie pracował w punktach gastronomicznych Rygi (m.in. na stanowiskach dyrektorskich). Zajmował się hodowlą i sprzedażą kwiatów (tulipanów i narcyzów), będąc jednocześnie przewodniczącym Łotewskiego Towarzystwa Ogrodnictwa i Pszczelarstwa. W 1995 rozpoczął pracę w administracji samorządowej Przedmieścia Vidzemskiego (Vidzemes priekšpilsēta) w Rydze, w latach 1996–1997 był dyrektorem wykonawczym dzielnicy. 
W 1997 został wybrany do Rady Miejskiej Rygi z list ugrupowania Dla Ojczyzny i Wolności/Łotewski Narodowy Ruch Niepodległości, stając na czele Komisji Rozwoju Miasta. Sprawował funkcję pełnomocnika samorządu w Ryskim Porcie Handlowym, był członkiem jego zarządu. W latach 2000–2001 pełnił urząd burmistrza Rygi. Na czas sprawowania urzędu przypadły uroczystości 800-lecia Rygi. W 2001 ponownie uzyskał mandat radnego miasta, a rok później z powodzeniem startował w wyborach do Sejmu z listy Partii Ludowej. W 2005 ponownie uzyskał mandat radnego Rygi, zostając jej wiceburmistrzem (do 2009). Objął funkcję prezesa zarządu Wolnego Portu Rygi. 
Został odznaczony Orderem Trzech Gwiazd.

</doc>
<doc id="1443019" url="https://pl.wikipedia.org/wiki?curid=1443019" title="Scleromochlus">
Scleromochlus



</doc>
<doc id="1443022" url="https://pl.wikipedia.org/wiki?curid=1443022" title="Anwar Ibrahim">
Anwar Ibrahim

Dato' Seri Anwar bin Ibrahim (ur. 10 sierpnia 1947) – malezyjski polityk, wicepremier Malezji w latach 1993–1998, były wielokrotny minister, lider opozycji od 2008. Członek parlamentu.
Młodość i edukacja.
Anwar urodził się w miejscowości Cherok Tok Kun, w północnej części stanu Penang. Studiował na University of Malaysia.
W latach 1968–1971, jako student, był przewodniczącym Narodowej Unii Malezyjskich Studentów Muzułmańskich (PKPIM). W 1974 w czasie protestów studenckich przeciwko biedzie i klęsce głodu, został aresztowany i osadzony w więzieniu na mocy "Internal Security Act", który zezwalał na wymierzanie kary bez procesu sądowego. Jako więzień polityczny spędził w więzieniu 20 miesięcy.
Kariera polityczna w UNMO.
W 1981 Anwar zaskoczył działaczy liberalnego ruchu studenckiego i wstąpił w szeregi konserwatywnej i nacjonalistycznej Zjednoczonej Malezyjskiej Organizacji Narodowej (UNMO, " United Malays National Organisation"), której lider Mahathir bin Mohamad w 1981 objął urząd premiera Malezji.
Anwar Ibrahim szybko piął się po stanowiskach rządowych. W 1983 został ministrem kultury, młodzieży i sportu. W 1984 został ministrem rolnictwa, w 1986 ministrem edukacji. W 1991 Anwar objął tekę ministra finansów. 1 grudnia 1993 objął stanowisko wicepremiera. Jego stosunki z premierem Mahathirem były bardzo dobre, często określane jako relacja „ojciec-syn”. W 1997 Mahathir mianował Anwara p.o. premiera podczas swoich dwumiesięcznych wakacji. W 1994 Anwar otrzymał tytuł szlachecki.
Kryzys finansowy.
Pod koniec lat 90. stosunki Anwara z premierem Mahathirem zaczęły się psuć. Powodem były rozbieżności w podejściu do polityki finansowej i gospodarczej.
W 1997 Azję Południowo-Wschodnią dotknął poważny kryzys finansowy. Anwar, jako minister finansów, poparł plan reformy finansowej zaproponowany przez MFW. Zakładał on zwiększenie inwestycji zagranicznych w Malezji, redukcję wydatków budżetowych i administracyjnych oraz odłożenie w czasie planowanych inwestycji, które były sztandarowymi hasłami premiera Mahathira.
Anwar skrytykował również politykę partyjną UNMO, opierającą się według niego na nepotyzmie i kumoterstwu. Rozpoczął także walkę z korupcją wśród państwowej administracji, domagając się przeprowadzania w przejrzysty sposób audytów w państwowych firmach.
Zarzuty i proces.
W 1998 w Malezji ukazała się książka pt. "50 powodów, dlaczego Anwar nie może zostać premierem", w której zawarte zostały zarzuty korupcji i sodomii przeciw niemu. 2 września 1998 Anwar został zdymisjonowany ze stanowiska wicepremiera i ministra finansów, a następnego dnia wykluczony z partii UNMO.
Przeciw Anwarowi rozpoczęto śledztwo. Jego dawny autor przemówień oraz adoptowany brat zostali zatrzymani i oskarżeni o uprawianie z nim homoseksualnych praktyk. Zostali oni uznani za winnych i skazani na 6 miesięcy więzienia.
Kilka dni później w Kuala Lumpur odbył się stutysięczny marsz poparcia dla Anwara. Protestujący podeszli pod rezydencję premiera Mahathira, domagając się jego odejścia. Tej samej nocy Anwar został zatrzymany w swoim domu przez specjalne jednostki policji.
29 września 1998 Anwar, z podbitym okiem, stawił się w sądzie, zeznając że jest niewinny zarzucanej mu korupcji i sodomii. W czasie procesu głównym dowodem oskarżenia był materac z nasieniem Anwara, co potwierdziły badania DNA. Obrona zarzucała spreparowanie tego dowodu poprzez masturbację Anwara (stymulacja prostaty w celu wywołania wytrysku), w czasie kiedy był nieświadomy. Anwar został także oskarżony o praktyki homoseksualne z szoferem swojej żony.
14 kwietnia 1999 został skazany przez sąd na 6 lat więzienia za korupcję. 6 sierpnia 2000 został natomiast uznany winnym sodomii i otrzymał karę 9 lat pozbawienia wolności. W lipcu 2002 wyrok za korupcję ostatecznie uprawomocnił się, gdyż Anwar przegrał apelację przed Sądem Federalnym.
Amnesty International i Human Rights Watch wyraziły wątpliwości co do obiektywizmu procesu sądowego i uznały Anwara za "więźnia sumienia". Wiceprezydent USA Al Gore określił cały proces jako „kpinę” ("mockery").
Żona Ibrahima Anwara Wan Azizah Ismail w 1999 założyła ugrupowanie polityczne Parti Keadilan Rakyat (Partia Sprawiedliwości Ludowej), która w wyborach w 2004 zdobyła tylko jeden mandat. Uzyskała go właśnie Wan Azizach Ismail.
Zwolnienie z więzienia.
2 września 2004 Sąd Federalny Malezji w postępowaniu apelacyjnym unieważnił wyrok skazujący Anwara za sodomię, dopatrując się sprzeczności w postępowaniu prokuratorskim.
Z tego powodu Anwar we wrześniu 2004 mógł opuścić więzienie, jako że wyrok za korupcję został mu skrócony za dobre sprawowanie. Sąd Federalny utrzymał mu jednakże 5-letni zakaz pełnienia funkcji politycznych, który miał obowiązywać w jego przypadku do 14 kwietnia 2008.
Po zwolnieniu z więzienia Anwar udzielał wykładów na Uniwersytecie Oksfordzkim oraz w "Johns Hopkins School of Advance International Studies" w Waszyngtonie.
Powrót do polityki.
W listopadzie 2006 Anwar ogłosił swój przyszły powrót do polityki i udział w wyborach parlamentarnych w 2008. Został doradcą partii swojej żony, Parti Keadilan Rakyat. W 2007 był jednym z organizatorów masowego wiecu w Kuala Lumpur, który domagał się przeprowadzenia uczciwych i przejrzystych wyborów.
Premier Malezji Abdullah Ahmad Badawi w 2008 zarządził jednak wcześniejsze wybory, ustalając ich termin na 8 marca 2008, ponad miesiąc przed upływem zakazu piastowania stanowisk politycznych przez Anwara. W odpowiedzi żona Anawara, Wan Azizah Wan Ismail, zadeklarowała wzięcie udziału w wyborach w okręgu Permatang Pauh, a następnie zrzeczenie się mandatu, by umożliwić przeprowadzenie tam wyborów uzupełniających w późniejszym czasie.
Jej Partia Sprawiedliwości Ludowej utworzyła przed wyborami koalicję Pakatan Rakyat (Pakt Ludowy), która ostatecznie zdobyła 82 mandaty w 222-osobowym parlamencie. Front Narodowy (koalicja wyborcza partii UNMO) premiera Badawiego zdobył 140 mandatów.
14 kwietnia 2008 Anwar wraz z tysiącem swoich zwolenników świętował powrót do polityki po 10 latach nieobecności.
Zarzuty sodomii.
29 czerwca 2008 były 23-letni współpracownik Anwara złożył na policji zeznania przeciw Anwarowi, oskarżając go o zmuszenie do aktów sodomii. 2 lipca 2008 policja oficjalnie sklasyfikowała oskarżenia jako sodomię, zagrożoną 20 latami więzienia. Opierała się przy tym na raporcie medycznym, który miał potwierdzać odbywanie stosunków analnych przez oskarżającego mężczyznę.
16 lipca 2008 Anwar Ibrahim został aresztowany przez policję w celu złożenia zeznań. Następnego dnia został zwolniony z aresztu za kaucją. Anwar uznał zarzuty za politycznie motywowane. Powołał się także na sporządzony raport medyczny, wykluczający zarzucaną mu sodomię.
7 sierpnia 2008 stawił się przed sądem w celu złożenia zeznań, a następnie został zwolniony za kaucją. Początek procesu zapowiedziano na 10 września 2008.
Wybory uzupełniające 2008.
31 lipca 2008 żona Anwara, Wan Azizach złożyła na ręce przewodniczącego parlamentu swoją rezygnację ze stanowiska deputowanej okręgu Permatang Pauh, co umożliwiło przeprowadzenie wyborów uzupełniających w ciągu 60 dni. Anwar Ibrahim już 27 lipca 2008 zapowiedział swój udział w ewentualnych wyborach.
16 sierpnia 2008 Komisja Wyborcza ustaliła termin wyborów uzupełniających w okręgu na 26 sierpnia. Anwar Ibrahim odniósł w nich jednogłośne zwycięstwo, zdobywając o ponad 16 tysięcy głosów więcej niż jego rywal z Frontu Narodowego. 28 sierpnia został oficjalnie zaprzysiężony na stanowisku deputowanego i został liderem opozycji.
Wybory parlamentarne 2013.
W wyborach do parlamentu, które odbyły się 5 maja 2013, Anwar Ibrahim przewodził koalicji trzech partii opozycyjnych o nazwie Sojusz Ludowy (Rakyat), uzyskując najlepszy wynik zanotowany przez opozycję od odzyskania niepodległości. W wyborach do Izby Reprezentantów koalicja rządząca zdobyła 133 miejsca, a opozycja 89 miejsc.
W 2015 r. skazany ponownie na pięć lat więzienia za sodomię.
Wybory parlamentarne w 2018 r..
W 2018 r. Mahathir bin Mohamad stanął na czele opozycyjnej Palatan Harapan, wygrał wybory i objął urząd premiera. Jednocześnie zapowiedział ustąpienie po jednym lub dwóch latach i przekazanie urzędu premiera Ibrahimowi.

</doc>
<doc id="1443023" url="https://pl.wikipedia.org/wiki?curid=1443023" title="Hong Un-jong">
Hong Un-jong

Hong Un-jong (kor. 홍은정, ur. 9 marca 1989 w Hamgyong) – gimnastyczka pochodząca z Korei Północnej, złota medalistka olimpijska z Pekinu. 

</doc>
<doc id="1443025" url="https://pl.wikipedia.org/wiki?curid=1443025" title="My Love Is Your Love">
My Love Is Your Love

My Love Is Your Love – czwarty album studyjny amerykańskiej piosenkarki Whitney Houston wydany w 1998 nakładem Arista Records. Dzięki singlowi „It's Not Right but It's Okay” Whitney wygrała jej szóstą nagrodę Grammy. Płyta zadebiutowała na 13. miejscu listy Billboard 200 z liczbą sprzedanych egzemplarzy 123 tys. W USA album uzyskał status poczwórnej platyny i do tej pory sprzedano ok. 12 mln kopii na całym świecie.
Certyfikaty i notowania.
Single – Billboard (USA)

</doc>
<doc id="1443028" url="https://pl.wikipedia.org/wiki?curid=1443028" title="Boris Filistinski">
Boris Filistinski

Boris Andriejewicz Filistinski, ros. Борис Андреевич Филистинский, ps. "Filippow" (ur. 6 sierpnia 1905 r. w Stawropolu w Rosji, zm. 3 maja 1991 r. w Waszyngtonie) – radziecki architekt, komendant rosyjskiego oddziału policji w okupowanym Wielkim Nowogrodzie podczas II wojny światowej, emigracyjny poeta i prozaik, literaturoznawca, krytyk literacki, publicysta i wydawca, wykładowca akademicki, działacz antysowiecki
W młodości interesował się językami orientalistycznymi oraz buddyzmem i hinduizmem. W 1928 r. ukończył Leningradzki Instytut Nowożytnych Języków Orientalistycznych. Podczas nauki wiosną 1927 r. został aresztowany na 2 miesiące za udział w religijno-filozoficznym kręgu prowadzonym przez filozofa Siergieja A. Askoldowa. W 1933 r. ukończył Leningradzki Wieczorowy Instytut Przemysłowo-Budowlany, po czym został jego docentem. W 1936 r. ponownie go aresztowano. Został skazany na karę 5 lat więzienia, którą odbył w łagrach Republiki Komi.
Po wypuszczeniu na wolność na początku 1941 r., przybył do Wielkiego Nowogrodu, gdzie spotkał S. S. Askoldowa. Po zajęciu miasta przez wojska niemieckie w sierpniu tego roku, podjął kolaborację z okupantami. Utworzył, a następnie stanął na czele oddziału policji, zwanego rosyjskim Gestapo. Publikował też artykuły w pskowskim piśmie "Za Rodinu", którego był zastępcą redaktora głównego. W 1943 r. ewakuował się wraz z Niemcami do Pskowa, a następnie Rygi na Łotwę, a stamtąd po pewnym czasie do Niemiec.
Po zakończeniu wojny przebywał w obozie dla przesiedleńców pod Monachium, gdzie był współwydawcą pisma literacko-politycznego "Grani". Następnie zamieszkał w Kassel w Bawarii. Pisał artykuły do paryskiego pisma "Возрождение". W 1950 r. wyjechał do USA. Zamieszkał w Nowym Jorku. W 1954 r. przeniósł się do Waszyngtonu. Zajmował się pisaniem poezji, opowiadań i artykułów do licznych emigracyjnych pism rosyjskich. Założył interjęzykowe stowarzyszenie literackie, wydające dzieła światowej literatury. Ponadto wydawał zbiory utworów przedwojennych i współczesnych dysydenckich autorów sowieckich, jak Anna Achmatowa, Borys L. Pasternak, Nikołaj A. Klujew, Osip E. Mandelsztam, czy Nikołaj A. Zabołocki. Wykładał na uniwersytecie w Waszyngtonie jako profesor slawistyki. Występował też jako znawca sowieckiej architektury. Współpracował z radiem "Głos Ameryki".

</doc>
<doc id="1443030" url="https://pl.wikipedia.org/wiki?curid=1443030" title="Firaxis">
Firaxis



</doc>
<doc id="1443031" url="https://pl.wikipedia.org/wiki?curid=1443031" title="Fort Eben-Emael">
Fort Eben-Emael



</doc>
<doc id="1443033" url="https://pl.wikipedia.org/wiki?curid=1443033" title="Arthur Acland">
Arthur Acland

Arthur Acland, właśc. Arthur Herbert Dyke Acland, "13. baronet" (ur. 13 października 1847 w Holmite niedaleko Porlock w hrabstwie Somerset, zm. 9 października 1926) – brytyjski polityk, członek Partii Liberalnej, minister w rządach Williama Ewarta Gladstone’a i lorda Rosebery’ego.
Był synem sir Thomasa Aclanda, 11. baroneta, i Mary Mordaunt, córki sir Charlesa Mordaunta, 8. baroneta. Wykształcenie odebrał w Rugby School oraz w Christ Church na Uniwersytecie Oksfordzkim. Po ukończeniu studiów pozostał na uczelni i wykładał w Keble College. W 1872 r. został diakonem Kościoła Anglii, a w 1874 r. otrzymał święcenia kapłańskie. W 1879 r. zrezygnował jednak z kariery duchownego i rozpoczął karierę polityczną.
W 1885 r. został wybrany do Izby Gmin z okręgu Rotherham. W parlamencie zajmował się głównie kwestiami związanymi z edukacji. W 1889 r. przyczynił się do uchwalenia "Welsh Intermediate Education Act". W liberalnych rządach Gladstone’a i Rosebery’ego w latach 1892-1895 Acland był wiceprzewodniczącym Komitetu Edukacji. Za jego urzędowania uchwalono "Elementary Education (Blind and Deaf Children) Act" (1893) oraz "Elementary Education (School Attendance) Act" (1893).
Acland zrezygnował z miejsca w parlamencie w 1899 r. i otrzymał stanowisko stewarda Manor of Northstead. W 1908 r. odmówił przyjęcia tytułu parowskiego. Wspólnie z Cyrilem Ransome'em opracował "Handbook in Outline of the Political History of England". Po śmierci starszego brata Charlesa w 1919 r. odziedziczył tytuł baroneta. Zmarł w 1926 r.

</doc>
<doc id="1443034" url="https://pl.wikipedia.org/wiki?curid=1443034" title="Europejskie Dni Dziedzictwa">
Europejskie Dni Dziedzictwa

Europejskie Dni Dziedzictwa – wspólna inicjatywa Rady Europy i Unii Europejskiej, mająca na celu promowanie zabytków. W projekcie uczestniczą wszystkie państwa członkowskie Rady Europy, w tym także Polska, która włączyła się do akcji w 1993 roku. Europejskie Dni Dziedzictwa to największy w Europie projekt społeczno-edukacyjny, a także najważniejsze święto zabytków kultury Starego Kontynentu. Głównym celem EDD jest szeroko pojęta edukacja historyczna i kulturalna, promowanie różnorodności regionalnego dziedzictwa kulturowego, podkreślenie wspólnych korzeni kultury europejskiej oraz propagowanie dialogu międzykulturowego. Co roku we wrześniu kraje, w których odbywa się to wydarzenie, udostępniają do zwiedzania szerokiej publiczności liczne zabytki i miejsca kultury, a także organizują wykłady, wystawy i inne imprezy towarzyszące skierowane do różnorodnej grupy odbiorców, co nadaje wydarzeniu uniwersalnego wymiaru.
Historia inicjatywy.
Idea Europejskich Dni Dziedzictwa narodziła się 3 października 1985 roku w Grenadzie podczas II Konferencji Rady Europy. Francuski minister kultury zaproponował wtedy rozszerzenie na całą Europę zainicjowanych we Francji rok wcześniej "Dni Otwartych Zabytków", podczas których po raz pierwszy wszyscy mogli bezpłatnie zwiedzać obiekty niedostępne na co dzień. Przez kolejne lata inicjatywa ta cieszyła się dużym zainteresowaniem i poparciem społecznym. W 1991 roku zainspirowało to Radę Europy do ustanowienia Europejskich Dni Dziedzictwa. W 2007 roku wzięło w nich udział ponad 22 miliony Europejczyków.
Organizatorzy Europejskich Dni Dziedzictwa zapewniają bezpłatny dostęp do zabytków i innych obiektów kultury: muzeów, skansenów, parków, ogrodów, do których wstęp wiąże się z opłatami, lub które w innym czasie są niedostępne dla zwiedzających. Proponują także wiele innych atrakcji, takich jak: koncerty, wystawy, festyny historyczne, prezentacje ginących zawodów, wykłady, kiermasze wyrobów artystycznych i rzemieślniczych; zachęcają do obcowania z kulturą i zabytkami, popularyzują wśród społeczeństwa regionalne tradycje i zwyczaje. Dużym zainteresowaniem cieszą się imprezy lokalne.
Europejskie Dni Dziedzictwa w Polsce.
Koordynatorem Europejskich Dni Dziedzictwa w Polsce jest Narodowy Instytut Dziedzictwa, którego jednym z celów jest popularyzacja dziedzictwa kulturowego, edukacja społeczna i uwrażliwienie na problematykę ochrony zabytków.
W 2008 r. w ramach Europejskich Dni Dziedzictwa w Polsce odbyło się ponad 1800 imprez kulturalnych w 246 miejscowościach, uczestniczyło w nich prawie 400 tys. osób (o 100 tys. więcej niż w 2007 r.). Rok później odbyły się kolejne obchody EDD, których tematem była zabytkowa architektura obronna. Imprezy odbyły się w 300 miejscowościach i przyciągnęły ponad 246 tys. zwiedzających. Z roku na rok popularność Europejskich Dni Dziedzictwa wzrasta. Projekt cieszy się poparciem władz samorządowych, angażuje różne podmioty, instytucje kultury, nauki, edukacji, organizacje społeczne i osoby prywatne, łączy pokolenia. Wydarzenia organizowane w atrakcyjnych lokalizacjach, często z dużym rozmachem i przy udziale znanych osobistości świata kultury i nauki, przyciągają media lokalne i ogólnopolskie.
We wrześniu 2012 roku Polska już po raz 20. wzięła udział w Europejskich Dniach Dziedzictwa, których hasłem przewodnim były „Tajemnice codzienności”. Spot promujący EDD 2012 jest prawdopodobnie pierwszym w Polsce spotem reklamowym zrealizowanym przez instytucję kultury w technice 3D.

</doc>
<doc id="1443036" url="https://pl.wikipedia.org/wiki?curid=1443036" title="Natalia Grosiak">
Natalia Grosiak

Natalia Danuta Grosiak (ur. 24 maja 1978 w Bielawie) – polska wokalistka, autorka tekstów i piosenek. Członkini zespołów Mikromusic, Herbatta oraz DOM. W latach 2005–2014 występowała w zespole Digit All Love. Współpracowała także z takimi zespołami, jak: Kanał Audytywny, Husky czy Ctrl-Alt-Delete.
Życiorys.
Uczęszczała do szkoły muzycznej, gdzie uczyła się gry na skrzypcach.
Absolwentka Wydziału Prawa oraz Filologii Słowiańskiej na Uniwersytecie Wrocławskim.
W 2001 wystąpiła w Świnoujściu podczas festiwalu Fama, gdzie otrzymała nagrodę za teksty piosenek. W 2002 we współpracy z kompozytorem i gitarzystą Dawidem Korbaczyńskim założyła grupę muzyczną Mikromusic&lt;ref name="www.myspace.com/grosiakmusic"&gt;&lt;/ref&gt;, z którym wystąpiła m.in. na festiwalu Open’er, Smooth Festiwal w Bydgoszczy w 2009, czy Ladies Jazz Festiwal w Gdyni w 2010 roku.
W 2003 wystąpiła podczas Festiwalu Piosenki Studenckiej w Krakowie, gdzie otrzymała drugą nagrodę.
W latach 2005–2014 występowała w zespole Digit All Love, którą założyła z kompozytorem Maciejem Zakrzewskim.
Występowała również w spektaklu pt. "Scat – od pucybuta do milionera" w Teatrze Muzycznym Capitol we Wrocławiu, do którego muzykę skomponował Leszek Możdżer, który gościnnie zagrał również na albumie "Mikromusic".
W październiku 2006 Grosiak reprezentowała Polskę w Melbourne na Red Bull Music Academy. W ramach tej imprezy nawiązała współpracę z Brazylijką Fernandą Cardoso, tworząc zespół Herbatta. W 2007 zespół nagrał swój album w Brazylii.
W 2022 roku w duecie z sanah nagrała utwór zatytułowany „Czesława”. Pochodzi on z trzeciego albumu studyjnego sanah - Uczta. Piosenka została wydana 21 marca 2022 roku i nawiązuje do Czesławy Gospodarek bardziej znanej jako Violetta Villas.

</doc>
<doc id="1443037" url="https://pl.wikipedia.org/wiki?curid=1443037" title="Māris Purgailis">
Māris Purgailis

Māris Purgailis (ur. 8 grudnia 1947) – łotewski polityk i samorządowiec, burmistrz Rygi w latach 1994–1997. 
Życiorys.
W 1971 ukończył studia z dziedziny cybernetyki ekonomicznej na Łotewskim Uniwersytecie Państwowym, na którym pracował następnie jako wykładowca oraz dziekan Wydziału Ekonomii i Zarządzania. W latach 1994–1997 sprawował funkcję radnego i burmistrza Rygi z ramienia LNNK. Po odejściu z urzędu wstąpił do Łotewskiej Drogi (był m.in. członkiem jej zarządu). 
Należy do Łotewskiej Federacji Brydżu.

</doc>
<doc id="1443038" url="https://pl.wikipedia.org/wiki?curid=1443038" title="Pseudorhipsalis">
Pseudorhipsalis

Pseudorhipsalis Britton &amp; Rose – rodzaj sukulentów z rodziny kaktusowatych. Gatunki z tego rodzaju pochodzą z Belize, Boliwii, Brazylii, Ekwadoru, Gwatemali, Hondurasu, Jamajki, Kolumbii, Kostaryki, Nikaragui, Meksyku, Salvadoru i Wenezueli. Gatunkiem typowym jest "P. alata" (Swartz) Britton &amp; Rose.
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Hylocereeae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Pseudorhipsalis" Britton &amp; Rose. 

</doc>
<doc id="1443039" url="https://pl.wikipedia.org/wiki?curid=1443039" title="Andris Teikmanis">
Andris Teikmanis

Andris Teikmanis (ur. 29 listopada 1959 w Rydze) – łotewski prawnik i polityk, w latach 1990–1994 burmistrz Rygi, ambasador w Niemczech (1998–2002) i Rosji (2005–2008), następnie wiceminister spraw zagranicznych. Od maja 2013 ambasador nadzwyczajny i pełnomocny w Wielkiej Brytanii i Irlandii Północnej.
Życiorys.
W latach 1978–1983 studiował na Wydziale Prawa Łotewskiego Uniwersytetu Państwowego, następnie pracował w administracji miejskiej Rygi. W 1988 został wybrany sędzią rejonu kirowskiego. Był działaczem Łotewskiego Frontu Ludowego oraz grupy "Helsinki-86". W 1990 uzyskał mandat radnego Ryskiej Rady Deputowanych Ludowych, której został przewodniczącym (od 1992: przewodniczący Rady Miejskiej i burmistrz Rygi). Był jednocześnie deputowanym Rady Najwyższej Łotewskiej SRR i Rady Najwyższej Łotwy (1990–1993).
W 1995 rozpoczął pracę w Ministerstwie Spraw Zagranicznych jako stały przedstawiciel Łotwy przy Radzie Europy. W latach 1998–2002 był ambasadorem w Niemczech. Po powrocie do kraju pełnił obowiązki wiceministra spraw zagranicznych, następnie był ambasadorem kraju w Rosji (2005–2008). Od 2008 do 2013 był sekretarzem stanu w MSZ. W maju 2013 objął funkcję ambasadora nadzwyczajnego i pełnomocnego w Wielkiej Brytanii i Irlandii Północnej
Jest żonaty, ma córkę i syna. W 2000 został uhonorowany Orderem Trzech Gwiazd i Orderem Krzyża Ziemi Maryjnej II klasy.

</doc>
<doc id="1443040" url="https://pl.wikipedia.org/wiki?curid=1443040" title="Dawid Korbaczyński">
Dawid Korbaczyński



</doc>
<doc id="1443041" url="https://pl.wikipedia.org/wiki?curid=1443041" title="Straż Bezpieczeństwa">
Straż Bezpieczeństwa

Straż Bezpieczeństwa (czasem jako Straż Bezpieczeństwa Królestwa Polskiego) – formacja porządkowa w Królestwie Kongresowym, powołana w czasie powstania listopadowego 30 listopada 1830 w Warszawie przez Radę Administracyjną, dowodzona przez Piotra Łubieńskiego (następnie przez J. Zaliwskiego). Służyło w niej ok. 15 tys. osób.
Do zadań jej należało rozbrojenie i uspokojenie zrewoltowanego plebsu oraz czuwanie nad bezpieczeństwem i porządkiem.
Formowanie.
1 grudnia 1830 r. Piotr Łubieński wydał odezwę, która głosiła, że "dla zabezpieczenia własności prywatnej ustanawia się następujący porządek uzbrojenia: 1. każdy właściciel domu w Warszawie jest dowódcą gwardii osób w obwodzie swojego domu; 2. mocen jest rozbroić każdego, którego niezdolnym i niewykwalifikowanym uzna do noszenia broni; 3. natychmiast zrobi rewizję uzbrojonych ludzi, odbierze broń niewykwalifikowanym do noszenia..."
W Warszawie w jej skład wchodziła głównie biedota miejska, uzbrojona w piki, siekiery i kosy.
5 grudnia 1830 Rząd Tymczasowy ustanowił dla centralnego dowodzenia tymi siłami urząd "naczelnika Straży Bezpieczeństwa w całym kraju", albo inaczej "generała dowódcy Straży Bezpieczeństwa Królestwa Polskiego".
Wyodrębnienie gwardii ruchomej.
6 grudnia 1830 ze Straży Bezpieczeństwa wydzielono gwardię ruchomą w składzie 80 batalionów po 1000 ludzi każdy.

</doc>
<doc id="1443044" url="https://pl.wikipedia.org/wiki?curid=1443044" title="Feliks Maciszewski">
Feliks Maciszewski

Feliks Antoni Maciszewski (ur. 31 maja 1884 we Lwowie, zm. 16 września 1957 w Raton) – generał brygady Wojska Polskiego, doktor praw.
Życiorys.
Urodził się we Lwowie, w rodzinie Maurycego Michała Antoniego (1848–1917), dyrektora gimnazjum, i Mieczysławy Joanny z Pohoreckich (1855–1935). W 1902 ukończył c. k. Gimnazjum w Tarnopolu. Absolwent prawa lwowskiego Uniwersytetu Franciszkańskiego, Uniwersytetu Wiedeńskiego i Uniwersytetu Jagiellońskiego, gdzie uzyskał tytuł doktora praw. W czasie studiów działał w Towarzystwie Gimnastycznym „Sokół”. W okresie od sierpnia 1914 do lipca 1917 pełnił służbę w sądownictwie wojskowym Legionu Wschodniego i Legionów Polskich jako członek sądu polowego. Po kryzysie przysięgowym prowadził prywatną praktykę adwokacką.
Od listopada 1918 do października 1921 sędzia Sądu Wojskowego Okręgu Generalnego „Warszawa” w Warszawie. 24 czerwca 1920 został zatwierdzony z dniem 1 kwietnia 1920 w stopniu podpułkownika, w Korpusie Sądowym, w grupie oficerów byłych Legionów Polskich. W okresie od października 1921 do sierpnia 1926 szef Grupy I Korpusu Kontrolerów. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 12. lokatą w korpusie oficerów kontrolerów. Od sierpnia 1926 do maja 1929 szef tego korpusu. 1 stycznia 1928 został mianowany na stopień generała brygady ze starszeństwem z 1 stycznia 1928 i 14. lokatą w korpusie generałów. W maju 1929 został przeniesiony w stan nieczynny, a w marcu 1932 przeniesiony do rezerwy. 
Osadnik wojskowy na Kresach Wschodnich w powiecie słonimskim.
Pracował w dziedzinie gospodarczej: prezes Rady Nadzorczej, a następnie dyrektor Banku Gospodarstwa Krajowego (BGK). W 1931 był prezesem rady nadzorczej spółki akcyjnej Przemysł Chemiczny „Boruta" w Zgierzu. Od 1 stycznia 1933 do wybuchu II wojny światowej z ramienia BGK prezes Zarządu i dyrektor zarządzający Zjednoczonych Zakładów Przemysłowych Karola Scheiblera i Ludwika Grohmana w Łodzi, po przejęciu przez ten bank kontroli nad tymi największymi podówczas zakładami włókienniczymi w Polsce i jednymi z największych w Europie. Dzięki sprawności organizacyjnej oraz polepszającej się w II połowie lat 30. XX wieku koniunkturze zdołał uchronić je od upadku. Był też prezesem Polsko-Egipskiej Izby Handlowej oraz Izby Przemysłowo-Handlowej w Łodzi.
W 1939 przedostał się na Zachód. Ostatnie lata życia spędził w USA. Zmarł 16 września 1957 w Raton. Pochowany na Cmentarzu Mount Calvary w Raton.
Feliks Maciszewski w 1909 ożenił się z Marią Dettloff.

</doc>
<doc id="1443046" url="https://pl.wikipedia.org/wiki?curid=1443046" title="Tônlé Basăk">
Tônlé Basăk

Tônlé Basăk – rzeka w Indochinach, odpływ jeziora Tonle Sap (Kambodża) do Morza Południowochińskiego. Wypływa z jeziora jako Tônlé Sab, na wysokości Phnom Penh łączy się z Mekongiem, i dalej, jako odnoga Mekongu Tônlé Basăk, dopływa do granicy z Wietnamem w okolicy miasta Châu Đốc. W Wietnamie jest nazywana Hậu (wiet. Hậu Giang).

</doc>
<doc id="1443047" url="https://pl.wikipedia.org/wiki?curid=1443047" title="Tenore di grazia">
Tenore di grazia

Tenore di grazia, zwany również tenore leggero, jest lżejszą i bardziej elastyczną wersją tenoru. Dziewiętnastowieczne role tenorowe pisane głównie na początku wieku to w większości role "di grazia". Lindoro we "Włoszce w Algierze", Don Ramiro w "Kopciuszku", czy Almaviva w "Cyruliku sewilskim" Gioacchina Rossiniego; także Gualtiero w "Piracie", Elvino w "Lunatyczce" czy Arturo w "Purytanach" Vincenza Belliniego są tego typowymi przykładami. Wiele ról Donizettiego, jak choćby Nemorino w "Napoju miłosnym" i Ernesto w "Don Pasquale", czy Tonio w "Córce pułku", to również role "tenore di grazia".
Najznamienitszym "tenore di grazia" tamtych czasów był Giovanni Battista Rubini, dla którego to Vincenzo Bellini napisał większość swoich oper.
Lekki "French lyric tenor" jest często mylony z "tenore di grazia". Przykładami francuskiej tradycji lekkiego, lirycznego głosu są role George'a Browna w "Białej damie", Chapelou w "Le postillon de Lonjumeau", Nadira w "Poławiaczach pereł", Vincenta w "Mireille", czy Géralda w "Lakmé".

</doc>
<doc id="1443050" url="https://pl.wikipedia.org/wiki?curid=1443050" title="2K Games">
2K Games

2K Games – amerykański wydawca gier komputerowych, wchodzący w skład spółki Take-Two Interactive. 2K Games powstało w ramach współpracy ze spółkami Rockstar Games i Global Star w 2005 roku. 2K Games wydaje głównie gry autorstwa studiów Firaxis Games, Visual Concepts, Kush Games, Indie Built, Venom Games, PopTop Software i Frog City Software. W skład przedsiębiorstwa wchodzi też spółka 2K Sports, odpowiedzialna za produkcję m.in. serii "NBA 2K".
W 2015 roku zamknięto jeden z oddziałów przedsiębiorstwa – 2K China.

</doc>
<doc id="1443052" url="https://pl.wikipedia.org/wiki?curid=1443052" title="Mataviejitas">
Mataviejitas



</doc>
<doc id="1443053" url="https://pl.wikipedia.org/wiki?curid=1443053" title="Pterocactus">
Pterocactus

Pterocactus K.Schum. – rodzaj sukulentów z rodziny kaktusowatych ("Cactaceae"). Gatunki z tego rodzaju pochodzą z Argentyny. Gatunkiem typowym jest "P. kuntzei" K. Schumann.
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Pterocacteae", podrodziny "Opuntioideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Pterocactus" K.Schum.

</doc>
<doc id="1443055" url="https://pl.wikipedia.org/wiki?curid=1443055" title="Caspar de Crayer">
Caspar de Crayer

Caspar de Crayer (także "Gaspard" i "Caspar de Crayer") (ur. 18 listopada 1584 w Antwerpii, zm. przed 27 stycznia 1669 (pogrzeb) w Gandawie) – flamandzki malarz i rysownik. Był jednym z najlepszych naśladowców Rubensa, a nawet uważany za jego konkurenta. Malował obrazy o tematyce religijnej i portrety. Jego prace zdobią liczne kościoły flamandzkie i muzea Gandawy i Brukseli. 

</doc>
<doc id="1443058" url="https://pl.wikipedia.org/wiki?curid=1443058" title="Bielawa (jezioro)">
Bielawa (jezioro)

 
Bielawa – jezioro w woj. pomorskim, w pow. puckim, w gminie Puck, leżące na terenie Wysoczyzny Żarnowieckiej
Powierzchnia zwierciadła wody wynosi 7,0 ha.
Jezioro położone jest na północnym skraju wsi Domatowo (kaszb. Domôtowò), na polanie w otoczeniu lasów Puszczy Darżlubskiej, (kaszb. Darżlëbsczé Lasë). Jezioro przeznaczone jest na rekreację i wypoczynek.
Jezioro Bielawa było tematem wielu literackich dygresji znanego kaszubskiego pisarza Jana Drzéżdżónia, urodzonego w Domatowie.

</doc>
<doc id="1443062" url="https://pl.wikipedia.org/wiki?curid=1443062" title="Deep Silver">
Deep Silver

Deep Silver – wydawca gier komputerowych założony w 2002 roku, dział spółki Koch Media. Ma on swoją siedzibę w Höfen w Austrii. Przedsiębiorstwo od początku swojego istnienia wydało ponad 200 gier.
W 2007 roku uruchomiony został oddział Deep Silver Vienna stworzony przez założycieli studia Rockstar Vienna. Koncentruje się na rozwoju i produkcji tytułów na konsole.

</doc>
<doc id="1443065" url="https://pl.wikipedia.org/wiki?curid=1443065" title="Bitwa pod Salta">
Bitwa pod Salta

Bitwa pod Saltą – starcie zbrojne, które miało miejsce 20 lutego 1813 w trakcie wojen niepodległościowych w Ameryce Łacińskiej (wojna o niepodległość Argentyny-kampania w Alto Peru).
Po porażce w bitwie pod Tucuman armia rojalistów dowodzona przez generała Pio Tristana zajęła stanowiska w Salcie. Siły hiszpańskie liczyły 3 600 ludzi, wyposażonych w 10 dział. W ślad za uchodzącym przeciwnikiem pod miasto nadeszły siły patriotów generała Manuela Belgrano z La Platy liczące 3 500 ludzi. Tristan ustawił swoje wojska w dwóch liniach, prawe skrzydło stanęło przy wzgórzu San Bernardo, lewą flankę osłaniała kawaleria. 
Patrioci zaatakowali centrum, wspierając atak piechotą na skrzydłach. Kontratak kawalerii rojalistów mimo chwilowego sukcesu, odparty został przez jazdę powstańczą. Następnie generał Belgrano uderzył na pierwszą linię rojalistów z lewej flanki. Żołnierze z pierwszej linii nie wytrzymali impetu uderzenia powstańców, wpadając na hiszpańską drugą linię i wywołując ogólne zamieszanie we własnych szeregach. Nie mogąc opanować paniki, generał Tristan skapitulował. Straty rojalistów to 481 zabitych, 114 rannych i 287 jeńców. Straty patriotów to 103 zabitych i 475 rannych. 

</doc>
<doc id="1443070" url="https://pl.wikipedia.org/wiki?curid=1443070" title="Ondřej Švejdík">
Ondřej Švejdík

Ondřej Švejdík (ur. 3 grudnia 1982 w Opawie) – czeski piłkarz występujący na pozycji obrońcy.
Kariera.
Švejdík zawodową karierę rozpoczynał w pierwszoligowym klubie SFC Opawa. W jego barwach debiutował w sezonie 1999/2000 i rozegrał wówczas jedno spotkanie, a po zajęciu 15. miejsca w lidze, spadł z klubem do drugiej ligi. Po roku powrócił z nim do ekstraklasy. W sezonie 2001/2002, jego klub zajął jednak 16. miejsce w rozgrywkach ligowych i powrócił do drugiej ligi. Wówczas Švejdík odszedł z Opawy.
Jego nową drużyną został pierwszoligowy Bohemians. Pierwszy ligowy mecz w jego barwach zaliczył 6 października 2002 przeciwko FK Jablonec 97 (1:3). W sezonie 2002/2003 zajął z klubem 15. miejsce w lidze i spadł z nim do drugiej ligi. W Bohemians spędził jeszcze rok.
W 2004 roku przeszedł do pierwszoligowego klubu FK Mladá Boleslav. Pierwszy ligowy występ w jego barwach zanotował 9 sierpnia 2004 w wygranym 1:0 meczu z FK Jablonec. W Mladej Boleslavi spędził dwa sezony, W tym czasie rozegrał tam 44 ligowe spotkania i zdobył jedną bramkę.
W 2006 roku podpisał kontrakt z holenderskim FC Groningen. W Eredivisie zadebiutował 17 września 2006 w wygranym 1:0 spotkaniu ze Spartą Rotterdam. W Groningen od czasu debiutu pełni rolę rezerwowego. 15 kwietnia 2007 w wygranym 4:1 meczu z NEC Nijmegen strzelił pierwszego gola w trakcie gry w Eredivisie.
W 2011 roku wrócił do Czech i został zawodnikiem Sparty Praga. W sezonie 2011/2012 był wypożyczony do Dukli Praga.

</doc>
<doc id="1443071" url="https://pl.wikipedia.org/wiki?curid=1443071" title="Calka">
Calka

Calka ( – Calka (transkrypcja), Tsalka (transliteracja)) – miasto w południowej Gruzji, w położonej na południowym przedgórzu Gór Trialeckich Dolinie Calka (na południowo-wschodnim brzegu zbiornika wodnego Calkis Ckalsacawi), zamieszkane przez ok. 22 000 osób, w tym (stan na rok 2002): 55% Ormian, 22% Greków, 12% Gruzinów i 9,5% Azerów. Stolica jednego z siedmiu regionów niższego rzędu (powierzchnia 1050,6 km²) prowincji Dolna Kartlia.
W latach 1997–2006 do miasta i w rejon Calka przesiedlono kilka tysięcy Gruzinów z regionu Swanetii i Adżarii. Miasto i jego okolice doświadczało w ostatniej dekadzie aktów przemocy na tle podziałów narodowościowych.

</doc>
<doc id="1443081" url="https://pl.wikipedia.org/wiki?curid=1443081" title="Josef Marquart">
Josef Marquart



</doc>
<doc id="1443082" url="https://pl.wikipedia.org/wiki?curid=1443082" title="Jerzy Dobrodzicki">
Jerzy Dobrodzicki

Jerzy Kazimierz Dobrodzicki (ur. 14 grudnia 1884 w Wadowicach, zm. 15 listopada 1934 w Warszawie) – generał brygady Wojska Polskiego.
Życiorys.
Urodził się 14 grudnia 1884 w Wadowicach, w rodzinie Ignacego i Izabeli Franz. Absolwent Gimnazjum im. Marcina Wadowity w Wadowicach. Od 1905 oficer zawodowy austriackiej piechoty. Służbę rozpoczął w Bośni i Hercegowinie. Nauczył się wówczas serbskiego. Był aktywnym członkiem Związku Walki Czynnej, w 1908 nawiązał kontakt ze Związkiem Strzeleckim – instruktor szkolenia bojowego.
W I wojnie światowej walczył na froncie rosyjskim, dowódca kompanii i batalionu. W 1915 r. czynił starania o przeniesienie do I Brygady Legionów, w której służył jako brat Adam. Dopiero w grudniu 1916 r. otrzymał przydział do 6 pułku piechoty, w Zambrowie i Ostrowi Mazowieckiej jako instruktor. Po kryzysie przysięgowym powrócił w szeregi austriackiego pułku, z którym trafił na front włoski. W walczących oddziałach nad rzeką Piawą było wielu Polaków-legionistów, wśród których Dobrodzicki utworzył komórkę Polskiej Organizacji Wojskowej. Jako politycznie podejrzany został wycofany z frontu do Bochni, gdzie doczekał rozbrojenia Austriaków, sam czynnie w nim uczestnicząc.
Po odzyskaniu przez Polskę niepodległości został przyjęty do Wojska Polskiego dekretem z 3 kwietnia 1919 z zatwierdzeniem posiadanego stopnia majora ze starszeństwem z dniem 1 stycznia 1918. Otrzymał przydział z dniem 1 listopada 1918 do 20 pułku piechoty. Generał Bolesław Roja, organizator Wojska Polskiego na terenie Galicji, mianował go majorem i polecił zorganizować w Bochni i okolicy późniejszy 2 pułk strzelców podhalańskich, którego dowódcą został Dobrodzicki. Na front wojny polsko-ukraińskiej wyruszył jako dowódca baonu 2 psp.
W wojnie polsko-bolszewickiej dowódca 5 pułku piechoty Legionów (2 IX 1919 – 12 VI 1920) i 1 Brygady Piechoty Legionów. Podczas bitwy pod Borodzianką (12 czerwca 1920) ciężko ranny. Zabrany do szpitala, uniknął śmierci z rąk żołnierzy Budionnego. W latach 1921–1926 dowódca 1 pułku strzelców podhalańskich. 3 maja 1922 został zweryfikowany w stopniu pułkownika ze starszeństwem z 1 czerwca 1919 i 123. lokatą w korpusie oficerów piechoty.
W październiku 1926 został mianowany dowódcą piechoty dywizyjnej 18 Dywizji Piechoty w Łomży. W kwietniu 1928 został zwolniony ze stanowiska dowódcy piechoty dywizyjnej 18 DP i czasowo przeniesiony służbowo do dyspozycji II wiceministra spraw wojskowych. W lipcu tego roku został przeniesiony służbowo na stanowisko pomocnika dowódcy Okręgu Korpusu III w Grodnie do spraw uzupełnień. 1 stycznia 1929 roku Prezydent RP mianował go generałem brygady ze starszeństwem z dniem 1 stycznia 1929 roku i 2. lokatą w korpusie generałów. 24 grudnia 1929 został mianowany dowódcą Okręgu Korpusu II w Lublinie.
Zmarł 15 listopada 1934 w Warszawie. Został pochowany na Cmentarzu Wojskowym na Powązkach (kwatera A5-7-11).
Jerzy Dobrodzicki był żonaty z Zofią z Filipowiczów (1900–1970), z którą miał syna – Jerzego Andrzeja (ur. 1919 albo 1920, zm. 2001).
Upamiętnienie.
Jego nazwisko zostało wymienione na tablicy pamiątkowej, umieszczonej w kościele św. Kazimierza w Nowym Sączu w 1988, honorującej dowódców 1 pułku strzelców podhalańskich.
11 listopada 2019 w Bochni nadano nazwę nowemu rondu znajdującemu się na terenie osiedla Niepodległości. Wniosek złożył dowódca 21 Batalionu Logistycznego im. gen. bryg. Jerzego Kazimierza Dobrodzickiego, a 29 sierpnia 2019 Rada miasta podjęła uchwałę Nr 11/99/19, aby rondo otrzymało imię generała brygady Jerzego Kazimierza Dobrodzickiego. 

</doc>
<doc id="1443085" url="https://pl.wikipedia.org/wiki?curid=1443085" title="Emanuel Martin Sierra">
Emanuel Martin Sierra

Emanuel Martin Sierra (ur. 2 października 1892 w Churriana de la Vega w Prowincji Grenada, zm. 26 lipca 1936 w Motril) – błogosławiony Kościoła katolickiego, hiszpański duchowny i asceta, męczennik.
Do seminarium diecezjalnego wstąpił po uzyskaniu tytułu bakałarza. Święcenia kapłańskie uzyskał 24 października 1915 w Grenadzie. Pracował jako wykładowca w seminarium, kapelan i sekretarz.
W 1929 roku przybył w Motril, a od 1930 był proboszczem w kościele Opatrzności Bożej.
Łączył działalność duszpasterską z charytatywną, żyjąc w ubóstwie niósł pomoc ubogim.
W czasie hiszpańskiej wojny domowej w pełni świadomy zagrożenia pozostał w Motril. W dniu śmierci został wyprowadzony na dziedziniec kościoła i rozstrzelany wraz z o. Wincentym Pinillą, któremu udzielił schronienia.
Beatyfikowany przez papieża Jana Pawła II w grupie ośmiu męczenników z Motril, ofiar „z nienawiści do wiary”.

</doc>
<doc id="1443087" url="https://pl.wikipedia.org/wiki?curid=1443087" title="Enjolras">
Enjolras

Enjolras – bohater powieści "Nędznicy" Wiktora Hugo, przywódca fikcyjnej grupy studentów-republikanów walczących w powstaniu w Paryżu w czerwcu 1832. Jego imię jest nieznane. 
Biografia bohatera.
Rodzina Enjolrasa była zamożna i wywodziła się z południa Francji. On sam udał się do Paryża na uniwersytet. Nieznane są początki jego tajnej działalności republikańskiej, około roku 1831 był już przywódcą organizacji Przyjaciół Abecadła, ukrywającej nielegalne działania pod przykrywką prowadzenia działalności edukacyjnej. Nie miał rodziny, celowo odrzucał prowadzenie jakiegokolwiek życia uczuciowego, by całkowicie poświęcić się rewolucji. Był idealistą, radykalnym demokratą, wrogiem wszelkiego ucisku. Republikę nazywał swoją matką, zaś ojczyznę - kochanką. 
5 czerwca 1832 w czasie pogrzebu generała Lamarque razem z całą grupą zbudował barykadę na rogu ulic Konopnej i Zakręt, w pobliżu jednego z ich dawnych miejsc spotkań - szynku "Korynt". Enjolras objął dowództwo nad barykadą. Wyrzucił z niej pijanego Grantaire'a, zastrzelił powstańca Le Cabuca (który po pijanemu zabił przypadkowego cywila), a po zdemaskowaniu Javerta przez Gavroche'a również nakazał go uwięzić i później rozstrzelać (zlecił to zadanie Jeanowi Valjeanowi). 
W momencie, gdy położenie powstańców stało się beznadziejne, Enjolras nakazał pięciu insurgentom - mającym żony i dzieci - odejść z ulicy Konopnej w zdobytych mundurach Gwardii Narodowej. Sam walczył do końca, nie odnosząc w walce żadnych ran. Zginął jako jeden z ostatnich, rozstrzelany przez dwunastu gwardzistów w ruinach "Koryntu".
Rola bohatera w powieści.
Kreacja Enjolrasa została wprowadzona w celu oddania hołdu walczącym w czasie powstań republikańskich młodym ludziom. Kontrastując tego bohatera z postacią Combeferre'a, głoszącego pochwałę zmian ewolucyjnych, Hugo opowiedział się zdecydowanie po stronie przemian drogą rewolucyjną. Enjolras uosabiał równocześnie ideał rewolucjonisty w rozumieniu romantycznym, co przejawiało się w unikaniu wszelkich nałogów i niechęci do stałych związków. Drogą aluzji w powieści Hugo podkreśla również, iż inspiracją dla tej postaci był Antoine Saint-Just, a w mniejszym stopniu Maximilien Robespierre.
Adaptacje.
Wśród odtwórców roli Enjolrasa w filmowych wersjach "Nędzników" byli:
Najsłynniejszymi odtwórcami tej roli w musicalu byli Anthony Warlow, Michael Maguire oraz David Burt. 

</doc>
<doc id="1443088" url="https://pl.wikipedia.org/wiki?curid=1443088" title="Dimityr Giczew">
Dimityr Giczew

Dimityr Lubomirow Giczew (bułg. "Димитър Любомиров Гичев"; ur. 10 grudnia 1893 w Peruszticy, zm. 26 kwietnia 1964 w Sofii) – bułgarski polityk, działacz Bułgarskiego Ludowego Związku Chłopskiego (1914-1923), następnie założyciel i przewodniczący Bułgarskiego Ludowego Związku Chłopskiego „Wrabcza 1” (1926-1944), deputowany do Zgromadzenia Narodowego 20. (1923), 22. (1927-1931) i 23. kadencji (1931-1934), minister rolnictwa i własności państwa (1931-1932), handlu, przemysłu i pracy (1932-1934) oraz bez teki (1944). Od 1945 działacz opozycji antykomunistycznej, represjonowany przez władzę.
Życiorys.
Urodził się w ubogiej wiejskiej rodzinie. Podstawowe wykształcenie zdobył w rodzinnej miejscowości, po czym wstąpił do Sofijskiego Seminarium Duchownego. Od ok. 1914 był członkiem Bułgarskiego Ludowego Związku Chłopskiego i publicystą jego organu prasowego, gazety "Земеделско знаме" (w tłum. "Rolniczy Sztandar"). W okresie I wojny światowej zaangażował się w działalność antywojenną, za co stanął przed sądem wojskowym. Po zakończeniu konfliktu poświęcił się umocnieniu roli swojej partii. W latach 1919-1922 organizował struktury ugrupowania w obwodzie płowdiwskim. W okresie sprawowania władzy przez BLZCh, od 1922 do 1923 pełnił funkcję zarządcy samorządu Płowdiwu. W 1923 po raz pierwszy został wybrany do Zgromadzenia Narodowego. 
Po upadku rządu Aleksandyra Stambolijskiego prowadził podziemną działalność polityczną. W 1925 został aresztowany, ale dzięki wysokiemu poręczeniu majątkowemu odzyskał wolność. W następnych miesiącach poświęcił się wznowieniu działalności BLZCh i jego organu prasowego, gazety "Земеделско знаме" (w tłum. "Rolniczy Sztandar"). Po objęciu władzy w kraju przez Andreja Liapczewa i złagodzeniu reżimu rządowego, pod koniec 1926 założył Bułgarski Ludowy Związek Chłopski „Wrabcza 1” i stanął na jego czele. Pod jego wodzą organizacja szybko zdobyła sobie znaczną popularność, a także nawiązała współpracę z partiami opozycyjnymi reprezentującymi interesy mieszczaństwa. 
W 1931 zaangażował się w utworzenie szerokiej koalicji wyborczej nazwanej Blokiem Narodowym. Po zwycięskich wyborach parlamentarnych wszedł w skład rządów Aleksandyra Malinowa i Nikoły Muszanowa, obejmując stanowisko ministra rolnictwa i własności państwa (1931-1932), a potem handlu, przemysłu i pracy (1932-1934). Po przewrocie dokonanym 19 maja 1934 przez opozycyjne Zweno został internowany. 
W okresie reżimu autorytarnego (1934-1944) prowadził działalność opozycyjną. Po wybuchu II wojny światowej opowiedział się przeciwko udziałowi Carstwa Bułgarii w koalicji hitlerowskiej, jednak nie wstąpił do organizowanego przez komunistów Frontu Ojczyźnianego. 2 września 1944 wszedł w skład rządu Konstantina Murawijewa jako minister bez teki. Po zamachu stanu 9 września i przejęciu władzy przez komunistów był sądzony przez tzw. Sąd Ludowy jako jeden z polityków odpowiedzialnych za uczestnictwo kraju w wojnie po stronie państw Osi. Po roku odzyskał wolność i włączył się w działalność opozycyjną wobec Frontu Ojczyźnianego. Uczestniczył w konferencji zjednoczeniowej BLZCh „Wrabcza 1” i BLZCh im. Nikoły Petkowa. Po zainstalowaniu przez komunistów systemu totalitarnego w 1947 jego partia została rozwiązana, zaś on sam w 1948 ponownie trafił przed sąd, który oskarżył go o organizowanie ruchu oporu, sabotaż oraz rozprzestrzenianie fałszywych pogłosek i skazał na karę dożywotniego pozbawienia wolności i konfiskatę majątku. W 1960 warunkowo opuścił więzienie, ale wkrótce potem zmarł.

</doc>
<doc id="1443093" url="https://pl.wikipedia.org/wiki?curid=1443093" title="Juan Ignacio Molina">
Juan Ignacio Molina

Juan Ignacio Molina (ur. 24 czerwca 1740 w Guaraculén w regionie Maule w Chile, zm. 12 września 1829 w Bolonii we Włoszech) – chilijski jezuita i naturalista.
Życiorys.
Molina urodził się w Guaraculén, dużej farmie w pobliżu Villa Alegre w regionie Maule w Chile (obecnie prowincja Linares). Rodzice nazywali się Agustín Molina i Francisca González Bruna. Pobierał nauki w Talca, a następnie w Kolegium Jezuickim w Concepción. Gdy w 1768 jezuici zostali wyrzuceni z Chile, przeniósł się do Bolognii we Włoszech, gdzie pracował jako wykładowca historii naturalnej. W roku 1782 wydał drukiem "Saggio sulla Storia Naturale del Cile", które było pierwszym naukowym opisem fauny i flory Chile. Wiele gatunków zostało w ten sposób po raz pierwszy opisanych naukowo. Dzieło to zostało przetłumaczone na francuski, hiszpański, niemiecki i angielski.
Mieszkając we Włoszech Molina badał również Parco dei Gessi Bolognesi, opisując jego strukturę geologiczną i walory naturalne. W 1821 opublikował w Bolonii "Memorie di Storia Naturale". Badacz zmarł mając blisko 90 lat.
W 1834 jedno z chilijskich miast zostało nazwane jego imieniem.
Taksonomia.
Juan Ignacio Molina jako pierwszy opisał liczne gatunki chilijskich roślin (m.in. araukarię chilijską, orczę boldo, mydłokę właściwą, "Maytenus williamsii", "Maytenus boaria", trzęślicę) i zwierząt (m.in. nutrię, koszatniczkę, kota pampasowego, wikunię, flaminga chilijskiego, szynszylę małą, huemala).
W różnych dziełach, gdzie cytuje się jego publikacje, nazywany jest Opatem Moliną. Autorzy używają też włoskich form jego imienia i nazwiska – Giovanni Ignazio Molina. Hipólito Ruiz López dedykował mu nazwę rodzaju "Molina", później uznanego w 1902 za podrodzaj "Baccharis" przez Heeringa, obecnie zaś przywróconego jako "Neomolina" przez F.H. Hellwiga. Inni biolodzy uczcili naturalistę nazywając jego imieniem rodzaj "Gramineae" – Moliniopsis, jako synonim dla "Molinia" używanego przez Franza Paula von Schranka.

</doc>
<doc id="1443096" url="https://pl.wikipedia.org/wiki?curid=1443096" title="Juan Bautista Ignacio Molina">
Juan Bautista Ignacio Molina



</doc>
<doc id="1443098" url="https://pl.wikipedia.org/wiki?curid=1443098" title="Giovanni Ignazio Molina">
Giovanni Ignazio Molina



</doc>
<doc id="1443102" url="https://pl.wikipedia.org/wiki?curid=1443102" title="Accademia cosmografica degli argonauti">
Accademia cosmografica degli argonauti



</doc>
<doc id="1443104" url="https://pl.wikipedia.org/wiki?curid=1443104" title="Eugène-Henri Gravelotte">
Eugène-Henri Gravelotte

Eugène-Henri Gravelotte (ur. 6 lutego 1876 w Paryżu, zm. 23 sierpnia 1939 w Bénodet) – francuski szermierz, złoty medalista olimpijski z igrzysk olimpijskich w 1896.
Na igrzyskach w Atenach wystąpił w turnieju floretowym. Był niepokonany w swojej grupie eliminacyjnej, pokonując trzech greckich florecistów. W finale zmierzył się ze swoim rodakiem, Henri Callotem, który również przeszedł swoją grupę eliminacyjną bez porażki. Gravelotte wygrał 3-2.

</doc>
<doc id="1443107" url="https://pl.wikipedia.org/wiki?curid=1443107" title="Ségbana">
Ségbana

 
Ségbana – miasto w północno-wschodnim Beninie, w departamencie Alibori. Położone jest przy granicy z Nigerią, około 450 km na północ od stolicy kraju, Porto-Novo. W spisie ludności z 11 maja 2013 roku liczyło 26 440 mieszkańców.

</doc>
<doc id="1443108" url="https://pl.wikipedia.org/wiki?curid=1443108" title="Substytucja (prawo)">
Substytucja (prawo)

Substytucja (podstawienie) – w prawie, pojęcie oznaczające ustanowienie dalszego pełnomocnika, dla którego mocodawcą jest już ustanowiony pełnomocnik. Działania substytuta wywołują skutki prawne względem pierwotnego mocodawcy. 
Zgodnie z treścią art. 106 kodeksu cywilnego, „Pełnomocnik może ustanowić dla mocodawcy innych pełnomocników tylko wtedy, gdy umocowanie takie wynika z treści pełnomocnictwa, z ustawy lub ze stosunku prawnego będącego podstawą pełnomocnictwa”, w związku z czym, ustanowienie dalszego pełnomocnictwa z pominięciem dyspozycji ustawowej jest nieważne. 
Nie ma ograniczenia co do liczby dalszych pełnomocników, art. 107 k.c. stanowi: "Jeżeli mocodawca ustanowił kilku pełnomocników z takim samym zakresem umocowania, każdy z nich może działać samodzielnie, chyba że co innego wynika z treści pełnomocnictwa. Przepis ten stosuje się odpowiednio do pełnomocników, których pełnomocnik sam dla mocodawcy ustanowił." 
W przypadku ustanowienia substytuta, należy kierować się tymi samymi przesłankami, które obowiązują przy udzielaniu zwykłego pełnomocnictwa: "jeżeli do ważności czynności prawnej potrzebna jest szczególna forma, pełnomocnictwo do dokonania tej czynności powinno być udzielone w tej samej formie (art. 99 k.c.)". Dla substytuta, podobnie jak do pierwotnego pełnomocnika nie wymaga się pełnej zdolności do czynności prawnej. W obu przypadkach pełnomocnik może posiadać jedynie ograniczoną zdolność do czynności prawnych (art. 100 k.c.) 
Pełnomocnik procesowy ma prawo udzielić dalszego pełnomocnictwa (substytucji), ale tylko radcy prawnemu lub adwokatowi i za pozwoleniem mocodawcy (pełnomocnictwo szczególne) zgodnie z art. 91 pkt 3 kpc „pełnomocnictwo procesowe obejmuje z samego prawa umocowanie do udzielenia dalszego pełnomocnictwa procesowego adwokatowi lub radcy prawnemu”. 
Dalsze pełnomocnictwo ogólnie (substytucja) upoważnia tak umocowanego pełnomocnika do wszelkich czynności, do których umocowany jest pełnomocnik (art. 91 kpc). 
Możliwość substytucji adwokatom nadaje art. 25 pkt 3 prawa o adwokaturze, który brzmi następująco: „W wypadku gdy adwokat prowadzący sprawę nie może wziąć osobiście udziału w rozprawie lub wykonać osobiście poszczególnych czynności w sprawie, może on udzielić substytucji.” Warto wspomnieć, że w powyższym artykule brak wzmianki o tym, jakiego substytuta chodziło ustawodawcy. Dlatego w orzecznictwie SN z 14.10.2005 r., III CZP 70/05 podjął uchwałę, że możliwe jest przekazanie substytucji radcy prawnemu.
Substytucja radcy prawnego została zawarta w art. 21 ustawy o radcach prawnych: „Radca prawny może udzielić dalszego pełnomocnictwa (substytucji) innemu radcy prawnemu, adwokatowi, prawnikowi zagranicznemu wykonującemu stałą praktykę w zakresie wynikającym z ustawy o świadczeniu przez prawników zagranicznych pomocy prawnej w Rzeczypospolitej Polskiej.” 
Szczególnym rodzajem dalszego pełnomocnictwa jest wyznaczenie z urzędu przez dziekana rady adwokackiej zastępcy adwokata, który nie ma czasowo lub trwale możliwości wykonywania zawodu, jak również wypadku skreślenia z listy adwokatów (Andrzej Zieliński Komentarze Kodeksowe – Kodeks postępowania cywilnego BECK o art. 91 nb 17, str. 180)
W wypadku wygaśnięcia pełnomocnictwa wygasa jednocześnie udzielona uprzednio substytucja. (Andrzej Zieliński Komentarze Kodeksowe – Kodeks postępowania cywilnego BECK o art. 91 nb 19, str. 180) (omówienie art. 101 k.c.) (wyrok SN z 10.8.1990 r., III CZP 38/90)
Działania substytuta wywołują skutki prawne względem pierwotnego mocodawcy.
Adwokat, radca prawny, rzecznik patentowy będący dalszym pełnomocnikiem nie może uwierzytelnić odpisu pełnomocnictwa podstawowego. 
Substytucja wiąże się z przeniesieniem prawa do reprezentowania mocodawcy na drugą osobę. Zgodnie z art. 1096 k.c. prokura nie może być przeniesiona, a więc substytucja nie jest możliwa w przypadku tego rodzaju pełnomocnictwa. Prokurent może jedynie spisać pełnomocnictwo, które będzie określać konkretnie do jakiej czynności lub jakiego rodzaju czynności pełnomocnik zostaje upoważniony (tzw. pełnomocnictwo szczególne lub rodzajowe, art. 1096 k.c.). Dla pełnomocników ustanowionych przez prokurenta stosuje się przepisy ogólne o przedstawicielstwie (art. 95-97 k.c.).

</doc>
<doc id="1443109" url="https://pl.wikipedia.org/wiki?curid=1443109" title="Tchaourou">
Tchaourou

Tchaourou – miasto w Beninie, w departamencie Borgou. Położone jest około 250 km na północ od stolicy kraju, Porto-Novo. W spisie ludności z 11 maja 2013 roku liczyło 43 862 mieszkańców.

</doc>
<doc id="1443112" url="https://pl.wikipedia.org/wiki?curid=1443112" title="Bitwa pod Pererytą">
Bitwa pod Pererytą

Bitwa pod Pererytą – potyczka wojsk Rzeczypospolitej pod dowództwem Jana III Sobieskiego z oddziałami turecko-tatarskimi 13 września 1691 podczas wyprawy mołdawskiej. Tatarzy zaatakowali oddział marszałka nadwornego koronnego Hieronima Lubomirskiego i ścierali się z nim, dopóki król nie przysłał pomocy. Sobieski liczył na większą bitwę, ale przeciwnik bał się konfrontacji. Wojska tatarskie wycofały się i oddziały Rzeczypospolitej mogły przeprawić się przez Prut, by udać się w głąb Mołdawii.

</doc>
<doc id="1443115" url="https://pl.wikipedia.org/wiki?curid=1443115" title="Bubanza">
Bubanza

Bubanza – miasto w Burundi, stolica prowincji Bubanza. W 2008 liczyło 14 518 mieszkańców.

</doc>
<doc id="1443116" url="https://pl.wikipedia.org/wiki?curid=1443116" title="1821 w literaturze">
1821 w literaturze



</doc>
<doc id="1443117" url="https://pl.wikipedia.org/wiki?curid=1443117" title="Wilczyska (przystanek kolejowy)">
Wilczyska (przystanek kolejowy)

Wilczyska – przystanek osobowy i mijanka w Wilczyskach, w województwie małopolskim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1443118" url="https://pl.wikipedia.org/wiki?curid=1443118" title="Cankuzo">
Cankuzo

 
Cankuzo – miasto w Burundi, stolica prowincji Cankuzo. W 2008 liczyło 7 340 mieszkańców.

</doc>
<doc id="1443119" url="https://pl.wikipedia.org/wiki?curid=1443119" title="1810 w literaturze">
1810 w literaturze



</doc>
<doc id="1443121" url="https://pl.wikipedia.org/wiki?curid=1443121" title="1815 w literaturze">
1815 w literaturze



</doc>
<doc id="1443123" url="https://pl.wikipedia.org/wiki?curid=1443123" title="Karuzi">
Karuzi

 
Karuzi – miasto w Burundi, stolica prowincji Karuzi. W 2008 liczyło 12 326 mieszkańców.

</doc>
<doc id="1443124" url="https://pl.wikipedia.org/wiki?curid=1443124" title="Chrami">
Chrami

Chrami (gruz. ხრამი - Chrami (transkrypcja), Khrami (transliteracja), ros. "Храми") – rzeka długości 201 km w południowej i wschodniej Gruzji, wypływająca z południowych zboczy Gór Trialeckich (źródło znajduje się na wys. 2422 m n.p.m.), zasilana głównie wodami z topniejących śniegów, kierująca się potem na wschód; prawy dopływ rzeki Kura, do której wpada na granicy Gruzji z Azerbejdżanem. Dorzecze Chrami ma powierzchnię 8340 km², największe dopływy: Debed i Maszawera.
Na rzece zbudowano trzy hydroelektrownie: spiętrzone w pobliżu miasta Calka wody utworzyły sztuczne jezioro – Calkis Ckalsacawi. Średni przepływ rzeki wynosi 51,7 m³/s, a maksymalny – 1260 m³/s.

</doc>
<doc id="1443125" url="https://pl.wikipedia.org/wiki?curid=1443125" title="1818 w literaturze">
1818 w literaturze



</doc>
<doc id="1443127" url="https://pl.wikipedia.org/wiki?curid=1443127" title="Kirundo">
Kirundo

 
Kirundo – miasto w Burundi, stolica prowincji Kirundo. W 2008 liczyło 6 859 mieszkańców.

</doc>
<doc id="1443128" url="https://pl.wikipedia.org/wiki?curid=1443128" title="Tygodnik Polski (Warszawa)">
Tygodnik Polski (Warszawa)

Tygodnik Polski: chrześcijański tygodnik społeczno-kulturalny – tygodnik wydawany w Warszawie pod patronatem Stowarzyszenia i Unii Chrześcijańsko-Społecznej w latach 1982–1989.
Comiesięcznym dodatkiem do tygodnika było „Słowo i Myśl: pismo społeczno-kulturalne: przegląd ewangelicki”, wydawane przez Chrześcijańskie Stowarzyszenie Społeczne przy udziale działaczy Polskiego Towarzystwa Ewangelickiego.

</doc>
<doc id="1443129" url="https://pl.wikipedia.org/wiki?curid=1443129" title="Marszałek nadworny">
Marszałek nadworny



</doc>
<doc id="1443130" url="https://pl.wikipedia.org/wiki?curid=1443130" title="Hermann Ehrhardt">
Hermann Ehrhardt

Hermann Ehrhardt (ur. 29 listopada 1881 w Diersburgu, obecnie dzielnica gminy Hohberg, zm. 27 września 1971 w Krems nad Dunajem) – dowódca niemieckich Freikorpsów w czasie zamieszek w Republice Weimarskiej w latach 1918–1920. Dowodził II Brygadą Marynarki, znaną także jako Brygada Marynarki Ehrhardt ("Marinebrigade Ehrhardt").
Wstąpił do Niemieckiej Cesarskiej Marynarki, gdzie służył w randze komandora podporucznika. Był zdecydowanym przeciwnikiem Traktatu Wersalskiego, reprezentował skrajnie prawicowe poglądy. W okresie po upadku Cesarstwa Niemieckiego, Ehrhardt utworzył II Brygadę Marynarki.
W marynarce służył jako komandor podporucznik, w armii lądowej piastował stopień majora. W tym czasie podlegało mu około 6000 żołnierzy. Jego siły walczyły w północno-zachodnich i środkowych Niemczech, na Śląsku oraz w Bawarii. Uczestniczyły również w nieudanym puczu Kappa-Lüttwitza w roku 1920. Po klęsce zamachu stanu opuścił Niemcy, lecz po amnestii powrócił do ojczyzny. W Bawarii wraz z Gustavem von Kahrem utworzył Ligę Wikingów, pomocniczą jednostkę policyjną.
Podczas puczu monachijskiego Ehrhardt i jego zastępca Eberhard Kautter odmówili współpracy z partią nazistowską Adolfa Hitlera. Ehrhardt wkrótce potem toczył walkę o przewodnictwo niemieckiej prawicy z frakcją Hitlera. Nie udało mu się jednak zdobyć poparcia społecznego, a wielu z jego podkomendnych wkrótce wstąpiła do NSDAP.
Ehrhardt znalazł się na liście osób wskazanych do unicestwienia podczas nocy długich noży – największej hitlerowskiej czystki przeciwników politycznych, jednakże udało mu się zbiec do Austrii.
Zmarł w wieku 90 lat w roku 1971 w Krems nad Dunajem.

</doc>
<doc id="1443131" url="https://pl.wikipedia.org/wiki?curid=1443131" title="Duma ukrainna">
Duma ukrainna

"Duma ukrainna" (inc. "Powiedz, wdzięczna kobzo moja...") także Duma rycerska – polska pieśń rycerska (żołnierska) opublikowana przez Adama Czahrowskiego w II wyd. poezji "Threny i rzeczy rozmaite", Lwów, 1599 jako "Powiedz mi, muzyko moja". Przypuszczalnie autor sparafrazował renesansową pieśń "Pod świetnymi chorągwiami" lub użył którejś z wersji "Pieśni o kole rycerskim". "Duma ukrainna" była popularna w XVII w., tradycja łączy ją z Lisowczykami. Melodia, z którą dziś się wykonuje "Dumę ukrainną", pochodzi z jednej z wersji "Pieśni o żołnierzu tułaczu" według Juliusza Rogera, "Pieśni ludu polskiego na Górnym Szląsku z muzyką", Wrocław, 1880, nr 47, s. 24-25, co jest o tyle uzasadnione, że niektóre zwrotki występują w obu pieśniach.

</doc>
<doc id="1443132" url="https://pl.wikipedia.org/wiki?curid=1443132" title="Mwaro">
Mwaro

Mwaro – miasto w Burundi, stolica prowincji Mwaro. W 2008 liczyło 5 240 mieszkańców.

</doc>
<doc id="1443135" url="https://pl.wikipedia.org/wiki?curid=1443135" title="Duma rycerska">
Duma rycerska



</doc>
<doc id="1443137" url="https://pl.wikipedia.org/wiki?curid=1443137" title="Białkówek">
Białkówek

Białkówek – przysiółek wsi Białków w Polsce położony w województwie lubuskim, w powiecie słubickim, w gminie Cybinka w Białkowie. 
W latach 1975–1998 miejscowość administracyjnie należała do województwa zielonogórskiego.
Białkówek jest integralną częścią Białkowa, położony jest przy drodze lokalnej Cybinka – Rąpice.

</doc>
<doc id="1443139" url="https://pl.wikipedia.org/wiki?curid=1443139" title="HMS Illustrious (1939)">
HMS Illustrious (1939)

HMS Illustrious – brytyjski lotniskowiec z okresu II wojny światowej. Był przedstawicielem preferowanej wówczas w Wielkiej Brytanii koncepcji lotniskowców pancernych, pierwszą jednostką swojego typu. Zwodowany w 1939 roku, do służby wszedł w maju 1940 roku jako czwarty okręt o tej nazwie w Royal Navy. Walczył na Morzu Śródziemnym, Oceanie Indyjskim a w końcowym okresie wojny na Pacyfiku. Z okrętu wystartowały samoloty do ataku na Tarent, następnie wspierał on lądowanie aliantów na Madagaskarze i desant pod Salerno. Wchodząc w skład Brytyjskiej Floty Pacyfiku wziął udział w bitwie o Okinawę. Był uszkodzony przez bombowce Luftwaffe na Morzu Śródziemnym oraz kamikaze na Pacyfiku. Po zakończeniu II wojny światowej został przeklasyfikowany na lotniskowiec szkolny. Pozostał w służbie do 1954 roku, po czym został odstawiony do rezerwy i sprzedany na złom 3 listopada 1956 roku.
Projektowanie i budowa.
Projektowanie nowych lotniskowców dla Royal Navy rozpoczęto w 1935 roku. Ich konstrukcję, podobnie jak budowanego już „Ark Royal”, zdeterminowały wymagania dotyczące działań na wodach europejskich w warunkach przewagi nieprzyjacielskich samolotów startujących z lotnisk lądowych. Miały to być okręty silnie opancerzone i uzbrojone nawet kosztem ograniczenia liczby zabieranych samolotów pokładowych. Ponieważ budowa „Ark Royal” wyczerpała limit tonażu lotniskowców przyznany Wielkiej Brytanii na konferencji waszyngtońskiej, nowe jednostki miały do 1942 roku zastąpić w linii przestarzałe „Argus”, „Eagle”, „Hermes” i „Furious”.
Postanowienia drugiej konferencji londyńskiej z 1936 roku ustanowiły limit wyporności standardowej lotniskowców na 23 000 ton angielskich (ts), co zostało uwzględnione przez projektantów przy opracowywaniu planów okrętów. Pierwszy lotniskowiec nowego typu został zamówiony 12 stycznia 1937 roku w stoczni koncernu Vickers-Armstrongs w Barrow-in-Furness. Stępkę pod budowę położono 27 kwietnia 1937 roku, zaś wodowanie odbyło się 5 kwietnia 1939 roku. Matką chrzestną okrętu była lady Henderson, żona admirała Reginalda Hendersona (do marca 1939 roku pełnił urząd Trzeciego Lorda Morskiego i Głównego Inspektora Floty), który był jednym z głównych inspiratorów projektu. Lotniskowiec otrzymał nazwę „Illustrious” po raz czwarty w historii w Royal Navy.
Po wybuchu II wojny światowej okręt, będący w fazie wyposażania, otrzymał zamiast dotychczasowego numeru stoczniowego 732 oznaczenie kodowe J.3986. Pomimo toczącej się wojny prace wykończeniowe przebiegały sprawnie, wyprzedzając przewidziany kontraktem harmonogram. Ostatecznie jednak, w związku z oczekiwaniem na montaż radaru typu 79, „Illustrious” opuścił stocznię 24 kwietnia 1940 roku. Podczas wypływania z basenu stoczniowego lotniskowiec staranował i zatopił holownik „Poolgard” (spotykana jest także pisownia „Poolgarth”) należący do Rea Towing Co. z Liverpoolu. Po pomyślnym zakończeniu prób zdawczo-odbiorczych, 25 maja 1940 roku okręt został przyjęty do służby w Royal Navy. W styczniu 1940 roku pierwszym dowódcą okrętu został mianowany komandor Denis William Boyd.
Opis konstrukcji.
Zgodnie z założeniami projektowymi, lotniskowce typu "Illustrious" były pierwszymi na świecie okrętami tej klasy z całkowicie opancerzonym hangarem. Cecha ta oraz przyjęty traktatowy limit wyporności wpłynęły na charakterystyki taktyczno-techniczne „Illustriousa” i jego bliźniaczych okrętów. Posiadały one tylko jeden pokład hangarowy, przez co ograniczona była liczba zabieranych samolotów.
„Illustrious” miał długość całkowitą 225,55 m, szerokość maksymalną 29,18 m oraz średnie zanurzenie przy wyporności pełnej wynoszące 8,8 m. Był podzielony poprzecznymi grodziami na 20 przedziałów wodoszczelnych i wzdłużnie na trzy przedziały. Na kadłubie nadbudowany był pokład lotniczy, którego długość w 1940 roku wynosiła 227,07 m, długość użytkowa, ograniczona przez zaokrąglone w dół (ze względów aerodynamicznych) sekcje przednią i tylną – 189 m, zaś szerokość maksymalna 29 m. W sekcji dziobowej na lewej burcie usytuowana była katapulta startowa BH-III o napędzie hydropneumatycznym i długości 29 m. Lądowanie samolotów ułatwiało sześć lin hamujących i dwie bariery bezpieczeństwa. Czterokondygnacyjna nadbudówka była usytuowana na prawej burcie i miała długość 51,8 m, szerokość 6,1 m oraz wysokość (bez masztów) 12,8 m. Pancerz burtowy „Illustriousa” miał na linii wodnej grubość 114 mm, a pancerny pokład lotniczy grubość 38 mm.
Pokład hangarowy miał formę pancernej cytadeli o ścianach grubości 114 mm i stropie grubości 76 mm oraz długości 139,6 m, szerokości 18,9 m i wysokości 4,9 m. W razie pożaru można go było podzielić za pomocą stalowych kurtyn ognioodpornych na trzy niezależne sekcje. Komunikację z pokładem lotniczym zapewniały dwie windy o nośności 6000 kg, umożliwiające wyniesienie samolotu w ciągu 30 sekund. Ze względu na niemożność opancerzenia wind, był to jedyny słaby punkt okrętu, dlatego przewidziano możliwość odcięcia szybu windy od hangaru przy pomocy pancernej rolety. Całość opancerzenia miała zabezpieczać przed skutkami trafienia bombą przeciwpancerną o wadze do 227 kg lub pociskiem kalibru do 152 mm.
Napęd lotniskowca stanowiły trzy turbiny parowe Parsonsa umieszczone w osobnych maszynowniach oddzielonych grodziami wodoszczelnymi. Łączna projektowana moc siłowni wynosiła 111 000 shp, na próbach w maju 1940 roku osiągnięto moc maksymalną na wałach 113 377 shp i prędkość 30,5 węzła. Parę do turbin dostarczało sześć kotłów typu Admiralicji, rozmieszczonych po dwa w trzech kotłowniach. Turbiny napędzały za pośrednictwem przekładni redukcyjnych trzy wały napędowe z trójłopatowymi śrubami o średnicy 4,72 m, wykonanymi z brązu. Po opuszczeniu stoczni, okręt posiadał tymczasowe śruby stalowe, wymienione na właściwe w trakcie prób odbiorczych w Liverpoolu.
Energię elektryczną zapewniało sześć turbogeneratorów o mocy po 400 kW każdy, umieszczonych dla zabezpieczenia przed możliwymi uszkodzeniami w warunkach bojowych w osobnych przedziałach. Po utracie „Ark Royal” (między innymi na skutek braku energii elektrycznej), dodano jeszcze cztery awaryjne generatory wysokoprężne o mocy po 60 kW każdy.
Główne uzbrojenie artyleryjskie lotniskowca stanowiło osiem podwójnych wież z działami uniwersalnymi kal. 114 mm, rozmieszczonych po dwie na sponsonach znajdujących się na obu burtach w dziobowej i rufowej sekcji okrętu poniżej poziomu pokładu startowego. Każda z grup dział dysponowała osobnym dalocelownikiem. Początkowo uzupełniało je pięć (według niektórych źródeł sześć) ośmiolufowych zestawów armat kal. 40 mm, tzw. pom-pomów; w czasie kolejnych modernizacji lekkie uzbrojenie przeciwlotnicze wzmacniane było o kolejne działa.
Pierwszym radarem zainstalowanym na „Illustrious” był aparat typu 79, z osobnymi antenami nadawczą i odbiorczą. W miarę powstawania nowych, doskonalszych konstrukcji, okręt był wyposażany w kolejne radiolokatory: typ 281, typ 285, typ 277 i typ 960.
W chwili wejścia do służby załoga lotniskowca liczyła (wraz z personelem latającym) 1229 oficerów, podoficerów i marynarzy. W latach późniejszych, w związku ze zmianami w składzie grupy lotniczej i zwiększaniem liczby działek przeciwlotniczych, wzrosła do 1997 osób w ostatnim roku działań wojennych. Po powojennej przebudowie na okręt szkolny liczba zaokrętowanych zmniejszyła się i w 1948 roku wynosiła 1090 osób.
Grupa lotnicza.
Po wejściu do służby, na pokład „Illustriousa” zostały zaokrętowane trzy dywizjony Fleet Air Arm: 806. (15 samolotów myśliwskich Fairey Fulmar), 815. i 819. (po 9 samolotów torpedowych Fairey Swordfish) (pierwotnie w skład 806. Dywizjonu wchodziły samoloty Blackburn Skua, które lotniskowiec miał na pokładzie podczas rejsu na Bermudy, i Blackburn Roc, lecz w lipcu 1940 zostały one zastąpione przez Fulmary). Ten skład grupy lotniczej utrzymał się aż do uszkodzenia okrętu w styczniu 1941 roku i przejścia na remont do Stanów Zjednoczonych.
Po ponownym wejściu do służby w marcu 1942 roku, na lotniskowcu bazowały następujące dywizjony FAA: myśliwskie 881. i 882., mające łącznie 15 myśliwców Grumman Martlet oraz 810. i 829. (21 samolotów Fairey Swordfish). Przejściowo na okręcie stacjonowały również pojedyncze maszyny innych typów, np. łódź latająca Supermarine Walrus czy Fairey Fulmar w wersji myśliwca nocnego. Pokład lotniskowca służył również jako platforma do próbnych lotów prototypów samolotów Fairey Firefly (koniec 1942) i Blackburn Firebrand (luty 1943) oraz eksperymentalnej wersji Supermarine Spitfire z hakiem do lądowania – protoplasty morskiego myśliwca Seafire.
Kolejna częściowa zmiana składu grupy lotniczej nastąpiła w lipcu 1943 roku, gdy na pokładzie znalazły się dywizjony 894. z myśliwcami Supermarine Seafire i 810. wyposażony w samoloty torpedowo-bombowe Fairey Barracuda oraz 878. i 890. dysponujące myśliwcami Grumman Martlet. Samoloty Supermarine Seafire nie posiadały mechanizmu składania skrzydeł i mogły stacjonować wyłącznie na pokładzie, co stało się powodem ich wycofania ze składu grupy lotniczej już po kilku miesiącach użytkowania. Od końca 1943 roku lotniskowiec zaokrętował dywizjony 1830. i 1833. (a przejściowo również 1837.) wyposażone w myśliwce Vought F4U Corsair, uzupełnione dywizjonami 810. i 847. z samolotami Fairey Barracuda. W maju 1944 roku te ostatnie zostały czasowo zastąpione dywizjonami 832. i 851., używającymi amerykańskich Grumman TBF Avenger. Zmiana ta podyktowana była udziałem „Illustriousa” w nalocie na Surabaję: Barracudy nie spełniały wymogów taktycznych niezbędnych do wykonania tego zadania.
Od grudnia 1944 roku aż do zakończenia udziału w działaniach wojennych, grupę lotniczą stanowiły 1830. i 1833. dywizjony myśliwskie (36 samolotów Vought Corsair) i 854. dywizjon bombowo-torpedowy (21, później 16 samolotów Grumman Avenger).
Rozpoczęcie eksploatacji samolotów produkcji amerykańskiej przyniosło problemy z hangarowaniem maszyn. W związku z odmiennym sposobem składania skrzydeł (do góry, a nie w bok wzdłuż kadłuba), wysokość hangaru okazała się niewystarczająca. Ostatecznie zaradzono temu, skracając końcówki skrzydeł posiadanych samolotów. W trakcie zbierania doświadczeń z użytkowania okrętu udało się zwiększyć liczbę zabieranych na pokład maszyn, w końcowym okresie wojny wynosiła ona 54–57 sztuk. Stało się tak dzięki zmianom w organizacji pracy hangaru oraz bazowaniu części samolotów bezpośrednio na pokładzie lotniczym, wzorem amerykańskim.
Modernizacje.
W trakcie służby „Illustrious” kilkakrotnie był poddawany modernizacjom. Pierwszą przeprowadzono w trakcie remontu w Norfolk Naval Shipyard w Portsmouth w Stanach Zjednoczonych w okresie od maja do listopada 1941 roku. Przy okazji naprawy poważnych uszkodzeń, odniesionych w trakcie walk na Morzu Śródziemnym, dokonano również modyfikacji pokładu startowego (otrzymał prostą sekcję rufową, co wydłużyło długość użyteczną o 15,2 m), zainstalowano dziesięć automatycznych dział przeciwlotniczych Oerlikon kal. 20 mm oraz nowy podnośnik rufowy i nowocześniejszą katapultę. Po powrocie do Wielkiej Brytanii lotniskowiec znów trafił na krótko do stoczni w Liverpoolu, gdzie zainstalowano nowy radar typu 281.
Kolejny raz okręt trafił do stoczni Cammell Laird w Birkenhead w lutym 1943 roku. W trakcie trwającej do początku czerwca modernizacji zainstalowano radar kierowania ogniem artylerii małokalibrowej typu 282 oraz kolejne działa Oerlikon. Ponadto przedłużono o dodatkowe 7,6 m pokład lotniczy, który otrzymał też dwie dodatkowe liny hamujące. Następny pobyt w stoczni w Durbanie miał miejsce w połowie 1944 roku. Tym razem zmodernizowano radionamierniki, zainstalowano instalację umożliwiającą tankowanie z lotniskowca mniejszych okrętów na pełnym morzu oraz po raz kolejny wzmocniono uzbrojenie przeciwlotnicze. Ostatecznie „Illustrious” dysponował, oprócz 16 dział kal. 114 mm i 40 „pom-pomów”, także trzema działami Bofors kal. 40 mm i 52 Oerlikon kal. 20 mm.
Na ostatnią modernizację okręt został skierowany w połowie 1945 roku do Rosyth. Ponieważ w tym czasie zakończyły się działania wojenne, zmieniono zakres prowadzonych prac, przystosowując jednostkę do pełnienia funkcji lotniskowca szkolnego i doświadczalnego. Zainstalowano nowe sekcje dziobową i rufową, przekonstruowano nadbudówkę i skrócono pokład lotniczy, zredukowano też lekką artylerię przeciwlotniczą. Po tych zmianach wyporność standardowa „Illustriousa” wzrosła do 25 940 ts.
Do końca swej służby w Royal Navy okręt jeszcze dwa razy trafiał do stoczni. Zmiany obejmowały głównie wyposażenie elektroniczne i uzbrojenie przeciwlotnicze i związane były z próbami nowych samolotów przeprowadzanymi na pokładzie lotniskowca.
Działalność operacyjna.
Po oficjalnym przyjęciu do służby, „Illustrious” został skierowany na rejs w rejon Bermudów w celu przeprowadzenia szkolenia i zgrania załogi. Początkowo trening miał się odbyć w rejonie Dakaru, ale klęska Francji pokrzyżowała te plany. W trakcie rejsu przez Atlantyk okręt dostał się w rejon silnego sztormu i odniósł liczne, choć nieznaczne uszkodzenia. Po powrocie do Wielkiej Brytanii lotniskowiec trafił na dziesięć dni do stoczni John Brown w Clydebank, gdzie poza usunięciem wykrytych usterek i szkód sztormowych, zainstalowano kable demagnetyzacyjne wewnątrz kadłuba w miejsce dotychczasowych zewnętrznych, również uszkodzonych przez sztorm.
1940−1941: Morze Śródziemne.
Po wyjątkowo krótkim, ze względu na wojenne potrzeby Royal Navy, okresie treningowym, „Illustrious” został w końcu sierpnia 1940 roku wysłany do Gibraltaru, celem dołączenia do Floty Śródziemnomorskiej. 29 sierpnia opuścił Gibraltar wraz z pancernikiem HMS „Valiant” w eskorcie krążowników przeciwlotniczych „Coventry” i „Calcutta”, kierując się do Aleksandrii (operacja Hats). Przejście zespołu przez zachodnią część Morza Śródziemnego ubezpieczane było przez zespół Force H z Gibraltaru dowodzony przez wiceadmirała Jamesa Somerville'a, zaś we wschodniej części trasy przez aleksandryjskie jednostki Floty Śródziemnomorskiej pod dowództwem wiceadmirała Andrew Cunninghama. 4 września, w drodze do Aleksandrii, samoloty z „Illustriousa” (osiem Swordfishy) i „Eagle” zbombardowały włoskie lotniska Calato i Maritza na wyspie Rodos.
Dołączenie do Floty Śródziemnomorskiej nowoczesnego lotniskowca pozwoliło jej dowódcy śmielej planować kolejne operacje przeciwko włoskiej marynarce wojennej. Już 15 września 1940 roku wyszedł z Aleksandrii zespół pod dowództwem kontradmirała A. L. Lystera w składzie: „Illustrious” jako okręt flagowy, „Valiant”, krążownik ciężki „Kent” oraz jednostki eskorty. Celem był port Bengazi w Libii. W nocy z 16 na 17 września samoloty Fairey Swordfish z 815 dywizjonu zbombardowały jednostki włoskie stojące w porcie, zatapiając niszczyciel „Borea” (typu "Turbine") oraz dwa statki handlowe. Jednocześnie korzystając z zaangażowania włoskiej obrony, 819. dywizjon wykonał operację minowania podejść do portu. W ciągu następnych dni na minach zatonął niszczyciel „Aquilone” i dwie mniejsze jednostki. W drodze powrotnej „Kent” zbombardował port w Bardii, ale został podczas tej akcji uszkodzony torpedą przez lotnictwo włoskie i dotarł do Aleksandrii na holu.
W nocy z 13 na 14 października samoloty z „Illustriousa” i „Eagle” przeprowadziły bombardowanie włoskich instalacji wojskowych na wyspie Leros.
Kolejną akcją obydwu lotniskowców Floty Śródziemnomorskiej miał być nalot na bazę Regia Marina w Tarencie (operacja Judgement). Plany takiego ataku opracowywane były przez sztabowców Royal Navy już od połowy lat 30., a znaczący wkład w ich przygotowanie miał kontradmirał Lyster. Datę nalotu wyznaczono na noc 21 października 1940 roku, ale plany zniweczył pożar, który wybuchł trzy dni wcześniej w hangarze „Illustriousa”. Zniszczeniu uległy dwa, a uszkodzonych zostało kilka dalszych samolotów Fairey Swordfish mających wziąć udział w ataku. W tej sytuacji wyznaczono nową datę: noc z 11 na 12 listopada.
Kolejnym problemem, przed którym stanął kontradmirał Lyster, była awaria na „Eagle” uniemożliwiająca jego działalność operacyjną. Pomimo to brytyjski dowódca zdecydował się przeprowadzić operację Judgement siłami jednego tylko lotniskowca. Na „Illustrious” przebazowano część samolotów z drugiego okrętu i 6 listopada siły Floty Śródziemnomorskiej wyszły w morze. Na okręcie było zaokrętowanych aż 40 samolotów: 24 Fairey Swordfish, 12 Fairey Fulmar i 4 Gloster Sea Gladiator. Oprócz nalotu na Tarent jednocześnie przeprowadzono konwój z zaopatrzeniem na Maltę, przerzut wojsk brytyjskich na Kretę oraz operację przeprowadzenia z Gibraltaru wzmocnień dla Floty Śródziemnomorskiej.
Według planu kontradmirała Lystera w nalocie miały wziąć udział 24 samoloty torpedowe w dwóch falach po 12 maszyn. Jednak 9 i 10 listopada utracono trzy Swordfishe i ostatecznie 11 listopada gotowych do ataku było 21 tych samolotów. W pierwszej fali prowadzonej przez komandora podporucznika Kennetha Williamsona (dowódcę 815 dywizjonu), wystartowało 12 samolotów, z których sześć miało podwieszone torpedy, zaś pozostałe bomby i flary. Dotarły nad port około godziny 23.00 i zaatakowały bazujące tam włoskie okręty. Dwie torpedy trafiły i poważnie uszkodziły pancernik „Littorio”, a jedna „Conte di Cavour”, który zatonął w płytkiej wodzie basenu i nie wrócił już do linii. Pozostałe samoloty zrzuciły bomby na zbiorniki paliwa w porcie, wywołując liczne pożary. Atak samolotów drugiej fali nastąpił po około godzinie. Zrzucone torpedy trafiły trzeci pancernik: „Caio Duilio” i ponownie „Littorio”, powodując dalsze uszkodzenia. Ponadto niewielkie uszkodzenia po trafieniach bombami odniosły: krążownik „Trento” i niszczyciel „Libeccio”, zniszczono również kotwicowisko wodnosamolotów. Straty brytyjskie wyniosły dwa samoloty i czterech członków ich załóg: dwóch zabitych i dwóch (kapitan Williamson i jego strzelec pokładowy) wziętych do niewoli.
Osłaniające operację Judgement krążowniki „Orion”, „Ajax” i „Sydney” przechwyciły w ramach akcji dywersyjnej w cieśninie Otranto włoski konwój, zatapiając wszystkie cztery transportowce oraz uszkadzając i zmuszając do ucieczki okręty eskorty.
Kolejną akcją „Illustriousa” była osłona konwoju z wojskiem płynącego do zatoki Suda na Krecie w dniach od 25 do 29 listopada 1940. W trakcie tej operacji samoloty startujące z lotniskowca zbombardowały 26 listopada port Laki na Leros. Podobną akcję przeprowadzono w grudniu 1940 roku – podczas osłony konwoju na Maltę lotnictwo pokładowe zbombardowało 17 grudnia wyspy Rodos i Stampalia. 21 grudnia dziewięć samolotów torpedowych z lotniskowca zaatakowało włoski konwój w pobliżu wysp Kerkenna u wybrzeży Tunezji, topiąc dwa z trzech statków, a następnego dnia piętnaście maszyn zbombardowało Trypolis.
Pierwszym zadaniem okrętu w 1941 roku było zapewnienie ochrony lotniczej dla pancerników „Warspite”, „Valiant” i „Barham”, bombardujących Bardię w dniu 3 stycznia. Cztery dni później lotniskowiec wyszedł ponownie w morze w składzie silnego zespołu Floty Śródziemnomorskiej, osłaniającego konwój na Maltę w ramach kombinowanej operacji o kryptonimie Excess. Wczesnym popołudniem 10 stycznia 1941 roku brytyjskie okręty zostały w Cieśninie Sycylijskiej zaatakowane przez startujące z lotnisk na Sycylii niemieckie bombowce nurkujące Junkers Ju 87 należące do I/St.G 1 i II/St.G 2. Z pokładu lotniskowca zdołały wystartować jedynie cztery myśliwce Fulmar, które nie były w stanie zapobiec skoncentrowanemu atakowi. W tym i kolejnym nalocie „Illustrious” otrzymał osiem bezpośrednich trafień (według jednego ze źródeł było siedem trafień bombami odłamkowymi i przeciwpancernymi, a ponadto na pokładzie lotniczym rozbił się jeden z uszkodzonych Junkersów), które bardzo poważnie uszkodziły okręt i wznieciły liczne pożary. W wyniku ataku zginęło bądź zostało uznanych za zaginionych 126 marynarzy. Pomimo uszkodzeń płonący lotniskowiec dotarł wieczorem w eskorcie niszczycieli „Hasty” i „Jaguar” na Maltę, gdzie następnego dnia odbył się morski pogrzeb poległych.
W La Valetta natychmiast rozpoczęto prowizoryczną naprawę lotniskowca, aby umożliwić mu przejście do Aleksandrii; jednak naloty, określane jako „Illustrious-Blitz” nie ustawały. 16 stycznia w jednym z nich okręt otrzymał kolejne bezpośrednie trafienie, a inne bomby wybuchły w niewielkiej odległości. Następny udany atak miał miejsce 19 stycznia. Tym razem bliskie wybuchy bomb uszkodziły wał lewej turbiny. Nocą 23 stycznia 1941 pracującym z pełnym zaangażowaniem maltańskim stoczniowcom udało się doprowadzić okręt do stanu umożliwiającego samodzielny rejs do Aleksandrii, gdzie ostatecznie dotarł dwa dni później.
1941−1943: Remont w Stanach Zjednoczonych. Działalność na Oceanie Indyjskim.
W Aleksandrii kontynuowano remont, mający przygotować lotniskowiec na rejs do Stanów Zjednoczonych. Poza tym, mając na uwadze niedostatek okrętów wyposażonych w radary we Flocie Śródziemnomorskiej, zdjęto z niego radar dozoru powietrznego typu 279, instalując go na krążowniku lekkim „Gloucester”, do którego załogi wcielono także technika przeszkolonego w jego obsłudze. Po zakończeniu niezbędnych prac „Illustrious” przeszedł w marcu 1941 roku przez Kanał Sueski udając się do Durbanu. Tam został ponownie wprowadzony do doku dla dokonania napraw części podwodnej niezbędnych do zapewnienia bezpieczeństwa rejsu przez Atlantyk. Następnie przez Kapsztad, Freetown i Trynidad udał się na właściwy remont do Norfolk Naval Shipyard w Portsmouth w stanie Wirginia. Od sierpnia do października 1941 roku podczas pobytu okrętu w stoczni jego dowódcą był komandor Louis Mountbatten, późniejszy szef Operacji Połączonych.
Połączony z modernizacją remont trwał do 28 listopada 1941 roku. Amerykańskim stoczniowcom nie udało się w pełni zregenerować pękniętego wału, co spowodowało ograniczenie prędkości operacyjnej okrętu do 24 węzłów. Po próbach stoczniowych lotniskowiec ostatecznie opuścił wschodnie wybrzeże Stanów Zjednoczonych 12 grudnia 1941 roku w towarzystwie bliźniaczego „Formidable”. Kilka dni później w silnym sztormie nastąpiło niegroźne zderzenie obu okrętów. Następnie „Illustrious” został skierowany na krótki pobyt w stoczni w Birkenhead, gdzie zmodernizowano mu wyposażenie radarowe, i 23 marca 1942 roku został wysłany drogą okrężną wokół Afryki na Ocean Indyjski. Miał tam dołączyć do Floty Wschodniej dowodzonej przez admirała Somerville'a. 22 kwietnia okręt dotarł do Durbanu, który pełnił w tym czasie rolę bazy dla sił brytyjskich przygotowujących się do ataku na Madagaskar.
Na początku kwietnia 1942 roku flota japońska przeprowadziła rajd przeciwko bazom brytyjskim na Oceanie Indyjskim. Zniszczone zostały porty na Cejlonie, zatopione dwa krążowniki ciężkie „Cornwall” i „Dorsetshire” oraz lotniskowiec „Hermes” z eskortującymi go jednostkami. Sparaliżowana została brytyjska i sojusznicza żegluga w tym regionie. W tej sytuacji Royal Navy zaczęła poszukiwać nowej bazy. Wybrano Diégo-Suarez na pozostającym pod kontrolą rządu Vichy Madagaskarze. Morski komponent sił uderzeniowych został oparty o Force H z Gibraltaru i oddany pod dowództwo wiceadmirała Edwarda N. Syfreta.
Operacja zajęcia Madagaskaru, której nadano kryptonim Ironclad, rozpoczęła się 5 maja 1942 roku. Samoloty z lotniskowców (obok „Illustriousa” w skład zespołu floty wchodził jeszcze „Indomitable”) zaatakowały miasto i port Diégo-Suarez. W trakcie walk maszyny startujące z pokładu „Illustriousa” zestrzeliły cztery francuskie Morane-Saulnier MS.406 i trzy Potez 63 oraz zatopiły krążownik pomocniczy „Bougainville” i okręty podwodne „Bévéziers” (obie jednostki 5 maja) i „Le Héros” (7 maja).
Port w Diégo-Suarez został zajęty przez Brytyjczyków po 60 godzinach, chociaż walki na Madagaskarze trwały aż do listopada 1942 roku. „Illustrious” wspierał jeszcze w tej kampanii wojska lądowe we wrześniu, wykonując w międzyczasie dwa wypady w rejon Cejlonu i Andamanów, gdy jego bazą była Mombasa.
Od sierpnia 1942 roku „Illustrious” pozostawał jedynym brytyjskim lotniskowcem na Oceanie Indyjskim. Z Floty Wschodniej ubywało w tym czasie coraz więcej jednostek, potrzebnych na innych frontach. Ostatecznie także „Illustrious” został odesłany do Europy: 13 stycznia 1943 roku opuścił Mombasę, by przez Durban udać się do stoczni Cammell Laird w Birkenhead.
1943: Ocean Atlantycki i Morze Śródziemne.
Remont i modernizacja okrętu trwały do czerwca 1943 roku. Od połowy czerwca lotniskowiec dołączył do Home Fleet, przeprowadzając w lipcu wspólnie z okrętami US Navy dywersyjny wypad w stronę wybrzeży Norwegii (operacja Governor). Miał on na celu umocnienie u Niemców przekonania o możliwym desancie alianckim na północy Europy i odciągnięcie ich uwagi od basenu Morza Śródziemnego. W trakcie tej operacji myśliwce „Illustriousa” zestrzeliły 28 lipca dwie niemieckie rozpoznawcze łodzie latające Bv 138.
Na początku sierpnia 1943 roku lotniskowiec został wysłany na Morze Śródziemne dla wsparcia alianckich desantów na kontynentalne Włochy. W drodze eskortował przez pewien czas transatlantyk „Queen Mary”, na którego pokładzie Winston Churchill udawał się do Stanów Zjednoczonych na spotkanie z prezydentem Rooseveltem.
„Illustrious” wszedł w skład gibraltarskich sił Force H pod dowództwem admirała Cunninghama. Ich zadaniem była osłona lądującej floty w razie ataku lotnictwa bądź floty włoskiej. O ile ta druga ewentualność została szybko wyeliminowana, gdy po kapitulacji duże włoskie okręty poddały się Royal Navy na Malcie, to niebezpieczeństwo ataku lotniczego istniało nadal. Już w nocy z 8 na 9 września, zaraz po przybyciu okrętów w rejon działań, zostały one zaatakowane przez samoloty Luftwaffe. Atak został odparty przez skoncentrowany ogień artylerii przeciwlotniczej. W dniach od 9 do 11 listopada samoloty myśliwskie lotniskowca wykonały 214 lotów patrolowych, jednak po pierwszym ataku Luftwaffe skupiła się na zwalczaniu jednostek bezpośrednio wspierających desant i tam skierowała ataki swych samolotów.
Po kapitulacji Włoch zmienił się układ sił na Morzu Śródziemnym. Działania w tym teatrze wojennym nie wymagały już angażowania dużych jednostek floty, stąd też zaczęto przygotowania do przebazowania „Illustriousa” na Daleki Wschód. 29 października 1943 roku lotniskowiec trafił ponownie do stoczni w Birkenhead, gdzie dostosowano go do działań na tamtejszych wodach, po czym w pierwszych dniach stycznia 1944 roku wypłynął z Greenock, kierując się na Morze Śródziemne i dalej, przez Kanał Sueski i Morze Czerwone do bazy w Trincomalee na Cejlonie.
1944−1945: Ocean Indyjski i Pacyfik.
„Illustrious” dotarł do Trincomalee w ostatnich dniach stycznia 1944 roku i ponownie wszedł w skład Floty Wschodniej. Jej zadaniem w tym okresie była ochrona żeglugi alianckiej na Oceanie Indyjskim i atakowanie zajętych przez wojska japońskie wybrzeży Zatoki Bengalskiej. Na początku marca lotniskowiec brał udział w bezskutecznej akcji poszukiwania trzech japońskich krążowników ciężkich: „Tone”, „Chikuma” i „Aoba” zwalczających żeglugę brytyjską w okolicy Wysp Kokosowych. 21 marca wraz z większością ciężkich okrętów Floty Wschodniej wypłynął ponownie w rejon Wysp Kokosowych na spotkanie amerykańskiego lotniskowca „Saratoga”, który został przydzielony admirałowi Somerville’owi dla wzmocnienia siły uderzeniowej jego zespołu w planowanych przyszłych operacjach. Po spotkaniu okręty przeprowadziły wspólne ćwiczenia.
16 kwietnia 1944 roku okręty Floty Wschodniej rozpoczęły operację o kryptonimie Cockpit. Jej celem było przeprowadzenie uderzenia lotniczego na bazę japońską w Sabang na wyspie Weh u północnych wybrzeży Sumatry. 19 kwietnia z „Illustriousa” wystartowało 17 samolotów Fairey Barracuda eskortowanych przez 13 myśliwców Corsair. Samoloty zbombardowały instalacje lądowe, gdy w tym samym czasie maszyny startujące z „Saratogi” zaatakowały okręty i statki cumujące w porcie. W trakcie nalotu nie napotkano przeciwdziałania lotnictwa japońskiego i wszystkie samoloty powróciły bezpiecznie na pokłady macierzystych okrętów.
Kolejny atak zaplanowano na połowę maja 1944 roku, a celem miała być Surabaja na Jawie. Ponieważ na trasie przelotu znajdowały się wysokie góry, których pokonanie mogło być zbyt trudne dla obciążonych Barracud, czasowo na pokład przyjęto 832. i 851. dywizjon FAA, wyposażone w samoloty Grumman Avenger. Zespół uderzeniowy wyruszył z Trincomelee już 6 maja aby po pobraniu paliwa w zatoce Exmouth w zachodniej Australii zaatakować 17 maja urządzenia rafinerii ropy naftowej w Surabai. Pomimo dużych sił zaangażowanych w to przedsięwzięcie, rezultaty były przeciętne: nie udało się zniszczyć rafinerii, a w porcie zatopiono bądź uszkodzono jedynie mniejsze jednostki. Po tej akcji, 18 maja, lotniskowiec „Saratoga” opuścił skład Floty Wschodniej. „Illustrious” powrócił do bazy na Cejlonie 27 maja.
19 czerwca 1944 roku zespół Floty Wschodniej pod dowództwem wiceadmirała Arthura J. Powera wyruszył na akcję przeciwko japońskiej bazie Port Blair na Andamanach. Akcja ta, w której „Illustrious” stanowił jedyną siłę uderzeniową, nie przyniosła większych szkód przeciwnikowi. Przed kolejnym rajdem, po raz drugi w kierunku Sabang, Flota Wschodnia została wzmocniona przez drugi lotniskowiec, „Victorious”. W trakcie tej operacji (pod kryptonimem Crimson) baza japońska została również ostrzelana 25 lipca przez artylerię ciężkich okrętów brytyjskich. Jednak i tym razem osiągnięcia Brytyjczyków były niewielkie: zatopiono dwa statki, zniszczono urządzenia portowe i stację paliwową floty japońskiej, a myśliwce z „Illustriousa” zestrzeliły cztery samoloty przeciwnika.
Wszystkie dotychczasowe działania Floty Wschodniej pokazały, że brytyjscy lotnicy morscy mają braki w wyszkoleniu bojowym, zaś lotniskowce, projektowane z myślą o działaniach na wodach europejskich, mają zbyt małe grupy lotnicze dla działań na Pacyfiku.
W okresie od 14 sierpnia do 10 października „Illustrious” był poddawany remontowi połączonemu z modernizacją w stoczni w Durbanie i powrócił w skład Floty Wschodniej 2 listopada 1944 roku. 22 listopada Royal Navy rozpoczęła formowanie na Cejlonie Brytyjskiej Floty Pacyfiku (British Pacific Fleet) pod dowództwem Bruce’a Frasera. Był to silny zespół, składający się z pięciu lotniskowców, dwóch pancerników, siedmiu krążowników i 22 niszczycieli, utworzony w celu współdziałania z US Navy w końcowej fazie walk na Pacyfiku.
Pierwszą akcją „Illustriousa” w składzie Brytyjskiej Floty Pacyfiku był wspólny z „Indomitable” atak na rafinerię ropy naftowej w Pangkalan Brandan na północnej Sumatrze 20 grudnia 1944 roku. Brytyjskie samoloty nie zlokalizowały celu przy niskim pułapie chmur i zbombardowały niedaleki port w Belawan oraz ostrzelały dwa pobliskie lotniska. Kolejny nalot na japońskie rafinerie odbył się 24 stycznia 1945 roku (operacja Meridian). Tym razem samoloty z czterech lotniskowców dowodzonych przez kontradmirała Philipa Viana zaatakowały instalacje niedaleko Palembangu, niszcząc zarówno urządzenia rafinerii (jej wydajność spadła o połowę), jak i samoloty japońskie (38 zniszczonych na ziemi i 14 w powietrzu). Straty brytyjskie wyniosły 7 maszyn zestrzelonych i 25 utraconych na skutek wypadków przy lądowaniu. Pięć dni później przeprowadzono podobny nalot na rafinerię Soengi Gerong. Tym razem całkowicie zniszczono urządzenia do przetwórstwa ropy naftowej oraz 68 japońskich samolotów (w tym 30 w pojedynkach powietrznych) za cenę 16 własnych maszyn. W trakcie przyjmowania samolotów na pokłady lotniskowców nastąpił kontratak japońskiego lotnictwa. Wszystkie atakujące maszyny zostały co prawda zestrzelone, ale „Illustrious” został przypadkowo dwukrotnie trafiony pociskami przeciwlotniczymi wystrzelonymi z krążownika „Euryalus” (lub pancernika „King George V”), tracąc 12 zabitych i 21 rannych oraz odnosząc nieznaczne uszkodzenia. W efekcie nalotów w zaatakowanych rafineriach wstrzymano na około dwa miesiące produkcję benzyny lotniczej, zaś po jej wznowieniu łączna wydajność nie przekraczała 35% pierwotnej.
Po zakończeniu operacji Meridian zespół lotniskowców dołączył do reszty okrętów Brytyjskiej Floty Pacyfiku, udającej się do Australii a stamtąd w kierunku wysp Japonii. 10 lutego 1945 roku, po zawinięciu do Sydney „Illustrious” został niezwłocznie odstawiony do suchego doku, gdzie dokonano napraw niedawno odniesionych uszkodzeń i zajęto się sprawiającym problemy wałem napędowym środkowej śruby. Ponieważ usunięcie usterki okazało się niemożliwe, odłączono wał i lotniskowiec wypłynął w morze dysponując jedynie 2/3 mocy maszyn, z ograniczoną prędkością maksymalną. 7 marca „Illustrious” dołączył do pozostałych jednostek brytyjskich w pobliżu wyspy Manus w archipelagu Wysp Admiralicji, zaś 18 marca 1945 roku Brytyjska Flota Pacyfiku weszła w skład amerykańskiej Piątej Floty, otrzymując dla celów operacyjnych nazwę Task Force 57 (TF.57).
Zadaniem Brytyjczyków w trakcie walk w rejonie Okinawy było zniszczenie baz japońskich na wyspach Sakishima w południowo-zachodniej części archipelagu Riukiu, dla zabezpieczenia lewego skrzydła sił amerykańskich. Bombardowanie rozpoczęło się 26 marca 1945 roku i trwało, z przerwami na uzupełnienie paliwa, amunicji i zapasów oraz kilkudniowym wstrzymaniem działań ze względu na nadciągający tajfun, do 8 kwietnia. 6 kwietnia 1945 roku flota sprzymierzonych w rejonie Okinawy stała się celem ataku kamikaze. Jeden z samolotów Yokosuka D4Y „Judy” przedarł się przez osłonę myśliwców i dotarł w pobliże „Illustriousa”. Został co prawda zestrzelony przez artylerię przeciwlotniczą lotniskowca, ale przed upadkiem do wody zawadził końcówką skrzydła o kopułę anteny radaru typu 272, rozbijając ją, po czym wpadł do wody przy burcie okrętu. Już w wodzie eksplodowała bomba przenoszona przez lotnika-samobójcę, powodując liczne uszkodzenia części podwodnej oraz ponowne naruszenie konstrukcji lewego wału napędowego (nie w pełni sprawnego po uszkodzeniach w styczniu 1941 roku), co zmusiło dowództwo jednostki do ograniczenia prędkości do 19 węzłów. Dwa dni później „Illustrious” został odesłany do działań w rejonie Formozy, gdzie pozostawał do 13 kwietnia. Straty grupy lotniczej w trakcie całej kampanii wyniosły dziewięć myśliwców Corsair i trzy samoloty Avenger.
Następnie lotniskowiec został przebazowany w okolice Leyte, by 1 maja odpłynąć do Sydney, a stamtąd do Wielkiej Brytanii. Ostatecznie okręt zawinął do Rosyth 27 czerwca 1945 roku i został skierowany na kolejny remont. Ponieważ w tym czasie zakończyły się działania wojenne, prace przebiegały niespiesznie i lotniskowiec pozostawał poza linią aż do czerwca 1946 roku.
Dowódcy i funkcje okrętu w czasie II wojny światowej.
W czasie wojennej służby operacyjnej lotniskowca dowodziło nim siedmiu oficerów Royal Navy. Byli to kolejno:
Trzykrotnie „Illustrious” pełnił rolę okrętu flagowego:
Lata powojenne.
Jeszcze w trakcie pobytu w stoczni, we wrześniu 1945 roku, „Illustrious” został przeklasyfikowany na okręt szkolny z przeznaczeniem do odbywania testów z nowymi typami samolotów pokładowych i treningów pilotów. W 1947 roku został przesunięty do rezerwy. Do linii powrócił ponownie we wrześniu 1948 roku, po kolejnym pobycie w stoczni. W 1951 roku przewoził brytyjskie oddziały na Cypr. We wrześniu 1952 roku uczestniczył w ćwiczeniach Royal Navy na północnym Atlantyku, zaś w 1953 roku w rewii koronacyjnej królowej Elżbiety na redzie Spithead. W czynnej służbie pozostawał do 1954 roku, kiedy został definitywnie odstawiony do rezerwy w zatoce Gareloch w Szkocji.
11 października 1956 roku podjęto decyzję o ostatecznym losie lotniskowca. 3 listopada 1956 roku został sprzedany na złom firmie British Iron and Steel Corp. (BISCO) i złomowany rok później w Scotland Shipbreaking Industries Yard w Faslane.

</doc>
<doc id="1443149" url="https://pl.wikipedia.org/wiki?curid=1443149" title="He Kexin">
He Kexin

He Kexin (; ur. 1 stycznia 1992 w Pekinie) — chińska gimnastyczka, dwukrotna złota medalistka olimpijska z Pekinu, mistrzyni świata.

</doc>
<doc id="1443153" url="https://pl.wikipedia.org/wiki?curid=1443153" title="Kexin He">
Kexin He



</doc>
<doc id="1443161" url="https://pl.wikipedia.org/wiki?curid=1443161" title="Wysokie Dęby">
Wysokie Dęby

Wysokie Dęby – dawna kolonia w Polsce położona w województwie lubuskim, w powiecie słubickim, w gminie Ośno Lubuskie. Miejscowość zniesiona 1 stycznia 2017.
W latach 1975–1998 miejscowość administracyjnie należała do województwa gorzowskiego.
Miejscowość położona była w pobliżu wsi Smogóry, przy drodze lokalnej Grabno – Smogóry.

</doc>
<doc id="1443167" url="https://pl.wikipedia.org/wiki?curid=1443167" title="Li Shanshan">
Li Shanshan

Li Shanshan (; ur. 22 lutego 1992 w Hubei) - chińska gimnastyczka, złota medalistka olimpijska z Pekinu, dwukrotna srebrna medalistka mistrzostw świata w Stuttgarcie.

</doc>
<doc id="1443168" url="https://pl.wikipedia.org/wiki?curid=1443168" title="Być tak blisko">
Być tak blisko

Być tak blisko – drugi singiel Kasi Kowalskiej promujący jej album 5. Muzykę skomponowali Adam Abramek i Paweł Sot. Słowa napisała Kasia Kowalska.

</doc>
<doc id="1443169" url="https://pl.wikipedia.org/wiki?curid=1443169" title="Shanshan Li">
Shanshan Li



</doc>
<doc id="1443170" url="https://pl.wikipedia.org/wiki?curid=1443170" title="William Vernon Harcourt">
William Vernon Harcourt

William George Granville Venables Vernon Harcourt (ur. 14 października 1827, zm. 1 października 1904 w Nuneham) – brytyjski polityk, prawnik i dziennikarz, członek Partii Liberalnej, minister w rządach Williama Ewarta Gladstone’a i lorda Rosebery’ego.
Życiorys.
Był młodszym synem wielebnego Williama Vernona Harcourta i Matildy Gooch, córki pułkownika Williama Goocha. Wykształcenie odebrał w prywatnej szkole w Southwell w hrabstwie Nottinghamshire. Jego nauczycielem był wielebny John Owen Parr. W 1846 r. Harcourt rozpoczął studia w Trinity College na Uniwersytecie Cambridge. Uczelnię ukończył w 1851 r.
Na studiach Harcourt zaczął pisać teksty do "Morning Chronicle". W 1852 r. rozpoczął praktykę adwokacką w Lincoln’s Inn. W 1854 r. przeniósł się do Inner Temple. W 1855 r. nawiązał współpracę w "Saturday Review". Na łamach "The Timesa" pisał artykuły o prawie międzynarodowym pod pseudonimem „Historicus”. W 1866 r. został Radcą Królwej. W 1869 r. został profesorem prawa międzynarodowego na Uniwersytecie Cambridge.
W 1868 r. został wybrany do Izby Gmin jako reprezentant okręgu Oksford. W 1873 r. został Radcą Generalnym i otrzymał tytuł szlachecki. Stanowisko Radcy utracił w 1874 r., w wyniku wyborczej porażki liberałów. Stronnik premiera Gladstone’a, otrzymał w 1880 r. tekę ministra spraw wewnętrznych. Zgodnie z ówczesnym prawem nowy minister wystartował w wyborach uzupełniających, które przegrał z Alexandrem Hallem różnicą 54 głosów. Harcourt rychło powrócił do parlamentu z okręgu Derby.
Już w 1880 r. doprowadził do uchwalenia "Groud Game Act". Rok później wszedł w życie "Arms (Ireland) Act". W odpowiedzi na zamach w dublińskim Phoenix Park oraz na zamachy w Londynie, Harcourt doprowadził do uchwalenia "Explosive Substances Act", który zakazywał posiadania materiałów wybuchowych. W 1884 r. przedstawił odrzucony później projekt ustawy wprowadzającej jednolitą administrację Londynu. Zadecydował o wniesieniu oskarżenia w sprawie Regina v. Dudley and Stephens. W 1885 r. zamienił Johnowi Babbacombe’owie Lee karę śmierci na karę dożywotniego więzienia po tym, jak trzy próby egzekucji skazańca zakończyły się niepowodzeniem.
Liberałowie przegrali wybory 1885 r. i Harcourt musiał pożegnać się ze stanowiskiem ministra. Podczas kilkumiesięcznych rządów Partii Liberalnej w 1886 r. Harcourt był kanclerzem skarbu. Był nim ponownie w latach 1892–1895. W 1894 r. doprowadził do zrównania podatku spadkowego od nieruchomości i rzeczy ruchomych. W tym samym roku, po rezygnacji Gladstone’a i objęcia stanowiska premiera przez lorda Rosebery’ego, Hacourt został przewodniczącym Izby Gmin. Na obu tych stanowiskach utrzymał się do wyborczej porażki Partii Liberalnej w 1895 r. W tych wyborach Harcourt utracił mandat parlamentarny.
Harcourt powrócił do Izby Gmin jeszcze w tym samym roku, jako reprezentant okręgu West Monmouthshire. W 1896 r. Rosebery zrezygnował ze stanowiska lidera Partii Liberalnej i został zastąpiony przez Harcourta. Zrezygnował on z tego stanowiska w grudniu 1898 r. Zmarł w 1904 r.
Życie prywatne.
5 listopada 1859 r. poślubił Marię Theresę Lister (zm. 1863), córkę Thomasa Henry’ego Listera i lady Marii Villiers, córki George’a Villiersa. William i Maria mieli razem dwóch synów:
2 grudnia 1876 r. poślubił Elizabeth Motley (zm. 1928), córkę Johna Lothropa Motleya i Mary Benjamin. William i Elizabeth mieli razem jednego syna:

</doc>
<doc id="1443171" url="https://pl.wikipedia.org/wiki?curid=1443171" title="Okręg wyborczy West Monmouthshire">
Okręg wyborczy West Monmouthshire

Okręg wyborczy West Monmouthshire – powstał w 1885 roku i wysyłał do brytyjskiej Izby Gmin jednego deputowanego. Okręg obejmował zachodnią część walijskiego hrabstwa Monmouthshire. Został zlikwidowany w 1918 r.

</doc>
<doc id="1443172" url="https://pl.wikipedia.org/wiki?curid=1443172" title="Gustav Noske">
Gustav Noske

Gustav Noske (ur. 9 lipca 1868 w Brandenburgu, zm. 30 listopada 1946 w Hanowerze) – niemiecki działacz polityczny (SPD) i minister rządu Rzeszy.
W latach 1919–1920 był ministrem Reichswehry w rządzie Rzeszy – pierwszym ministrem obrony Republiki Weimarskiej.
Życiorys.
Urodził się w Brandenburgu nad Hawelą. Z zawodu był mistrzem rzeźnictwa. Z polityką związał się poprzez działalność w związku zawodowym. Należał do Partii Sojaldemokratycznej ("Sozialdemokratische Partei Deutschlands", SPD). W 1906 dostał się do Reichstagu. Pozostał posłem w czasie I wojny światowej. Interesował się sprawami wojskowymi oraz kwestiami kolonialnymi. Można go zakwalifikować do prawego skrzydła socjalistów. W latach 1918–1919 członek Rad Delegatów Ludowych.
Najbardziej wsławił się stłumieniem, w uzgodnieniu z również socjaldemokratycznym kanclerzem Republiki Weimarskiej Friedrichem Ebertem, powstania komunistów i lewicowych socjaldemokratów, tzw. powstania Spartakusa, zorganizowanego przez Związek Spartakusa w styczniu 1919. W tym celu zalegalizował i posłużył się skrajnie prawicowymi organizacjami paramilitarnymi Freikorpsów. W dniach 10–17 stycznia 1919 Freikorpsy wraz z żołnierzami Reichswehry pod dowództwem generała von Lüttwitza stłumiły powstanie Spartakusa, którego przywódcy (jednocześnie przywódcy USPD) – Róża Luksemburg i Karl Liebknecht – zostali po aresztowaniu przez pruską policję przekazani żołnierzom Freikorpsów. Oboje zostali następnie zamordowani, a sprawcy nie ponieśli z tego tytułu faktycznie żadnej odpowiedzialności. Już ze względu na ten fakt Noske jest postacią kontrowersyjną.
Był jednym z nielicznych przedstawicieli SPD gotowych na współpracę z konserwatywną, monarchistyczną w poglądach (zatem antyrepublikańską) kadrą oficerską, pozostawiając jej kontrolę nad armią. Był jednak zaskoczony, gdy w konsekwencji swej polityki, po rozmowie z gen. Hansem von Seecktem w czasie tzw. puczu Kappa-Lüttwitza (skierowanego z kolei przez Freikorpsy i część Reichswehry przeciw rządowi Rzeszy) w marcu 1920 uświadomił sobie, że Reichswehra wykonuje rozkazy swego dowództwa, a nie rządu Republiki Weimarskiej i uważa się za siłę autonomiczną w państwie.
Od roku 1920 Noske pełnił funkcję nadprezydenta prowincji Hanower. Został zdymisjonowany przez rząd kanclerza Adolfa Hitlera po przejęciu władzy przez NSDAP w trybie tzw. Gleichschaltung (pol. „ujednolicenie”). Po odsunięciu od władzy Noske nie został poddany represjom i regularnie pobierał rentę państwową w pełnym wymiarze należnym emerytowanemu nadprezydentowi Hanoweru. W prywatnym gronie Hitler wyrażał się o nim, że jest mu wdzięczny za usunięcie rządów dynastii Hohenzollernów, co umożliwiło mu przejęcie pełni władzy, w odróżnieniu od Mussoliniego, który przynajmniej formalnie podlegał królowi włoskiemu.
Po 20 lipca 1944 został aresztowany przez Gestapo za domniemany udział w próbie zamachu stanu z 20 lipca. Noske został uwolniony przez wkraczające do Niemiec oddziały alianckie.
Po wojnie mieszkał w Hanowerze. Zmarł podczas przygotowań do wykładów w Stanach Zjednoczonych.

</doc>
<doc id="1443174" url="https://pl.wikipedia.org/wiki?curid=1443174" title="Dorota Folga-Januszewska">
Dorota Folga-Januszewska

Dorota Folga-Januszewska (ur. 12 grudnia 1956 w Warszawie) – polska historyk sztuki, muzeolog, krytyk, doktor habilitowana nauk humanistycznych, profesor nadzwyczajna warszawskich uczelni. Profesor Akademii Sztuk Pięknych w Warszawie, prowadzi pracownię Teorii i Eksperymentu na Wydziale Grafiki. Od 2014 wicedyrektor Muzeum Pałacu Króla Jana III w Wilanowie.
Życiorys.
W latach 1975–1979 studiowała historię sztuki na Uniwersytecie Warszawskim, w 1979 broniąc pracy magisterskiej. Stopień doktora uzyskała w 1982, Habilitowała się w 2007. W latach 1979-2008 pracowała w Muzeum Narodowym w Warszawie. W 1991 została kuratorem Gabinetu Grafiki i Rysunków Współczesnych, w 1995 – wicedyrektorem ds. naukowych, a w latach 2007–2008 była dyrektor muzeum. 
Wykładowca w Katedrze Iberystyki Wydziału Neolofilologii UW (1983–1990) oraz Podyplomowego Studium Muzealniczego UW (od 1994). Od 2008 prof. w Instytucie Historii Sztuki UKSW w Warszawie. Od 2011 dyrektor Instytutu Muzeologii UKSW, od 2013 kierownik Katedry Muzeologii Wydziału Nauk Humanistycznych UKSW i profesor Akademii Sztuk Pięknych w Warszawie. 
Od 2004 prezes Stowarzyszenia Przyjaciół Olimpiady Artystycznej. Członek Międzynarodowej Rady Muzeów ICOM (2002-2008 i 2012-2018 prezydent Polskiego Komitetu Narodowego ICOM, od 1994 członek Central European ICOM Group), od 2007 przedstawiciel Polski w NEMO, od 2013 członek STRATEC ICOM, prezydent Komitetu Rezolucji ICOM 2016, od 2017 członek SAREC ICOM. Członek Międzynarodowego Stowarzyszenia Krytyków AICA. Członek Honorowy Stowarzyszenia Międzynarodowego Triennale Grafiki w Krakowie.
Od 2005 jest członkiem 8-osobowej grupy ekspertów EU ds. muzeów (Culture Unit), ekspertem NCN w Join Programming Initiative EU, w latach 2014-2019 członek interdyscyplinarnego zespołu NPRH. Od 2020 członek Komitetu Nauk o Kulturze PAN, Członek rad naukowych, rad muzealnych i doradczych, m.in. Rady Archiwalnej Naczelnej Dyrekcji Archiwów Państwowych, Muzeum Narodowego we Wrocławiu, Muzeum Sztuki w Łodzi, Muzeum Śląskiego w Katowicach, Muzeum Narodowego w Poznaniu, Muzeum Tatrzańskiego w Zakopanem, Muzeum Europy w Brukseli, przewodnicząca Rady Muzeum Narodowego w Kielcach, Rady Muzeum Tatrzańskiego w Zakopanem oraz Rady Muzeum Sztuki Współczesnej MOCAK w Krakowie. 
Autorka ponad 300 książek, katalogów, artykułów i opracowań w zakresie sztuki XX wieku (ze szczególnym uwzględnieniem grafiki), muzeologii, teorii sztuki od XVI do XX wieku oraz autorka scenariuszy 50 wystaw.

</doc>
<doc id="1443175" url="https://pl.wikipedia.org/wiki?curid=1443175" title="Jean-Baptiste Pater">
Jean-Baptiste Pater

Jean-Baptiste Pater (ur. 29 grudnia 1695 w Valenciennes, zm. 25 lipca 1736 w Paryżu) – francuski malarz rokokowy.
Artysta urodził się jako syn rzeźbiarza Antoine'a Patera. U niego też pobierał nauki, zanim stał się uczniem Jeana Antoine'a Watteau. Został przyjęty do Królewskiej Akademii Malarstwa i Rzeźby w 1728. Jego najbardziej znaczącym klientem był Fryderyk II Wielki, który pozował do dwóch portretów w stylu tureckim: "Le Sultan au Harem" i "Le Sultan au Jardin". Większość obrazów Patera jest zbliżona stylem i tematem do przedstawień "fête galante" autorstwa Watteau. Odznaczają się one pastelowym kolorytem i miękkim modelunkiem. Pater ilustrował też "Bajki" Jeana de La Fontaine`a, zmarł w Paryżu w 1736.

</doc>
<doc id="1443176" url="https://pl.wikipedia.org/wiki?curid=1443176" title="Gargilius Martialis">
Gargilius Martialis

Gargilius Martialis (III wiek n.e.) – rzymski pisarz, autor biograficznego dzieła o cesarzu Aleksandrze Sewerusie, a także prac na temat rolnictwa. Zachowały się fragmenty pt. "De pomis" (O jabłkach) i "De cura boum" (O leczeniu wołów).

</doc>
<doc id="1443178" url="https://pl.wikipedia.org/wiki?curid=1443178" title="Świecznik siedmioramienny (Brunszwik)">
Świecznik siedmioramienny (Brunszwik)

Świecznik siedmioramienny – dzieło wykonane z brązu na polecenie Henryka Lwa, księcia Saksonii i Bawarii dla katedry w Brunszwiku. Przykład romańskiej plastyki brązowej, jest jednym z trzech zachowanych do dziś dzieł tego typu. Pozostałe dwa świeczniki znajdują się w katedrze NMP w Essen oraz katedrze w Mediolanie.
Dzieje.
Wykonany w 1188 jest ideowym nawiązaniem do świecznika w starotestamentowej świątyni Salomona. Kościół ufundował Henryk Lew, wzniósł do obok własnej rezydencji. Świecznik ten postawiono za ołtarzem NMP który powstał w tym samym roku co świecznik. Po śmierci księcia (1195) obok ołtarza wzniesiono monumentalny nagrobek w którym pochowano władcę wraz z małżonką – Matylda Plantagenet.
W dobie barokizacji kościoła, kiedy to usunięto przegrodę chórową i wzniesiono na polecenie książąt Rudolfa Augusta i Antona Ulricha nowy ołtarz główny autorstwa Antona Detleva Jennera, zaś świecznik został zdemontowany i przeniesiony do kapitularza katedralnego. W okresie wojen napoleońskich został w 1806 r. zrabowany. W 1815 odnaleziono go, lecz według spisu Christopha Friedricha Görgesa świecznik ten został zdekompletowany. Z 74 elementów ocalało 65.
W kwietniu 1830 r. zdekompletowany świecznik został ustawiony w pierwotnym miejscu, w zachodniej części prezbiterium. W latach 1895-97 uzupełniono brakujące elementy (m.in. dodano nowe nodusy wykonane z kryształu górskiego). Podczas II wojny światowej podobnie jak kilka innych dzieł sztuki z katedry brunszwickiej, świecznik ewakuowano do pobliskiej kopalni Rammelsberg koło Goslaru. Po kilku konserwacjach dzieło to powróciło na dawne miejsce w 1954 r.
Opis i analiza.
Siedmioramienny świecznik składa się z 74 elementów, waży ponad 400 kg, jest wysoki na 4 metrów, zaś całkowita rozpiętość ramion wynosi ponad 4,5 m. Czworoboczna podstawa posiada bogatą dekorację rzeźbiarską. Nóżki tworzą lwy, oraz stylizowane skrzydlate smoki o fantastycznie kształtowanych ogonach. Pomiędzy nóżkami ażurowe elementy z personifikacjami czterech cnót kardynalnych (Męstwo, Roztropność, Umiarkowanie i Sprawiedliwość), figurkami proroków (Izajasza, Jeremiasza, Ezechiela i Daniela) oraz alegoriami czterech rzek (Eufrat, Tygrys, Piszon i Gichon). Spośród nodusów ozdobionych w XIX w. kryształem górskim jeden zachował dawną emaliowaną dekorację, na którą składają się m.in. medaliony z wizerunkami Czterech Ewangelistów ukazanych w trakcie pisania ksiąg, stojących na pulpitach. Obok zostały ukazane symbole Ewangelistów – anioł, wół, orzeł i lew.
Świecznik brunszwicki w swojej formie przypomina menorę, która według tradycji symbolizuje krzew gorejący, który zobaczył Mojżesz na górze Horeb. Wzniesiona na polecenie króla Salomona świątyni jerozolimskiej posiadała świecznik którego wygląd zapisała Księga Wyjścia (Wj 37, 17-24). Henryk Lew jako Drugi Salomon miał ambicje wznieść i uposażyć świątynię brunszwicką nawiązującą ideowo do świątyni starotestamentowej.
Średniowieczni teologowie, m.in. Ruphert z Deutz świecznik siedmioramienny miał symbolizować Drzewo Jessego. W Księdze Izajasza jest zapisane: "I wyrośnie różdżka z pnia Jessego, wypuści się odrośl z jego korzeni. I spocznie na niej Duch Pański, duch mądrości i rozumu, duch rady i męstwa, duch wiedzy i bojaźni Pańskiej. Upodoba sobie w bojaźni Pańskiej. Nie będzie sądził z pozorów ni wyrokował według pogłosek". Odnosi się to do Jezusa. Ponadto forma świecznika nawiązuje do Drzewa Życia ("Lignum Vitae") oraz do symbolicznego znaczenia liczby siedem, która Księdze Przysłów oznacza siedem filarów mądrości (Prz 9, 1), o siedem światłach wzmiankuje Apokalipsa św. Jana, w Kościele katolickim oznacza siedem sakramentów. Świecznik ten o bogatej symbolice ma także związek z pochowanym w katedrze Henrykiem Lwem i jego małżonką Matyldą Plantagenet. Ich miejsce spoczynku znajduje się w pobliżu świecznika, niewykluczone, że pełnił także funkcję sepulkralną oraz oznajmiał nowe życie władcy.
Od strony formalnej dostrzegalne są analogie do innych dzieł ufundowanych przez księcia. We wschodniej części korpusu nawowego znajduje się ołtarz NMP – stół wsparty na pięciu brązowych kolumnach z kapitelami w kształcie lilii oraz z orłami. Datowany jest na ten sam rok co świecznik – 1188. Znajdujące się na nóżkach stopy lwy przypominają swoim kształtem brązowy pomnik postawiony przed zamkiem Dankwarderode znany jako Lew Brunszwicki, który pochodzi z 1166 r.

</doc>
<doc id="1443179" url="https://pl.wikipedia.org/wiki?curid=1443179" title="Université d’Aix-Marseille III">
Université d’Aix-Marseille III

Université d’Aix-Marseille III – francuska uczelnia wyższa mająca swoją siedzibę w Marsylii oraz filię w Aix-en-Provence. Uniwersytet stanowi część kompleksu uniwersyteckiego Université d’Aix-Marseille, który zrzesza ponad 70 000 studentów.
Obecnie na uniwersytecie uczy się ponad 22 500 studentów, z czego około 3000 stanowią studenci międzynarodowi. Założona w 1973 roku uczelnia specjalizuje się w naukach humanistycznych, w tym m.in. prawie, politologii oraz ekonomii. Ostatnio wachlarz kierunków powiększył się o nowo powstały instytut nauk ścisłych.

</doc>
<doc id="1443180" url="https://pl.wikipedia.org/wiki?curid=1443180" title="Hum Aapke Dil Mein Rehte Hain">
Hum Aapke Dil Mein Rehte Hain

Hum Aapke Dil Mein Rehte Hain – bollywoodzki romans z Anil Kapoorem, Kajol, Anupam Kherem w rolach głównych. Wyreżyserowany w 1999 roku film (Satish Kaushik, autor" Tere Naam") broni wartości małżeństwa, przedkładając związek na zawsze nad relację czasową. Bohater filmu przyjmując pełną poświęcenia miłość kobiety, sam uczy się kochać. 
Kajol za główną rolę kobiecą nominowano do Nagrody Filmfare dla Najlepszej Aktorki.
Fabuła.
Gdy Vijay (Anil Kapoor) powraca ze studiów w Ameryce, jego ojciec Vishwanath (Anupam Kher) liczy, że syn pomoże mu w prowadzeniu biznesu i napełni dom radością zakładając rodzinę. Ale studia w Ameryce dały Vijayowi nie tylko wiedzę i dyplom, ale zmieniły też jego system wartości. To, czego najbardziej pragnie teraz Vijay, to wiecznej zabawy i braku zobowiązań. Jednak, gdy ogarnia go niepokój o zdrowie ojca, obiecuje mu ustatkować się żeniąc się z wybraną przez niego osobą. Ale pod jednym warunkiem. Jeśli po roku okaże się, że nie zdołał pokochać poślubionej kobiety, rozwiedzie się. Ojciec mając nadzieję, że rok wystarczy, aby rozkochać Vijaya, wybiera mu na żonę uroczą i wrażliwą Meghe (Kajol). Oburzona stawianym przez Vijaya warunkiem, Megha zgadza się go poślubić, aby móc opłacić operację siostry. Gdy mija rok, podczas którego Megha okazuje Vijayowi troskę i pełną poświęcenia miłość, ten odsyła ją do jej rodzinnego domu domagając się rozwodu...
Muzyka i piosenki.
Muzykę do filmu skomponował Anu Malik.

</doc>
<doc id="1443183" url="https://pl.wikipedia.org/wiki?curid=1443183" title="Alfred Stevens">
Alfred Stevens

 Alfred Emile-Léopold Stevens (ur. 11 maja 1823 w Brukseli, zm. 29 sierpnia 1906 tamże) – belgijski malarz akademicki.
W 1844 wyjechał do Paryża, gdzie studiował u Jeana Ingresa w École des Beaux-Arts. Brał udział w wielu międzynarodowych wystawach, m.in. w Antwerpii w 1855, kilkakrotnie w Paryżu na "Great Exhibition" i "International Exhibitions" (1878 i 1889) oraz "Historical Exhibition of Belgian Art" w Brukseli (1880). Malował głównie wykwintne sceny rodzajowe prezentując młode i piękne kobiety. Interesował się też japonistyką, sporadycznie malował pejzaże marynistyczne i alegorie. Był żonaty od 1858 z Marie Blanc (zm. 1891), miał troje dzieci. Na starość wrócił do Brukseli, gdzie zmarł w 1906.
Brat artysty Joseph Stevens (1816-1892) był znanym malarzem zwierząt. Najstarszy syn Léopold (ur. 1861) był malarzem portrecistą i pejzażystą.

</doc>
<doc id="1443189" url="https://pl.wikipedia.org/wiki?curid=1443189" title="Skwer im. Maksymiliana Kolbego w Łodzi">
Skwer im. Maksymiliana Kolbego w Łodzi

Skwer im. Świętego Maksymiliana Marii Kolbego, dawniej Park przy ulicy Gabrieli Zapolskiej – obszar zieleni miejskiej położony w Łodzi w dzielnicy Górna pomiędzy ulicami Tatrzańska i Lucjana Rydla.
Powstał na przełomie lat 60. i 70. XX w. wraz z osiedlem Dąbrowa. Początkowo zajmował teren aż do ulicy Alojzego Felińskiego. W jego obrębie, od strony ulicy Tatrzańskiej znajduje się rzeźba "Łabędzie". W ostatnich latach przeprowadzono modernizację placu zabaw. W czerwcu 2006 roku zmieniono nazwę parku.

</doc>
<doc id="1443191" url="https://pl.wikipedia.org/wiki?curid=1443191" title="Costa da Caparica">
Costa da Caparica

Costa da Caparica – portugalskie miasto położone w prowincji Almada. Populacja miasta wynosi 11 707 mieszkańców. Dane te pochodzą ze spisu powszechnego przeprowadzonego w 2001 roku. Miasto uzyskało prawa miejskie w grudniu 2004. 
Sport.
Costa da Caparica jest siedzibą licznych klubów sportowych w tym m.in.:

</doc>
<doc id="1443192" url="https://pl.wikipedia.org/wiki?curid=1443192" title="Pic del Port Vell">
Pic del Port Vell

Pic del Port Vell – szczyt górski w Pirenejach Wschodnich. Administracyjnie położony jest na granicy Andory (parafia La Massana) z Hiszpanią (prowincja Lleida). Wznosi się na wysokość 2654 m n.p.m. 
Na północ od szczytu usytuowany jest najwyższy szczyt Andory, Pic de Coma Pedrosa (2946 m n.p.m.), na północny zachód Vallpeguera (2744 m n.p.m.), natomiast na południowym wschodzie położony jest Alt de la Capa (2572 m n.p.m.). W pobliżu Pic del Port Vell swoje źródła mają strumienie Riu de Comallempla i Barranc de Port Negre. Na północnym wschodzie usytuowane jest schronisko Refugi de la Comapedrosa.

</doc>
<doc id="1443194" url="https://pl.wikipedia.org/wiki?curid=1443194" title="Imperium wilków">
Imperium wilków

Imperium wilków (oryg. "L'Empire des loups") – film z 2005 roku w reżyserii Chrisa Nahona, nakręcony na podstawie powieści Jean-Christophe’a Grangé’a.
Fabuła.
Anna Heymes jest żoną wysokiego urzędnika francuskiego Ministerstwa Spraw Wewnętrznych. Od miesiąca dręczą ją okropne halucynacje i regularne napady amnezji. W ich wyniku czasem nie rozpoznaje nawet swojego męża i zaczyna powątpiewać w jego uczciwość. W tym samym czasie nieustępliwy kapitan paryskiej policji, Paul Nertaux, prowadzi w Dziesiątej Dzielnicy śledztwo w sprawie brutalnych morderstw 3 Turczynek. Pomocą w kontaktach z miejscową ludnością służy mu Jean-Louis Schiffer, niegdyś jeden z najtwardszych gliniarzy w stolicy. Trop prowadzi do organizacji Szare Wilki.

</doc>
<doc id="1443195" url="https://pl.wikipedia.org/wiki?curid=1443195" title="Andreas Johansson (ur. 1978)">
Andreas Johansson (ur. 1978)

Andreas Johansson (ur. 5 lipca 1978 w Vänersborgu) – szwedzki piłkarz grający na pozycji ofensywnego pomocnika.
Kariera klubowa.
Karierę piłkarską Johansson rozpoczął w klubie Melleruds IF. W 1993 roku zadebiutował w jego barwach i liczył sobie wówczas 15 lat. W Melleruds grał do końca 1995 roku, a na początku 1996 przeszedł do Degerfors IF, grającego wówczas w pierwszej lidze szwedzkiej. W 1997 roku spadł z tym klubem do drugiej ligi i na zapleczu Allsvenskan grał przez rok. W 1999 roku został piłkarzem stołecznego AIK Fotboll, jednak nie zdołał wywalczyć sobie miejsca w podstawowym składzie i był tylko rezerwowym. Rok później opuścił AIK i przeniósł się do lokalnego rywala, Djurgårdens IF. Tam stał się już podstawowym zawodnikiem zespołu, a w kolejnych sezonach jednym z jego najlepszych strzelców. Przez 5 lat zdobył 45 goli w lidze szwedzkiej. Dwukrotnie zostawał mistrzem kraju w latach 2002 i 2003 oraz dwukrotnie zdobywał Puchar Szwecji w latach 2002 i 2004.
Na początku 2005 roku Johansson przeszedł do angielskiego Wigan Athletic. W rozgrywkach Football League Championship zadebiutował 5 lutego w przegranym 0:1 domowym spotkaniu ze Stoke City, gdy w drugiej połowie zmienił Gary’ego Teale'a. Był to jego jedyny mecz w sezonie 2004/2005 dla Wigan, które awansowało do Premiership. Został jednak na dwa kolejne sezony w tym klubie, jednak głównie pełnił rolę rezerwowego. Dla Wigan rozegrał łącznie 29 spotkań, w których zdobył 4 gole (wszystkie w sezonie 2005/2006).
Latem 2007 po zakończeniu kontraktu Johansson odszedł z zespołu. 17 lipca podpisał kontrakt z duńskim Aalborgiem BK. Stał się czołowym graczem drugiej linii AaB i strzelił 7 goli w sezonie 2007/2008 przyczyniając się do wywalczenia przez klub mistrzostwa Danii. Od maja 2010 do końca 2012 Johansson grał dla drużyny Odense do której przeszedł na zasadzie wolnego transferu. W 2013 roku wrócił do Djurgårdens.
Kariera reprezentacyjna.
W reprezentacji Szwecji Johansson zadebiutował 7 września 2002 roku w zremisowanym 0:0 meczu eliminacji do Mistrzostw Europy 2004 z Łotwą.

</doc>
<doc id="1443198" url="https://pl.wikipedia.org/wiki?curid=1443198" title="Józef Dobek Dzierzkowski">
Józef Dobek Dzierzkowski

Józef Dobek Dzierzkowski (ur. 11 marca 1764 w Siemakowcach nad Prutem, zm. 1830) – polski adwokat, polityk galicyjski i bibliofil. Był stryjem Józefa Dzierzkowskiego.
Początkowe nauki odebrał według jednych danych w Buczaczu i Stanisławowie, według jego własnych wspomnień we Lwowie. Członek Towarzystwa Przyjaciół Nauk w Warszawie i w Krakowie. Założyciel "Pamiętnika Lwowskiego", zostawił materiały do "Historii Ormian polskich". Był znanym lwowskim adwokatem. 
Podarował lwowskiemu Zakładowi Narodowemu im. Ossolińskich gromadzone przez całe życie kodeksy rękopiśmiennicze z XV-XVIII wieku, mszały polskie i ruskie, bizantynika oraz armenika i inne materiały bibliofilskie.
Pochowany na cmentarzu Łyczakowskim.

</doc>
<doc id="1443200" url="https://pl.wikipedia.org/wiki?curid=1443200" title="BBC Light Programme">
BBC Light Programme

BBC Light Programme był radiowym kanałem BBC poświęconym muzyce popularnej. BBC Light Programme powstał 29 lipca 1945.
30 września 1967 ze względu na piractwo, BBC Light Programme został podzielony na dwa kanały: Radio 1 poświęcony muzyce rockowej, house, world music, pop i rap (dla młodzieży) oraz Radio 2 poświęcony muzyce jazzowej, poważnej i sakralnej.

</doc>
<doc id="1443202" url="https://pl.wikipedia.org/wiki?curid=1443202" title="Tomanowy Wierch">
Tomanowy Wierch



</doc>
<doc id="1443209" url="https://pl.wikipedia.org/wiki?curid=1443209" title="Dr. Price House">
Dr. Price House

Dr. Price House — historyczny budynek znajdujący się w mieście Live Oak na Florydzie (U.S.A). Mieści się przy 702 Pine Avenue. 25 września 1998 r. budynek został dodany na listę miejsc historycznych w Stanach Zjednoczonych — U.S. National Register of Historic Places.

</doc>
<doc id="1443210" url="https://pl.wikipedia.org/wiki?curid=1443210" title="Meczet Sultan Eyüp">
Meczet Sultan Eyüp

Meczet Sultan Eyüp – jeden z najważniejszych dla muzułmanów meczetów w Stambule w Turcji. Znajduje się tuż przy murach miejskich, w pobliżu Złotego Rogu. Został zbudowany w 1458 jako pierwszy meczet w mieście po zdobyciu Konstantynopola przez Turków. Oryginalny meczet został zniszczony podczas trzęsienia ziemi, na jego miejscu wybudowano nowy w 1800. W meczecie znajdują się pamiątki po proroku Mahomecie.
Meczet zbudowany jest na planie kwadratu i pokryty centralną kopułą, otoczoną ośmioma półkopułami. Dziedziniec otoczony jest z trzech stron 12 kolumnami, na nich spoczywa 13 kopuł. Oprócz meczetu znajduje się tu również medresa, karawanseraj, łaźnia, kuchnia dla ubogich.
Naprzeciwko meczetu znajduje się mauzoleum w którym pochowano jednego z przyjaciół Mahometa - Eyüpa el Ensari. Grób został odnaleziony w trakcie oblężenia Konstantynopola przez Turków w 1453 dzięki widzeniu, jakie miał Akszemsettin- nauczyciel sułtana Mehmeda Zdobywcy.
W mauzoleum dominującymi kolorami na dekorowanych fajansem ścianach jest zieleń i błękit. Samo mauzoleum zbudowane jest na planie ośmiokąta z pojedynczą kopułą. 
Meczet jest otoczony cmentarzem.

</doc>
<doc id="1443212" url="https://pl.wikipedia.org/wiki?curid=1443212" title="Julia Kamińska">
Julia Kamińska

Julia Małgorzata Kamińska (ur. 13 listopada 1987 w Gdańsku) – polska aktorka, scenarzystka, piosenkarka i germanistka.
Laureatka Telekamery 2010 dla najlepszej aktorki za główną rolę Urszuli Cieplak w serialu TVN "BrzydUla".
Życiorys.
Ma młodszego brata Christiana. W okresie nauki w liceum grała w Teatrze Edukacyjnym Wybrzeże (wystąpiła m.in. jako m.in. Julia w "Romeo i Julii" oraz Hesię w "Moralności pani Dulskiej") oraz napisała sztukę teatralną "Niż". Jest absolwentką germanistyki na Uniwersytecie Gdańskim.
Zagrała Tosię, córkę Judyty – głównej bohaterki – w serialu "Ja wam pokażę!" (2007) oraz Majkę w "Barwach szczęścia" (2008). Ogólnopolską popularność przyniosła jej rola Uli Cieplak, tytułowej bohaterki serialu TVN "BrzydUla" (2008–2009), do którego nagrała również piosenkę przewodnią, własną wersję piosenki Anny Jantar „Tyle słońca w całym mieście” oraz napisała scenariusz do kilku odcinków. Za rolę w serialu została nagrodzona Telekamerą 2010 w kategorii „aktorka”, a także była nominowana do Wiktora w kategorii „największe odkrycie telewizyjne”. W 2010 debiutowała jako aktorka teatralna na scenie warszawskiego Teatru Komedia i nagrała utwór „Każdy chciałby tak mieć” na potrzeby ścieżki dźwiękowej do filmu animowanego "Zaplątani", a 13 czerwca w parze z Rafałem Maserakiem zwyciężyła w finale 11. edycji programu rozrywkowego TVN "Taniec z gwiazdami". Również w 2010 znalazła się na liście „100 najcenniejszych gwiazd polskiego show-biznesu” według miesięcznika „Forbes”.
W 2013 wystąpiła w sesji zdjęciowej dla magazynu „CKM”, a honorarium otrzymane za udział w projekcie przeznaczyła na cele charytatywne. W latach 2013–2016 grała w serialu "Na dobre i na złe". W 2015 założyła zespół Julia i Nieprzyjemni, którego została wokalistką. W latach 2015–2016 grała w serialu "Singielka", w którym odpowiadała też za scenariusze do kilku odcinków, ponadto była scenarzystką serialu Polsatu "Pierwsza miłość". W latach 2017–2019 występowała w serialu "Na Wspólnej". Zagrała Karinę, główną bohaterkę w komedii romantycznej Bartosza Prokopowicza "Narzeczony na niby" (2018). W 2019 zagrała Judy w spektaklu "Ślub Doskonały" w warszawskim Teatrze Kwadrat. W latach 2020–2022 wcielała się w rolę Uli Dobrzańskiej w serialu "BrzydUla 2".
Wiosną 2022 była jedną z jurorek-detektywów w programie talent-show "Mask Singer" emitowanym na antenie TVN. W czerwcu tego samego roku wydała singel „Żal mi” nagrany ze Skubasem, zapowiadający jej debiutancki album. W marcu 2023 została uczestniczką 18. edycji programu rozrywkowego telewizji Polsat "Twoja twarz brzmi znajomo".
Życie prywatne.
W latach 2005–2009 była związana z aktorem Lwem Murzenką, a w latach 2009–2021 była związana z Piotrem Jaskiem. Od 2022 jest w związku z izraelskim przedsiębiorcą Roie Weinsteinem.
Angażuje się w kampanie charytatywne i akcje związane z ochroną zwierząt, a także popiera różne protesty antyrządowe i antykościelne (np. przeciw reformie sądownictwa w Polsce i zaostrzeniu przepisów dotyczących aborcji), aktywnie wspierając je w mediach społecznościowych. Ponadto jest sojuszniczką społeczności LGBT.

</doc>
<doc id="1443213" url="https://pl.wikipedia.org/wiki?curid=1443213" title="Skillet">
Skillet

Skillet – amerykański zespół grający rock chrześcijański, pochodzący z Memphis w stanie Tennessee w USA, utworzony w 1996 roku.
Zespół składa się z 4 osób: John Cooper (wokal, gitara basowa), Korey Cooper (gitara elektryczna, wokal), Seth Morrison (gitara elektryczna), Jen Ledger (perkusja, wokal). Piosenki zespołu: „Hero” i „Monster” stały się bardzo znane i trafiły do gry firmy THQ „SmackDown vs Raw 2010”.

</doc>
<doc id="1443214" url="https://pl.wikipedia.org/wiki?curid=1443214" title="Krew Boga (piosenka)">
Krew Boga (piosenka)

Krew Boga – piosenka z płyty "Kult" wydana w 1987 roku, oficjalnie uznawana za najstarszy utwór Kultu – obok „Radia Tirany”, „Obywateli śmierdzieli” oraz „Starej ich armady”. Słowa napisał Kazik Staszewski. Forma i wykonanie piosenki nie uległy żadnym poważniejszym zmianom w czasie. Jest to równocześnie najstarszy utwór zespołu, który jest wciąż często grany na koncertach. W lutym 1987 roku pojawił się na Liście przebojów Programu Trzeciego.
W kwietniu 1999 roku utwór pojawił się jako bootleg w magazynie „PC World Komputer”. W 2001 nowa, gitarowa wersja utworu została wydana na EP „Brooklyńska Rada Żydów”.

</doc>
<doc id="1443215" url="https://pl.wikipedia.org/wiki?curid=1443215" title="Bystrzyk Griema">
Bystrzyk Griema

Bystrzyk Griema, bystrzyk cynobrowy ("Hyphessobrycon griemi") – gatunek słodkowodnej ryby kąsaczokształtnej z rodziny kąsaczowatych (Characidae). Hodowana w akwariach.
Występowanie.
Ameryka Południowa: Brazylia.
Opis.
Samce osiągają długość około 2,6 cm.

</doc>
<doc id="1443216" url="https://pl.wikipedia.org/wiki?curid=1443216" title="Komuna Bakijska">
Komuna Bakijska

Komuna Bakijska – komunistyczny organizm polityczny działający w Baku od 25 kwietnia do 25 czerwca 1918.
Na czele Komuny, popieranej głównie przez robotników rosyjskich i ormiańskich, stało 26 komisarzy, działaczy partii bolszewickiej oraz lewicowego skrzydła Socjalistów Rewolucjonistów. W tej grupie wyróżniającą się postacią był Stepan Szaumian, który natychmiast zadeklarował podporządkowanie Rosji Radzieckiej. Komuna została obalona przez koalicję Dasznaków, mienszewików i prawego skrzydła eserowców. Jej przywódcy zostali zatrzymani przez Białych i uwięzieni w Baku, a następnie, po nieudanej ucieczce do Krasnowodska rozstrzelani przez interwencyjną armię brytyjską przy transkaukaskiej linii kolejowej w nocy z 20 na 21 września 1918.
Powstanie.
Na początku XX wieku idee socjalistyczne zdobywały w robotniczym Baku wysokie poparcie. Sprawiło to, przy jednoczesnej bierności ludności muzułmańskiej, iż miasto po rewolucji październikowej znalazło się de facto pod kontrolą opanowanych przez rosyjskich i ormiańskich bolszewików rad zakładowych oraz spontanicznie tworzonych przez nie jednostek Armii Czerwonej. 13 listopada 1917 rada robotnicza Baku oficjalnie ogłosiła oddanie władzy w mieście w ręce rad dzielnic Kuba, Szemacha, Saliany, Dżewat oraz Lenkoran. Na przełomie marca i kwietnia 1918 z inicjatywy Komuny, uzbrojone oddziały Ormian z armii rosyjskiej wraz z dozbrojonymi uchodźcami z tureckiej Anatolii urządziły niespodziewaną masakrę muzułmańskiej (azerskiej) ludności Baku. Szacuje się, że liczba ofiar wynosiła ok. 3000 osób. Niektórzy historycy ormiańscy twierdzą, że wynikało to z nieudolności przywództwa ormiańskiego (Dasznaków), które przedtem zawarło porozumienie neutralności z muzułmanami (Azerami), w celu zneutralizowania bolszewików. Po masakrze, 25 kwietnia oficjalnie ukonstytuowała się Bakijska Rada Komisarzy Ludowych.
Działalność Komuny.
Rada rozpoczęła szereg socjalistycznych reform, które w zamierzeniach twórców miały objąć cały Azerbejdżan: nacjonalizację przemysłu naftowego, banków, floty kaspijskiej, reformę rolną, zmiany w systemie sądownictwa. Całość przemysłu została poddana kontroli robotniczej. Działania Komuny poważnie jednak hamował fakt bycia jedynym tak silnym przyczółkiem bolszewików na Kaukazie, jak i ataki ze strony wojsk brytyjskich, tureckich i niemieckich. Komuniści i czerwonoarmiści (będący w większości Ormianami) słabo radzili sobie z konfliktami narodowościowymi wybuchającymi w mieście. W mieście, jak i w całym Azerbejdżanie, panował głód, zaś zwolennicy bolszewików pozostawali w konflikcie z musawatystami; w końcu byli zmuszeni oddać władzę w ręce koalicji Dasznaków, mienszewików oraz prawicowego skrzydła Socjalistów Rewolucjonistów.
W odróżnieniu od wielu bolszewików, komuniści bakijscy skłaniali się ku pokojowym metodom działania i rezygnacji z przemocy. Przekazanie władzy antybolszewickiej koalicji dokonało się pokojowo, również Czeka bakijska w trakcie swojego funkcjonowania wydała i wykonała tylko dwa wyroki śmierci.
Upadek.
5 czerwca 1918 wojska tureckie przypuściły pierwszy, odparty atak na Baku . Ponownie miasto zostało otoczone w końcu miesiąca, zaś 4 sierpnia weszły do niego wojska brytyjskie. 14 sierpnia ocalałe jednostki Armii Czerwonej razem z działaczami Komuny podjęły próbę ucieczki z miasta przez Morze Kaspijskie, pragnąc dostać się do Astrachania. Dwa dni później, po wymianie ognia z interwentami, uciekający komuniści zostali schwytani i uwięzieni w Baku. Mieli zostać oddani pod sąd wojskowy, jednak nowy atak Turków zmusił Brytyjczyków do ewakuacji miasta i ucieczki. Grupie bolszewików z Anastasem Mikojanem udało się wówczas uwolnić 26 komisarzy z więzienia i umieścić ich na pokładzie statku „Turkmen”, dowodzonego przez bolszewika Amirowa. W nieokreślonych okolicznościach statek zmienił trasę i udał się do Krasnowodska, gdzie wszyscy komuniści zostali - nie bez udziału miejscowych eserów - oddani w ręce angielskie. Komisarze mieli możliwość ucieczki, gdyby - jak proponował Mikojan - sterroryzowali załogę, taką możliwość jednak odrzucili.
Mimo pierwotnych planów, by uznać ich za zakładników i wymienić na jeńców angielskich w rękach Armii Czerwonej, zostali oni bez sądu rozstrzelani przy transkaukaskiej linii kolejowej, między stacjami Perewal i Akcza-Kujma. Do dziś nie zostało wyjaśnione, dlaczego śmierci uniknął przebywający cały czas z komisarzami Mikojan..Władze radzieckie winiły za śmierć komisarzy nie tylko wojska brytyjskie, ale i działalność tajnych agentów Wielkiej Brytanii na Kaukazie. Oficjalne władze brytyjskie twierdziły jednak, że decyzja o egzekucji została podjęta samodzielnie przez oficerów z Krasnowodska, bez wiedzy ich przełożonych.
Rozstrzelani.
Rozstrzelani, potocznie zwani 26 komisarzami, w rzeczywistości nie wszyscy zasiadali w zarządzie Komuny Bakijskiej :.
Szczątki 26 komisarzy zostały ekshumowane we wrześniu 1920 i pochowane z honorami na placu, któremu nadano imię 26 Bakijskich Komisarzy. W 1958 na tym miejscu powstał pomnik ku ich czci, a dziesięć lat później - mauzoleum. W 2009 pomnik komisarzy w Baku został zniszczony. Przeciwko tym działaniom protestowała bezskutecznie tylko miejscowa lewica. Szczątki komisarzy zostały ekshumowane i pochowane ponownie na cmentarzu miejskim, odnaleziono przy tym jedynie 23 ciała.

</doc>
<doc id="1443217" url="https://pl.wikipedia.org/wiki?curid=1443217" title="Hyphessobrycon griemi">
Hyphessobrycon griemi



</doc>
<doc id="1443222" url="https://pl.wikipedia.org/wiki?curid=1443222" title="Łotewska Socjaldemokratyczna Partia Robotnicza">
Łotewska Socjaldemokratyczna Partia Robotnicza

Łotewska Socjaldemokratyczna Partia Robotnicza (łot. "Latvijas Sociāldemokrātiskā Strādnieku Partija", LSDSP) – łotewskie ugrupowanie polityczne o charakterze socjaldemokratycznym.
Historia.
Korzenie partii sięgają początków XX wieku, gdy w 1905 łotewscy socjaliści zaczęli się domagać autonomii dla Łotwy w ramach Imperium Rosyjskiego. Formalnie Łotewska Socjaldemokratyczna Partia Robotnicza została powołana do życia 17 czerwca 1918 w wyniku rozłamu w ruchu socjalistycznym. Opowiedziała się za niepodległością państwa od sowieckiej Rosji odrzucając dyktaturę proletariatu i dążąc do budowy socjalizmu w państwie narodowym drogą parlamentarną. W dwudziestoleciu międzywojennym LSDSP była obok Związku Ludowego jednym z dwóch głównych obozów politycznych w kraju. W zgromadzeniu konstytucyjnym z 1920 uzyskała większość 57 miejsc na 120. W późniejszych wyborach notowała już słabsze wyniki: 31 na 100 w 1922, 33 w 1925, 26 w 1928 i 21 w 1931, jednak w różnych okresach pozostawała częścią koalicji rządzącej. Jej liderem w okresie międzywojennym był Pauls Kalniņš – marszałek Sejmu w latach 1925–1934. Innym znanym politykiem pozostawał Marģers Skujenieks (premier 1926–1928, 1931–1933).
LSDSP różniła się ze Związkiem Chłopskim Kārlisa Ulmanisa w wielu zasadniczych sprawach. Opowiadała się za większym uprzemysłowieniem Łotwy, miała inne koncepcje odnośnie do reform rolnych. W polityce zagranicznej zamiast bliskiej współpracy z Polską, Litwą i Estonią domagała się zachowania poprawnych stosunków z Niemcami i ZSRR.
Po zamachu stanu z maja 1934 działalność LSDSP została zakazana, partia odrodziła się dopiero na emigracji po 1940. Jednym z jej głównych polityków był wówczas Bruno Kalniņš, syn Paulsa.
Po 1990 roku.
Po odzyskaniu przez Łotwę niepodległości doszło do wskrzeszenia zakazanej w czasach sowieckich socjaldemokracji. Dwie partie-następczynie LSDSP zjednoczyły się wraz z reformistyczną lewicą postkomunistyczną w Łotewską Socjaldemokratyczną Partią Robotniczą (LSDSP) nawiązując nazwą do przedwojennych i emigracyjnych tradycji. 
W wyborach sejmowych z 1998 ugrupowanie zdobyło 12,87% głosów, co przełożyło się na 14 miejsc w parlamencie. Sukcesy odnotowało też w samorządach, szczególnie w Rydze, gdzie socjaldemokrata Gundars Bojārs został w 2001 wybrany merem miasta. W wyborach krajowych z 2002 i 2006 partia nie przekroczyła progu wyborczego, od tego czasu znajduje się w opozycji pozaparlamentarnej. Do 2009 była reprezentowana w radzie miejskiej w Rydze. Po wyborach samorządowych 2009 jej przedstawiciel Rihards Eigims został na krótki okres merem Dyneburga. 
Ugrupowanie startowało w wyborach parlamentarnych w 2010 w ramach koalicji "Odpowiedzialność", nie uzyskując przedstawicielstwa w Sejmie. Partia bez powodzenia ubiegała się o mandaty poselskie w wyborach w 2011, 2014 i 2018. Również w wyborach do Parlamentu Europejskiego w 2009, 2014 i 2019 partia nie zanotowała sukcesu. 
Na początku 2011 doszło do rozłamu w szeregach LSDSP i odejścia części działaczy do ruchu "Postępowi". 
Obecnie przewodniczącym partii jest ponownie Jānis Dinevičs.

</doc>
<doc id="1443223" url="https://pl.wikipedia.org/wiki?curid=1443223" title="Wołek">
Wołek



</doc>
<doc id="1443224" url="https://pl.wikipedia.org/wiki?curid=1443224" title="Sanctuary Records">
Sanctuary Records

Sanctuary Records – wytwórnia płytowa z siedzibą w Wielkiej Brytanii, filia Universal Music Group.
Do czerwca 2007 była to największa niezależna wytwórnia płytowa w Wielkiej Brytanii i największa niezależna spółka zajmująca się muzyką na świecie. Był to również największy światowy właściciel praw do własności intelektualnej związanej z muzyką, ze zbiorem ponad 150 000 utworów.
Spółka została założona w roku 1976 przez Roda Smallwooda i Andy’ego Taylora, którzy poznali się na studiach w Trinity College w Cambridge i wspólnie organizowali wydarzenia taneczne dla studentów. W roku 1979 w londyńskim pubie Rod odkrył zespół Iron Maiden i został jego managerem. Nazwa wytwórni pochodzi od jednego z utworów zespołu, „Sanctuary”. 15 czerwca 2007 wytwórnia Universal Music Group ogłosiła, że doszła do porozumienia w sprawie zakupu Sanctuary Records za 44,5 mln funtów.

</doc>
<doc id="1443225" url="https://pl.wikipedia.org/wiki?curid=1443225" title="Uładzimier Siamaszka">
Uładzimier Siamaszka



</doc>
<doc id="1443228" url="https://pl.wikipedia.org/wiki?curid=1443228" title="Jean-Baptiste Pillement">
Jean-Baptiste Pillement

Jean-Baptiste Pillement (ur. 24 maja 1728 w Lyonie, zm. 26 kwietnia 1808 tamże) – francuski malarz i projektant. Jest znany ze swoich subtelnych i delikatnych pejzaży, ale jego rola zależy przede wszystkim od grafik tworzonych na podstawie jego dzieł i ich wpływu na popularyzację stylu rokoko, a zwłaszcza upodobania dla chinoiserie, w Europie.
Pillement urodził się w Lyonie i miał wyjątkowo kosmopolityczną karierę. Przeniósł się z Paryża, gdzie pracował w fabryce Gobelin, do Lizbony. Po trzęsieniu ziemi w 1755 istniała potrzeba odbudowy miasta, co stworzyło wiele możliwości dla artystów. Pillement pracował w Queluz oraz dla holenderskiego konsula, popularnego kolekcjonera sztuki Jana Gildemeestera.
Pillement spędził osiem lat w Anglii, w pełni wykorzystując angielskie zamiłowanie do pejzaży. Tam zainspirowały go obrazy Nicolaesa Berchema. Pillement zaznajomił się z Davidem Garrickiem, sławnym aktorem, oraz jego austriacką żoną Evą Marią Weigel, którzy byli kolekcjonerami jego dzieł w Anglii.
Pillement udał się następnie w 1763 do Wiednia, zaś w 1765 roku do Warszawy, gdzie dekorował Zamek Królewski oraz Zamek Ujazdowski, co było jego największym projektem, wykonanym na zlecenie Stanisława Augusta Poniatowskiego. Pracował też w Petersburgu, Piemoncie, Mediolanie, Rzymie, Wenecji i w końcu udał się do Paryża, by pracować dla Marii Antoniny w Petit Trianon.
Podczas rewolucji francuskiej w 1789 Pillement przeniósł się do Pézenas w Langwedocji. Pod koniec życia powrócił do Lyonu, gdzie czynił projekty dla przemysłu jedwabnego i wykładał w Akademii założonej przez Napoleona.
Ilustracje Pillementa są mieszaniną fantastycznych ptaków, roślin i zwierząt, postaci ludzkich oraz chinoiserie. Jego projekty były używane przez grafików i dekoratorów na porcelanie i ceramice, ale też tekstyliach, tapetach i srebrach. Pillement odkrył w 1764 roku nową metodę zadrukowywania jedwabiu trwałymi kolorami (opisał ją w swych Wspomnieniach). Opublikował wiele albumów, jeden z nich to "Œùvre de fleurs, ornements, cartouches, figures et sujets chinois" z 1776.

</doc>
<doc id="1443229" url="https://pl.wikipedia.org/wiki?curid=1443229" title="Synagoga Ottakring w Wiedniu">
Synagoga Ottakring w Wiedniu



</doc>
<doc id="1443230" url="https://pl.wikipedia.org/wiki?curid=1443230" title="Henri Callot">
Henri Callot

Henri Callot (ur. 18 grudnia 1875 w La Rochelle, zm. 22 grudnia 1956 w Paryżu) – francuski szermierz, srebrny medalista igrzysk olimpijskich w 1896 w Atenach.
W olimpijskim turnieju florecistów był niepokonany w swojej grupie eliminacyjnej. W finale zmierzył się z rodakiem, Eugène-Henri Gravelottem, który również przeszedł swą grupę eliminacyjną bez porażki. Callot przegrał 2-3 i zajął drugie miejsce.

</doc>
<doc id="1443231" url="https://pl.wikipedia.org/wiki?curid=1443231" title="Alaksandar Łukaszenka">
Alaksandar Łukaszenka



</doc>
<doc id="1443233" url="https://pl.wikipedia.org/wiki?curid=1443233" title="Billy Meredith">
Billy Meredith

William Henry „Billy” Meredith (ur. 30 lipca 1874 w Chirk, zm. 19 kwietnia 1958 w Manchesterze) – walijski piłkarz, jeden z najlepszych graczy okresu przedwojennego.
Kariera.
Urodził się w Chirk, w dzielnicy Black Park. W młodości pracował w kopalni. Karierę zaczynał w Northwitch Victoria, po czym w październiku 1894 dołączył do Manchesteru City. W debiucie drużyna przegrała z Newcastle United 4:5. W kolejnym meczu "The Citizens" zmierzyli się z lokalnym rywalem, Newton Heath, w którym Meredith zdobył dwie bramki. Z zespołem zwyciężył w Pucharze Anglii oraz dwukrotnie w Division Two. W 1905 doszło do afery korupcyjnej – FA oskarżyło Walijczyka o próbę przekupstwa pewnego piłkarza Aston Villi. Meredith zaprzeczył oskarżeniom, ale Angielski Związek Piłki Nożnej zawiesił go i szesnastu innych zawodników Manchesteru na rok.
Po raz pierwszy po odbyciu kary zawieszenia zagrał 1 stycznia 1907 w wygranym 1:0 na Old Trafford spotkaniu z Aston Villą. Z zespołem United zdobył dwa Mistrzostwa Anglii, Puchar Anglii i dwukrotnie Tarczę Wspólnoty. Należał do licznej grupy zawodników, którzy w sezonie 1909/1910 zbuntowali się przeciwko Football Association i utworzyli niezależny związek zawodowy piłkarzy, nazwany Professional Footballers Association. W barwach "Czerwonych Diabłów" występował do 1921, po czym powrócił do Manchesteru City, gdzie pełnił rolę grającego menedżera. Zapisał się w kronikach jako najstarszy gracz w historii Pucharu Anglii, kiedy to w swoim ostatnim meczu przeciwko Newcastle miał 49 lat i 245 dni, zaś kilka tygodni wcześniej pobił również rekord zdobywając gola w meczu z Brighton &amp; Hove Albion.
W wieku 45 lat i 229 dni został także najstarszym zawodnikiem, który reprezentował swój kraj w meczu międzynarodowym, a miało to miejsce w spotkaniu Walia – Anglia na Highbury, 15 marca 1920. W reprezentacji wystąpił w 48 meczach, zdobywając 11 bramek. Zmarł 19 kwietnia 1958.
W 2004 dołączył do Galerii Sław klubu Manchester City, zaś w sierpniu 2007 został uhonorowany członkostwem w Galerii Sław Angielskiego Futbolu.
Sukcesy.
Manchester City
Manchester United

</doc>
<doc id="1443234" url="https://pl.wikipedia.org/wiki?curid=1443234" title="Eugene-Henri Gravelotte">
Eugene-Henri Gravelotte



</doc>
<doc id="1443235" url="https://pl.wikipedia.org/wiki?curid=1443235" title="Pirazol">
Pirazol

Pirazol ("1,2-diazol") – organiczny, pięcioczłonowy aromatyczny heterocykliczny związek chemiczny o wzorze sumarycznym C3H4N2.
Pirazol i jego pochodne stosowane są do wytwarzania leków, barwników i pestycydów. Ma właściwości słabo zasadowe.
Izomerem pirazolu jest imidazol ("1,3-diazol").

</doc>
<doc id="1443236" url="https://pl.wikipedia.org/wiki?curid=1443236" title="Aaron John Buckley">
Aaron John Buckley

Aaron John Buckley (ur. 9 lutego 1977 w Dublinie) – irlandzko–kanadyjski aktor. 
Życiorys.
Urodził się w Dublinie jako syn Patricii i Joego Buckleyów. Kiedy miał 6 lat wraz z rodziną przeniósł się do White Rock w Kolumbii Brytyjskiej, gdzie dorastał. Zmagał się z dysleksją. Ukończył Saint Thomas More Collegiate w Burnaby.
W 1994 otrzymał swoją pierwszą pracę aktorską w kanadyjskim serialu przygodowym CBC Television "Odyseja" ("The Odyssey") z udziałem Marka Hildretha i Ryana Reynoldsa. Wkrótce potem pojawił się jako Robbie w amerykańskim dramacie telewizyjnym CBS "Znikniecie Vonnie" ("The Disappearance of Vonnie", 1994) z Joe Pennym, a także gościnnie w serialach fantastycznonaukowych takich jak "Z Archiwum X" ("The X Files", 1996) i "Millennium" (1997). Następnie zadebiutował na dużym ekranie w dreszczowcu dla nastolatków "Grzeczny świat" ("Disturbing Behavior", 1998), w którym wystąpiły nastoletnie gwiazdy, w tym James Marsden, Katie Holmes i Ethan Embry. 
Wystąpił w dreszczowcu erotycznym Mary Lambert "Krąg wtajemniczonych" ("The In Crowd", 2000) i uznanym dramacie niezależnym Karen Moncrieff "Niebieski samochód" ("Blue Car", 2002). Pracował regularnie w telewizji jako aktor i aktor głosowy. Rozpoznawalność wśród telewidzów zapewniła mu rola Adama Rossa, utalentowanego naukowca z mrocznym poczuciem humoru w serialu "" ("CSI: NY", 2005–2013). W 2008 został współzałożycielem firmy produkującej filmy FourFront Productions. Grał postać Eda Zeddmore w serialu internetowym "Ghostfacers" (2010–2011), do którego napisał scenariusz i wyreżyserował.
W grudniu 2012 zaręczył się z Abigail Ochse. Mają córkę Willow Phoenix Buckley (ur. 19 stycznia 2014) oraz synów bliźniaków – Bodhiego i Rangera (ur. 5 marca 2018). Zamieszkali w Los Angeles w Kalifornii.

</doc>
<doc id="1443241" url="https://pl.wikipedia.org/wiki?curid=1443241" title="Połonka (Ukraina)">
Połonka (Ukraina)

Połonka – wieś w rejonie łuckim obwodu wołyńskiego Ukrainy.
Położona nad rzeką Styrem i jej lewym dopływem rzeczką Połonką, w dokumentach Polma Połoma, która bierze początek w pow. Włodzimierskim pod wsią Pustomity.
Przed II wojną światową miejscowość była siedzibą gminy wiejskiej Połonka w powiecie łuckim województwa wołyńskiego. Ok. 300. mieszkańców (szacunek na 1939 r.).
Utworzona w 1545 r. W 1583 r. należała do Krzysztofa Radziwiłła ok. 1629 r. do starostwa łuckiego, potem do Andrzeja Firleja i przed I wojną światową do Przesmyckich. 
Na przełomie czerwca i lipca 1943 roku miał miejsce masowy mord w Połonce. Ofiarą nacjonalistów ukraińskich padło około 11 Polaków.
Obecnie wieś liczy ponad 1200 mieszkańców.

</doc>
<doc id="1443242" url="https://pl.wikipedia.org/wiki?curid=1443242" title="Cerkiew św. Szczepana w Stambule">
Cerkiew św. Szczepana w Stambule

Cerkiew św. Szczepana (tr "Sveti Stefan Kilisesi", bg "Църква Свети Стефан") – prawosławna cerkiew w Stambule, zwana również Kościołem Bułgarskim. Znajduje się nad Złotym Rogiem w dzielnicy Balat. Należy do Bułgarskiej Cerkwi Prawosławnej.
Na początku w tym miejscu znajdował się niewielka drewniana cerkiew. Po jej pożarze bułgarscy chrześcijanie uzyskali 25 czerwca 1890 zgodę sułtana na zbudowanie nowej świątyni. Z inicjatywy egzarchy bułgarskiego Józefa 27 kwietnia 1892 położono kamień węgielny pod budowę nowej świątyni. Wybrany armeński architekt Hovsep Aznavor ze względu na słabe podłoże zdecydował się na lekką konstrukcję stalowo-żeliwną po odrzuceniu konstrukcji żelbetowej. Po ogłoszeniu międzynarodowego przetargu, poszczególne elementy, o wadze 500 ton zostały dostarczone w latach 1893 do 1896 przez firmę Rudolph Philipp Waagner z Wiednia. Wysłano je barkami przez Dunaj i Morze Czarne. Po półtorarocznej budowie świątynia została poświęcona 8 września 1898.
Pierwszy ikonostas wykonany dla cerkwi utrzymany był w stylu wyraźnie nawiązującym do sztuki zachodnioeuropejskiej. Egzarchat Bułgarski nie przyjął go jednak i zamówił nową konstrukcję w moskiewskiej pracowni Nikołaja Achapkina. Ikony napisał Lebiediew, również artysta moskiewski, podczas gdy sześć dzwonów dla cerkwi powstało w Jarosławiu.

</doc>
<doc id="1443244" url="https://pl.wikipedia.org/wiki?curid=1443244" title="Synagoga Brigittenau w Wiedniu">
Synagoga Brigittenau w Wiedniu



</doc>
<doc id="1443250" url="https://pl.wikipedia.org/wiki?curid=1443250" title="Światło Łatgalii">
Światło Łatgalii

Światło Łatgalii (łot. "Latgales Gaisma", LG) – łotewska partia regionalna działająca na terenie Łatgalii w latach 2001–2007. 
Historia.
Została założona przez dyneburskiego biznesmena Rihardsa Eigimsa. W 2001 roku Światło wygrało wybory samorządowe w Dyneburgu, dzięki czemu Eigims został zaprzysiężony na prezydenta miasta. Liczne rozłamy w partii doprowadziły w 2003 do utraty większości w Radzie Miejskiej, co skutkowało odwołaniem Eigimsa z funkcji głowy miasta i powierzeniem tej funkcji Ricie Strode. Od tego czasu Światło znajdowało się w opozycji wobec rządów LC i LPP jako największe pod względem liczby mandatów ugrupowanie. 
W wyborach do Sejmu z 2002 partia uzyskała 9,3% głosów na terenie Łatgalii, co przełożyło się na 1,5% w skali kraju – nie udało się więc przekroczyć progu wyborczego. Poza Dyneburgiem ugrupowanie reprezentowane było przez jednego radnego w Krasławiu. W 2007 doszło do rozwiązania partii, a jej lider znalazł się w szeregach Łotewskiej Socjaldemokratycznej Partii Robotniczej.

</doc>
<doc id="1443253" url="https://pl.wikipedia.org/wiki?curid=1443253" title="Tomasz Gapiński">
Tomasz Gapiński

Tomasz Gapiński (ur. 8 lipca 1982 w Pile) – polski żużlowiec.
Życiorys.
Sport żużlowy uprawia od 1998 roku. Siedmiokrotny medalista drużynowych mistrzostw Polski: trzykrotnie złoty (1999, 2006, 2014), dwukrotnie srebrny (2000, 2004) oraz dwukrotnie brązowy (2007, 2009). Czterokrotny medalista młodzieżowych drużynowych mistrzostw Polski: złoty (Zielona Góra 2003) oraz trzykrotnie srebrny (Piła 1999, Leszno 2001, Bydgoszcz 2002). Srebrny medalista mistrzostw Polski par klubowych (Częstochowa 2007). Złoty medalista młodzieżowych mistrzostw Polski par klubowych (Piła 2000). Wielokrotny finalista indywidualnych mistrzostw Polski (najlepszy wynik: Gorzów 2015 - 3. miejsce).
Zdobywca II miejsca w turnieju o "Złoty Kask" (Bydgoszcz 2004). Zdobywca III miejsca w turnieju o "Srebrny Kask" (Bydgoszcz 2003). Zdobywca III miejsca w memoriale im. Ryszarda Nieścieruka (Wrocław 2005).
Srebrny medalista indywidualnych mistrzostw Europy (Równe 2011). Brązowy medalista mistrzostwa Europy par (Debreczyn 2004).
Mistrzostwa Polski.
Drużynowe Mistrzostwa Polski.
Podsumowanie:

</doc>
<doc id="1443255" url="https://pl.wikipedia.org/wiki?curid=1443255" title="Kąty (Chrzanów)">
Kąty (Chrzanów)

Kąty – oficjalna część miasta i osiedle w Chrzanowie położone w jego zachodniej części. Posiada status jednostki pomocniczej gminy Chrzanów. W odniesieniu do osiedla używa się także sporadycznie nazwy Kąty Chrzanowskie.
Kąty to największa pod względem obszaru część miasta Chrzanów. Od wschodu sąsiaduje z osiedlami Północ–Tysiąclecie, Śródmieście i Stara Huta, od północy i zachodu z miastem Jaworzno (z dzielnicami Cezarówka i Jeleń – Dąb) oraz Balinem, a od południa z gminą Libiąż.
W przybliżeniu wzdłuż północnej granicy osiedla biegnie autostrada A4. Zabudowa osiedla – głównie jednorodzinna – skupiona jest w północno-wschodniej części jego granic administracyjnych, gdzie występują także wilgotne łąki. Cały pozostały obszar osiedla stanowi kompleks leśny zwany Lasem Kąckim.
Na terenie osiedla znajduje się Parafia Miłosierdzia Bożego, market Biedronka (dawniej Champion, później Carrefour Express), letni basen kąpielowy, plac targowy, dawna stacja kolejowa, niewielkie przedsiębiorstwa przemysłowe. W centralnej części Lasu Kąckiego znajduje się osada Groble, w skład której wchodzą stawy wędkarskie i ośrodek rekolekcyjny. Ze wschodu na zachód przez obszar Kątów biegnie Kanał Matylda, który łączył dawną kopalnię galmanu z Przemszą. Najbardziej wysuniętym na zachód punktem Kątów i zarazem całej gminy Chrzanów są okolice leśniczówki Nadleśnictwa Chrzanów znajdującej się już w jaworznickim Dębie.
Historia.
Kąty, jako jedna z podchrzanowskich wsi, zostały przyłączone do parafii św. Mikołaja w Chrzanowie w XVIII w., a w 1925 r. włączono je w granice miasta.
Obszar osiedla.
Osiedle obejmuje następujące ulice: Balińska (numery nieparzyste od skrzyżowania z ul. ks. Skorupki do końca ulicy), Bracka, Brzozowa, Chełmońskiego, Fałata, Gierymskiego, Górnicza, Grottgera, ks. Skorupki (numery nieparzyste), Leśna, Ligęzów, Owocowa, Podkowińskiego, Polna, Pszczelna, Rodakowskiego, Spacerowa, Studzienna, Śląska (numery parzyste od ronda oraz numery nieparzyste od skrzyżowania z ul. Partyzantów do końca ulicy), Wyczółkowskiego.

</doc>
<doc id="1443257" url="https://pl.wikipedia.org/wiki?curid=1443257" title="Bagna Jasieńskie">
Bagna Jasieńskie

Bagna Jasieńskie – użytek ekologiczny w województwie lubuskim, w powiecie żarskim, w gminie Jasień. Utworzony w 2002 roku. Powierzchnia użytku wynosi 13,47 ha.
Wartość przyrodnicza.
Użytek ekologiczny „Bagna Jasieńskie” został utworzony w celu ochrony rzadkich, ginących i chronionych roślin naczyniowych oraz fitocenoz na podmokłym obszarze. W jego granicach znalazły się: torfowisko przejściowe, szuwary okazałych bylin, należące do klasy zespołów szuwarowych "Phragmitetea", łęg olszowy i ols porzeczkowy.
Najcenniejszym obszarem Bagien jest torfowisko przejściowe, na którym stwierdzono stanowiska dwóch gatunków umieszczonych na Czerwonej liście roślin naczyniowych w Polsce (Zarzycki K., Szeląg Z. 2006). Z grupy gatunków wymierających (kategoria krytycznie zagrożony: E) ponikło wielołodygowe "Eleocharis multicaulis" i rosiczka pośrednia "Drosera intermedia", a także rosiczka okrągłolistna "Drosera rotundifolia" (kategoria zagrożenia: V). Ponikło wielołodygowe ma w Polsce tylko kilka stanowisk (niektóre wymagające potwierdzenia), 3 z nich niedawno odkryto w okolicy Lubska (użytek ekologiczny „Bagna przy Rabym Kamieniu”) i Jasienia. Rosiczka pośrednia to najrzadsza z rosiczek, mająca w Borach Dolnośląskich jedne z najliczniejszych stanowisk w kraju. Małą liczbę stanowisk w kraju posiada kłoć wiechowata "Cladium mariscus", która na obszarze użytku tworzy charakterystyczne płaty szuwaru kłociowego "Cladietum marisci". Ponikło wielołodygowe, rosiczka pośrednia, kłoć wiechowata oraz sit drobny "Juncus bulbosus" i wąkrota zwyczajna "Hydrocotyle vulgaris", to we florze Polski rośliny szeroko pojętego elementu atlantyckiego. Osiągają one w większości swoje wschodnie granice zasięgów.
Z innych rzadkich roślin „Bagien Jasieńskich” warto wymienić: chronione grzybienie białe "Nymphaea alba", przygiełkę białą "Rhynchospora alba" bezpośrednio zagrożoną wymarciem w Wielkopolsce (kategoria E) (Żukowski W. i in. 2001), wełniankę wąskolistną "Eriophorum angustifolium" i żurawinę błotną "Vaccinium oxycoccos".

</doc>
<doc id="1443258" url="https://pl.wikipedia.org/wiki?curid=1443258" title="Liceum Ogólnokształcące im. Stanisława Wyspiańskiego w Bieczu">
Liceum Ogólnokształcące im. Stanisława Wyspiańskiego w Bieczu

Liceum Ogólnokształcące im. Stanisława Wyspiańskiego w Bieczu to szkoła ponadpodstawowa powstała w 1945 w Bieczu.
Historia.
Pod koniec II wojny światowej, 6 lutego 1945, przedstawiciele społeczeństwa bieckiego rozpoczęli starania o zezwolenie na założenie gimnazjum w mieście. Pomimo protestu Gorlic utworzono w Bieczu filię Liceum im. Stanisława Leszczyńskiego w Jaśle. Decyzję o jej utworzeniu wydano 5 marca 1945.
Nauczyciele prowadzący podczas wojny tajne nauczanie stanowili pierwszą kadrę nauczycielską. Na budynek szkolny władze miasta przekazały budynek Bożnicy. Po koniecznych pracach remontowych już 8 marca 1945 odbyły się egzaminy wstępne. Przyjęto 282 uczniów. Uroczyste rozpoczęcie roku szkolnego odbyło się 19 marca 1945; naukę rozpoczęto 23 marca. Zorganizowano cztery oddziały klasy I i po jednym oddziale klas II, II oraz IV. Po dodatkowych egzaminach liczba uczniów wzrosła do 324. Pierwszy rok szkolny zakończył się 29 lipca 1945.
Zarządzeniem Ministra Oświaty z dnia 26 lipca 1947 utworzono Państwowe Gimnazjum i Liceum Ogólnokształcące im. Stanisława Leszczyńskiego w Bieczu. Placówkę oficjalnie otwarto 3 września, a na budynek szkolny przekazano gród starościński. Nauka odbywała się wtedy jeszcze na zasadach systemu szkolnictwa sprzed wojny. Z dniem 1 września 1948 Gimnazjum i Liceum przekształcono w Państwową Szkołę Ogólnokształcąca Stopnia Licealnego w Bieczu.
W 1960 oddano do użytku nowy budynek liceum, mieszczący się przy ulicy Tysiąclecia. Budynek ten rozbudowano w 1969 i w takiej formie stoi do dziś. Szkoła jest typową tysiąclatką.
17 stycznia 1981 odbyła się uroczystość nadania szkole imienia Stanisława Wyspiańskiego wraz z odsłonięciem pamiątkowej tablicy przy wejściu. Oddano także do użytku budynek internatu.
W czerwcu 1985 dokonano odsłonięcia popiersia patrona szkoły. Ważnym wydarzeniem było włączenie bieckiego liceum w sieć Szkół Stowarzyszonych UNESCO, dzięki czemu od 1991 organizowane są Obozy Językowe UNESCO.
Wyposażenie szkoły (baza dydaktyczna).
Liceum w Bieczu to pierwsza szkoła w powiecie gorlickim i jedna z nielicznych w Małopolsce, która zrezygnowała z tradycyjnych papierowych dzienników, wprowadzając w 2009 r. elektroniczne dzienniki, dzięki czemu uczeń tej szkoły ma zawsze pełny dostęp m.in. do swoich ocen, frekwencji i tematów lekcji. Prócz tego uczeń zawsze ma dostęp do aktualnego planu lekcji oraz zastępstw z poziomu strony internetowej szkoły. Każda pracownia wyposażona jest także w komputer z dostępem do internetu .
LO Biecz jest jedną z najlepiej wyposażonych szkół w powiecie gorlickim – 5 z 17 sal lekcyjnych wyposażonych jest w tablice interaktywne, wszystkie w tym aula (14) w projektory multimedialne i komputery. Szkoła posiada system do szybkich testów Qclick, a także własną platformę e-learningową.

</doc>
<doc id="1443260" url="https://pl.wikipedia.org/wiki?curid=1443260" title="Lekkoatletyka na Letnich Igrzyskach Olimpijskich 2008 – bieg na 400 m mężczyzn">
Lekkoatletyka na Letnich Igrzyskach Olimpijskich 2008 – bieg na 400 m mężczyzn

Bieg na 400 metrów mężczyzn to jedna z konkurencji lekkoatletycznych rozegraych podczas XXIX Letnich Igrzyskach Olimpijskich w Pekinie na Stadionie Narodowym.
Rozgrywki rozpoczęły się 18 sierpnia o godzinie 9:00 czasu miejscowego. Wtedy to rozegrano pierwszą rundę zawodów. Decydująca faza, która wyłoniła mistrza olimpijskiego odbyła się 21 sierpnia o godzinie 21:20 czasu miejscowego.
Złoty medal zdobył Amerykanin LaShawn Merritt, bijąc swój rekord życiowy (43,75 s).
Rekordy.
Tabela przedstawia najlepsze wyniki, które uzyskali zawodnicy na świecie, jak i na igrzyskach oraz na każdym kontynencie. Stan z dnia 8 sierpnia 2008 roku.
Kwalifikacje do Igrzysk.
Każdy kraj mógł wystawić po 3 zawodników w tej konkurencji, jeśli wszyscy trzej zawodnicy spełnili minimum A wyznaczone przez IAAF (tj. czas poniżej 45,55 sekundy) oraz 1 zawodnika z minimum B (tj. czas poniżej 45,95 sekundy). Kwalifikacje trwały od 1 stycznia 2007 do 23 lipca 2008 roku. Ostatecznie na igrzyskach wystartowało 56 zawodników.
Przebieg zawodów.
Pierwsza runda.
W pierwsze rundzie wystartowało 55 spośród 56 zawodników, którzy zostali zgłoszeni do zawodów (nie wystartował Botswańczyk California Molefe). Bezpośrednio do drugiej rundy awansowali trzej najlepsi zawodnicy każdego z 10 biegów (Q) oraz trzech zawodników z najlepszymi czasami, którzy zajęli miejsca gorsze niż trzecie (q). Najszybszym okazał się zawodnik z Bahamów Chris Brown. Jedyny Polak Daniel Dabrowski (startujący bez przygotowania po kontuzji) zajął w swoim biegu eliminacyjnym ostatnie ósme miejsce.
Bieg 1.
Godzina: 9:00 
Bieg 2.
Godzina: 9:08 
Bieg 3.
Godzina: 9:16 
Bieg 4.
Godzina: 9:24 
Bieg 5.
Godzina: 9:32 
Bieg 6.
Godzina: 9:40 
Bieg 7.
Godzina: 9:48 
Półfinały.
Półfinały rozegrane zostały 19 sierpnia. Wystartowało w nich 24 zawodników, którzy przedostali się z pierwszej rundy. Bezpośrednio do finału awansowało dwóch najlepszych zawodników każdego z trzech biegów (Q), a także dwóch zawodników z najlepszymi czasami, którzy zajęli miejsca poniżej drugiego.
Półfinał 1.
Godzina: 21:45 
Półfinał 2.
Godzina: 21:52 
Półfinał 3.
Godzina: 21:59 
Finał.
W finale wystartowało 8 zawodników, którzy przedostali się przez dwie rundy kwalifikacji.
Godzina: 21:20 

</doc>
<doc id="1443268" url="https://pl.wikipedia.org/wiki?curid=1443268" title="Puchar Rous 1985">
Puchar Rous 1985



</doc>
<doc id="1443270" url="https://pl.wikipedia.org/wiki?curid=1443270" title="Puchar Rous">
Puchar Rous

Puchar Rous - seria meczów towarzyskich o puchar Rous rozgrywanych w latach 80. XX w. W spotkaniu uczestniczyły zespoły: Szkocji i Anglii oraz 1 reprezentacja z Ameryki Południowej.
Puchar Rous 1985.
W spotkaniu uczestniczyły zespoły: Szkocji i Anglii.
Mecze.
Triumfatorem turnieju o puchar Rous 1985 został zespół Szkocji.
Puchar Rous 1986.
W spotkaniu uczestniczyły zespoły: Szkocji i Anglii.
Mecze.
Triumfatorem turnieju o puchar Rous 1986 został zespół Anglii.
Puchar Rous 1987.
W turnieju uczestniczyły zespoły: Anglii, Szkocji i Brazylii.
Tabela końcowa.
Triumfatorem turnieju o puchar Rous 1987 został zespół Brazylii.
Puchar Rous 1988.
W turnieju uczestniczyły zespoły: Anglii, Szkocji i Kolumbii.
Tabela końcowa.
Triumfatorem turnieju o puchar Rous 1988 został zespół Anglii.
Puchar Rous 1989.
W turnieju uczestniczyły zespoły: Anglii, Szkocji i Chile.
Tabela końcowa.
Triumfatorem turnieju o puchar Rous 1989 został zespół Anglii.

</doc>
<doc id="1443274" url="https://pl.wikipedia.org/wiki?curid=1443274" title="Bitwa pod Las Piedras">
Bitwa pod Las Piedras

Bitwa pod Las Piedras – starcie zbrojne, które miało miejsce 18 maja 1811 w trakcie wojen niepodległościowych w Ameryce Łacińskiej (wojna o niepodległość Urugwaju).
Na początku XIX w. bazą Hiszpanów w Urugwaju stało się Montevideo. Dnia 28 lutego 1811 r. dowódca wojsk powstańczych Jose Gervasio Artigas na czele 400 piechoty i 600 jazdy oraz sił pomocniczych z La Platy przypuścił atak na wojska hiszpańskie (364 żołnierzy) stacjonujące w Las Piedras. Walka trwająca 6 godzin zakończyła się o zmroku wycofaniem się sił hiszpańskich z miasta. Po tym zwycięstwie powstańcy otoczyli już bez przeszkód Montevideo. 24 października powstańcy zawarli z Hiszpanami układ, na mocy którego odzyskali zajęte ziemie Urugwaju z wyjątkiem Montevideo. Straty Hiszpanów – 160 zabitych i rannych, powstańcy stracili 11 zabitych oraz 23 rannych.

</doc>
<doc id="1443277" url="https://pl.wikipedia.org/wiki?curid=1443277" title="Scooby i Scrappy Doo (serial animowany 1980)">
Scooby i Scrappy Doo (serial animowany 1980)

Scooby i Scrappy Doo (ang. "Scooby-Doo and Scrappy-Doo") – amerykański serial animowany, piąty z serii "Scooby Doo", wyprodukowany w latach 1980–1982 w wytwórni Hanna-Barbera dla ABC. Drugi serial z udziałem Scrappy’ego Doo i pierwszy bez Freda, Daphne i Velmy. Jest sequelem serialu pod tym samym tytułem wyprodukowanego w latach 1979–1980. Od 7 listopada 2013 roku serial emitowany był w TV4.
Serial składa się z trzech serii odcinków. Każda była emitowana w jakimś bloku z innymi serialami:
Każdy odcinek serialu jest podzielony na trzy krótkie epizody. Trzecie epizody serii trzeciej to odcinki z serii "Scrappy i Yabba Doo", w których zagadki rozwiązują tylko Scrappy, jego wujek Yabba Doo (brat Scooby’ego) i zastępca szeryfa Dusty, a akcja ma miejsce na Dzikim Zachodzie.
Wersja polska.
Dubbing telewizyjny.
Wersja polska:
Reżyseria:
Dialogi:
Tłumaczenie: Barbara Włodarek
Dźwięk:
Montaż:
Kierownictwo produkcji:
Opracowanie muzyczne: Eugeniusz Majchrzak
Wystąpili:
Lektor: Maciej Gudowski
Dubbing DVD do odcinków: 3c, 4, 5b, 10a, 14, 15, 16c 18, 19b, 33b.
Wersja polska:
Reżyseria:
Dialogi:
Dźwięk:
Montaż:
Kierownictwo produkcji:
Wystąpili:
Lektor:
DVD.
USA.
20 maja 2008 wydano DVD "The Richie Rich/Scooby-Doo Show – Kompletna Seria, część 1" z 7 odcinkami tytułowego bloku.
Polska.
13 listopada 2009 wydano DVD Scooby-Doo i straszna zima pod psem z odcinkiem 9c.
18 maja 2012 wydano DVD "Scooby Doo! 13 strasznych opowieści – Upiorne hece na całym świecie" z odcinkiem 10a; z innym tytułem i innymi dialogami w dubbbingu.
17 maja 2013 wydano DVD "Scooby Doo! i upiorny lunapark" z odcinkiem 5b; z innym tytułem i innymi dialogami w dubbbingu.
13 września 2013 wydano DVD "Scooby Doo! i wampiry" z odcinkiem 1b.
26 września 2014 wydano DVD "Scooby-Doo! 13 strasznych opowieści: Wszystkożercy" z odcinkami: 4, 6, 8, 9 i 18.
7 sierpnia 2015 wydano DVD "Scooby-Doo! 13 strasznych opowieści: Na fali" z odcinkami: 3, 14 i 15.

</doc>
<doc id="1443278" url="https://pl.wikipedia.org/wiki?curid=1443278" title="Scooby i Scrappy Doo">
Scooby i Scrappy Doo



</doc>
<doc id="1443281" url="https://pl.wikipedia.org/wiki?curid=1443281" title="Periklis Pierakos-Mawromichalis">
Periklis Pierakos-Mawromichalis

Periklis Pierakos-Mawromichalis (ur. w 1863, zm. w 1938) – grecki wojskowy i polityk, także szermierz.
W 1896 podczas igrzysk olimpijskich w 1896 w Atenach wystąpił w turnieju florecistów. W grupie eliminacyjnej zajął drugie miejsce, przegrywając z Henri Callotem i pokonując Henriego de Laborde i Joanisa Pulosa. Ostatecznie zajął trzecie miejsce, ponieważ Atanasios Wuros, który zajął drugie miejsce w drugiej grupie eliminacyjnej, mimo lepszego końcowego bilansu ostatnią walkę wygrał walkowerem.

</doc>
<doc id="1443285" url="https://pl.wikipedia.org/wiki?curid=1443285" title="Wacław Oławski">
Wacław Oławski



</doc>
<doc id="1443288" url="https://pl.wikipedia.org/wiki?curid=1443288" title="Aras">
Aras



</doc>
<doc id="1443290" url="https://pl.wikipedia.org/wiki?curid=1443290" title="Ludwik III Lubiński">
Ludwik III Lubiński



</doc>
<doc id="1443291" url="https://pl.wikipedia.org/wiki?curid=1443291" title="Państwowe Zakłady Wydawnictw Szkolnych">
Państwowe Zakłady Wydawnictw Szkolnych



</doc>
<doc id="1443295" url="https://pl.wikipedia.org/wiki?curid=1443295" title="Rozbitek z &quot;Cynthii&quot;">
Rozbitek z &quot;Cynthii&quot;



</doc>
<doc id="1443315" url="https://pl.wikipedia.org/wiki?curid=1443315" title="Dekanat Głogów-NMP Królowej Polski">
Dekanat Głogów-NMP Królowej Polski



</doc>
<doc id="1443316" url="https://pl.wikipedia.org/wiki?curid=1443316" title="All Hope Is Gone">
All Hope Is Gone

All Hope Is Gone – czwarty studyjny album grupy muzycznej Slipknot. Wydany w 2008 roku przez amerykańską wytwórnię płytową Roadrunner Records.
Lista utworów.
Muzyka, słowa i aranżacje Slipknot.

</doc>
<doc id="1443323" url="https://pl.wikipedia.org/wiki?curid=1443323" title="Dana Perino">
Dana Perino

Dana Perino właśc. Dana Marie Perino (ur. 9 maja 1972 w Evanston, Wyoming, USA) – amerykańska polityk, rzecznik prasowy Białego Domu za prezydentury George W. Busha.
Perino urodziła się w Evanston w amerykańskim stanie Wyoming. Następnie mieszkała w Denver w Kolorado. Ukończyła Colorado State University w Pueblo.

</doc>
<doc id="1443326" url="https://pl.wikipedia.org/wiki?curid=1443326" title="Karol Englisch">
Karol Englisch

Karol Englisch, także: "Karol Artur Englisch-Payne" (ur. 13 lipca 1881 w Krakowie, zm. 13 kwietnia 1945 w Stein an der Donau w Austrii) – polski prawnik, pracownik administracji państwowej. Jeden z najwybitniejszych polskich taterników w historii zdobywania Tatr.
Życiorys.
Ojciec Karola Englischa był Polakiem, matka Austriaczką, urodzoną w Krakowie i dobrze mówiącą po polsku. Sam Karol wychowywał się w Krakowie i uczęszczał do polskich szkół. Zawsze uważał się za Polaka, a swoje uczucia patriotyczne okazywał wielokrotnie, bądź to w sposób manifestacyjny (np. rozwijając w 1902 r. polską flagę na zdobytym Ostrym Szczycie), bądź (w późniejszych latach) w sposób mniej rzucający się w oczy, pracując na rzecz polskiej racji stanu.
W latach 1899–1903 studiował prawo na Uniwersytecie Jagiellońskim, gdzie też w 1905 r. uzyskał doktorat w tej dziedzinie. Od 1903 r. pracował w urzędach państwowych we Lwowie i w Wiedniu. W 1919 r. był rzeczoznawcą przy polskiej delegacji na konferencję pokojową w Paryżu. W 1920 r. został docentem Uniwersytetu Jagiellońskiego z zakresu statystyki, ale nie prowadził zajęć dydaktycznych. Od 1920 mieszkał w Wiedniu.
W Tatry wyprowadziła go jako 15-letniego chłopca jego matka Antonina Englischowa. Englisch uprawiał początkowo taternictwo z przewodnikami (głównie ze spiskim przewodnikiem Johannem Hunsdorferem seniorem), później już bez ich pomocy, a nawet samotnie. Dużo wspinał się również ze swoją matką. Interesowało go zwłaszcza wymazywanie ostatnich białych plam na mapie Tatr: w latach 1896–1903 wszedł jako pierwszy na ponad 30 szczytów i turni tatrzańskich, przyspieszając tym samym zdecydowanie zamknięcie okresu taternictwa „zdobywczego”.
Od 1898 r. rozwinął też ożywioną działalność pisarską. Publikował opisy swych tatrzańskich wypraw początkowo w publikacjach spiskoniemieckich i węgierskich, następnie francuskich (od 1902 r.) oraz polskich (od 1902 r.).
W latach międzywojennych, podczas gdy mieszkał i pracował w Wiedniu, tajnie działał na rzecz polskiego wywiadu. W czasie II wojny światowej działał na rzecz Polskiego Państwa Podziemnego, działając m.in. w strukturach sieci wywiadu dalekiego zasięgu (kryptonim „Stragan”) Komendy Głównej AK. W 1943 za swą działalność antyhitlerowską został w Wiedniu aresztowany przez Gestapo i skazany na śmierć. 6 kwietnia 1945, tuż przed wyzwoleniem, został zamordowany w więzieniu w Stein an der Donau (dzielnica Krems an der Donau) wraz z m.in. Janem Mrózkiem, szefem grupy „WO-1 Południe” tej siatki i wieloma innymi więźniami politycznymi w czasie tzw. Masakry w Stein. Na Cmentarzu Rakowickim w Krakowie znajduje się jego symboliczne miejsce spoczynku (kwatera II, wsch.).

</doc>
<doc id="1443332" url="https://pl.wikipedia.org/wiki?curid=1443332" title="Plaek Pibulsongkram">
Plaek Pibulsongkram

Plaek Pibulsongkram (ur. 14 lipca 1897 w Nonthaburi, zm. 11 czerwca 1964 w Tokio) – tajski wojskowy i polityk.
Premier w latach 1938–1944 i 1948–1957, minister spraw zagranicznych (1939–1941, 1941–1942 i 1949), minister obrony (1934–1943 i 1949–1957), minister spraw wewnętrznych (1938–1941, 1948–1949, 1955–1957) oraz minister finansów (1949–1950). Feldmarszałek.
Młodość.
Urodził się w prowincji Nonthaburi jako syn Keeda Khittasangkhi i jego małżonki Sam-Ang. Keed miał chińsko-tajskie korzenie; jego ojciec był mówiącym w narzeczu kantońskim imigrantem. Rodzice byli właścicielami plantacji durianu. Jego imię – Plaek, co znaczy po tajsku "mocny" – odzwierciedlało jego dziecięcą żywotność i siłę. Plaek Khittasangkha pobierał wstępnie nauki w buddyjskiej szkółce świątynnej, po czym został przyjęty do Królewskiej Akademii Wojskowej Chulachomklao. W roku 1914 otrzymał stopień podporucznika artylerii. Po zakończeniu I wojny światowej został wysłany na studia do Francji. W roku 1928 otrzymał awans, a wraz z nim od króla Prajadhipoka honorowy tytuł szlachecki "Luang". Od tej pory – zgodnie z tajską tradycją – był nazywany Luang Pibunsongkram (lub Pibulsongkram). W latach późniejszych zmienił nawet nazwisko na Pibulsongkram.
W roku 1932 Pibulsongkram był jednym z wojskowych przywódców tzw. "Partii Ludowej", która dokonała zamachu stanu i obaliła monarchię. Podpułkownik Pibulsongkram wyrósł na głównego przywódcę ruchu.
Premier Syjamu.
Od roku 1938 Pibulsongkram piastował urząd premiera, wzmacniając swą pozycję poprzez obsadzanie istotnych stanowisk w rządzie członkami własnej junty.
Pibulsongkram przyspieszył zmiany cywilizacyjne w swym kraju. Poprzez manipulacje środkami masowego przekazu wspierał faszyzm i nacjonalizm. Razem z Luang Wichitwathakan, ministrem propagandy, zbudował trwający od 1938 kult przywództwa. Zdjęcia króla Prajadhipoka (który abdykował w 1935) zostały usunięte, natomiast fotografie Pibulsongkrama można było znaleźć wszędzie. Jego wypowiedzi były szeroko kolportowane w gazetach, umieszczane na bilbordach oraz powtarzane przez radio.
Rząd wydawał, "dążąc do podniesienia narodowego ducha i kodeksu moralnego narodu oraz wpajając postępowe tendencje i nowości do tajlandzkiego życia", serie zadań dla społeczeństwa. Zachęcały one Tajów do pozdrawiania flagi państwowej w miejscach publicznych, poznania nowego hymnu narodowego (napisanego przez Wichitwathakana), używania języka tajskiego zamiast regionalnych dialektów. Ludzi namawiano do przyswojenia sobie zachodniego ubioru w miejsce tradycyjnych strojów tajskich. Według Pibulsongkrama takie działania były konieczne, by zmienić opinie obcokrajowców uważających Tajlandię za nierozwinięty, barbarzyński kraj.
Administracja Pibulsongkrama pobudzała także rodzimy rozwój gospodarczy: Tajowie mieli kupować przede wszystkim tajskie wyroby, minimalizując chiński udział w rynku. Antychińska strategia przyniosła wkrótce owoce. W przemówieniu z roku 1938 Luang Wichitwathakan porównał Chińczyków w Syjamie do Żydów w Niemczech.
W roku 1939 roku Pibulsongkram (już w stopniu marszałka) zmienił nazwę państwa z Syjam na Tajlandia. Pod koniec 1940 doprowadził do krókotrwałej wojny francusko-tajlandzkiej, na skutek której Tajlandia zdobyła od Francuzów część Kambodży. W 1941, już podczas trwania II wojny światowej, ustanowił dekretem dzień 1 stycznia oficjalnym początkiem roku kalendarzowego w miejsce tradycyjnego 13 kwietnia. 5 sierpnia 1941 roku Tajlandia dołączyła do tych krajów, które uznały marionetkowe państwo Mandżukuo.
Sojusz z Japonią.
Kiedy Japończycy wkroczyli do Tajlandii 8 grudnia 1941 roku, Pibulsongkram poprosił o zawieszenie broni, a następnie zezwolił japońskim wojskom na użycie kraju jako bazy do inwazji na Birmę i Malaje. Gdy japońska droga przez Malaje przybrała formę wojny błyskawicznej, 12 grudnia podpisał militarny sojusz z Japonią. Miesiąc później, 25 stycznia 1942 roku, Tajlandia wypowiedziała wojnę sprzymierzonym. Ci, którzy sprzeciwiali się tej decyzji, tracili miejsca w rządzie: Pridi Banomyong został mianowany pełniącym obowiązki regenta marionetkowego króla Anandy Mahidola, podczas gdy Direk Jayanama, minister spraw zagranicznych, który popierał opór przeciw Japończykom, został ambasadorem Tajlandii w Tokio.
Gdy stało się jasne, że Japonia poniesie klęskę, Pibulsongkram został zmuszony podać się do dymisji przez nastawione antyjapońsko Zgromadzenie Narodowe. W ten sposób skończyły się jego sześcioletnie rządy. Zamieszkał w głównej siedzibie armii w Lopburi. Premierem został Khuang Aphaiwong, który pozornie miał kontynuować współpracę z Japończykami, podczas gdy w rzeczywistości potajemnie wspierał niepodległościowe podziemie antyjapońskie.

</doc>
<doc id="1443334" url="https://pl.wikipedia.org/wiki?curid=1443334" title="Rhipsalis">
Rhipsalis

Rhipsalis Gaertn. – rodzaj sukulentów z rodziny kaktusowatych ("Cactaceae"). Są to głównie epifity, niektóre z nich to litofity, w większości nie posiadają cierni. Występują w Ameryce Środkowej, części wysp Karaibskich i dużej części północnej i środkowej Ameryki Południowej. Jeden gatunek, "Rhipsalis baccifera", występuje ponadto w Afryce, na Madagaskarze, Sri Lance, w Indiach i Nepalu. Gatunkiem typowym jest "R. cassutha" J. Gaertner.
Systematyka.
"Cassyta" J.Mill., " Cassytha" Mill., "Erythrorhipsalis" A.Berger, "Hariota" Adans.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Rhipsalideae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), podrodzina "Rhipsalidoideae" Burnett, plemię "Rhipsalideae" DC., rodzaj "Rhipsalis" Gaertn.
Zagrożenia.
Stopień zagrożenia części gatunków został zbadany przez IUCN. Spośród 11 gatunków umieszczonych w Czerwonej księdze gatunków zagrożonych cztery uznano za narażone na wyginięcie (kategoria zagrożenia VU): "Rhipsalis cereoides", "R. crispata", "R. pilocarpa", "R. russellii"; jeden za bliski zagrożeniu (kategoria NT): "R. oblonga". Liczebność populacji tych gatunków maleje. Postępująca utrata siedlisk wynika między innymi z zabierania terenów pod uprawę, budowę infrastruktury, z niszczenia lasów (pozyskiwanie drewna) i wzmożonej turystyki.

</doc>
<doc id="1443344" url="https://pl.wikipedia.org/wiki?curid=1443344" title="Bazar Egipski">
Bazar Egipski



</doc>
<doc id="1443350" url="https://pl.wikipedia.org/wiki?curid=1443350" title="Meczet Dolmbahcze">
Meczet Dolmbahcze



</doc>
<doc id="1443353" url="https://pl.wikipedia.org/wiki?curid=1443353" title="Metody rentgenostrukturalne">
Metody rentgenostrukturalne



</doc>
<doc id="1443355" url="https://pl.wikipedia.org/wiki?curid=1443355" title="Pałac Dolmbahcze">
Pałac Dolmbahcze



</doc>
<doc id="1443356" url="https://pl.wikipedia.org/wiki?curid=1443356" title="Kolumna z Pierścieniem">
Kolumna z Pierścieniem



</doc>
<doc id="1443360" url="https://pl.wikipedia.org/wiki?curid=1443360" title="Obelisk Egipski">
Obelisk Egipski



</doc>
<doc id="1443361" url="https://pl.wikipedia.org/wiki?curid=1443361" title="Franz Xaver Trost">
Franz Xaver Trost

Franz Xaver Trost (zm. 1977) – zbrodniarz hitlerowski, członek załogi obozu koncentracyjnego Dachau.
Esesman, który w latach 1944–1945 pełnił służbę w Kaufering, jednym z obozy podobozów KL Dachau. Mordował i maltretował więźniów, również podczas ewakuacji obozu. W procesie przed zachodnioniemieckim Sądem w Augsburgu w 1950 Trost skazany został na dożywocie za zamordowanie czterech więźniów Kaufering i maltretowanie wielu innych. W 1973 roku skończył odbywanie kary, a 4 lata później zmarł. 

</doc>
<doc id="1443362" url="https://pl.wikipedia.org/wiki?curid=1443362" title="Jigoku-Retsuden">
Jigoku-Retsuden

 – album kompilacyjny amerykańskiej grupy rockowej KISS zawierający nowe wersje klasycznych utworów grupy. Został wydany 27 sierpnia 2008 roku.

</doc>
<doc id="1443363" url="https://pl.wikipedia.org/wiki?curid=1443363" title="Córki McLeoda">
Córki McLeoda

Córki McLeoda (ang. "McLeod’s Daughters", 2001–2009) – australijski serial telewizyjny stworzony na podstawie filmu o tym samym tytule z 1996 roku przez Posie Graeme-Evans i Caroline Stanton, wyprodukowany przez Nine Network. Serial miał premierę 8 sierpnia 2001 roku i stał się jednym z najpopularniejszych seriali w Australii. Po ośmiu sezonach serialu (224 odcinkach), 31 stycznia 2009 roku zakończono emisję serialu.
Serial był nagrywany na przedmieściach miasteczka Gawler, niedaleko Południowo-Australijskich winnic Barossa Valley, 65 km od miasta Adelaide.
Fabuła.
Serial opowiada historię dwóch rozdzielonych w dzieciństwie sióstr – Claire (Lisa Chappell) i Tess (Bridie Carter), które spotykają się ponownie, kiedy dziedziczą dużą farmę bydła w australijskim buszu – Drovers Run. Posiadłość była przez pokolenia własnością rodziny McLeodów. Jack McLeod prowadził farmę wraz ze swoją pierwszą żoną, niestety kobieta zmarła rodząc ich synka i osierocając córeczkę Claire. Jack w pośpiechu ożenił się z Ruth, dziewczyną z miasta, która dała mu drugą córkę, Tess. Dwie dziewczynki bardzo się kochały, ale Ruth nie potrafiła przywyknąć do samotnego życia w australijskim buszu. Gdy Tess miała pięć lat Ruth wyjechała z Drovers Run i zabrała córeczkę do miasta. Jack i Claire zostali sami. Tess bardzo brakowało siostry, ale szybko zorientowała się, że wszelkie napomknienia o wiejskim życiu są niemile widziane przez jej matkę. Pogodziła się więc ze stratą i rozpoczęła nowe życie.
Historia rozpoczyna się w momencie, gdy Tess otrzymuje wiadomość od adwokata, że odziedziczyła połowę farmy po śmierci ojca. Początkowo chce odsprzedać swoją część spadku, ale okazuje się, że ziemia zaczyna ją fascynować. Jej optymizm jest bardzo potrzebny Claire, która całe lata walczyła o finansową pomyślność Drovers Run. Siostry postanawiają, więc wspólnie prowadzić farmę z pomocą Meg (Sonia Todd), która od lat prowadziła Jackowi dom. Meg mieszka w gospodarstwie wraz ze swą nastoletnią córką Jodi (Rachael Carpani). Na farmę przybywa też Becky (Jessica Napier), miejscowa dziewczyna uciekająca z miasteczka przed kłopotami. Dużą rolę w życiu sióstr McLeod odgrywają ich sąsiedzi – Nick Ryan (Myles Pollard) i jego brat Alex (Aaron Jeffery). W późniejszych sezonach serialu pojawiają się kolejne osoby noszące nazwisko McLeoda po bracie Jacka – Hugh McLeoda.

</doc>
<doc id="1443367" url="https://pl.wikipedia.org/wiki?curid=1443367" title="Kościół Ewangelicko-Reformowany w Łodzi">
Kościół Ewangelicko-Reformowany w Łodzi



</doc>
<doc id="1443372" url="https://pl.wikipedia.org/wiki?curid=1443372" title="Meczet Zeyrek">
Meczet Zeyrek

Meczet Zeyrek (tur. "Molla Zeyrek Camii") – meczet w Stambule w Turcji. Przed zdobyciem miasta przez Turków znajdował się tu Klasztor Chrystusa Pantokratora.
Historia.
Klasztor został ufundowany przez cesarza Jana II Komnena i jego żonę Irenę w XII w. Architektem był Nikifor. Zbudował on na trzecim z siedmiu wzgórz Konstantynopola dwa kościoły, połączone pośrodku kaplicą grobową. Pochowano tam, poza licznymi bizantyjskimi dygnitarzami, cesarza Jana II razem z żoną – Ireną, Cesarzową Bertę z Sulzbach (która również przyjęła imię Irena, będąc żoną Manuela I Komnena) oraz cesarza Jana V Paleologa. Wokół powstały: biblioteka, szpital, przytułek dla starców, zakład dla umysłowo chorych, cele klasztorne.
Pierwszy powstał kościół południowy, zwany Kościołem Chrystusa Pantokratora. Następnie zbudowano drugi kościół pod wezwaniem "Theotokos Eleousa" – Matki Bożej Litościwej i połączono je kaplicą grobową pod wezwaniem Archanioła Michała. Kościoły mają sklepienia krzyżowe, apsydy są siedmioboczne. Kościół południowy posiada dwie kopuły, kościół północny jedną. Kościół południowy posiada również "matroneum" (galerię dla kobiet). W oknach były wstawione witraże z wizerunkami świętych, nie zachowały się jednak do dzisiaj.
Po zajęciu Konstantynopola przez łacinników w 1204 kompleks zabudowań przekazano duchownym z Wenecji. Klasztor był również używany jako pałac cesarski przez ostatniego cesarza łacińskiego – Baldwina II. Po odzyskaniu miasta przez Paleologów do klasztoru powrócili mnisi greccy. Najbardziej znanym spośród nich był Gennadiusz II Scholar, który opuścił klasztor Chrystusa Pantokratora aby zostać pierwszym Ekumenicznym Patriarchą Konstantynopola po zdobyciu miasta przez Turków.
Po upadku Konstantynopola, klasztor zmieniono na meczet i nazwano go imieniem nauczyciela Molla Zeyrek Mehmed Efendiego, uczącego w pobliskiej medresie. W połowie XVIII w. kościół odrestaurowano po pożarze. W 1934 spaliła się biblioteka przyklasztorna. 
W ostatnich latach, ze względu na bardzo zły stan techniczny, dawny klasztor wpisano na listę najbardziej zagrożonych zabytków prowadzoną przez UNESCO. Dzięki temu obecnie prowadzone są gruntowne prace remontowe, mające zabezpieczyć i odrestaurować świątynię.

</doc>
<doc id="1443394" url="https://pl.wikipedia.org/wiki?curid=1443394" title="Lois Lowry">
Lois Lowry

Lois Ann Lowry (ur. 20 marca 1937) − amerykańska autorka książek dla dzieci i młodzieży. Dwukrotnie zdobywała medal Johna Newbery: pierwszy raz w 1990 za powieść "Number the Stars" a drugi w 1993 za powieść "Dawca".
Życiorys.
Lois Lowry urodziła się 20 marca 1937 w Honolulu jako córka Roberta i Katarzyny (Landis) Hammersberg.
Pisarka miała starszą siostrę, Helen oraz młodszego brata Jona. Helen, 3 lata starsza od Lois, zmarła w 1962 w wieku 28 lat. Wydarzenie to stało się przyczyną powstania pierwszej książki "Summer to Die" opowiadającej o młodej dziewczynie, której siostra ginie w tragicznych okolicznościach.

</doc>
<doc id="1443397" url="https://pl.wikipedia.org/wiki?curid=1443397" title="Dydaktyka geografii">
Dydaktyka geografii

Dydaktyka geografii – jedna z dydaktyk przedmiotowych, która formułuje cele nauczania geografii, opracowuje kryteria doboru i sposoby układu treści nauczania geografii, adaptuje ogólnodydaktyczne oraz opracowuje własne metody kształcenia i środki dydaktyczne, bada różne elementy i uwarunkowania procesu nauczania-uczenia się geografii, wykrywa prawidłowości tego procesu oraz racjonalizuje jego organizację.
Historia dydaktyki geografii.
Początki geografii jako przedmiotu nauczania i jej dydaktyki są niejasne. Niewątpliwie są one związane z rozwojem samej geografii jako nauki. Geografii uczono prawdopodobnie już w starożytnej Grecji, ale są o tym tylko niejasne wzmianki. O jej nauczaniu wspomina Propercjusz: "Zmuszają mnie do studiowania i przedstawiania świata w tablicach".
Przyjmuje się, że geografia zaczęła pojawiać się w szkołach jako dodatkowy przedmiot nauczania już w XV w., a w XVIII w. była już odrębnym przedmiotem szkolnym.
W Polsce nie ma dokładnych danych kiedy rozpoczęto nauczać geografii. Prawdopodobnie w średniowiecznych szkołach klasztornych i katedralnych uczono jej pod nazwą kosmografii i geometrii wpajając pamięciowo fragmenty wiedzy geograficznej. Regularne wykłady z zakresu kosmografii w Polsce rozpoczęły się na uniwersytecie krakowskim w latach 1493-1494. Miały one charakter prelekcji, polegających na komentowaniu dzieł starożytnych autorów - przede wszystkim Ptolemeusza. Pierwsze łacińskie podręczniki kosmografii powstały na przełomie XV/XVI w.
Pierwszym dydaktykiem geografii był czeski pedagog Jan Ámos Komenský (J.A. Komeński) (1592-1670). W dziele "Wielka Dydaktyka przedstawiająca uniwersalną sztukę nauczania wszystkich wszystkiego (Didactica magna universale omnes omnia docendi artificum exhibens)" opublikowanym w 1657 r. zalecał nauczanie poglądowe (za T. Campanellą) w języku ojczystym, oparte na współdziałaniu zmysłów i umysłu.
J.A. Komeński uzasadnił wprowadzenie geografii do szkoły, poddając krytycznej ocenie ówczesne podręczniki i metody stosowane przy jej nauczaniu. Głosił zasadę poznawania Ziemi od najbliższej okolicy, kładł nacisk na używanie map i obrazów w przypadku kiedy nie można było pokazać w naturze rzeczy odległych. Do koncepcji J.A. Komeńskiego wracali później również Jan Jakub Rousseau, Johann Heinrich Pestalozzi i in. Myśli Komeńskiego zmierzające do zreformowania szkolnictwa w Polsce nie przyjęły się. Szkolnictwo w XVII i początkach XVIII w. upadło a wraz z nim również szkolna geografia. Jeśli uczono jej elementów w szkołach klasztornych, to zwracano głównie uwagę na tematy historyczno-polityczne np. genealogia panujących czy nazwy różnych miejscowości, które podawano pamięciowo.
Podstawa programowa i podręczniki do nauczania geografii.
Aktualnie obowiązująca podstawa programowa geografii w gimnazjum i szkole ponadgimnazjalnej (stan na listopad 2011)
 Podręczniki do nauczania geografii zatwierdzone przez MEN
Środki dydaktyczne.
W polskiej literaturze wyróżnia się wiele podziałów środków dydaktycznych jednak dydaktycy geografii posługują się swoją klasyfikacją środków dydaktycznych opracowaną przez S. Piskorza (1995) i zamieszczoną w "Zarysie dydaktyki geografii" (1995, s. 114).
Podział środków dydaktycznych przedstawiony przez S. Piskorza (1995), z upływem czasu stracił na aktualności. Szczególnie daje się to zauważyć w grupie II. Przyrządy pomiarowe i urządzenia dydaktyczne, gdzie od czasu stworzenia klasyfikacji pojawiło się wiele nowych urządzeń. W tabeli poniżej przedstawiono klasyfikację środków dydaktycznych stosowanych w nauczaniu geografii wraz z propozycją ich uzupełnień. Elementy, które zostały dodane wyróżnione kursywą. 
Podstawowym uzupełnieniem tej klasyfikacji jest utworzenie nowej kategorii w grupie urządzeń dydaktycznych nadając jej nazwę "urządzenia interaktywne", w której została umieszczona tablica interaktywna i urządzenia z nią współpracujące. Każda z powyższych kategorii (wizualne, audytywne, audiowizualne, automatyzujące nauczanie) dla urządzeń interaktywnych jest zbyt wąska i nie odzwierciedla właściwości, które one posiadają. Główną cechą tych urządzeń jest ich interaktywność. 
Wychodząc z definicji interaktywności - urządzeniami interaktywnymi należy nazywać takie, które odbierając informacje od użytkownika współpracują z komputerem, reagują na nie, pozwalając na ich dowolną modyfikację oraz na bezpośrednią i sprawną ich wymianę między użytkownikiem a całym oprogramowaniem lub jego dowolną aplikacją.

</doc>
<doc id="1443398" url="https://pl.wikipedia.org/wiki?curid=1443398" title="Zasada pięciu aktów">
Zasada pięciu aktów

Zasada pięciu aktów sztuki dramatycznej stanowi jeden z pięciu punktów schematycznej ramy dramatu poetyki renesansowej.
Zasada ta składa się z następujących pięciu faz akcji:

</doc>
<doc id="1443399" url="https://pl.wikipedia.org/wiki?curid=1443399" title="Otto Georg Locke">
Otto Georg Locke

Otto Georg Erich Locke (ur. 1914, zm.?) - niemiecki kapo w obozie koncentracyjnym Auschwitz-Birkenau i zbrodniarz wojenny.
W latach 1943 - 1944 był więźniem funkcyjnym w komandach więźniarskich w obozie Auschwitz. Pełnił funkcję kapo w zakładach krawieckich i szewskich. Locke w okrutny sposób znęcał się nad podległymi mu więźniami żydowskimi, wielu z nich zabijając.
5 września 1957 został za swoje zbrodnie (między innymi udowodniono mu zamordowanie siedmiu więźniów) skazany przez zachodnioniemiecki sąd w Berlinie na dożywotnie pozbawienie wolności. Wyrok ten potwierdził sąd apelacyjny 13 czerwca 1958.

</doc>
<doc id="1443402" url="https://pl.wikipedia.org/wiki?curid=1443402" title="Brzeżański Batalion ON">
Brzeżański Batalion ON



</doc>
<doc id="1443406" url="https://pl.wikipedia.org/wiki?curid=1443406" title="Děčínská vrchovina">
Děčínská vrchovina



</doc>
<doc id="1443414" url="https://pl.wikipedia.org/wiki?curid=1443414" title="Skillet (album)">
Skillet (album)

Skillet - debiutancki album grupy Skillet wydany w 1996 roku przez wytwórnie ForeFront Records i Ardent Records.

</doc>
<doc id="1443415" url="https://pl.wikipedia.org/wiki?curid=1443415" title="Towarzystwa Świętego Alojzego">
Towarzystwa Świętego Alojzego

Pierwsze Towarzystwo św. Alojzego powstało 25 marca 1871 roku na Rozbarku. Jego inicjatorem był ksiądz Norbert Bonczyk. W krótkim czasie ruch alojzjański ogarnął cały Górny Śląsk. Celem Towarzystwa było ożywienie życia religijnego. Opracowany przez księdza Bonczyka i Szafranka statut przewidywał rozwijanie czytelnictwa, wieczorki taneczne, wycieczki, akademie, dyskusje, amatorskie przedstawienia teatralne. Towarzystwo miało charakter wybitnie polski. Promowało kulturę polską, troszczyło się o oświatę, rozwój czytelnictwa i teatru. 
Członkami stowarzyszenia była młodzież w wieku 17 - 18 lat. Na zebraniach towarzystwa wygłaszano odczyty, wykłady i przemówienia, recytowano poezję (Adam Mickiewicz), urządzano przedstawienia teatralne. Wygłaszali je lekarze, prawnicy, studenci, redaktorzy pism (Adam Napieralski, redaktor Katolika). W 1875 r. współpracujący z ks. Bonczykiem F. Chłapowski założył kółko śpiewacze. W 1884 roku wydano własny śpiewnik pieśni religijnych, towarzyskich i obyczajowych związanych z Polską. W ramach towarzystwa działał teatr amatorski.
Likwidację Towarzystwa nakazał kardynał Kopp biskup wrocławski w połowie 1897 r. Dekretem kardynała, w miejsce towarzystwa w parafiach miały powstawać bractwa religijne. Jednak wiele towarzystw św. Alojzego zmieniło tylko nazwę lub zarząd i kontynuowała swoją działalność.

</doc>
<doc id="1443416" url="https://pl.wikipedia.org/wiki?curid=1443416" title="Richard Bugdalle">
Richard Bugdalle

Richard Bugdalle (ur. 11 września 1907 w Pommsen, zm. 27 czerwca 1982 w Monachium) – zbrodniarz hitlerowski, członek załogi obozu koncentracyjnego Sachsenhausen i SS-Hauptscharführer.
W latach 1939–1941 był blokowym ("Blockführerem") w Sachsenhausen. Podlegała mu również więźniarska kompania karna. Mordował i torturował dziesiątki więźniów, stosując okrutne kary (takie jak kara słupka) czy polewając ich zimną wodą.
2 stycznia 1960 Richard Bugdalle został skazany przez zachodnioniemiecki sąd w Monachium na dożywotnie pozbawienie wolności za zbrodnie popełnione w Sachsenhausen. .

</doc>
<doc id="1443418" url="https://pl.wikipedia.org/wiki?curid=1443418" title="Nosicielstwo">
Nosicielstwo

Nosicielstwo (nosicielstwo mikrobiologiczne) – w mikrobiologii i chorobach zakaźnych stan, w którym u nosiciela (człowieka lub zwierzęcia) po przechorowaniu choroby zakaźnej lub w wyniku bezobjawowego zakażenia utrzymuje się obecność czynnika zakaźnego mimo braku objawów chorobowych.
Czasem termin nosicielstwo (nosicielstwo genetyczne) odnosi się także do występowania u danego osobnika nieprawidłowej (zmutowanej) wersji genu choroby genetycznej, która jest dziedziczona w sposób recesywny.
Przykłady drobnoustrojów, w przypadku których często występuje nosicielstwo:
Nosiciel może stać się źródłem infekcji dla wrażliwych na zakażenie osób w jego środowisku. Dlatego ze względów epidemiologicznych ważne jest wykrywanie oraz leczenie nosicieli chorób zakaźnych (czasem stosuje się inne środki zapobiegawcze).

</doc>
<doc id="1443419" url="https://pl.wikipedia.org/wiki?curid=1443419" title="Ulica Lekarska w Warszawie">
Ulica Lekarska w Warszawie

Ulica Lekarska – ulica w Warszawie biegnąca od al. Armii Ludowej do ul. Filtrowej.
Opis.
Wytyczona w roku 1922 jako ulica zamykająca zwarty blok zabudowy zlokalizowany pomiędzy
al. Armii Ludowej, al. Niepodległości i ul. Filtrową. Zamieszkało przy niej wielu znanych lekarzy, co dało nazwę ulicy.
Zabudowa wyżej wymienionego kwartału ulic składa się z domów (segmentów) mieszkalnych Spółdzielni Mieszkaniowej „Ognisko” wybudowanych w latach 1924-27 według konceptu Romana Felińskiego.
On też jest autorem projektów zachowanych do dziś piętrowych domków utrzymanych w konwencji "stylu narodowego", stojących w zachodniej pierzei ulicy (nr 1 i 3-23).
Zabudowa wschodniej pierzei ulicy powstała nieco później, w latach 1931–1932 dla spółdzielni „Temida”. Autorem projektu był architekt Piotr Kwiek. Zachowane domy (pod numerami 2 i 4-14) prezentują styl odmienny od domów w pierzei nieparzystej i są bliskie architekturze konstruktywizmu.
Przed II wojną światową przy ulicy miała siedzibę Wielka Loża Narodowa Polski.
W 1944 w ogrodzie segmentu pod nr 9 Irena Sendlerowa i Jadwiga Piotrowska zakopały kartotekę referatu dziecięcego Rady Pomocy Żydom („Żegoty”).

</doc>
<doc id="1443421" url="https://pl.wikipedia.org/wiki?curid=1443421" title="Aksana Miankawa">
Aksana Miankawa



</doc>
<doc id="1443424" url="https://pl.wikipedia.org/wiki?curid=1443424" title="Alesia">
Alesia



</doc>
<doc id="1443426" url="https://pl.wikipedia.org/wiki?curid=1443426" title="Henryk IX Lubiński">
Henryk IX Lubiński



</doc>
<doc id="1443432" url="https://pl.wikipedia.org/wiki?curid=1443432" title="Straciłam swój rozsądek">
Straciłam swój rozsądek

Straciłam swój rozsądek – singiel Kasi Kowalskiej z 1997 roku. Piosenka jest jednym z utworów przewodnich (obok piosenek Varius Manx) filmu Nocne Graffiti, w którym Kowalska zagrała główną rolę, narkomanki. Piosenka została wydana na ścieżce filmu oraz na wielu składankach.
muz. Wojtek Pilichowski / Jarosław Chilkiewicz / sł. Kasia Kowalska

</doc>
<doc id="1443438" url="https://pl.wikipedia.org/wiki?curid=1443438" title="Cytomegalovirus">
Cytomegalovirus



</doc>
<doc id="1443439" url="https://pl.wikipedia.org/wiki?curid=1443439" title="Kościół św. Rocha w Radomsku">
Kościół św. Rocha w Radomsku

Kościół pw. św. Rocha w Radomsku – kościół parafialny rzymskokatolickiej parafii św. Rocha w Radomsku w Stobiecku Miejskim.
Historia.
Kościół pw. św. Rocha jest kościołem drewnianym. Powstał w roku 1502. Posiada on gotycko-renesansowy tryptyk z 1519 roku, którego środkowa część przedstawia Świętą Rodzinę, zewnętrzne boczne skrzydła to cztery sceny Męki Pańskiej.
Wewnątrz przedstawiono postacie św. Jana Jałmużnika, św. Zofii z córkami, św. Marii Magdaleny i św. Wita. Kościół odrestaurowano w XVIII wieku. Z tego czasu pochodzą: krucyfiks, drewniana dzwonnica oraz belka dotycząca budowy kościoła.
W czasie renowacji (1952) powrócono do oryginalnych malowideł, usuwając te z 1615 roku.
Tuż za kościołem jest budowana nowa świątynia pw. św. Joachima i Anny, jednak w starym kościele nadal odprawiane są msze święte. Nad tylnym wejściem znajduje się obraz patrona.
W 2010 r. kościół został gruntownie odremontowany.

</doc>
<doc id="1443445" url="https://pl.wikipedia.org/wiki?curid=1443445" title="Towarzystwo Zabaw Ruchowych">
Towarzystwo Zabaw Ruchowych

Towarzystwo Zabaw Ruchowych – organizacja społeczna założona we Lwowie w 1905 roku. Towarzystwo popularyzowało sport oraz zabawy ruchowe wśród młodzieży. Członkowie TZR prowadzili także kursy dla nauczycieli w zakresie upowszechniania kultury fizycznej.

</doc>
<doc id="1443449" url="https://pl.wikipedia.org/wiki?curid=1443449" title="Michał Milczarek">
Michał Milczarek

Michał Milczarek (ur. 11 czerwca 1943 r. w Warszawie, zm. 31 lipca 2007 r. w Słupsku) – aktor i reżyser teatru lalkowego.
Po wojnie wraz z rodzicami przeniósł się do Olsztyna. W 1961 r. ukończył Liceum Ogólnokształcące i wkrótce podjął pracę w olsztyńskim Teatrze Lalek "Czerwony Kapturek" (1962-1971) na prawach adepta. 16 lipca 1968 roku zdał egzamin aktorski przed Państwową Komisją Egzaminacyjną Ministra Kultury i Sztuki.
Po latach przeniósł się do Torunia i zaczarował swoich widzów w Teatrze Lalek "Baj Pomorski" (1971-1980), który doskonale ukształtował jego aktorskie umiejętności. Od 1980 r. był związany ze słupskim Teatrem Lalki "Tęcza", gdzie odnalazł swoje miejsce na ziemi.
Dorobek artysty obejmuje ponad 100 ról, asystentur i prac reżyserskich. Wrodzony talent aktora, poparty ogromną pracą i doświadczeniem sprawiały, że był on niekwestionowanym liderem zespołu artystycznego PTL "Tęcza". Również z tych powodów często powierzano mu obowiązki asystenta reżysera. Grane przez Michała Milczarka główne role wymagały największego wysiłku w przygotowanie. Wszystko to świadczy o autentycznym, wrodzonym talencie aktorskim oraz wysokich umiejętnościach animacyjnych i interpretacyjnych. O popularności Michała Milczarka świadczą listy widzów, które pełne są autentycznego, dziecięcego zachwytu dla jego dokonań scenicznych. Warto też podkreślić talent pedagogiczny aktora, który niejednokrotnie udzielał cennych wskazówek młodym adeptom sztuki lalkarskiej oraz prowadził kursy dla nauczycieli - animatorów szkolnych zespołów "żywego słowa".
Oprócz pracy w teatrze w latach 1992-2002 pracował jako instruktor teatralny w Domu Pomocy Społecznej w Machowinie k. Słupska, prowadząc tam zespół "Kubuś". Spektakle, które przygotowywał z niepełnosprawnymi podopiecznymi zadziwiały swym profesjonalizmem na przeglądach twórczości. Aktor przez szereg lat aktywnie uczestniczył w imprezach na rzecz dzieci z ubogich rodzin, w domach dziecka, na oddziałach szpitalnych i dla dzieci zagrożonych patologiami społecznymi.
W okresie zatrudnienia w PTL "Tęcza" pełnił funkcję Prezesa Słupskiego Oddziału Związku Artystów Scen Polskich oraz Przewodniczącego Związku Zawodowego Pracowników Kultury i Sztuki, działającego przy PTL "Tęcza".
Od września 2002 r. aktor przebywał na emeryturze. Nie stracił jednakże kontaktu z zawodem i w miarę zapotrzebowania był angażowany do poszczególnych ról. W kwietniu 2007 r. obchodził jubileusz 45-lecia pracy artystycznej.

</doc>
<doc id="1443454" url="https://pl.wikipedia.org/wiki?curid=1443454" title="Tarnopolski Batalion ON">
Tarnopolski Batalion ON



</doc>
<doc id="1443458" url="https://pl.wikipedia.org/wiki?curid=1443458" title="Sokalski Batalion ON">
Sokalski Batalion ON



</doc>
<doc id="1443461" url="https://pl.wikipedia.org/wiki?curid=1443461" title="Satyrblues">
Satyrblues

Satyrblues - doroczny festiwal satyry i bluesa, organizowany od 2000 roku w Tarnobrzegu. Pomysłodawcą formuły festiwalowej i osobą odpowiedzialną za Satyrblues jest Victor Czura, prezes Stowarzyszenia "OKO" - (Ochrona Kultury Oryginalnej), autor karykatur bluesowo-jazzowych, oraz grafik.
W roku 2004, Satyrblues, został wyróżniony statuetką "ERYKA" - nagrodą przyznawaną raz w roku przez kapitułę SPAK (Stowarzyszenie Polskich Artystów Karykatury) i Muzeum Karykatury w Warszawie, oraz Prezydenta Miasta Tarnobrzega.
Na Satyrblues zaprezentowali się między innymi: Roman Puchowski, Abi Wallenstein, Magda Piskorczyk, Slidin' Slim, Billy Gibson, Josho Stephan, Erja Lyytinen, Joe Colombo, Pilichowski Band, Boogie Boys, K2, Kabaret Dno, Kabaret DKD, Pi-eR-2, Grzegorz Szumowski, Julian Bohdanowicz, Andrzej Staszok, Ireneusz Graff, Mofo Party Band, Gang Olsena. 

</doc>
<doc id="1443462" url="https://pl.wikipedia.org/wiki?curid=1443462" title="Droga krajowa SS39 (Włochy)">
Droga krajowa SS39 (Włochy)

Droga krajowa SS39 ("wł. Strada Statale 39 del Passo di Aprica") - droga krajowa w północnych Włoszech. Jedno-jezdniowa arteria łączy miasteczko Tresenda przez położone 1176 m n.p.m. Aprico z Edolo, gdzie spotyka się z SS42. Droga prowadzi przez malownicze tereny Dolomitów. Trasa niejednokrotnie stanowiła fragment górskich etapów podczas wyścigu Giro d'Italia.

</doc>
<doc id="1443464" url="https://pl.wikipedia.org/wiki?curid=1443464" title="NGC 3132">
NGC 3132

NGC 3132 (znana również jako Rozerwana Ósemka lub Mgławica Pierścień Południowy) – mgławica planetarna znajdująca się w konstelacji Żagla. Została odkryta przez Johna Herschela 2 marca 1835 roku. NGC 3132 znajduje się w odległości około 2000 lat świetlnych od Ziemi i rozciąga na obszarze 0,4 roku świetlnego.
Nazwa "Mgławica Pierścień Południowy" została nadana tej mgławicy ze względu na podobieństwo do pierścienia. Źródłem tej mgławicy jest słabsza z gwiazd znajdujących się w jej centrum. Świecący gaz mgławicy został utworzony z zewnętrznych warstw gwiazdy podobnej do Słońca. Mgławica ta była obiektem badań ze względu na jej nietypową asymetrię. Nietypowy kształt zewnętrznej, chłodniejszej otoczki oraz struktura i położenie chłodnych, włóknistych pasm pyłu biegnących w poprzek NGC 3132 nie są jeszcze dobrze zrozumiane, a pochodzenie tej wyjątkowej struktury nie zostało jeszcze wyjaśnione.

</doc>
<doc id="1443467" url="https://pl.wikipedia.org/wiki?curid=1443467" title="Dyskografia Led Zeppelin">
Dyskografia Led Zeppelin

Dyskografia brytyjskiego zespołu Led Zeppelin.

</doc>
<doc id="1443471" url="https://pl.wikipedia.org/wiki?curid=1443471" title="Metod Trobec">
Metod Trobec

Metod Trobec (ur. 6 czerwca 1948, zm. 30 maja 2006) – jugosłowiański seryjny morderca zwany Potworem z Gorejne Vasi. Z pochodzenia był Słoweńcem.
W 1979 roku Trobec zgwałcił i zamordował 5 kobiet. Podejrzewa się, że jego ofiar było znacznie więcej. Został skazany przez Sąd Najwyższy Słowenii na 20 lat więzienia. 28 sierpnia 1992 roku Trobec usiłował zamordować współwięźnia, przez co do jego kary sąd dodał 15 lat. 30 maja 2006 roku Trobec popełnił w swojej celi samobójstwo.

</doc>
<doc id="1443472" url="https://pl.wikipedia.org/wiki?curid=1443472" title="Hey You, I Love Your Soul">
Hey You, I Love Your Soul

Hey You, I Love Your Soul – drugi album Christian rockowego zespołu Skillet wydany w 1998 roku przez wytwórnie ForeFront Records oraz Ardent Records.

</doc>
<doc id="1443475" url="https://pl.wikipedia.org/wiki?curid=1443475" title="Lloyd Polite">
Lloyd Polite



</doc>
<doc id="1443478" url="https://pl.wikipedia.org/wiki?curid=1443478" title="Marian Dobija (oszczepnik)">
Marian Dobija (oszczepnik)

Marian Dobija (ur. 23 września 1927 w Buczkowicach, zm. 14 czerwca 1990 w Warszawie) – polski lekkoatleta specjalizujący się w rzucie oszczepem.
Brązowy medalista mistrzostw Polski w 1952 w rzucie granatem i w 1953 w rzucie oszczepem. Reprezentował barwy Gwardii Warszawa.
Rekordzista Polski w rzucie granatem – 78,64 m (5 października 1952, Poznań). Rekord życiowy w rzucie oszczepem: 65,92 m (20 października 1956, Warszawa).
Pochowany na cmentarzu komunalnym Północnym w Warszawie (kwatera N-I-12, rząd 3, grób 15).

</doc>
<doc id="1443482" url="https://pl.wikipedia.org/wiki?curid=1443482" title="Witold Gierutto">
Witold Gierutto



</doc>
<doc id="1443483" url="https://pl.wikipedia.org/wiki?curid=1443483" title="Bolesław Iwicki">
Bolesław Iwicki

Bolesław Iwicki herbu Paprzyca vel Kuszaba (ur. 23 września 1864 w majątku Sakańce powiat Daugi na Ziemi Trockiej, zm. 9 sierpnia 1931 w Warszawie) – polski inżynier rolnik, dublańczyk, właściciel Brzozówki i Parolic w powiecie Rawa Mazowiecka.
Życiorys.
Syn Roberta Stefana (1820–1885) i Stefanii Dunin Możeyko herbu Łabędź (1840–1903).
Po zakończeniu edukacji domowej uczęszczał do gimnazjum w Wilnie, następnie podjął studia rolnicze w Akademii Rolniczej w Dublanach. Od 16 maja 1889 roku właściciel majątku Brzozówka w pow. Rawa Mazowiecka. Był ichtiologiem i prowadził gospodarstwo rybne, zakładając stawy nawadniane z uregulowanej w tym celu rzeki Rylki i budując niezbędną infrastrukturę. W okresie prosperity przed wybuchem I wojny światowej Bolesław Iwicki przystąpił do uprzemysłowienia majątku – zbudował płatkarnię, krochmalnię i łuszczarnię. Nabył również majątek Okęcie pod Warszawą, który sprzedał następnie kuzynowi Feliksowi Bagniewskiemu, pionierowi polskiego lotnictwa cywilnego. Proces industrializacji przerwał wybuch wojny i będące jej skutkiem poważne zniszczenia. W Brzozówce i Parolicach prowadzono także hodowlę owiec i koni remontowych oraz produkcję paszy na potrzeby inwentarza w rezydencji głowy państwa w Spale. W majątku eksploatowano bogate torfowiska na użytek własny dworu, rządcówki i pracowników rolnych.
Podczas I wojny światowej majątek został poważnie zniszczony z uwagi na utrzymujący się tam przez pół roku front niemiecko-rosyjski. Częściowo spłonął obrócony następnie w ruinę w czasach PRL zabytkowy dwór, wzniesiony w 1813 roku (na starszych fundamentach – wielkie piwnice, nieproporcjonalnie duże, zważywszy wielkość domu, około 500 m², zachowały się co najmniej do połowy lat 90.) którego odbudowę zakończono dopiero w 1922 roku. Bolesław Iwicki wsparł wydatnie finansowo i czynnie odbudowę gotyckiego kościoła kolateralnego w Sierzchowach pw. Najświętszej Marii Panny, który poważnie ucierpiał podczas frontu w 1915 roku. Społeczny komitet, którego Iwicki był inicjatorem, prowadził prace restauracyjne w latach 1917-1930.
Pochowany został w Rawie Mazowieckiej.
Życie prywatne.
Żonaty z Barbarą Józefiną Bogatko herbu Pomian (1870–1952), córką Jana Prota Bogatko (1830–1905) i Emilii Hilarii Łuszczewskiej herbu Korczak (1839–1906).
Mieli ośmioro dzieci, wśród nich: Kazimierz Iwicki, ur. w Brzozówce 14.06.1897, inż. rolnik. Taborczyk, kawaler, zamordowany w Katyniu w kwietniu 1940 r., poch. symbolicznie w Rawie Maz., oraz Feliks Iwicki, dr medycyny, ur. 22.08.1900 r. w Brzozówce, zm. 24.01.1984 r. w Kazimierzy Wielkiej, współzałożyciel klubu sportowego Skra Warszawa.

</doc>
<doc id="1443487" url="https://pl.wikipedia.org/wiki?curid=1443487" title="Władimir Wasiljew">
Władimir Wasiljew

Władimir Nikołajewicz Wasiljew (, ; ur. 8 sierpnia 1967) – rosyjskojęzyczny pisarz specjalizujący się w fantastyce naukowej. Pochodzi z Mikołajowa, urodził się w mieszanej rodzinie rosyjsko-ukraińskiej. Mieszka na zmianę w Moskwie i Mikołajowie.

</doc>
<doc id="1443488" url="https://pl.wikipedia.org/wiki?curid=1443488" title="Park Narodowy „Podyje”">
Park Narodowy „Podyje”

Park Narodowy „Podyje” (czes. "Národní park Podyjí") o powierzchni 63,0 km², utworzony 1 lipca 1991, graniczy z austriackim Parkiem Narodowym Doliny Dyi ("Nationalpark Thayatal"). Położony na skalistym Masywie Czeskim wzdłuż malowniczo meandrującego 40-kilometrowego odcinka rzeki Dyja między Vranovem na zachodzie, a Znojmem na wschodzie. Chroni naturalny kanion doliny rzeki Dyja o głębokości do 220 m. Unikatowy obszar wrzosowisk i stepów ze stanowiskami ciepłolubnej flory i fauny. Symbolem Parku Narodowego Doliny Dyi jest bocian czarny ("Ciconia nigra"), który gniazduje tu w liczbie 4-6 par (2006)
Historia.
Początki ochrony przyrody sięgają 1843, kiedy to właścicielem Vranova i rozległych okolic stał się polski magnat, hrabia Edward Stadnicki herbu Szreniawa. Jego syn, hrabia Adam Stadnicki, po ukończeniu wydziału leśnego politechniki w Monachium zajmował się gospodarką leśną. Wykupił lasy od Austriaków i jako pierwszy w Polsce (1906) założył w swoich prywatnych lasach rezerwaty przyrody (obecnie w Popradzkim Parku Krajobrazowym). Istnieją wszelkie przesłanki ku temu, że Stadniccy byli prekursorami ochrony przyrody także w lasach doliny Dyi. Ich działalność została nagle przerwana wybuchem II wojny światowej. Dopiero w 1978 utworzono CHKO Obszar chronionego krajobrazu Podyje. Obejmował głównie tereny przygraniczne z Austrią i nie był dostępny do zwiedzania. Po wielkich przemianach politycznych w 1989 wreszcie można było dokonać wszechstronnych badań naukowych tego unikatowego obszaru przyrodniczego, ustanawiając go w 1991 parkiem narodowym, by w końcu zaprezentować go i szeroko udostępnić społeczeństwu.
Turystyka.
Utrzymaniem stanu tras znakowanych zajmuje się KČT (Klub Czeskich Turystów) z ponad 100-letnią tradycją uprawiania i krzewienia turystyki pieszej w rejonie Znojma i Vranova. Pierwsze szlaki były wyznakowane już w roku 1883, przez działaczy znojemskiej sekcji austriackiego klubu turystycznego.
Administracja.
Správa Národního parku Podyjí
Na Vyhlidce 5
669 01 Znojmo

</doc>
<doc id="1443490" url="https://pl.wikipedia.org/wiki?curid=1443490" title="Przestrzeń podpajęcza">
Przestrzeń podpajęcza



</doc>
<doc id="1443491" url="https://pl.wikipedia.org/wiki?curid=1443491" title="Matti Rönkä">
Matti Rönkä

Matti Rönkä (ur. 9 września 1959 w Karelii, Finlandia) – fiński pisarz, pracujący jako szef wiadomości w kanale TV1 fińskiego publicznego nadawcy telewizyjnego Yleisradio.
Rönkä jest autorem pięciu powieści kryminalnych. Za powieść "Ystävät kaukana" w 2007 r. otrzymał nagrodę "Szklany Klucz", przyznawaną dla najlepszej skandynawskiej powieści kryminalnej. Książka ta w 2006 r. została również wyróżniona nagrodą "Vuoden johtolanka", przyznawaną dla najlepszej fińskiej powieści kryminalnej.
Głównym bohaterem jego powieści jest Viktor Kärppä, emigrant z Rosji, który przybył do Finlandii w czasie prezydentury Mauno Koivisto i stara się o fińskie obywatelstwo. W atrakcyjnej dla przeciętnego czytelnika fabule, posługującej się konwencjami powieści kryminalnej, Rönkä przemyca wiele obserwacji społecznych i obyczajowych. Porusza m.in. kwestie stosunku Finów do obcych, trudności, jakie mają emigranci w adaptacji do nowej rzeczywistości, czy wzajemnego postrzegania się Finów i Rosjan.

</doc>
<doc id="1443493" url="https://pl.wikipedia.org/wiki?curid=1443493" title="Herb Okonka">
Herb Okonka

Herb Okonka – jeden z symboli miasta Okonek i gminy Okonek w postaci herbu.
Wygląd i symbolika.
Herb przedstawia na białym polu czerwonego pomorskiego gryfa wspiętego na zielonym trójwzgórzu, który trzyma złotą gałązkę o trzech żołędziach.

</doc>
<doc id="1443494" url="https://pl.wikipedia.org/wiki?curid=1443494" title="Herb gminy Okonek">
Herb gminy Okonek



</doc>
<doc id="1443496" url="https://pl.wikipedia.org/wiki?curid=1443496" title="Park przy ul. Brójeckiej w Łodzi">
Park przy ul. Brójeckiej w Łodzi

Park Jana Gibusa przy ulicy Brójeckiej – obszar zieleni miejskiej o powierzchni 1,1 hektara położony w Łodzi w dzielnicy Górna (Wiskitno) pomiędzy ulicami Kolumny i Brójecką, ma status parku wiejskiego.
Opis.
Park ten jest pozostałością parku przydworskiego założonego w początkach XX wieku. W okresie powojennym całość założenia została rozparcelowana i oddana do użytkowania PGRowi. Obecnie w dawnym dworku mieści się przedszkole. Zachowała się również kapliczka, otoczona opieką przez okolicznych mieszkańców. W ostatnich latach w parku wykonano alejki, oświetlenie oraz urządzono plac zabaw, a drzewostan objęto zabiegami pielęgnacyjnymi. W pobliżu parku, przy ulicy Nad Stawem znajduje się zbiornik wodny.
Na północ od tego obszaru znajduje się Park na Młynku.

</doc>
<doc id="1443504" url="https://pl.wikipedia.org/wiki?curid=1443504" title="Dylan Bruno">
Dylan Bruno

Dylan A. Bruno (ur. 6 września 1972 w Milford, w stanie Connecticut) – amerykański aktor filmowy i telewizyjny oraz producent.

</doc>
<doc id="1443505" url="https://pl.wikipedia.org/wiki?curid=1443505" title="Ladaaba Orchest">
Ladaaba Orchest

Ladaaba Orchest – serbski zespół muzyczny, którego współzałożycielem jest Boris Kovač. Projekt jest zlepkiem muzyki granej na żywo z inscenizacją teatralną. Zespół tworzą muzycy różnych narodowości, grający m.in. na skrzypcach, akordeonie, perkusji, oraz saksofonie.
Do nazwania projektu "Ladaaba Orchest" (co jest skrótem od "La Danza Apocalypsa Balcanica Project") Boris Kovač został zainspirowany operacją Allied Force. Od początku projekt ma antywojenne przesłanie.

</doc>
<doc id="1443506" url="https://pl.wikipedia.org/wiki?curid=1443506" title="Agentki">
Agentki

Agentki – polski serial telewizyjny, emitowany przez telewizję Polsat od 1 października do 3 grudnia 2008.
Reżyserem serialu był Piotr Wereśniak, a główną rolę grała Anna Guzik. Wcieliła się ona w postać emerytowanej policjantki, która, mając 34 lata, postanawia odejść na emeryturę po akcji, w której została postrzelona. Joanna Muzyka rozpoczyna nowe życie w kawiarni podarowanej jej przez ojca. Jednak ta praca nie jest szczytem jej marzeń, więc oferuje ludziom usługi detektywistyczne.
Średnia oglądalność serialu to ok. 2 miliony widzów.

</doc>
<doc id="1443511" url="https://pl.wikipedia.org/wiki?curid=1443511" title="Boogie Boys">
Boogie Boys

Boogie Boys – polski kwartet muzyczny wykonujący utwory w stylu boogie woogie, z domieszką czarnego bluesa. Zespół tworzą dwaj pianiści: Bartłomiej Szopiński (który odpowiada także za wokal oraz organy Hammonda) i Michał Cholewiński, kontrabasista Janusz Brzezinski oraz perkusista Miłosz Szulkowski. Do roku 2015 perkusistą był Szymon Szopiński. Z grupą współpracuje gitarzysta Piotr Bienkiewicz. Poznali się jesienią 2002 roku w Poznaniu. Koncertowali w większości krajów europejskich, występując u boku największych gwiazd bluesa i boogie woogie. Zagrali również na urodzinowym koncercie Vince'a Webera.
Boogie Boys występowali na festiwalowych scenach większości imprez boogie woogie na starym kontynencie. Supportowali m.in. przed Alem Copleyem, Aną Popović, Daną Gillespie, Erikiem Burdonem, Johnnym Rawlesem, a także MoFo Party Band.

</doc>
<doc id="1443512" url="https://pl.wikipedia.org/wiki?curid=1443512" title="Voldemārs Salnais">
Voldemārs Salnais

Voldemārs Salnais (ur. 20 maja 1886 w Lubānie, zm. 4 sierpnia 1948 w Sztokholmie) – łotewski polityk i dyplomata, szef Urzędu Statystycznego Łotwy, minister spraw zagranicznych (1933–1934) i poseł w Skandynawii (1937–1940). 
Życiorys.
W 1905 ukończył szkołę średnią w Rydze. Jeszcze jako uczeń zaangażował się w działalność antycarską, za co został zesłany do guberni irkuckiej. Po wypuszczeniu na wolność w 1913 wyjechał do USA, skąd wrócił na jesieni 1917 na Łotwę. W latach 1918–1920 przebywał na Dalekim Wschodzie, gdzie pracował w Łotewskiej Radzie Narodowej. Powrócił do kraju w 1920 obejmując urząd wiceprezesa i prezesa urzędu statystycznego (1920–1921, 1926–1933, 1934–1937). 
W 1921 rozpoczął karierę w Ministerstwie Spraw Zagranicznych. W latach 1933–1934 sprawował urząd ministra. W maju 1937 mianowano go posłem Republiki Łotewskiej w Szwecji, Danii i Norwegii z siedzibą w Sztokholmie. 
23 lipca 1940 przekazał ministrowi spraw zagranicznych Szwecji notę protestacyjną wobec zajęcia Łotwy przez wojska radzieckie. W następnym miesiącu wobec uznania radzieckiej aneksji przez władze szwedzkie poselstwo Łotwy zawiesiło swoją działalność. 
W trakcie i po zakończeniu II wojny światowej żył na emigracji w Sztokholmie, wydał tam dwie książki: "One year of German occupation" (1942) i "Neatkarīgā Latvija" (pol. Niepodległa Łotwa, 1944). W maju 2010 Biblioteka Królewska w Sztokholmie zadecydowała o przekazaniu Łotwie osobistego archiwum Salnaisa. 
Został odznaczony m.in. estońskim Orderem Krzyża Orła I klasy (1933).

</doc>
<doc id="1443515" url="https://pl.wikipedia.org/wiki?curid=1443515" title="Emil Jakob Schindler">
Emil Jakob Schindler

Emil Jakob "(Jacob Emil)" Schindler (ur. 27 kwietnia 1842 w Wiedniu, zm. 9 sierpnia 1892 w Westerland na wyspie Sylt) – austriacki malarz pejzażysta.
Życiorys.
Studiował w latach 1860-69 na Akademii Wiedeńskiej pod kierunkiem Alberta Zimmermanna. Następnie poznawał prace mistrzów holenderskich XVII w., na jego twórczość mieli wpływ także romantycy niemieccy i barbizończycy. Reprezentował szkołę wiedeńską, jego twórczość ewoluowała od realizmu do impresjonizmu. Był czołowym przedstawicielem austriackiego malarstwa nastrojowego. W 1881 roku otrzymał przyznawana przez Akademię Sztuk Pięknych w Wiedniu nagrodę Reichel-Preis.
Mieszkał od 1885 w Plankenberg w Lesie Wiedeńskim. Wiele podróżował m.in. do Wenecji, Dalmacji i Holandii. Zmarł przedwcześnie u szczytu kariery artystycznej na zapalenie wyrostka robaczkowego. Był żonaty z Anną Sofie Bergen (1857-1938), ich córką była Alma Mahler-Werfel.
Pochowany na Cmentarzu Centralnym w Wiedniu.

</doc>
<doc id="1443516" url="https://pl.wikipedia.org/wiki?curid=1443516" title="Felikss Cielēns">
Felikss Cielēns

Fēlikss Cielēns (ur. 1888, zm. 1964) – łotewski polityk i dyplomata, jeden z twórców Konstytucji Łotwy, minister spraw zagranicznych Łotwy od grudnia 1926 do stycznia 1928. 
Był jednym z liderów łotewskiej socjaldemokracji. Współzałożyciel emigracyjnego Łotewskiego Komitetu Narodowego, powstałego jesienią 1915 w Szwajcarii. Zadaniem organizacji było propagowanie wśród zachodnioeuropejskich działaczy społecznych i kulturalnych idei samookreślenia narodu łotewskiego. Szerokie poparcie w środowiskach ówczesnej łotewskiej emigracji politycznej zdobył przedstawiony przez Cielēnsa w 1915 projekt umiarkowanej autonomii politycznej Łotwy w składzie Rosji.
Jako deputowany pierwszego łotewskiego parlamentu, Zgromadzenia Narodowego (łot. "Satversmes sapulce"), wniósł znaczny wkład w prace komisji opracowującej tekst Konstytucji Łotwy, przyjętej ostatecznie w 1922. W komisji konstytucyjnej Felikss Cielēns kierował podkomisją opracowującą podstawy ustroju politycznego Łotwy. 
Sprawował urząd ministra spraw zagranicznych w lewicowym gabinecie Marģersa Skujenieksa. Jako minister przedstawił plan „Bałtyckiego Locarno”, który we wrześniu 1927 szeroko omawiał z ministrami spraw zagranicznych Republiki Weimarskiej, Francji i Wielkiej Brytanii – Gustavem Stresemannem, Aristide Briandem i Austenem Chamberlainem. Cielēns zabiegał o zawarcie porozumienia między Wielką Brytanią, Francją, Niemcami i ZSRR, które gwarantowałoby Litwie, Łotwie i Estonii neutralność i niezależność.
W 1943 zaangażował się w prace podziemnej organizacji Latvijas Centrālā padome (Łotewska Centralna Rada), będącej częścią łotewskiego ruchu oporu przeciw okupacji hitlerowskiej.
W 1944 udał się na emigrację do Szwecji. Zmarł w Sztokholmie w 1964. Za życia wyraził wolę, by jego prochy znalazły się na Łotwie, gdy kraj będzie już wolny. Jego wolę spełniono w 2001. Odtąd jego szczątki spoczywają na Raiņa kapi w Rydze.

</doc>
<doc id="1443517" url="https://pl.wikipedia.org/wiki?curid=1443517" title="Diane Farr">
Diane Farr

Diane Farr (ur. 7 września 1969 w Nowym Jorku) – amerykańska aktorka filmowa i telewizyjna oraz pisarka i modelka.

</doc>
<doc id="1443518" url="https://pl.wikipedia.org/wiki?curid=1443518" title="Paprzyca">
Paprzyca



</doc>
<doc id="1443519" url="https://pl.wikipedia.org/wiki?curid=1443519" title="MF Kopernik">
MF Kopernik

UWAGA! Artykuł dotyczący promu o nazwie "Kopernik" który pływał w barwach Unity Line w latach 2007-2019
MF Kopernik – polski prom pasażersko-samochodowo-kolejowy typu RORO, pływający w latach 2007-2019. 
Historia i rejsy.
Zbudowany został w 1977 roku w Bergens Mekaniske Verksted (Bergen, Norwegia). W 1993 roku jednostka przeszła gruntowną przebudowę. Prom pływał na linii Sassnitz (Rugia) – Trelleborg (Szwecja). Nosił nazwy "Rostock" (do 1999), "Star Wind" (do 2005) i "Vironia" (do 2007). 
W listopadzie 2007 zakupiony przez Euroafrikę; od wejścia do eksploatacji – w zarządzie Unity Line i czarterze PKP Cargo. Prom obsługiwał linię Świnoujście – Ystad. Ostatni rejs w barwach Unity Line odbył 27 lutego 2019 roku. Został sprzedany w 2019 roku. Zastąpiony przez prom MF Copernicus. W roku 2019 prom został kupiony przez Levante Ferries, wyremontowany, przemalowany i przechrzczony na "Smyrna di Levante". Pływa po Morzu Jońskim na linii pomiędzy Tessalonikami w Grecji a Izmirem (d. "Smyrna") w Turcji
Opis.
W czasie służby w Unity Line prom posiadał 50 kabin dla 119 pasażerów. Łączna długość linii ładunkowych dla ciężarówek wynosiła 975 metrów (na dwóch pokładach), dla wagonów kolejowych: 658 metrów (efektywna: 600 m).
Jako "Smyrna" posiada miejsca dla 948 pasażerów i 300 aut.

</doc>
<doc id="1443521" url="https://pl.wikipedia.org/wiki?curid=1443521" title="Antons Balodis">
Antons Balodis

Antons Balodis, ps. "A.Krauja, Civis, A.Gauja, A.Kraujiņš, Kīvinens" (ur. 15 stycznia 1880 w Jērcēni, zm. 1 stycznia 1942 w RFSRR) – łotewski dziennikarz, nauczyciel i pisarz, polityk i dyplomata, minister spraw zagranicznych (1928–1930) i poseł w Kownie oraz Helsinkach. 
Życiorys.
W 1900 ukończył szkołę dla nauczycieli w Wałku, po czym pracował jako pedagog. Wziął udział w wypadkach rewolucyjnych w 1905, po czym musiał emigrować do Szwajcarii, a później do Francji. W latach 1910–1911 studiował w Grenoble. W 1911 przeprowadził się do Baku, gdzie pracował m.in. jako krytyk literacki i udzielał się w życiu łotewskich organizacji społecznych. 
Po powrocie na Łotwę w 1920 podjął służbę w resorcie spraw zagranicznych – do 1924 pracował jako szef wydziału bałtyckiego w MSZ. Od lipca 1924 do grudnia 1928 sprawował funkcję posła w Kownie. Od stycznia 1928 do lutego 1930 roku na czele resortu spraw zagranicznych. Miesiąc później mianowano go posłem w Helsinkach, w których pozostał do 1933. 
Po zajęciu Łotwy przez armię radziecką wywieziony w głąb Rosji. 

</doc>
<doc id="1443522" url="https://pl.wikipedia.org/wiki?curid=1443522" title="Université de Nantes">
Université de Nantes

Université de Nantes jest to francuski uniwersytet z siedzibą w mieście Nantes. Obecnie na uniwersytecie uczy się ponad 32 000 uczniów, co czyni go drugim co do liczby studentów uniwersytetem we Francji.
Historia.
Pierwszy uniwersytet w Nantes powstał w 1460 roku jednakże został zamknięty i częściowo zniszczony w trakcie trwania rewolucji francuskiej. Dopiero w latach 60 XX wieku rozpoczęto planować możliwość ponownego otwarcia budynku. Plan budowy nowego kampusu uniwersyteckiego rozpoczął się w 1968 roku wraz z nową reformą szkolnictwa wyższego przeprowadzoną przez francuskie ministerstwo edukacji. 
Nowy uniwersytet został oficjalnie oddany do użytku w 1970 roku.

</doc>
<doc id="1443524" url="https://pl.wikipedia.org/wiki?curid=1443524" title="Bahamy na Letnich Igrzyskach Olimpijskich 2008">
Bahamy na Letnich Igrzyskach Olimpijskich 2008

Bahamy na Letnich Igrzyskach Olimpijskich 2008 reprezentowało 25 zawodników w 4 dyscyplinach.
Był to 14. start reprezentacji Bahamów na letnich igrzyskach olimpijskich.
Reprezentanci.
Boks.
Mężczyzna
Lekkoatletyka.
Kobiety
Mężczyźni
Pływanie.
Kobiety
Mężczyźni
Tenis ziemny.
Mężczyźni

</doc>
<doc id="1443527" url="https://pl.wikipedia.org/wiki?curid=1443527" title="Hermanis Albats">
Hermanis Albats

Hermanis Albats (ur. 24 sierpnia 1879 w Wałku, zm. 9 lutego 1942 koło Wiatki) – łotewski prawnik, publicysta i działacz społeczny, dyplomata i polityk, p.o. ministra spraw zagranicznych (1925–1926), poseł Łotwy w Watykanie (1925–1940). 
Życiorys.
W 1898 ukończył seminarium nauczycielskie w Wałku, po czym do 1904 pracował jako nauczyciel w Rydze. Angażował się w działalność publicystyczną w łotewskich wydawnictwach i prasie narodowej. W 1911 ukończył prawo na Uniwersytecie Moskiewskim. 
W czasie I wojny światowej przebywał w Rosji. Po powrocie na Łotwę rozpoczął pracę w resorcie spraw zagranicznych jako szef działu konsularnego i prawnego. W latach 1923–1933 był sekretarzem generalnym w MSZ. Od 23 grudnia 1925 do 4 maja 1926 pełnił obowiązki ministra spraw zagranicznych Łotwy. 
Od 1925 do 1940 reprezentował kraj przy Stolicy Apostolskiej jako poseł. Od lipca 1940 pracował na Uniwersytecie Łotwy w Rydze, jednak na jesieni został zwolniony. Aresztowany przez NKWD i wywieziony w głąb Rosji, zmarł z wycieńczenia.
Został odznaczony m.in. estońskim Orderem Krzyża Orła I i II klasy (1932 i 1931). 

</doc>
<doc id="1443528" url="https://pl.wikipedia.org/wiki?curid=1443528" title="Claymore (manga)">
Claymore (manga)

 – shōnen-manga stworzona przez Norihiro Yagiego, publikowana na łamach magazynów „Gekkan Shōnen Jump”, „Shūkan Shōnen Jump” i „Jump Square” wydawnictwa Shūeisha. 
Na podstawie mangi studio Madhouse wyprodukowało serial anime, który emitowany był od kwietnia do września 2007.
Fabuła.
W świecie gdzie występują powszechnie żywiące się ludźmi demony, ludzie szukając sposobu na ochronę przed nimi stworzyli wojowników, którzy są w połowie ludźmi, a w połowie demonami. Wojownikom tym nadano miano „Claymore” z powodu dużych mieczy, którymi się posługują; wszyscy oni są znani także ze srebrnych oczu i nadludzkich umiejętności.
Po tym jak opiekunka Clare o imieniu Teresa, która jest jedną z Claymore, łamie zasadę o niezabijaniu ludzi stając w obronie swojej podopiecznej i zostaje za to zabita, Clare szuka zemsty na zabójcy Teresy. By tego dokonać również staje się jedną z Claymore i pokonując przeciwności powoli zbliża się do celu.
Manga.
Manga autorstwa Norihiro Yagi ukazywała się pierwotnie w miesięczniku „Gekkan Shōnen Jump” wydawnictwa Shūeisha od 6 czerwca 2001 roku. W 2007 wydawca zdecydował o zakończeniu publikacji tego czasopisma wraz z początkiem czerwca 2007 z powodu jego niskiej sprzedaży, w związku z czym "Claymore" zostało tymczasowo przeniesione do tygodnika „Shūkan Shōnen Jump” tego samego wydawnictwa, gdzie ukazywało się raz w miesiącu. Manga została później przeniesiona do czasopisma „Jump Square”, po tym jak rozpoczęło ono swoją publikację 2 listopada 2007 roku.
Ostatni rozdział tej mangi ukazał się 4 października 2014 roku w listopadowym numerze czasopisma „Jump Square”.
Anime.
Powstawanie adaptacji mangi w formie anime zostało ogłoszone za pośrednictwem „Gekkan Shōnen Jump” pod koniec 2006 roku.
Produkcją serii zajęło się studio Madhouse, a stanowisko reżysera objął Hiroyuki Tanaka. Za kompozycję serii odpowiadała Yasuko Kobayashi, projekt postaci przygotował Takahiro Umehara, a muzykę skomponował Masanori Takumi. Seria miała swoją premierę 4 kwietnia o 1:26 w nocy na kanale NTV. Anime składa się z 26 odcinków.
Ścieżka dźwiękowa.
Płyta ze ścieżką dźwiękową z serialu została wydana 25 lipca 2007 roku przez Avex Trax.
Wydano także album z tzw. "character songs", gdzie aktorzy głosowi śpiewają piosenki w imieniu postaci, którym użyczają głosu. Album ten, zatytułowany i zawierający 10 utworów, został wydany 27 września 2007.
Kolejny album, zatytułowany i zawierający 9 utworów, został wydany 25 czerwca 2014 roku.

</doc>
<doc id="1443536" url="https://pl.wikipedia.org/wiki?curid=1443536" title="Alan Domingos">
Alan Domingos



</doc>
<doc id="1443542" url="https://pl.wikipedia.org/wiki?curid=1443542" title="Ghosts (album Rage)">
Ghosts (album Rage)

Ghosts – album studyjny speed metalowego zespołu Rage, wydany w 1999 roku. Styl jest podobny do poprzedniego albumu "XIII", z tą różnicą, że zrezygnowano na nim z orkiestry symfonicznej i zastąpiono ją instrumentami elektronicznymi.

</doc>
<doc id="1443543" url="https://pl.wikipedia.org/wiki?curid=1443543" title="Modigliani, pasja tworzenia">
Modigliani, pasja tworzenia

Modigliani, pasja tworzenia jest filmem biograficznym opartym na życiu artysty Amedeo Modiglianiego.
W filmie oglądamy ostatni okres życia artysty, który był w tym okresie związany z Jeanne Hebuterne.
Obsada.
i inni

</doc>
<doc id="1443544" url="https://pl.wikipedia.org/wiki?curid=1443544" title="Jānis Jurkāns">
Jānis Jurkāns

Jānis Jurkāns (ur. 31 sierpnia 1946 w Rydze) – łotewski polityk, założyciel i były przewodniczący Partii Zgody Narodowej, poseł na Sejm, minister spraw zagranicznych (1990–1992).
Życiorys.
Urodził się w rodzinie o korzeniach polsko-łotewskich. W 1974 ukończył studia w Uniwersytecie Łotwy ze specjalnością w dziedzinie filologii angielskiej, po czym pracował na wydziale języków obcych tej uczelni (1974–1978). W latach 80. zatrudniony w zakładzie sztuki dekoracyjnej. W 1989 zaangażował się w działalność Łotewskiego Frontu Ludowego, odpowiadając w nim za sprawy zagraniczne.
W maju 1990 objął stanowisko ministra spraw zagranicznych Łotewskiej SRR. Pozostał na tej funkcji również po odzyskaniu przez Łotwę niepodległości, pełniąc ją do listopada 1992.
Po odejściu ze stanowiska zaangażował się w tworzenie centrolewicowej formacji – ugrupowania opowiadającego się za większą równomiernością w rozkładaniu kosztów reform gospodarczych oraz przeciwko dyskryminacji społeczności rosyjskojęzycznej. W latach 1994–2005 stał na czele Partii Zgody Narodowej. Zasiadał w Sejmie V, VI, VII i VIII kadencji (1993–2006). Był przewodniczącym frakcji Partii Zgody Narodowej (1994–1996, 1997–1998) oraz frakcji O Prawa Człowieka w Zjednoczonej Łotwie (1998–2003). Wycofał się następnie z bieżącej działalności politycznej, stając na czele zarządu „Baltijas asociācija – transports un loģistika”.
W wyborach w 2011 bez powodzenia kandydował do Sejmu z listy Partii Reform Šlesersa LPP/LC. Był doradcą Alfrēdsa Rubiksa, łotewskiego posła do Parlamentu Europejskiego. W 2014 został przewodniczącym ryskiego oddziału Związku Polaków na Łotwie, legalność jego wyboru została zakwestionowana przez kierownictwo krajowe związku.
Żonaty, ma dwóch synów.

</doc>
<doc id="1443546" url="https://pl.wikipedia.org/wiki?curid=1443546" title="Georgs Andrejevs">
Georgs Andrejevs

Georgs Andrejevs (ur. 30 października 1932 w Tukums, zm. 16 lipca 2022 w Rydze) – łotewski lekarz, dyplomata i polityk, minister spraw zagranicznych w latach 1992–1994, deputowany krajowy, deputowany do Parlamentu Europejskiego (2004–2009).
Życiorys.
W 1954 ukończył studia w instytucie medycznym w Rydze, specjalizował się w anestezjologii. W 1964 uzyskał magisterium, doktoryzował się w 1972. Praktykował w zawodzie lekarza.
Był ministrem spraw zagranicznych w rządach Ivarsa Godmanisa i Valdisa Birkavsa (1992–1994). Zasiadał w Radzie Najwyższej Łotewskiej SRR i Radzie Najwyższej Republiki Łotewskiej (w latach 1990–1993), w 1993 został posłem do Saeimy. Od 1995 do 1998 zajmował stanowisko ambasadora w Kanadzie, następnie do 2004 był ambasadorem przy Unii Europejskiej.
W wyborach w 2004 uzyskał mandat posła do Parlamentu Europejskiego z list Łotewskiej Drogi. Zasiadał w grupie Porozumienia Liberałów i Demokratów na rzecz Europy, przez pół kadencji był wiceprzewodniczącym Komisji Ochrony Środowiska Naturalnego, Zdrowia Publicznego i Bezpieczeństwa Żywności. W wyborach europejskich z 2009 bez powodzenia ubiegał się o reelekcję z listy Stowarzyszenia na Rzecz Innej Polityki.

</doc>
<doc id="1443547" url="https://pl.wikipedia.org/wiki?curid=1443547" title="Historia najsłynniejszych piratów">
Historia najsłynniejszych piratów

Historia najsłynniejszych piratów, ich zbrodnicze wyczynki i rabunki (ang. "A General History of the Robberies and Murders of the most notorious Pyrates") – książka napisana w 1724 roku i zawierająca zbiór biografii ówczesnych piratów. Autorem jest prawdopodobnie kapitan Charles Johnson, chociaż nazwisko to jest powszechnie uznawane za pseudonim innego pisarza.
Niektórzy historycy literatury twierdzą, że pod pseudonimem krył się Daniel Defoe, jednak jest to sprawą sporną.
Pierwotnie książka została wydana w dwóch tomach. Pierwszy opowiadał o piratach z pierwszej połowy XVIII wieku. Drugi zaś, wydany w 1728 roku, mówił o wyczynach ich poprzedników z paru dekad wcześniej. W pierwszym woluminie autor z reguły trzymał się dość ściśle dostępnych źródeł, niemniej jednak zdarzało mu się naciągać historię – by móc w sposób bardziej dosłowny ukazać hipokryzję angielskiego społeczeństwa tamtych lat – a działo się to zwłaszcza w drugim tomie, w którym to dodatkowo umieścił trzy, prawdopodobnie fikcyjne, życiorysy. Pomimo tego książka ta miała wpływ na kształtowanie się ogólnego poglądu o piractwie i udostępniła relację z życia wielu indywidualności, wciąż popularnych w XXI wieku.
Bukanierzy zarysowani w pierwszej części to: Henry Avery, James Martel, Edward „Blackbeard” Teach, Stede Bonnet, Edward England, Charles Vane, Calico Jack Rackham, Mary Read, Anne Bonny, Howell Davis, Bartholomew „Black Bart” Roberts, Thomas Anstis, Richard Worley, George Lowther, Edward Lowe, John Evans, Francis Spriggs, John Smith, John Gow i Roche Braziliano.
Tom drugi odnosi się do piratów takich jak: Thomas Tew, William Kidd, John Bowen, John Halsey, Thomas White, Thomas Howard, David Williams, Samuel Burgess, Nathaniel North, Christopher Condent, Samuel Bellamy oraz William Fly, a także trzech prawdopodobnie fikcyjnych kapitanów: Jamesa Missona, Lewisa i Corneliusa.
W Polsce dzieło kapitana Charlesa Johnsona współcześnie ukazało się po raz pierwszy w 1968 roku, jako wersja niepełna, nakładem warszawskiego wydawnictwa "Czytelnik".

</doc>
<doc id="1443548" url="https://pl.wikipedia.org/wiki?curid=1443548" title="Rakwicz">
Rakwicz



</doc>
<doc id="1443553" url="https://pl.wikipedia.org/wiki?curid=1443553" title="Ulica Opaczewska w Warszawie">
Ulica Opaczewska w Warszawie

Ulica Opaczewska – ulica w dzielnicy Ochota w Warszawie, biegnąca od ul. Grójeckiej do Alej Jerozolimskich.
Historia.
Powstała wraz z obecną ulicą Stefana Banacha jako odcinek dawnego traktu z Błonia do Czerska. W okresie późniejszym stanowiła granice wsi Rakowiec i Ochota. Została uregulowana w końcu XIX wieku, wtedy też otrzymała obecną nazwę.
Pierwotna zabudowa w całości koncentrowała się na wschodnim odcinku ulicy (ul. Stefana Banacha) – było to związane z istnieniem esplanady wokół fortu Szczęśliwice i zakazem wznoszenia zabudowań na tym terenie (zakaz obowiązywał do roku 1909).
W pierwszym okresie zabudowa ulicy składała się z murowanych parterowych domków; pierwszymi „miejskimi“ obiektami przy Opaczewskiej były zabudowania zajezdni tramwajowej Rakowiec z lat 1928–1930 położonej po południowej stronie ulicy, na wysokości wylotu ul. Piotrkowskiej, pod numerem 35 (według obecnej numeracji nr 23/25) oraz gmach Wolnej Wszechnicy Polskiej wzniesiony w tym samym czasie – wtedy pod adresem Opaczewska 2a, współcześnie ul. Stefana Banacha 2. Autorem projektu gmachu Wolnej Wszechnicy był Paweł Wędziagolski, przedstawiciel akademizmu w architekturze warszawskiej. 
Nieco później, w latach 1926–1927, przy Opaczewskiej wybudowano według projektu Tadeusza Szaniora gmach szkół powszechnych 188 i 189, jednak przyporządkowany numeracji ul. Grójeckiej.
Od strony ul. Opaczewskiej poprzedzał go plac targowy zwany Zieleniakiem słynący ze sprzedawanych tam owoców i warzyw. Targowisko powstało w roku 1917, w latach 20. zostało wybrukowane i skanalizowane.
Zabudowa zachodniego odcinka ulicy pojawiła się po roku 1926 i w całości dotrwała do czasów obecnych, jej najciekawsze przykłady to nowoczesne w chwili powstania kamienice z lat 1933–1938. Jednym z przedwojennych obiektów jest budynek nr 26 (róg ul. E. Orzeszkowej), w którym znajdowała się piekarnia, czynna jeszcze w pierwszych latach XXI w.
We wrześniu 1939 r. w rejonie skrzyżowania z ul. Grójecką toczyły się walki w obronie stolicy przed Niemcami, upamiętnione pomnikiem Barykada Września oraz wierszem Jana Janiczka "Ulica Opaczewska": 
Po II wojnie światowej częściowo odbudowano zniszczoną zajezdnię tramwajową, lecz w 1948 r. zrezygnowano z jej użytkowania i jej budynki rozebrano w latach 50. W latach 60. XX w. zbudowano wzdłuż ulicy budynki osiedla "Szosa Krakowska". Zabudowa miejska kończyła się na ul. Szczęśliwickiej, dalej ciągnęły się pola z nielicznymi zabudowaniami gospodarskimi. Do czasów współczesnych zachowała się posesja nr 57, będąca pozostałościami gospodarstwa ogrodniczego Tadeusza Kubalskiego. Budynki mieszkalne i gospodarcze popadają w ruinę, są niezamieszkałe, choć jeszcze w pierwszej dekadzie XXI w. mieszkali tam chińscy robotnicy budujący pobliskie domy przy al. Bohaterów Września 3 i ul. Drawskiej 29. 
Po 1990 roku na zachód od ul. Szczęśliwickiej zaczęto wznosić piętrowe budynki mieszkalne, a odcinek między al. Bohaterów Września a Al. Jerozolimskimi otrzymał asfaltową nawierzchnię ok. 1998 r., przy okazji zmieniając nieco przebieg ulicy (oryginalnie ulica wiodła wzdłuż ogrodzenia posesji nr 57). W tym samym okresie zbudowano także centrum handlowe Blue City wraz z parkingiem wielopoziomowym.
21 października 2015 r. ul. Opaczewska została skrócona, a jej odcinek między Al. Jerozolimskimi a ul. Mszczonowską przemianowano na ul. Kołomyjską.
Od 15 października 2018 r. do końca kwietnia 2019 r. skrzyżowanie z al. Bohaterów Września przebudowano na rondo, a 22 marca 2020 r. nadano mu nazwę ronda Artemiego Aroniszydzego.

</doc>
<doc id="1443558" url="https://pl.wikipedia.org/wiki?curid=1443558" title="Aleja Wielkopolski w Warszawie">
Aleja Wielkopolski w Warszawie

Aleja Wielkopolski – aleja w Warszawie, wytyczona w latach 1932–1935 według projektu Zygmunta Hellwiga. Oś wzdłużna założonego w 1938 roku parku Wielkopolskiego.
Opis.
W założeniu miała ona stanowić jedną z osi nigdy nie wybudowanej Dzielnicy Józefa Piłsudskiego. Według ówczesnych planów aleja Wielkopolski miała liczyć 60 metrów szerokości i być znacznie dłuższa – jej bieg kończył by się przy ul. Wołoskiej na wysokości ul. Madalińskiego.
Ostatecznie udało się zrealizować tylko fragment od ul. Filtrowej do ul. Wawelskiej.
Wzdłuż alei wytyczono mniejsze uliczki – Łęczycką i Łukasza Górnickiego stanowiące granice parku Wielkopolskiego – założonego w 1938 roku skweru mającego według przedwojennych planów tworzyć oprawę dla tego fragmentu założenia.
Od strony ulicy Filtrowej, więc na początku alei, w latach 1926 – 1930 r. powstały dwa należące do Kolonii Lubeckiego, bliźniacze budynki spółdzielcze na Filtrowej 63 i 65, zaprojektowane przez Romana Felińskiego.
Pierwszy z nich powstał dla Spółdzielni Mieszkaniowej Urzędników Prywatnych i Wolnych Zawodów, drugi (ul. Filtrowa 65) dla Spółdzielni Mieszkaniowej „Osiedle Wojskowe”.
Pod koniec lat 30. planowano wytyczenie nowych ulic na skwerze między aleją Wielkopolski i ulicami Reja, Dantyszka i Krzyckiego. Miały one nosić nazwy Mekki i Medyny w związku z planami budowy w tym miejscu meczetu dla społeczności tatarskiej, jednak wybuch II wojny światowej uniemożliwił realizację tych planów.

</doc>
<doc id="1443559" url="https://pl.wikipedia.org/wiki?curid=1443559" title="Kazimierz Świrydowicz">
Kazimierz Świrydowicz

Kazimierz Świrydowicz (ur. 4 marca 1951) – polski logik i filozof.
Życiorys.
W 1973 obronił pracę magisterską "Możliwości zastosowania logiki deontycznej we wnioskowaniach prawniczych" na Wydziale Prawa Uniwersytet im. Adama Mickiewicza w Poznaniu w Poznaniu (UAM). w 1977 na tej samej uczelni obronił dysertację doktorską pt. "Analiza logiczna norm kompetencyjnych i innych norm stwarzających stosunki prawne". W 1997 uzyskał stopień doktora habilitowanego filozofii na podstawie pracy "Logiczne teorie obowiązku warunkowego" na Wydziale Nauk Społecznych w Poznaniu, zaś w 2000 obronił pracę doktorską "Struktura kraty rozszerzeń logiki relewantnej R" na Wydziale Matematyki i Informatyki tej uczelni.
Jest profesorem nadzwyczajnym na Wydziale Matematyki i Informatyki UAM oraz profesorem nadzwyczajnym w Akademii Sztuk Pięknych w Poznaniu.
Jest współzałożycielem Polskiego Towarzystwa Logiki i Filozofii Nauki. W latach 1993-1999 był sekretarzem zarządu tego towarzystwa. Od 2000 jest członkiem rady tego towarzystwa.
Jego zainteresowania naukowe koncentrują się wokół logiki matematycznej i jej zastosowań. Autor polskiego podręcznika logiki modalnej; napisał aneks do popularnego podręcznika logiki - "Logika praktyczna" Zygmunta Ziembińskiego.

</doc>
<doc id="1443560" url="https://pl.wikipedia.org/wiki?curid=1443560" title="Centrum Handlowe Karolinka">
Centrum Handlowe Karolinka

Centrum Handlowe Karolinka w Opolu to kompleks łączący galerię handlową z parkiem handlowym. Łączna powierzchnia najmu Karolinki wynosi 70 tys. m2, z czego prawie 38 tys. m2 przypada na galerię, a ponad 32 tys. m2 na park handlowy, co czyni Karolinkę największym obiektem handlowym województwa opolskiego oraz jednym z kilkunastu największych w Polsce. Na terenie galerii działa hipermarket Auchan. Centrum dysponuje ponadto parkingiem o powierzchni ponad 93 tys. m2, na którym znajduje się około 2,6 tys. miejsc parkingowych. W CH Karolinka znajduje się łącznie około 120 sklepów polskich i międzynarodowych marek.
Otwarcie galerii handlowej nastąpiło w sierpniu 2008 roku. Park handlowy był natomiast otwierany etapami – w całości został udostępniony klientom w drugiej połowie 2009 roku.
Lokalizacja.
CH Karolinka położone jest przy ulicy Wrocławskiej, zaledwie 5 km od centrum Opola. Stałe połączenie z centrum Opola zapewniają linie autobusowe MZK nr 5, 13 oraz 18. W strefie bezpośredniego oddziaływania obiektu mieszka ponad 500 tys. osób.
Architektura.
CH Karolinka została zaprojektowana przez Blue Architektura. Charakterystyczną cechą Karolinki jest długa, lekko falująca fasada o łącznej długości aż 1,2 km. Nocą, dzięki siedmiokolorowemu podświetleniu, fasada zamienia się w błyszczącą wstęgę.
Wnętrza CH Karolinka zostały zaprojektowane przez Saguez and Partners. Wśród elementów wyposażenia znajdują się m.in. miękkie pufy w kształcie logo centrum i zegar słoneczny przed wejściem. Budynek jest energooszczędny. Wokół kompleksu posadzone zostały drzewa i krzewy. Na parkingu oraz wewnątrz centrum znajdują się pojemniki służące do segregacji odpadów szklanych, plastikowych i papierowych. Dodatkowo w Karolince zainstalowano separatory na odpady ropopochodne i tłuszcze.
Ekologia.
W 2015 roku centrum otrzymało certyfikat BREEAM In-Use, przyznawany istniejącym budynkom, które spełniają wymagające kryteria ekologiczne. Karolinka jest pierwszym obiektem w województwie opolskim, który może pochwalić się rozwiązaniami ekologicznymi i energooszczędnymi zgodnymi z certyfikacją BREEAM.
Audytorzy weryfikowali zgodność z rygorystycznymi wymogami BREEAM obu części Karolinki – galerii oraz parku handlowego. W kategoriach „Budynek” oraz „Zarządzanie obiektem” galeria handlowa uzyskała wynik odpowiednio 75% ("Excellent") i 69% ("Very good"). Analogiczne wyróżnienie przyznano parkowi handlowemu Karolinka II, który zdobył ocenę "Very good" z wynikami odpowiednio 62% i 67%.
Rozwiązania, które miały wpływ na pozytywny wynik certyfikatu, to przede wszystkim: sprawne zarządzanie obiektem, wykorzystanie ekologicznych materiałów budowlanych i wykończeniowych, efektywne gospodarowanie energią i odpadami oraz minimalizowanie zanieczyszczenia środowiska. Wysoko ocenione zostały też: lokalizacja Karolinki zapewniająca łatwy dostęp zarówno dla osób zmotoryzowanych jak i korzystających z komunikacji publicznej, a także bliskość alternatywnych środków transportu (stacja rowerowa Opole Bike).

</doc>
<doc id="1443561" url="https://pl.wikipedia.org/wiki?curid=1443561" title="Zbiór w sensie dystrybutywnym">
Zbiór w sensie dystrybutywnym



</doc>
<doc id="1443568" url="https://pl.wikipedia.org/wiki?curid=1443568" title="Sheena Tosta">
Sheena Tosta

Sheena Tosta z domu Sheena Johnson (ur. 1 października 1982 w Camden) – amerykańska biegaczka specjalizująca się w biegu na 400 metrów przez płotki, srebrna medalistka Igrzysk Olimpijskich w Pekinie. Mierzy 165 cm wzrostu i waży 58 kg.

</doc>
<doc id="1443569" url="https://pl.wikipedia.org/wiki?curid=1443569" title="Sheena Johnson">
Sheena Johnson



</doc>
<doc id="1443571" url="https://pl.wikipedia.org/wiki?curid=1443571" title="Leonidas Pirgos">
Leonidas Pirgos

Leonidas Pirgos (ur. 1874, zm. ?) – grecki szermierz urodzony w Mantinei w Arkadii.
W 1896 na igrzyskach olimpijskich w Atenach zwyciężył w turnieju florecistów (zawodowców), stając się pierwszym w historii greckim złotym medalistą. W turnieju wzięło udział tylko dwóch zawodników. Pirgos zmierzył się z Francuzem Jeanem Maurice Perronetem. Walka trwała do trzech trafień. Po zaciętym pojedynku Pyrgos wygrał 3-1.

</doc>
<doc id="1443572" url="https://pl.wikipedia.org/wiki?curid=1443572" title="Natasha Danvers Smith">
Natasha Danvers Smith



</doc>
<doc id="1443573" url="https://pl.wikipedia.org/wiki?curid=1443573" title="Tasha Danvers Smith">
Tasha Danvers Smith



</doc>
<doc id="1443576" url="https://pl.wikipedia.org/wiki?curid=1443576" title="Tasha Danvers">
Tasha Danvers

Tasha Danvers (ur. 19 września 1977 w Lambeth, Londyn) – brytyjska biegaczka specjalizująca się w biegu na 400 metrów przez płotki, brązowa medalistka Igrzysk Olimpijskich w Pekinie.
Od sierpnia 2005 do stycznia 2008 startowała pod nazwiskiem Tasha Danvers-Smith. Mierzy 174 cm wzrostu i waży 65 kg.
W 2012 ogłosiła zakończenie kariery z powodu problemów zdrowotnych.

</doc>
<doc id="1443577" url="https://pl.wikipedia.org/wiki?curid=1443577" title="Jan Lohmann">
Jan Lohmann

Jan Lohmann (ur. 2 lipca 1925 w Seceminie) – polski poeta i prozaik, członek Stowarzyszenia Pisarzy Polskich i krakowskiego Towarzystwa Przyjaciół Sztuk Pięknych.
Studiował na Wydziale Rolnym Uniwersytetu Jagiellońskiego. W okresie II wojny światowej był członkiem AK, działał w oddziale "Skrzetuski" pod pseudonimem "Feliks". Współzałożyciel Ogólnopolskiego Związku Żołnierzy AK, który wszedł następnie w skład Światowego Związku Żołnierzy AK. Jako poeta debiutował w 1959 na łamach dwutygodnika „Kamena”, pierwsze publikacje prozatorskie zamieścił w tym samym roku w miesięczniku „Odra”.

</doc>
<doc id="1443581" url="https://pl.wikipedia.org/wiki?curid=1443581" title="Niekochana">
Niekochana



</doc>
<doc id="1443587" url="https://pl.wikipedia.org/wiki?curid=1443587" title="Podmioty gospodarcze">
Podmioty gospodarcze



</doc>
<doc id="1443588" url="https://pl.wikipedia.org/wiki?curid=1443588" title="Królowie ulicy">
Królowie ulicy

Królowie ulicy (tytuł oryg. "Street Kings") – amerykański film kryminalny z 2008 roku, powstały na podstawie noweli Jamesa Ellroya.
Opis fabuły.
Los Angeles, lata dziewięćdziesiąte. Tom Ludlow należy do specjalnej jednostki policji pod dowództwem kapitana Jacka Wandera. Tom w niekonwencjonalny sposób załatwia sprawy policji, a jego szef "sprząta" po nim i jego jednostce. Do Ludlowa dochodzą informacje, że jego były partner, detektyw Terrence Washington, "sypie" na temat jego pracy. Pragnąc dać mu nauczkę, podąża za nim po pracy do jednego z przydrożnych sklepów, gdzie nieoczekiwanie dochodzi do napadu, a Washington zostaje zabity na oczach Ludlowa, który od tej pory pragnie dorwać jego morderców. Tom zostaje wyłączony ze sprawy i prowadzi dochodzenie na własną rękę.

</doc>
<doc id="1443592" url="https://pl.wikipedia.org/wiki?curid=1443592" title="Ranking gwiazd">
Ranking gwiazd

Ranking Gwiazd (ang. "Stars Ranking") – program rozrywkowy, który był emitowany od 6 września 2008 na antenie Telewizji Polsat. Każdy z 10 odcinków show podzielony był na dwie części emisyjne (po 22 minuty), z których pierwsza prezentowana była w sobotni wieczór, a druga – w niedzielny. Pierwszy sezon programu obejmował w sumie 20 odcinków po 22 minuty. Program prowadził Borys Szyc.
Zasady programu.
Dziesięć znanych kobiet (gwiazd telewizji, muzyki i filmu) odpowiada na pytania, które wcześniej zadane były 100 mężczyznom, a na podstawie ich odpowiedzi tworzone są rankingi, które zostają zaprezentowane w programie. Gwiazdy mogą porównać to, co same o sobie myślą z opinią swoich koleżanek oraz ze swoim wizerunkiem funkcjonującym wśród mężczyzn. W każdym programie gwiazdy odpowiadają na jedno z pytań i zastanawiają się, jakie miejsce w rankingu zajęły, a także, które z ich koleżanek znajdują się wyżej lub niżej w rankingu.
W programie odsłonięte zostają także wyniki rankingu, który powstał na podstawie odpowiedzi mężczyzn. Gwiazdy dowiadują się wówczas, co sądzą o nich inni i jak daleko ich własne zdanie odbiega od przekonania ogółu.

</doc>
<doc id="1443593" url="https://pl.wikipedia.org/wiki?curid=1443593" title="Królowa aniołów">
Królowa aniołów

Królowa aniołów – polski melodramat z 1999 roku. Zdjęcia rozpoczęto 8 września 1998.
Fabuła.
Akcja filmu toczy się w dwóch przestrzeniach czasowych. Historia współczesna opowiada o przechodzącym kryzys związku lekarza Jakuba z nauczycielką Marią. Podczas nocnego dyżuru Jakub próbuje uspokoić chłopczyka. Przeżywa wstrząs, który popycha go w wewnętrzną podróż w czas przeszły, w regiony dzieciństwa, do genezy jego lęków i frustracji. Druga historia tocząca się równocześnie z pierwszą trwa w XIX wieku w dworze szlacheckim, gdzie Maria opiekuje się schorowaną dziedziczką Elżbietą. Córka Elżbiety, Zofia spodziewa się dziecka.

</doc>
<doc id="1443594" url="https://pl.wikipedia.org/wiki?curid=1443594" title="Toluca Lake">
Toluca Lake

Toluca Lake – dzielnica ("neighborhood") w dolinie San Fernando leżącej w okręgu miasta Los Angeles, Kalifornia.
Położenie.
Toluca Lake leży 19 kilometrów od północnej części downtown Los Angeles. Znajduje się tam znana na całym świecie wytwórnia filmowa Universal Studios oraz wytwórnia muzyczna Warner Bros.

</doc>
<doc id="1443600" url="https://pl.wikipedia.org/wiki?curid=1443600" title="Julius Barč-Ivan">
Julius Barč-Ivan



</doc>
<doc id="1443604" url="https://pl.wikipedia.org/wiki?curid=1443604" title="Nanami">
Nanami

 – popularne żeńskie imię japońskie, jest używane także jako nazwisko.
Możliwa pisownia.
Nanami można zapisać, używając wielu różnych znaków kanji i może znaczyć m.in.:

</doc>
<doc id="1443605" url="https://pl.wikipedia.org/wiki?curid=1443605" title="Eurocopter Panther">
Eurocopter Panther

Eurocopter AS565 Panther – śmigłowiec szturmowy opracowany przez europejskie konsorcjum Eurocopter Group. Jest to wojskowa wersja wielozadaniowego helikoptera Eurocopter Dauphin. Helikoptery Panther znajdują szerokie zastosowanie na współczesnym polu walki. Są one wykorzystywane jako śmigłowce szturmowe, bezpośredniego wsparcia pola walki, zwalczania okrętów podwodnych, poszukiwawczo-ratunkowe, medyczne i inne.

</doc>
<doc id="1443606" url="https://pl.wikipedia.org/wiki?curid=1443606" title="Zambia na Letnich Igrzyskach Olimpijskich 1996">
Zambia na Letnich Igrzyskach Olimpijskich 1996

Zambię na XXVI Letnich Igrzyskach Olimpijskich w Atlancie reprezentowało 8 sportowców (7 mężczyzn, 1 kobieta) w 2 dyscyplinach.
Był to ósmy (w tym raz jako Rodezja Północna) start Zambii na letnich igrzyskach olimpijskich.

</doc>
<doc id="1443612" url="https://pl.wikipedia.org/wiki?curid=1443612" title="Silec (jezioro)">
Silec (jezioro)

Jezioro Silec – jezioro polodowcowe położone na północny zachód od wsi Silec, na terenie gminy Srokowo, powiat kętrzyński, województwo warmińsko-mazurskie. Dorzecze Liwny.
Jezioro położone jest na wschód od drogi Solanka – Srokowo. Jest to jezioro moreny dennej, o kształcie okrągłym. Jezioro ma długość 1,6 km, a szerokość do 1,3 km. Maksymalna głębokość jeziora wynosi 14 m. Brzegi jeziora porośnięte są roślinnością nabrzeżną. Jezioro zasilane jest ciekiem wodnym odprowadzającym wodę z Jeziora Długiego. Na wschód od Jeziora Silec znajduje się Jezioro Mamry.

</doc>
<doc id="1443615" url="https://pl.wikipedia.org/wiki?curid=1443615" title="Matthias Steiner">
Matthias Steiner

Matthias Steiner (ur. 25 sierpnia 1982 w Wiedniu) – niemiecki zawodnik w podnoszeniu ciężarów startujący w kategorii powyżej 105 kg, złoty medalista igrzysk olimpijskich w Pekinie, wicemistrz świata, dwukrotny medalista mistrzostw Europy.
W Atenach w 2004 roku, Steiner startował w reprezentacji Austrii, gdzie w kategorii 105 kg zajął 7. miejsce. Po olimpiadzie doszło do konfliktu z władzami Austriackiego Związku Podnoszenia Ciężarów i Steiner zdecydował się na zmianę obywatelstwa. Po zmianie przez trzy lata nie mógł startować w zawodach międzynarodowych, karencja zakończyła się w styczniu 2008.
Steiner w 2007 roku przeżył osobistą tragedię. W wypadku samochodowym zginęła jego żona Susann, która miała wraz z nim polecieć na igrzyska do Pekinu.
Największym jego sukcesem jest złoty medal olimpijski. Startując 19 sierpnia 2008 w kategorii powyżej 105 kg zwyciężył z wynikiem w dwuboju 461 kg. W 2010 roku był trzeci podczas mistrzostw Europy odbywających się w Mińsku, z wynikiem 426 kg w dwuboju. Pod koniec września, w Antalyi, zdobył srebrny medal mistrzostw świata uzyskując 440 kg w dwuboju.

</doc>
<doc id="1443620" url="https://pl.wikipedia.org/wiki?curid=1443620" title="Końskowola (przystanek kolejowy)">
Końskowola (przystanek kolejowy)

Końskowola (do 2020: Pożóg) – przystanek kolejowy w Końskowoli, w województwie lubelskim, w Polsce. Znajdują się tu 2 perony.
W roku 2017 przystanek obsługiwał 0–9 pasażerów na dobę.
Historia.
Przystanek powstał w czasach carskich, wówczas we wsi Pożóg. Później w wyniku zmian administracyjnych znalazł się w granicach Końskowoli, ale nazwę utrzymano. Podczas remontu linii kolejowej w latach 2017-2019 zbudowano nowy przystanek z nowymi tablicami, po czym rada gminy Końskowola wystąpiła z wnioskiem o zmianę nazwy przystanku. Spółka PKP-PLK zmieniła jego nazwę, przy czym kosztem w wysokości 23 tysiące złotych obciążyła wnioskodawcę. 

</doc>
<doc id="1443621" url="https://pl.wikipedia.org/wiki?curid=1443621" title="Naukraria">
Naukraria

Naukraria (gr. ναυκραρία)– jednostka terytorialna w starożytnej Attyce, rodzaj gminy, której ludność była zobowiązana dostarczyć okręt z wyposażeniem i go utrzymywać. 
Naukrarie powstały w wyniku administracyjnego podziału ustanowionego w Attyce przez eupatrydów w wyniku synojkizmu. Eupatryda, który oddawał statek do dyspozycji państwa i nim dowodził, zwał się "naukraros". Byli oni kapitanami marynarki i każdy z nich kierował do służby dwóch jeźdźców i oddział piechoty. Nadzorowali również kasę zasilaną z podatku nałożonego na populację podległą naukrarii. Każda z czterech fyl była podzielona na 3 trytie po 4 naukarie. W każdej fyli było więc 12 naukrarii, co dawało ogółem liczbę 48 naukrarii w kraju. 
Naukrarie przetrwały one reformy Solona, natomiast po reformach Klejstenesa, choć nie zostały zlikwidowane, w rzeczywistości zostały zastąpione przez demy. Liczba ich wzrosła więc do 50, tzn. pięć przypadało na każdą z 10 fyl. Przestały istnieć po 500 p.n.e., gdy bule i strategowie skupili w swych rękach władzę wojskową i administrację marynarki.

</doc>
<doc id="1443622" url="https://pl.wikipedia.org/wiki?curid=1443622" title="Ulica Józefa Mianowskiego w Warszawie">
Ulica Józefa Mianowskiego w Warszawie

Ulica Józefa Mianowskiego w Warszawie – jedna z ulic warszawskiej Ochoty, biegnąca od Filtrowej do ul. Adama Pługa. 
Historia.
Została wytyczona w roku 1923 wraz z pobliskim placem Gabriela Narutowicza i półkoliście otaczającymi go przecznicami - ul. Akademicką i ul. Maurycego Mochnackiego. W tym samym czasie ustalono przebieg przecznic Mianowskiego – ulic Wincentego Rapackiego i Gabrieli Zapolskiej.
Jako jedna z ulic Kolonii Lubeckiego uzyskała zabudowę już w latach 1924-25, inwestorem była Spółdzielnia Budowlano-Mieszkaniowa "Kolonia Lubeckiego". Wybudowane według projektu Teofila Wiśniowskiego domy były dwupiętrowymi, bliźniaczymi segmentami o obfitym, neoklasycystycznym detalu. Domy otrzymały od strony ulicy misterne, kute ogrodzenia, zaś na ich tyłach urządzono ogródki i zieleńce. 
Przy ulicy swoje domy postawiły też inne spółdzielnie – pod numerem 15 Spółdzielnia Mieszkaniowa Inżynierów Ministerstwa Kolei; zaś pod 18 – Bank Polska Kasa Opieki S.A., państwowy bank utworzony w roku 1929, obecnie znany pod nazwą Bank Pekao SA.
W latach 50. na budynku nr 15 umieszczono tablicę Tchorka upamiętniająca masową egzekucję dokonaną w tym miejscu podczas powstania warszawskiego przez żołnierzy RONA.

</doc>
<doc id="1443627" url="https://pl.wikipedia.org/wiki?curid=1443627" title="Port lotniczy Władywostok">
Port lotniczy Władywostok

Port lotniczy Władywostok (IATA: VVO, ICAO: UHWW) – międzynarodowy port lotniczy położony w 44 km na północny wschód od centrum Władywostoku, w Kraju Nadmorskim, w Rosji.

</doc>
<doc id="1443633" url="https://pl.wikipedia.org/wiki?curid=1443633" title="Baza lotnicza Sede Dow">
Baza lotnicza Sede Dow

Baza Lotnicza Sede Dow - wojskowa baza Sił Powietrznych Izraela położona przy porcie lotniczym Sede Dow w Tel Awiwie, w centralnej części Izraela.
Lotnisko przypomina kształtem literę „L”, której pionowa długa kreska jest wykorzystywana przez lotnictwo cywilne, natomiast poziomą krótką podstawę wykorzystuje lotnictwo wojskowe. Z racji swojego położenia jest to najłatwiej dostępna ze wszystkich baz Sił Powietrznych Izraela.
Historia.
Była to pierwsza izraelska baza sił powietrznych utworzona podczas Wojny o Niepodległość w 1948 roku.
Eskadry.
W bazie stacjonuje kilka eskadr bojowych:

</doc>
<doc id="1443634" url="https://pl.wikipedia.org/wiki?curid=1443634" title="Sotnia Burłaki">
Sotnia Burłaki



</doc>
<doc id="1443635" url="https://pl.wikipedia.org/wiki?curid=1443635" title="Surinam Airways">
Surinam Airways

Surinam Airways – surinamskie narodowe linie lotnicze z siedzibą w Paramaribo. Głównym węzłem jest port lotniczy Paramaribo-Zanderij.

</doc>
<doc id="1443637" url="https://pl.wikipedia.org/wiki?curid=1443637" title="Zespół Hammana">
Zespół Hammana

Zespół Hammana – spontanicznie powstała odma podskórna i odma śródpiersia, które czasami wiążą się z wystąpieniem bólu. Występuje najczęściej u młodych kobiet.
Zespół został opisany przez Louisa Hammana.

</doc>
<doc id="1443638" url="https://pl.wikipedia.org/wiki?curid=1443638" title="Romeu">
Romeu

Romeu Pereira dos Santos znany również jako Romeu (ur. 13 lutego 1985 w Itamaraju) brazylijski piłkarz, grający na pozycji defensywnego pomocnika w greckim klubie Panthrakikos.
Karierę piłkarską rozpoczynał w klubie Democrata-GV, grając tam do końca 2004 roku. Następnie został kupiony przez Fluminense FC. W brazylijskiej Série A rozegrał w barwach Fluminense 92 mecze, strzelając 5 bramek. W sumie, we wszystkich rozgrywkach w barwach Fluminense FC wystąpił 149 razy, strzelając 6 bramek.
W 2007 roku zdobył Puchar Brazylii z Fluminense. Natomiast w 2008 roku doszedł ze swoim zespołem do finału Copa Libertadores, w którym Fluminense uległo w dwumeczu z ekwadorskim LDU Quito.
29 sierpnia 2008 roku pojawiły się informacje o prawdopodobnym transferze zawodnika do Mistrza Polski, krakowskiej Wisły. Zainteresowanie piłkarzem i chęć jego pozyskania przez Wisłę potwierdził dyrektor sportowy krakowskiego klubu Jacek Bednarz. W czerwcu 2009 roku Romeu przeszedł do greckiego klubu Larissa. Następnie grał w Lewadiakosie, a w 2013 roku przeszedł do Panthrakikosu.

</doc>
<doc id="1443639" url="https://pl.wikipedia.org/wiki?curid=1443639" title="Kolegium karno-administracyjne">
Kolegium karno-administracyjne



</doc>
<doc id="1443640" url="https://pl.wikipedia.org/wiki?curid=1443640" title="Sotnia Bira">
Sotnia Bira



</doc>
<doc id="1443644" url="https://pl.wikipedia.org/wiki?curid=1443644" title="Olivais (stacja metra)">
Olivais (stacja metra)

Olivais – stacja metra w Lizbonie, na linii Vermelha. Stacja została otwarta 7 listopada 1998 wraz z rozbudową sieci do strefy Expo ’98.
stacja znajduje się 36 m głęboko pod "Rua Cidade de Bissau", w pobliżu skrzyżowania z "Rua Cidade de Luanda". Projekt architektoniczny stacji jest autorstwa architekta Rui Cardim, a instalacje artystyczne Nuno de Siqueira i Cecília de Sousa. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.
Początkowo stację planowano nazwać Olivais Sul.

</doc>
<doc id="1443646" url="https://pl.wikipedia.org/wiki?curid=1443646" title="Historia budowy metra w Warszawie">
Historia budowy metra w Warszawie

Plany powstania metra w Warszawie już w latach 20. XX wieku. Po wojnie pierwsze plany powstały w latach 50. XX wieku. 
Budowa metra.
Pierwsza linia.
Budowa pierwszej linii trwała z przerwami od 15 kwietnia 1983 do 25 października 2008.
Druga linia.
Budowę drugiej linii metra w Warszawie rozpoczęto 16 sierpnia 2010 roku.
Historyczne obiekty odkryte podczas budowy.
W tunelu budowanym pomiędzy stacjami A17 Dworzec Gdański i A18 Plac Wilsona robotnicy natknęli się na zapomniany, zabytkowy kolektor burzowy, powstały w 1932. Plany budowlane metra nie uwzględniały tej budowli. Kolektor był elementem kanalizacji wokół Cytadeli Warszawskiej. Kolektor został przebudowany tak, aby nie kolidował z metrem i pełnił dalej swoją funkcję.
Na odcinku między stacjami A18 Plac Wilsona i A19 Marymont znajduje się zabytkowy kolektor ściekowy zaprojektowany przez Williama Lindleya w 1886 r. Podczas powstania warszawskiego powstańcy przechodzili nim ze Śródmieścia na Żoliborz. Historyczny kolektor pozostał na swoim miejscu, tunel metra został wydrążony pod nim.
W trakcie prac na powierzchni przy stacji metra A18 Plac Wilsona odkryto zabytkową brukowaną nawierzchnię ulicy. „Kocie łby” to typowa nawierzchnia przedwojennych warszawskich dróg.

</doc>
<doc id="1443648" url="https://pl.wikipedia.org/wiki?curid=1443648" title="Authentik">
Authentik

Authentik – debiutancki album studyjny francuskiej piosenkarki Kenzy Farah, wydany w 2007. Promowany był przez trzy wideoklipy do utworów "Je ma bats" ("Ja walczę"), "Lettre du front" ("Listy z frontu") oraz "Appelez moi Kenza" ("Dzwoń do mnie").

</doc>
<doc id="1443650" url="https://pl.wikipedia.org/wiki?curid=1443650" title="Cabo Ruivo">
Cabo Ruivo

Cabo Ruivo – stacja metra w Lizbonie, na linii Vermelha. Stacja została otwarta w 1998, mająca na celu rozbudowę sieci do strefy Expo ’98.
Stacja znajduje się na "Avenida de Pádua", w pobliżu skrzyżowania z "Rua Dr. Costa Sacadura" i "Av. Infante D. Henrique", obsługujących obszar Cabo Ruivo. projekt architektoniczny jest dziełem architektów João Santa-Rita, José Santa Rita, Duarte Nuno Simões i Nuno Simões, a instalacje artystyczne Davida de Almeida. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.
Początkowo stację planowano nazwać Olivais Velho.

</doc>
<doc id="1443651" url="https://pl.wikipedia.org/wiki?curid=1443651" title="Zgromadzenie Sióstr Dominikanek Misjonarek Jezusa i Maryi">
Zgromadzenie Sióstr Dominikanek Misjonarek Jezusa i Maryi

Zgromadzenie Sióstr Dominikanek Misjonarek Jezusa i Maryi (łac.: "Congregatio Sororum Dominicanorum Missionariarum Jesu et Mariae") – zgromadzenie powstałe w 1932 roku w Warszawie ze wspólnot tercjarek III Zakonu św. Dominika. O. Jacek Woroniecki wierny charyzmatowi św. Dominika odpowiadając na potrzeby Kościoła powołał do życia nową gałąź Zakonu Kaznodziejskiego.
Celem zakonu jest „Służyć prawdzie w miłości”. Zgodnie z tą dewizą siostry podejmują pracę na rzecz misji i ekumenizmu, a także pomagają w pracy parafialnej, szczególnie w katechizacji.

</doc>
<doc id="1443653" url="https://pl.wikipedia.org/wiki?curid=1443653" title="Romeu Pereira dos Santos">
Romeu Pereira dos Santos



</doc>
<doc id="1443654" url="https://pl.wikipedia.org/wiki?curid=1443654" title="Smoki latające">
Smoki latające



</doc>
<doc id="1443657" url="https://pl.wikipedia.org/wiki?curid=1443657" title="Wydawnictwo im. Olofa Palme">
Wydawnictwo im. Olofa Palme

Wydawnictwo im. Olofa Palme – podziemne wydawnictwo działające w Warszawie od marca 1986 r. do 1989 jako kontynuacja struktur wydawniczych Grupy Politycznej Robotnik. Nazwa była uhonorowaniem przewodniczącego szwedzkiej socjaldemokracji, premiera Olofa Palme zamordowanego 23 lutego 1986 r. 
Wydawnictwo dysponowało powielaczem Roneo Vicker, drukarniami sitodrukowymi oraz powielaczem offsetowym.
Wydawnictwo drukowało prasę „„Robotnik”. „Robotnik Pomorza Zachodniego”. „Praca, Płaca, BHP”. „Gazeta Jastrzębska”. „Robotnik Mazowiecki”. „OBI-Osiedlowy Biuletyn Informacyjny”. kilka tytułów prasy zakładowej m.in. „Monter” (FSO), „Radiowiec” (Zakłady Radiowe im. Kaskprzaka). Drukarnie wydawnictwa publikowały również „Tygodnik Mazowsze” (bez sygnowania wydawnictwem), Biuletyn Wolność i Pokój”. pismo NZS WDiNP „Czekista”. W wydawnictwie drukowano również publikacje książkowe.
Po utworzeniu PPS wydawnictwo stało się centralną oficyną PPS. 
Drukarze: Grzegorz Ilka, Cezary Miżejewski, Jan Tomasiewicz, Tomasz Truskawa.
Współpracownicy: Piotr Ikonowicz, Małgorzata Motylińska, Andrzej Sieradzki, Joachim Biernacki, Krzysztof Markuszewski, Michał Piechotek. 
Drukarnie: ul. Wysockiego, ul. Zamiejska, Załęże, Zajęcza, Wola, Pszów k. Wodzisławia, Żoliborz, Noakowskiego.
W ramach wydawnictwa opublikowano:
oraz cztery publikacje w ramach Biblioteki Praca, Płaca, BHP.

</doc>
<doc id="1443659" url="https://pl.wikipedia.org/wiki?curid=1443659" title="Aleja Jana Pawła II w Częstochowie">
Aleja Jana Pawła II w Częstochowie

Aleja Jana Pawła II – jedna z głównych ulic w Częstochowie, o długości około 3 km. W całości jest drogą dwujezdniową. W większości posiada status drogi krajowej nr 46 (z wyjątkiem odcinka między ul. Szajnowicza-Iwanowa a Rynkiem Wieluńskim).
Przebieg.
Aleja ma przebieg równoleżnikowy. Numeracja posesji rozpoczyna się od strony wschodniej. Pod względem administracyjnym początkowa część alei, do wiaduktu pod linią kolejową, należy do Starego Miasta. Następnie aleja stanowi granicę pomiędzy Śródmieściem a Tysiącleciem. Końcowa część ulicy, od skrzyżowania z ulicą Szajnowicza-Iwanowa, znajduje się w granicach Częstochówki-Parkitki.
Historia.
Aleja powstawać zaczęła w czasie II wojny światowej, kiedy Niemcy wyburzyli wschodnią pierzeję Rynku Wieluńskiego i utworzyli przejazd do obecnej ulicy Popiełuszki. Po wojnie kontynuowano budowę alei. Na odcinku od Rynku Wieluńskiego do ulicy Dąbrowskiego nosiła ona imię Armii Czerwonej, na odcinku do alei ZWZ (obecnie AK) imię Konstantego Rokossowskiego. Fragment na wschód od obecnej alei Armii Krajowej zbudowano w latach 70. XX wieku, nazywając całą ulicę imieniem Włodzimierza Lenina. W roku 1990 zmieniono nazwę alei nadając jej imię Jana Pawła II.
W latach 2013–2014 w miejscu jednopoziomowego skrzyżowania z aleją Wojska Polskiego wybudowano dwupoziomowy węzeł drogowy.

</doc>
<doc id="1443660" url="https://pl.wikipedia.org/wiki?curid=1443660" title="Fool's Garden">
Fool's Garden



</doc>
<doc id="1443661" url="https://pl.wikipedia.org/wiki?curid=1443661" title="Terence Davies">
Terence Davies

Terence Davies (ur. 10 listopada 1945 w Liverpoolu) – brytyjski reżyser i scenarzysta.
Posługuje się skromną i realistyczną stylistyką filmową. Jest twórcą autorskich filmów nawiązujących do osobistych przeżyć oraz adaptacji prozy amerykańskiej. Davies jest też autorem scenariuszy wszystkich reżyserowanych przez siebie filmów.
W 2008 r. we Wrocławiu podczas festiwalu Era Nowe Horyzonty odbyła się retrospektywa ośmiu filmów Terence’a Daviesa, która cieszyła się dużą uwagą krytyków i popularnością widzów. Dopełnieniem przeglądu było wydanie z tej okazji książki Michała Oleszczyka pt. "Gorycz wygnania, kino Terence’a Daviesa", a sam reżyser był gościem festiwalu.
Nagrody i nominacje.
Terence Davies otrzymał 12 nagród filmowych 14 nominacji:

</doc>
<doc id="1443663" url="https://pl.wikipedia.org/wiki?curid=1443663" title="La Spezia Migliarina">
La Spezia Migliarina

La Spezia Migliarina (wł. "Stazione di La Spezia Migliarina") – stacja kolejowa w La Spezia, w regionie Liguria, we Włoszech. Znajdują się tu trzy perony. Stacja ma kategorię "srebrną".

</doc>
<doc id="1443665" url="https://pl.wikipedia.org/wiki?curid=1443665" title="Bogdan Patelka">
Bogdan Patelka

Bogdan Patelka (ur. 6 grudnia 1966 w Bydgoszczy) – polski lekkoatleta specjalizujący się w rzucie oszczepem.
Brązowy medalista Mistrzostw Europy juniorów, które w 1985 odbyły się w niemieckim mieście Cottbus. Reprezentant Polski w pucharze Europy i meczach Międzypaństwowych. 
Rekordzista Polski oszczepem nowego modelu (Grudziądz, Memoriał Bronisława Malinowskiego 75,78). 
Trzykrotny mistrz polski juniorów (Zielona Góra 1982, Wrocław 1983, Rzeszów 1985)
Dwukrotnie plasował się na 4. miejscu mistrzostw Polski (Grudziądz 1986 i Poznań 1987) oraz dwukrotnie zdobywał srebrne medale młodzieżowych mistrzostw Polski. Reprezentował barwy Zawiszy Bydgoszcz. 
Rekordy życiowe: jako senior 77,92 (18 maja 1988, Sopot); jako junior 79,10 (10 sierpnia 1985, Łódź).
Syn Ryszarda.

</doc>
<doc id="1443666" url="https://pl.wikipedia.org/wiki?curid=1443666" title="Road agent’s spin">
Road agent’s spin

Road agent’s spin (z ang. „obrocik” rabusia dyliżansów) – trik rewolwerowców Dzikiego Zachodu, polegający na pozornym poddaniu rewolweru, który nadal znajduje się w wyciągniętej dłoni jego właściciela, z palcem wskazującym zahaczonym o kabłąk (obramowanie ochronne cyngla).
W ostatniej chwili, kiedy rozbrajający już sięga po podawany mu rewolwer, który tradycyjnie jest obrócony „do góry nogami”, uchwytem w kierunku rozbrajającego, rewolwerowiec pozorujący poddanie się wykonuje szybki ruch obrotowy tym pistoletem, co skutkuje skierowaniem lufy w kierunku przeciwnika, a sam rewolwer ponownie usytuowany naturalnie w ręku, w pozycji gotowej do strzału, często oddawanego w tej chwili.

</doc>
<doc id="1443667" url="https://pl.wikipedia.org/wiki?curid=1443667" title="Ca’ di Boschetti">
Ca’ di Boschetti

Ca’ di Boschetti (wł: "Stazione di Cà di Boschetti") – stacja kolejowa w La Spezia, w regionie Liguria, we Włoszech. Znajdują się tu 2 perony.

</doc>
<doc id="1443670" url="https://pl.wikipedia.org/wiki?curid=1443670" title="Moneglia (stacja kolejowa)">
Moneglia (stacja kolejowa)

Moneglia () – stacja kolejowa w Moneglia, w regionie Liguria, we Włoszech. Znajdują się tam 2 perony.

</doc>
<doc id="1443672" url="https://pl.wikipedia.org/wiki?curid=1443672" title="Zjazd łucki">
Zjazd łucki

Zjazd łucki – zjazd monarchów europejskich z 1429 roku, którzy obradowali nad obroną Europy przed imperium osmańskim.
Zjazd odbył się na zamku w Łucku, trwał od 6 stycznia 1429 przez 13 tygodni. Wśród obecnych w Łucku władców byli:
Pomimo że celem zjazdu miały być ustalenia dotyczące obrony przed Turkami, to zdominowała go inna kwestia. Po przybyciu na zjazd w lutym 1429, król niemiecki i węgierski Zygmunt Luksemburczyk chcąc rozbić unię polsko-litewską wystąpił z projektem koronacji księcia Witolda. Od razu uzyskał akceptację tej propozycji Władysława Jagiełły, który wiedział, że sprzeciw naraziłby go na nieporozumienia z Litwinami oraz dzięki temu sam zaszachuje w ten sposób Polaków chcących dokonywać po jego śmierci elekcji tronu, być może w sposób niekorzystny dla jego synów. Witold oficjalnie demonstrował w tej sprawie niezdecydowanie. Projekt koronacji poparli panowie litewscy, natomiast sprzeciwił jej się Zbigniew Oleśnicki, podkanclerzy Władysław Oporowski i Piotr Szafraniec, którzy twierdzili, że o koronie może decydować papież, a nie cesarz. Jagiełło uznał, że jego demonstracja się udała i zmienił zdanie odnośnie do koronacji uznając, że w tej sytuacji załatwi sprawę sukcesji tronu polskiego polubownie.

</doc>
<doc id="1443674" url="https://pl.wikipedia.org/wiki?curid=1443674" title="Monterosso (stacja kolejowa)">
Monterosso (stacja kolejowa)

Monterosso – stacja kolejowa w Monterosso al Mare, w regionie Liguria, we Włoszech. Znajdują się tu 2 perony.
Budynek dworca, niedawno odrestaurowany, ma dwa piętra i jest w kolorze łososiowym. Wewnątrz znajdują się takie usługi jak kasy biletowe, bar, poczekalnia i przechowalnia bagażu.
Monterosso posiada dwa perony i trzy tory dla obsługi pasażerów.

</doc>
<doc id="1443678" url="https://pl.wikipedia.org/wiki?curid=1443678" title="Pieve Ligure (stacja kolejowa)">
Pieve Ligure (stacja kolejowa)

Pieve Ligure (wł. "Stazione di Pieve Ligure") – stacja kolejowa w Pieve Ligure, w regionie Liguria, we Włoszech. Znajdują się tu 2 perony. Jest obsługiwana przez pociągi regionalne. Według klasyfikacji RFI ma kategorię "brązową".

</doc>
<doc id="1443680" url="https://pl.wikipedia.org/wiki?curid=1443680" title="Miura (ujednoznacznienie)">
Miura (ujednoznacznienie)

Miura może odnosić się do:
Japońskie nazwisko Miura nosili m.in.:

</doc>
<doc id="1443682" url="https://pl.wikipedia.org/wiki?curid=1443682" title="Rapallo (stacja kolejowa)">
Rapallo (stacja kolejowa)

Rapallo – stacja kolejowa w Rapallo, w regionie Liguria, we Włoszech. Znajdują się tu 2 perony.

</doc>
<doc id="1443683" url="https://pl.wikipedia.org/wiki?curid=1443683" title="Stanisław Mayer">
Stanisław Mayer

Stanisław Witold Mayer (ur. 7 sierpnia 1899 we Lwowie, zm. 19 czerwca 1982 w Londynie) – major dyplomowany artylerii Wojska Polskiego i Polskich Sił Zbrojnych, w 1972 mianowany przez władze emigracyjne generałem brygady.
Życiorys.
W okresie 1916 – lipiec 1917 w Legionach Polskich w 1 pułku artylerii. Po kryzysie przysięgowym wcielony do armii austriackiej. W listopadzie 1918 powrócił do macierzystego pułku. W grudniu 1918 podporucznik. 19 stycznia 1921 roku został zatwierdzony z dniem 1 kwietnia 1920 roku w stopniu porucznika, w artylerii, w grupie oficerów byłych Legionów Polskich. 3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 605. lokatą w korpusie oficerów artylerii.
Kapitan z 1 stycznia 1927. Służył w 1 pułku artylerii polowej Legionów do października 1929: oficer młodszy, dowódca baterii, dowódca dywizjonu. Od października 1929 roku był słuchaczem Wyższej Szkoły Wojennej w Warszawie. W październiku 1931 roku został asystentem taktyki artylerii w uczelni. Z dniem 15 stycznia 1935 roku został przeniesiony do 1 pułku artylerii lekkiej Legionów w Wilnie w celu odbycia praktyki liniowej na stanowisku dowódcy II dywizjonu. Czasowo pełnił także obowiązki zastępcy dowódcy tego oddziału. 27 czerwca 1935 roku awansował na majora ze starszeństwem z dniem 1 stycznia 1935 roku i 45. lokatą w korpusie oficerów artylerii. W listopadzie 1937 roku powrócił do Wyższej Szkoły Wojennej w Warszawie na stanowisko wykładowcy taktyki artylerii. W marcu 1939 roku został przydzielony do Oddziału III Sztabu Armii „Modlin”. Na tym stanowisku wziął udział w kampanii wrześniowej. 27 września 1939 dostał się w niemieckiej niewoli.
Po uwolnieniu w lipcu 1945 do 1947 szef sztabu artylerii 2 Korpusu we Włoszech i Wielkiej Brytanii. Podpułkownik dyplomowany z 1 stycznia 1946. Po demobilizacji pułkownik dyplomowany z 1 stycznia 1961. Osiedlił się w Londynie, gdzie zmarł. Zwłoki spopielono. Od 1949 roku był jednym z organizatorów Brygadowego Koła Młodych „Pogoń” oraz jednego z oddziałów koła o nazwie „Granat”. 27 lutego 1967 roku Naczelny Wódz, generał broni Władysław Anders mianował go komendantem Brygadowego Koła Młodych „Pogoń”. Generał brygady z 19 marca 1972 z awansu emigracyjnych władz w Londynie.

</doc>
<doc id="1443684" url="https://pl.wikipedia.org/wiki?curid=1443684" title="Farrer Herschell">
Farrer Herschell

Farrer Herschell, 1. baron Herschell GCB (ur. 2 listopada 1837, zm. 1 marca 1899 w Waszyngtonie) – brytyjski prawnik i polityk, członek Partii Liberalnej, minister w rządach Williama Ewarta Gladstone’a i lorda Rosebery’ego.
Był synem wielebnego Ridleya Haima Herschella, pochodzącego z żydowskiej rodziny zamieszkałej w Strzelnie, który przeszedł na chrześcijaństwo. Matką Farrera Helen Mowbray, córka Williama Mowbraya, kupca z Leith. Farrer kształcił się prywatnie, następnie uczęszczał do University College w Londynie. W 1857 r. ukończył studia na Uniwersytecie Londyńskim. W 1860 r. rozpoczął praktykę adwokacką w korporacji Lincoln’s Inn. W 1872 r. został Radcą Królowej.
W czerwcu 1874 r. Herschell został wybrany do Izby Gmin jako reprezentant okręgu City of Durham. Po powrocie Partii Liberalnej do władzy w 1880 r. otrzymał stanowisko Radcy Generalnego Anglii i Walii. Brał udział w przygotowaniu i przeprowadzeniu przez Izby "Irish Land Act" z 1881 r., "Corrupt Practices and Bankruptcy Acts" z 1883 r., "County Franchise Act" z 1884 r. oraza "Redistribution of Seats Act" z 1885 r. W 1885 r. Hershell przegrał wybory parlamentarne. W 1886 r. otrzymał tytuł 1. barona Herschell i zasiadł w Izbie Lordów.
Równocześnie z tytułem parowskim Herschell otrzymał stanowisko lorda kanclerza. Utrzymał się na tym stanowisku przez 6 miesięcy, do upadku rządu Gladstone’a. Kiedy liberałowie powrócili do władzy w 1892 r. Herschell ponownie został Lordem Kanclerzem i pozostał na tym stanowisku do wyborczej porażki liberałów w 1895 r.
Lord Herschell był ponadto przewodniczącym śledztwa parlamentarnego dotyczącego Metropolitan Board of Works. W 1893 r. został kanclerzem Uniwersytet Londyńskiego. W 1899 r. reprezentował Wielką Brytanię w komisji wytyczającej granicę między Wenezuelą a Gujaną Brytyjską. Następnie został członkiem komisji wytyczającej granicę między Kanadą a Alaską.
Zmarł podczas negocjacji w Waszyngtonie w 1899 r. Tytuł parowski odziedziczył jego syn, Richard.

</doc>
<doc id="1443687" url="https://pl.wikipedia.org/wiki?curid=1443687" title="Baron Herschell">
Baron Herschell

Baronowie Herschell 1. kreacji (parostwo Zjednoczonego Królestwa)

</doc>
<doc id="1443688" url="https://pl.wikipedia.org/wiki?curid=1443688" title="Moulin Rouge (ujednoznacznienie)">
Moulin Rouge (ujednoznacznienie)



</doc>
<doc id="1443689" url="https://pl.wikipedia.org/wiki?curid=1443689" title="100 Eskadra IAF">
100 Eskadra IAF

100 Eskadra (hebr. טייסת 100, nazywana „Latające Wielbłądy”, hebr. טייסת הגמל המעופף, "Ha'Kamal Ha'Meofeef") – lekka transportowa eskadra Sił Powietrznych Izraela, bazująca w Bazie lotniczej Sede Dow w Izraelu.
Historia.
Eskadra została sformowana w czerwcu 1949 i składała się z 2 lekkich samolotów transportowych Piper J-4 Cub, 100 samolotów Piper PA-18 Super Cub i 1 samolotu Beechcraft Bonanza. Wszystkie samoloty były modelami produkowanymi dla potrzeb cywilnych i pełniły zadania transportowe dla rządu Izraela oraz dowództwa Sił Obronnych Izraela. Eskadra bazowała wówczas w bazie lotniczej Sede Dow.
W maju 1951 otrzymano 2 lekkie helikoptery obserwacyjne Hiller 360, a w 1953 otrzymano 41 lekkich samolotów Fokker S-11. W 1951 eskadra przeniosła się na lotnisko w Ramli, jednak gdy w 1959 zostało ono zamknięte, wrócono do Tel Awiwu.
29 października 1956 jednostka rozlokowała 11 samolotów Piper Super Cub przy Beer Szewie i kolejne 4 samoloty przy Ejlacie. Samoloty te okazały się nieocenione podczas kryzysu sueskiego, wykonując liczne misje transportowe dla sił lądowych operujących na Półwyspie Synaj.
W 1960 wprowadzono do służby bardziej nowoczesne 2 samoloty Cessna 182, w 1962 1 samolot Cessna 185, a w 1964 35 samolotów wielozadaniowych Dornier Do 27. Duża liczba samolotów wchodzących w skład 100 Eskadry powodowała, że w rzeczywistości piloci i samoloty byli rozlokowani w niewielkich grupach w całym kraju.
W 1968 wprowadzono do służby 41 lekkich samolotów Cessna 206C, a w 1971 14 samolotów Dornier Do 28. Samoloty eskadry przewożą różnorodne ładunki oraz ludzi dla Sił Obronnych Izraela.
W 1997 zmodernizowano eskadrę wprowadzając nowoczesne samoloty Beech 200.
Wyposażenie.
Na wyposażeniu 100 Eskadry znajdują się następujące samoloty:

</doc>
<doc id="1443692" url="https://pl.wikipedia.org/wiki?curid=1443692" title="Mick Jones (ur. 1945)">
Mick Jones (ur. 1945)

Michael David „Mick” Jones (ur. 24 kwietnia 1945 w Worksop) – angielski piłkarz występujący na pozycji napastnika.
Kariera klubowa.
Mick Jones zawodową karierę rozpoczynał w sezonie 1962/1963 w Sheffield United. W jego barwach zadebiutował 20 kwietnia 1963 roku w zremisowanym 1:1 spotkaniu z Manchesterem United rozgrywanym na Old Trafford. Już 24 kwietnia w pojedynku z Manchesterem City na Maine Road Jones zdobył dwie bramki, a jego zespół zwyciężył 3:1. Dla ekipy „The Blades” angielski zawodnik w rozgrywkach ligowych rozegrał 149 meczów i zdobył 63 bramki. W Sheffield United grał do 20 września 1967 roku, kiedy to za 100 tysięcy funtów trafił do Leeds United. W tym samym roku „The Whites” wywalczyli Puchar Ligi Angielskiej, jednak Jones nie miał udziału w tym sukcesie. Angielski klub po raz pierwszy w swojej historii sięgnął także po Puchar Miast Targowych, a wychowanek Sheffield United strzelił w tych rozgrywkach dwie bramki. W kolejnym sezonie Leeds zdobyło mistrzostwo kraju, a Jones z czternastoma golami na koncie był najskuteczniejszym strzelcem swojego zespołu. Menedżer Don Revie postanowił kupić z Leicester City Allana Clarke’a, który w przyszłości miał stworzyć z Jonesem jeden z najlepszych duetów napastników w lidze. W sezonie 1969/1970 obaj ci zawodnicy zdobyli łącznie 32 bramki, a oprócz nich świetną dyspozycję strzelecką pokazali Szkot Peter Lorimer (14 goli) oraz Irlandczyk Johnny Giles (13 goli). Leeds wywalczyło wicemistrzostwo Anglii oraz dotarło do finału krajowego pucharu. W kolejnych rozgrywkach „Pawie” po raz drugi w historii klubu zwyciężyli w Pucharze Miast Tatgowych, natomiast w First Division ponownie zajęli drugą lokatę. Jones strzelił tylko sześć bramek, jednak w sezonie 1971/1972 do siatki rywali trafiał już jedenaście razy. Wciąż pozostawał jednak w cieniu Petera Lorimera, który strzelając 23 bramki był jednym z najskuteczniejszych piłkarzy w lidze. Jones na Elland Road grał do 1975 roku. W tym samym roku Leeds przegrało w finale Pucharu Europy z Bayernem Monachium 2:0, a rok wcześniej drużynie „The Whites” udało się zdobyć tytuł mistrza Anglii. Decyzja o zakończeniu kariery przez Jonesa była spowodowana powracającymi problemami z kontuzją kolana. Dla Leeds angielski napastnik w lidze zaliczył 220 występów i 77 goli, natomiast we wszystkich rozgrywkach zdobył łącznie 111 bramek w 312 meczach.
Kariera reprezentacyjna.
W reprezentacji Anglii Jones zadebiutował 12 maja 1965 roku podczas towarzyskiego spotkania z NRD. Jako zawodnik Sheffield United Jones wystąpił jeszcze w jednym pojedynku drużyny narodowej. Kolejny mecz w kadrze rozegrał już jako piłkarz Leeds, a miało to miejsce 14 stycznia 1970 roku w spotkaniu przeciwko Holandii. Jak się później okazało było to ostatni występ Jonesa w reprezentacji swojego kraju.

</doc>
<doc id="1443694" url="https://pl.wikipedia.org/wiki?curid=1443694" title="Pieśń o kole rycerskim">
Pieśń o kole rycerskim

"Pieśń o kole rycerskim" (inc. "Piękne jest koło rycerskie, komu dał Bóg serce męskie...") – polska pieśń rycerska (żołnierska) - jedna z najstarszych pieśni wojskowych prawdopodobnie z XVI w., odnaleziona przez Tadeusza Ujazdowskiego w bibliotece pojezuickiej w Cieszynie, wpisana na okładce książki wydanej w 1584, po raz pierwszy opublikowana w "Pamiętniku Sandomierskim" t. II, 1830, s. 109.
Nagrania:
Tekst.
&lt;poem&gt;
"Piękne iest koło rycerskie,"
"Komu dał Bog serce męskie,"
"Hetman Woysko kołem toczy"
"Nieprzyiacielowi w oczy."
"Wozy Łańcuchmi spinają,"
"Bo się trwogi spodziewają."
"A gdy już się potkać mieli,"
"Jezu Chrysta zawołali:"
"„Jezu Chryste Nazarański!"
"Weyrzy na lud chrześcijański”."
"W żarskim biegu drzewce kruszą,"
"Nie ieden się żegna z duszą."
"Jednemu się mienią oczy,"
"A z drugiego krew się toczy."
"Trzeci woła, by dobito,"
"Albo Szablą łep(sic!) ucięto."
"A ci, co w mogiłach leżą,"
"Do pewnego kresu bieżą."
"Trzeba Żołnierza szanować,"
"Chleba, soli nieżałować."
"Chociasz(sic!) Żołnierz nie vbrany,"
"Przecie vydzie między pany."
"Suknia na nim nie blakuie,"
"Dziurami wiatr wylatuie."
"Chustka czarna iest za pasem,"
"Ale y tey pusto czasem."
"Zapłać że mu, Jezu, z nieba,"
"Boć go iest pilna potrzeba."&lt;/poem&gt;

</doc>
<doc id="1443697" url="https://pl.wikipedia.org/wiki?curid=1443697" title="ZUM">
ZUM



</doc>
<doc id="1443699" url="https://pl.wikipedia.org/wiki?curid=1443699" title="Bibliografia dzieł i przekładów Antoniego Langego">
Bibliografia dzieł i przekładów Antoniego Langego

Bibliografia dzieł Antoniego Langego.

</doc>
<doc id="1443702" url="https://pl.wikipedia.org/wiki?curid=1443702" title="Yang Yilin">
Yang Yilin

Yang Yilin (; ur. 26 sierpnia 1992 lub 1993 w Guangdong) - chińska gimnastyczka, złota oraz dwukrotnie brązowa medalistka olimpijska z Pekinu. W 2007 roku wywalczyła srebrny i brązowy medal na mistrzostwach świata w Stuttgarcie.

</doc>
<doc id="1443704" url="https://pl.wikipedia.org/wiki?curid=1443704" title="Yilin Yang">
Yilin Yang



</doc>
<doc id="1443705" url="https://pl.wikipedia.org/wiki?curid=1443705" title="Mashup (informatyka)">
Mashup (informatyka)

Mashup – strona internetowa lub aplikacja, która łączy w sobie aplikacje on-line (udostępniane publicznie) z różnych źródeł (serwisów internetowych).
Korzystając z publicznie dostępnych interfejsów (API) można w krótkim czasie stworzyć swoją własną stronę WWW.
Style architektury.
Wyróżnia się dwa podstawowe style architektoniczne tworzenia mashupów:
W obydwu przypadkach aplikacja prezentowana jest na urządzeniu użytkownika, jednak w przypadku aplikacji webowej wszelkie obliczenia wykonywane są po stronie urządzenia użytkownika. W drugim przypadku obliczenia (takie jak np. analiza bądź zmiana formatu danych) wykonywane są na zdalnym serwerze, a do użytkownika przesyłany jest jedynie produkt finalny (finalna treść).
Typy.
Wśród aplikacji mashup można wyróżnić następujące typy, wg opracowania Peenikala:
Mashup a usługi sieciowe.
Aplikacje bądź strony internetowe typu mashup charakteryzują się tym, że korzystają z usług sieciowych dostępnych online. Zadaniem programisty tworzącego rozwiązania tego typu jest połączenie tych serwisów i zaprojektowanie interfejsu użytkownika umożliwiającego korzystanie z takiej aplikacji. Takie podejście umożliwia skupienie wysiłków programisty na rozwiązaniu faktycznego problem biznesowego, a nie na wykonywaniu typowych niskopoziomowych prac programistycznych.

</doc>
<doc id="1443711" url="https://pl.wikipedia.org/wiki?curid=1443711" title="125 Eskadra IAF">
125 Eskadra IAF

125 Eskadra (hebr. טייסת 125, nazywana "Lekkimi Helikopterami") – helikopterowa eskadra Sił Powietrznych Izraela, bazująca w Bazie lotniczej Sede Dow w Izraelu.
Historia.
Eskadra została sformowana w 1972 i składała się z lekkich helikopterów SA 318C Alouette II i Bell OH-58A.
Na przełomie lat 70. i 80. do eskadry weszły dodatkowe helikoptery Bell 206 w wersjach 206B i 206L. Począwszy od 2005 eskadra używa wyłącznie Bell 206B i Bell OH-58B.
Wyposażenie.
Na wyposażeniu 125 Eskadry znajdują się następujące helikoptery:

</doc>
<doc id="1443712" url="https://pl.wikipedia.org/wiki?curid=1443712" title="Ruprecht II lubiński">
Ruprecht II lubiński



</doc>
<doc id="1443716" url="https://pl.wikipedia.org/wiki?curid=1443716" title="Szlak Batorego">
Szlak Batorego

Szlak Batorego – szlak wodny stworzony przez Stefana Batorego w końcu XVI wieku.
Szlak zaczyna się na Wiśle w Warszawie i prowadzi przez Jezioro Zegrzyńskie (Serock), Narew (Pułtusk, Ostrołęka, Łomża, Wizna), Biebrzę (Goniądz), Kanał Augustowski (Augustów) i dalej aż do Niemna.
Używany był przez wiele lat, aż do zwiększenia udziału w transporcie ruchu kolejowego. Aktualnie trwają prace nad odtworzeniem tego szlaku do celów rekreacyjno-turystycznych.
16 lipca 2007 roku w Warszawie powstała Rada Programowa projektu turystyczno-rekreacyjnego pod nazwą “Szlak Wodny im. Króla Stefana Batorego. Na szlaku znajdują się między innymi następujące miasta: Frombork, Elbląg, Malbork, Sztum, Grudziądz, Bydgoszcz, Solec Kujawski, Toruń, Włocławek, Płock, Warszawa, Serock, Pułtusk, Ostrołęka, Łomża, Augustów a także Druskienniki na Litwie i Grodno na Białorusi.
Linki zewnętrzne.
Szlak Wodny im. Króla Stefana Batorego

</doc>
<doc id="1443720" url="https://pl.wikipedia.org/wiki?curid=1443720" title="James Charles McGuigan">
James Charles McGuigan

James Charles McGuigan (ur. 26 listopada 1894 w Hunter River, zm. 6 kwietnia 1974 w Toronto) – kanadyjski duchowny katolicki, arcybiskup Toronto i pierwszy anglojęzyczny kanadyjski kardynał.
Życiorys.
Ukończył studia w Charlottetown, Laval i Quebec, gdzie uzyskał doktorat z filozofii i teologii. 26 maja 1918 otrzymał święcenia kapłańskie w swej rodzinnej parafii z rąk biskupa Charlottetown Louisa Jamesa O'Leary'ego. Był sekretarzem biskupim i arcybiskupim w Edmonton, kanclerzem archidiecezji Edmonton w latach 1922-1923, wikariuszem generalnym w latach 1923-1930 i rektorem seminarium w Edmonton.
30 stycznia 1930 otrzymał nominację na arcybiskupa Reginy. Był w tym momencie najmłodszym arcybiskupem na świecie. Sakry udzielił 15 maja tego samego roku arcybiskup Edmonton Henry Joseph O'Leary. 22 grudnia 1934 przeniesiony na metropolię w Toronto. Na konsystorzu w 1946 otrzymał kapelusz kardynalski od Piusa XII z tytułem prezbitera Santa Maria del Popolo. Brał udział w konklawe 1958 i 1963 roku. Podupadł na zdrowiu po udziale w swym pierwszym konklawe dlatego od 1961 miał do pomocy koadiutora. Z kierowania archidiecezją zrezygnował 30 marca 1971 po ponad 36 latach. Zmarł na zawał serca.

</doc>
<doc id="1443721" url="https://pl.wikipedia.org/wiki?curid=1443721" title="Stefan Pieńkowski (fizyk)">
Stefan Pieńkowski (fizyk)

Stefan Pieńkowski (ur. 28 lipca 1883 w Młynowie, zm. 20 listopada 1953 w Warszawie) – polski fizyk doświadczalny, uważany za twórcę warszawskiej szkoły fizyki doświadczalnej.
Życiorys.
Syn Andrzeja i Antoniny ze Słomińskich. Ukończył szkołę średnią w Warszawie. Na studia wyjechał do Liège. Rozpoczął naukę na wydziale inżynierii, ale wkrótce zmienił swoje zainteresowania i przeniósł się na wydział nauk matematyczno-fizycznych. Zdał z najwyższym odznaczeniem egzamin doktorski 23 lipca 1910, a w roku 1911, również z najwyższym odznaczeniem, uzyskał tytuł doktora nauk fizycznych i matematycznych. Po uzyskaniu stopnia doktora, w 1911 pracował w Heidelbergu pod kierunkiem von Lenarda oraz w Liège. Po I wojnie światowej powrócił do Polski. Tytuł profesora uzyskał w roku 1919 na Uniwersytecie Warszawskim, którego był rektorem w latach 1925–1926, 1933–1936 oraz 1945–1947. W 1937 został członkiem honorowym rumuńskiej akademii nauk w Bukareszcie.
W czasie II wojny światowej uczestniczył w tajnym nauczaniu, a od 1941 stał na czele konspiracyjnego Wydziału Nauki i Szkolnictwa Wyższego.
Po wojnie, w 1946 razem z prof. Andrzejem Sołtanem obserwował eksperymentalne wybuchy bomb atomowych na atolu Bikini. W 1952 został członkiem rzeczywistym Polskiej Akademii Nauk i członkiem jej prezydium, a wcześniej był członkiem Polskiej Akademii Umiejętności. W 1953 został dyrektorem nowo stworzonego Instytutu Fizyki PAN. Był jednym z założycieli Polskiego Towarzystwa Fizycznego, a także założycielem (1950) i pierwszym redaktorem naczelnym „Postępów Fizyki”. Jest autorem podręcznika "Fizyka doświadczalna".
Został pochowany na cmentarzu Powązkowskim w Warszawie (aleja zasłużonych-1-42,43).
Był mężem Marii z Kokoczyńskich (1886–1974).
Upamiętnienie.
Jego imieniem było nazwane gimnazjum w Piątku – w miejscowości, w pobliżu której uczony się urodził.

</doc>
<doc id="1443722" url="https://pl.wikipedia.org/wiki?curid=1443722" title="Gabriela Drăgoi">
Gabriela Drăgoi

Gabriela Drăgoi (ur. 28 sierpnia 1992 w Buzău) - rumuńska gimnastyczka, brązowa medalistka olimpijska z Pekinu.

</doc>
<doc id="1443723" url="https://pl.wikipedia.org/wiki?curid=1443723" title="James McGuigan">
James McGuigan



</doc>
<doc id="1443724" url="https://pl.wikipedia.org/wiki?curid=1443724" title="Gabriela Dragoi">
Gabriela Dragoi



</doc>
<doc id="1443725" url="https://pl.wikipedia.org/wiki?curid=1443725" title="Piotr Sokołow">
Piotr Sokołow

Piotr Pietrowicz Sokołow (ros. Пётр Петрович Соколов, ur. 28 lutego 1891 r. w Petersburgu, zm. 11 maja 1971 r. w Enköping w Szwecji) – rosyjski piłkarz w okresie Imperium Rosyjskiego, współpracownik wywiadu brytyjskiego, fińskiego, a następnie Abwehry, "wróg ludu" w ZSRR - założyciel północnego oddziału Rosyjskiej Armii Wyzwoleńczej na froncie wschodnim podczas II wojny światowej, emigracyjny publicysta i działacz wojskowo-polityczny.
Biografia.
W 1909 r. ukończył gimnazjum im. cara Aleksandra I w Petersburgu, po czym rozpoczął studia prawnicze na miejscowym uniwersytecie. Wybrał jednak karierę piłkarską. Do 1911 występował w klubie piłkarskim Udielnaja Piotrogród, zaś do 1917 r. w Unitas FK. Był obrońcą. W reprezentacji Rosji rozegrał 5 meczów, w tym 2 na letnich igrzyskach olimpijskich w 1912 r. w Sztokholmie. W tym samym roku zdobył z drużyną miasta Petersburg mistrzostwo Imperium Rosyjskiego.
Brał udział w I wojnie światowej. W 1917 r. ukończył szkołę młodszych oficerów. W sierpniu 1918 r. w Piotrogrodzie związał się z białogwardyjską organizacją wywiadowczą, mającą kontakty z wywiadem brytyjskim. Jako kurier wyjechał do zajętego przez wojska brytyjskie Archangielska. Stamtąd został wysłany do Sztokholmu, a następnie Helsinek, przechodząc kursy wywiadowcze. Działał dla Brytyjczyków jako kurier między Terijoki i Piotrogrodem do 1922 r. Zajmował się też przerzucaniem przez granicę zagrożonych agentów i innych współpracowników brytyjskiego wywiadu.
W 1922 r. zamieszkał w Terijoki. Od 1923 r. trenował tam zespół futbolowy złożony z młodych rosyjskich emigrantów. Jednocześnie działał w rosyjskich organizacjach, jak Rosyjski Związek Ogólnowojskowy (ROWS), Bractwo Rosyjskiej Prawdy, Związek Młodorosjan. Był też redaktorem pisma "Russkoje słowo". W 1931 r. stanął na czele miejscowej organizacji pod nazwą "Iwan Susanin". Po agresji ZSRR na Finlandię (wojna zimowa) służył w oddziale propagandy sztabu generalnego fińskiej armii, redagując antysowieckie pisma, ulotki, plakaty i inne materiały propagandowe. Został też dyrektorem radiowej kompanii "Lahti".
Od 1941 r. współpracował z Abwehrą, wchodząc w skład tzw. Biura Cellariusa z siedzibą w Helsinkach. Był instruktorem w szkołach wywiadowczych Abwehry założonych na okupowanych obszarach ZSRR. Występował wówczas pod pseudonimami "Sokołowski", "Sołowianow", "kapitan Erikson", "Kolberg". Jednocześnie wstąpił do antyradzieckich oddziałów kolaboracyjnych (ROA) gen. Andrieja Własowa, z którym osobiście się spotykał w Berlinie. W 1944 r. na polecenie dowódcy ROA zorganizował północny oddział ROA. Jego działalność polegała na objazdach po obozach jenieckich w Finlandii i Karelii i namawianiu jeńców do wstąpienia do oddziałów antysowieckich w Finlandii. We wrześniu tego roku, po wycofaniu się Finlandii z wojny, wyjechał do Szwecji. Zamieszkał pod Sztokholmem. Został masażystą w jednym ze sztokholmskich klubów sportowych. Być może współpracował też ze szwedzkim wywiadem.

</doc>
<doc id="1443726" url="https://pl.wikipedia.org/wiki?curid=1443726" title="Okręg wyborczy City of Durham">
Okręg wyborczy City of Durham

Okręg wyborczy City of Durham powstał w 1678 r. i wysyłał do angielskiej, a następnie brytyjskiej, Izby Gmin dwóch deputowanych. Był ostatnim okręgiem wyborczym w Wielkiej Brytanii utworzonym przed reformą wyborczą 1832 r. W 1885 r. liczbę mandatów przypadających na okręg zmniejszono do jednego. Okręg obejmuje miasto Durham.

</doc>
<doc id="1443728" url="https://pl.wikipedia.org/wiki?curid=1443728" title="Juan José Ballesta">
Juan José Ballesta

Juan José Ballesta, właściwie Juan José Ballesta Muñoz (ur. 12 listopada 1987 roku w Parla, w strefie metropolitalnej Madrytu) – hiszpański aktor, najmłodszy laureat nagrody Goya i Srebrnej Muszli na Festiwalu Filmowym w San Sebastián.
Rozpoczął swoją karierę zawodową od świata reklamy. W wieku ośmiu lat zagrał w serialu telewizyjnym "Querido maestro". Za rolę Pablo w dramacie "Kulka" ("El Bola", 2000) otrzymał nagrodę Goya dla najlepszego aktora 2001 roku. Zagrał potem w komediodramacie Antonio Mercero "Czwarte piętro" ("Planta 4ª", 2003). W 2005 roku na festiwalu filmowym w San Sebastián zdobył Srebrną Muszlę za najlepszą męską rolę jako Tano w dramacie "7 dziewic" ("7 vírgenes", 2005).

</doc>
<doc id="1443729" url="https://pl.wikipedia.org/wiki?curid=1443729" title="Spamdexing">
Spamdexing

Spamdexing (od angielskich słów "spam" i "indexing") – uznawane za nieuczciwe praktyki, stosowane przez webmasterów, polegające na dołączaniu do stron WWW takich informacji, by znalazły się na wysokiej pozycji w wyszukiwarce internetowej.
Witryna wyszukiwarki Google pozwala na zgłoszenie stron WWW, które stosują tę metodę.

</doc>
<doc id="1443730" url="https://pl.wikipedia.org/wiki?curid=1443730" title="135 Eskadra IAF">
135 Eskadra IAF

135 Eskadra (hebr. טייסת 135, nazywana "Lekki Transport", hebr. טייסת מלכי האוויר) – lekka transportowa eskadra Sił Powietrznych Izraela, bazująca w Bazie lotniczej Sede Dow w Izraelu.
Historia.
Eskadra została sformowana w 1971 i składała się z lekkich samolotów wielozadaniowych Britten-Norman BN-2 Islander i Beech B80. W 1995 do eskadry dołączyły lekkie samoloty wielozadaniowe Socata TB, a w następnych latach samoloty pasażerskie Beech 200 i Beech 36.
Wyposażenie.
Na wyposażeniu 135 Eskadry znajdują się następujące samoloty:

</doc>
<doc id="1443731" url="https://pl.wikipedia.org/wiki?curid=1443731" title="Ludvigs Sēja">
Ludvigs Sēja

Ludvigs Sēja (ur. 2 lipca 1885 w Džūkste, zm. 15 lutego 1962 w Rydze) – łotewski polityk i dyplomata, minister spraw zagranicznych Łotwy (1924), poseł na Litwie (1923–1924, 1934–1940), sekretarz generalny Łotewskiej Centralnej Rady (1943). 
Biogram.
W 1904 ukończył seminarium nauczycielskie w Valmierze, rok później wyemigrował do Francji, gdzie studiował w Grenoble. W 1909 wrócił na Łotwę. Pracował jako nauczyciel w Dubulcie i dyrektor szkoły realnej w Madonie. 
Po uzyskaniu przez Łotwę niepodległości został członkiem Rady Ludowej reprezentując w niej Łotewską Socjaldemokratyczną Partię Robotniczą. 
W 1919 rozpoczął służbę w resorcie spraw zagranicznych: był pracownikiem wydziału prasowego, wydziału ds. Niemiec i dyrektorem departamentu politycznego. 
Od 1923 do 1924 pełnił funkcję posła na Litwie. W 1924 sprawował urząd ministra spraw zagranicznych Łotwy, później reprezentował kraj w USA jako poseł (1925–1927) oraz pełnił funkcję konsula generalnego w Londynie (1927–1932). 
W latach 1934–1940 ponownie był posłem łotewskim w Kownie. Po aneksji kraju przez ZSRR powrócił do Rygi, gdzie wykładał na Uniwersytecie Łotwy (1940–1944). W czasie okupacji niemieckiej był członkiem Łotewskiej Centralnej Rady (LCP) i jej generalnym sekretarzem. W latach 1944-1945 był więźniem KL Stutthof.

</doc>
<doc id="1443732" url="https://pl.wikipedia.org/wiki?curid=1443732" title="Jeghegnadzor">
Jeghegnadzor

Jeghenadzor (orm. Եղեգնաձոր) – miasto w południowej Armenii, stolica prowincji Wajoc Dzor. W 2022 roku zamieszkiwało je ok. 7 tys. mieszkańców.
Do 1935 roku nazywało się Jeghegik, w latach 1935–1937 Kesziszkent (Kesziszkend), a od 1937 do 1957 roku Mikojan, na cześć radzieckiego polityka Anastasa Mikojana. Miasto słynie z win produkowanych w jego okolicy.

</doc>
<doc id="1443734" url="https://pl.wikipedia.org/wiki?curid=1443734" title="Droga krajowa SS41 (Włochy)">
Droga krajowa SS41 (Włochy)

Droga krajowa SS41 ("wł. Strada Statale 41 di Val Monastero") - droga krajowa w północnych Włoszech. Jedno-jezdniowa arteria zaczyna się na skrzyżowaniu z SS40 w Sluderno i doliną rzeki Ram dociera do przejścia granicznego ze Szwajcarią w Tubre.

</doc>
<doc id="1443738" url="https://pl.wikipedia.org/wiki?curid=1443738" title="Kwas piorunowy">
Kwas piorunowy

Kwas piorunowy ("kwas fulminowy"), HCNO – nieorganiczny związek chemiczny, izomer kwasu cyjanowego (HOCN) i izocyjanowego (HNCO). Istnieje tylko w wodnym roztworze. Jest reaktywny, ulega addycji i polimeryzacji.
Został odkryty w 1824 roku przez Justusa von Liebiga. Jego mezomeryczna struktura została odkryta po wieloletnich badaniach w roku 1960. Kwas piorunowy jest najprostszym przedstawicielem jednej z grup 1,3-dipoli zwanych N-tlenkami nitryli.
Kwas piorunowy i jego sole – pioruniany, np. piorunian rtęci, stosowane są jako detonatory innych materiałów wybuchowych.

</doc>
<doc id="1443741" url="https://pl.wikipedia.org/wiki?curid=1443741" title="Filip Bobek">
Filip Bobek

Filip Andrzej Bobek (ur. 9 października 1980 w Gdańsku) – polski aktor.
Życiorys.
Urodził się i dorastał w Gdańsku, gdzie uczęszczał do Szkoły Podstawowej nr 66 i brał udział w zajęciach teatralnych w Pałacu Młodzieży. W 2000 ukończył gdańskie Liceum Ogólnokształcące nr XIX im. Mariana Mokwy. W 2005 otrzymał dyplom ukończenia Wydziału Aktorskiego na PWST w Warszawie.
Był statystą w "Hamlecie" u boku Mirosława Baki na deskach Teatru Wybrzeże, gdzie w 1999 zadebiutował w sztuce Andrzeja Bursy "Zabicie ciotki". W latach 2007–2008 występował gościnnie w Teatrze Polskim w Poznaniu. Przed rozpoczęciem kariery telewizyjnej brał udział w filmikach z doświadczeniami chemicznymi, które dołączane były z płytą do podręczników gimnazjalnych. Wystąpił także w spotach reklamowych wafelków Prince Polo. Na małym ekranie debiutował epizodyczną rolą w serialu TVN "Kryminalni".
Ogólnopolską rozpoznawalność zapewniła mu rola Marka Dobrzańskiego w serialu TVN "BrzydUla" (2008–2009, 2020–2022), za którą otrzymał Telekamerę 2010 dla ulubionego aktora. Następnie zagrał główne role męskie w kolejnych serialach TVN: "Prosto w serce" (2010–2011) i "Singielka" (2015–2016), a także wystąpił w dwóch docenionych przez krytykę produkcjach kinowych: "80 milionów" (2011) i "Sala samobójców" (2011). W latach 2018–2020 grał policjanta Piotra Nowackiego w serialu Polsatu "W rytmie serca". Od 2018 występuje w roli anestezjologa Marcina Molendy w serialu TVP2 "Na dobre i na złe".

</doc>
<doc id="1443742" url="https://pl.wikipedia.org/wiki?curid=1443742" title="Physignathus cocincinus">
Physignathus cocincinus



</doc>
<doc id="1443744" url="https://pl.wikipedia.org/wiki?curid=1443744" title="Tom Ridge">
Tom Ridge

Thomas Joseph Ridge (ur. 26 sierpnia 1945 w Munhall, Pensylwania) – amerykański polityk, były gubernator Pensylwanii (1995-2001) oraz były sekretarz bezpieczeństwa krajowego (2003-2005).
Młodość, armia, edukacja.
Tom Ridge urodził się w miejscowości Munhall w stanie Pensylwania jako najstarszy z trojga dzieci. Jego ojciec był pracownikiem biura podróży i weteranem marynarki.
W 1967 Ridge ukończył "Harvard College" i rozpoczął studia w "The Pennsylvania State University – Dickinson School of Law". Po pierwszym roku nauki dostał jednak powołanie do wojska. W czasie wojny w Wietnamie służył jako sierżant piechoty ("staff sergeant"). Za swoje zasługi otrzymał Brązową Gwiazdę, "National Defense Service Medal", "Vietnam Service Medal", "Vietnam Gallantry Cross" oraz "Combat Infantryman Badge".
Do Stanów Zjednoczonych powrócił w 1970 z powodów zdrowotnych, przerwanego wyrostka robaczkowego oraz odnowionej infekcji ucha. Z tego drugiego powodu, Ridge od tamtej pory jest zmuszony do noszenia aparatu słuchowego w lewym uchu.
Po powrocie do Pensylwanii, w 1972 ukończył studia prawnicze w "Dickinson School of Law" i otworzył własną praktykę.
Kariera polityczna.
W 1980 Tom Ridge został zastępcą prokuratora w hrabstwie Erie w Pensylwanii. W ciągu dwóch lat uczestniczył w 86 postępowaniach. W 1982 po raz pierwszy wziął udział w wyborach i w ich wyniku 3 stycznia 1983 zasiadł w Izbie Reprezentantów Stanów Zjednoczonych. Sukces powtórzył w kolejnych pięciu wyborach.
W wyborach w 1994 z powodzeniem walczył o urząd gubernatora Pensylwanii. Stanowisko to objął 17 stycznia 1995 i zajmował przez niemalże dwie kadencje (reelekcja w 1998), do 5 października 2001.
W październiku 2001 Tom Ridge zrezygnował z funkcji gubernatora i został doradcą prezydenta USA ds. bezpieczeństwa krajowego (2001-2003). 24 stycznia 2003 został pierwszym sekretarzem bezpieczeństwa krajowego, stanowiska utworzonego jako odpowiedź na zamachy terrorystyczne z 11 września 2001. W listopadzie 2004 przedstawił swoją rezygnację prezydentowi George’owi W. Bushowi, motywując to sprawami rodzinnymi. Stanowisko sekretarza zajmował do 1 lutego 2005.
W czasie kampanii wyborczej przed wyborami prezydenckimi w 2008 Tom Ridge był doradcą kandydata Johna McCaina. Był wymieniany jako jeden z jego potencjalnych kandydatów na stanowisko wiceprezydenta.

</doc>
<doc id="1443745" url="https://pl.wikipedia.org/wiki?curid=1443745" title="Jean Maurice Perronet">
Jean Maurice Perronet

Jean Maurice Perronet (ur. 19 października 1877 w Paryżu, zm. 1 kwietnia 1950 tamże) – francuski szermierz. 
Kariera sportowa.
W 1896 na igrzyskach olimpijskich w Atenach wziął udział w turnieju florecistów (zawodowców). Do zawodów stanęło zaledwie dwóch zawodników. Perronet przegrał z Grekiem Leonidasem Pirgosem 1-3 i zajął drugie miejsce.

</doc>
<doc id="1443746" url="https://pl.wikipedia.org/wiki?curid=1443746" title="Ağstafa">
Ağstafa

Ağstafa – miasto w północno-zachodnim Azerbejdżanie, stolica rejonu Ağstafa. W 2010 roku liczyło około 20 tys. mieszkańców.

</doc>
<doc id="1443749" url="https://pl.wikipedia.org/wiki?curid=1443749" title="Katarzyna Dudzińska">
Katarzyna Dudzińska

Katarzyna Dudzińska (Kowalik) (ur. 31 października 1979) – polska aktorka.
Życiorys.
W 2003 roku ukończyła studia na Wydziale Aktorskim PWSFTviT w Łodzi. Występowała m.in. w Teatrze im. Stefana Jaracza w Łodzi, w Teatrze Polskim im. Hieronima Konieczki w Bydgoszczy, Teatrze Śląskim im. Stanisława Wyspiańskiego Katowicach.

</doc>
<doc id="1443750" url="https://pl.wikipedia.org/wiki?curid=1443750" title="Ağsu">
Ağsu

Ağsu – miasto w centralnym Azerbejdżanie, stolica rejonu Ağsu. W 2009 roku liczyło 19 710 mieszkańców.

</doc>
<doc id="1443752" url="https://pl.wikipedia.org/wiki?curid=1443752" title="Droga krajowa SS40 (Włochy)">
Droga krajowa SS40 (Włochy)

Droga krajowa SS40 ("wł. Strada Statale 40 di Resia") - droga krajowa w północnych Włoszech. Jedno-jezdniowa droga prowadzi przez malownicze i bogate w infrastrukturę narciarską Alpy Ötztalskie. 

</doc>
<doc id="1443753" url="https://pl.wikipedia.org/wiki?curid=1443753" title="Damian Dzieszkowski">
Damian Dzieszkowski

Damian Dzieszkowski (ur. 1770 w Wilnie – zm. 1847 w Warszawie) – nauczyciel, przeor i prowincjał dominikanów.
Wydał:

</doc>
<doc id="1443754" url="https://pl.wikipedia.org/wiki?curid=1443754" title="Hrabstwo Adams (Iowa)">
Hrabstwo Adams (Iowa)

Hrabstwo Adams – hrabstwo położone w USA w stanie Iowa z siedzibą w mieście Corning. Założone 12 marca 1853 roku.

</doc>
<doc id="1443755" url="https://pl.wikipedia.org/wiki?curid=1443755" title="Czapnica">
Czapnica

Czapnica – potok, prawobrzeżny dopływ Warty. 
Potok płynie w przygranicznym pasie dzielnicy Starołęka na południu miasta Poznania. W obszarze zlewni znajdują się dwa stawy (I – północny, II – południowy), których brzegi są porośnięte przez szuwary trzciny pospolitej, wierzbą, olszą oraz brzozą. 
Na północnym brzegu rzeki istniały pracownie krzemieniarskie w okresie paleolitu i mezolitu. Na południowym brzegu znaleziono w 1950 Skarb z Czapur.

</doc>
<doc id="1443757" url="https://pl.wikipedia.org/wiki?curid=1443757" title="Maya Mishalska">
Maya Mishalska

Maya Mishalska (właśc. Mirosława Maja Michalska Harasymowicz, ur. 8 grudnia 1971 roku w Warszawie) – polsko-meksykańska aktorka. Jest mężatką.
Sławę przyniosły jej role antagonistek w meksykańskich telenowelach, m.in. rola Francuski – Marie de La Roquette w "Prawdziwej miłości", Thelmy w telenoweli "Huracán", a także Ursuli w "Sidłach namiętności".
W telenowelach "Serce z kamienia" i "Nie igraj z aniołem" zagrała jednocześnie dwie postacie. Role te przyniosły aktorce popularność. W telenoweli "Serce z kamienia" zagrała role dwóch sióstr – złej Piedad oraz Caridad z polskim akcentem. W telenoweli "Nie igraj z aniołem" zagrała rolę nieśmiałej Blanki i jej drugą osobowość – Francuzkę Ivette.

</doc>
<doc id="1443759" url="https://pl.wikipedia.org/wiki?curid=1443759" title="Klub Świętego Ludwika">
Klub Świętego Ludwika

Klub Świętego Ludwika - zespół muzyki dawnej powstały w 1996 r. z inicjatywy: Jacka Kowalskiego i Jana Gołaskiego, specjalizujący się w wykonywaniu muzyki dawnej: staropolskiej i starofrancuskiej na instrumentach dawnych, w sposób najbardziej zbliżony do sposobu, w jaki muzyka była wykonywana, w okresie jej tworzenia. Początkowo skład zespołu uzupełniali: Ewa Pezacka (śpiew, flety) i Karol Olejniczak (gitara). W 1997 r. do zespołu dołączył Tomasz Dobrzański, twórca aranżacji i rekonstruktor dawnych instrumentów muzycznych. Pełniąc rolę kierownika muzycznego zaprasza on do współpracy w realizacji różnych programów Klubu wykonawców z kręgu muzyki dawnej. Z zespołem grali między innymi: Paweł Iwaszkiewicz, Paweł Muzyka, Jarosław Kopeć, Anna Śliwa, Jacek Muzioł, Agnieszka Obst, Marek Nahajowski, Julia Kosendiak, Henryk Kasperczak, Olga Czernikow, Milena Bukowska, Arkadiusz Wróblewski, Michał Micker i Kazimierz Pyzik.

</doc>
<doc id="1443762" url="https://pl.wikipedia.org/wiki?curid=1443762" title="Półwysep Apszeron">
Półwysep Apszeron



</doc>
<doc id="1443764" url="https://pl.wikipedia.org/wiki?curid=1443764" title="Bitwa pod Rancagua">
Bitwa pod Rancagua

Bitwa pod Rancagua – starcie zbrojne, które miało miejsce w dniu 2 października 1814 r. w trakcie wojen niepodległościowych w Ameryce Łacińskiej (wojna o niepodległość Chile).
W roku 1813 w Chile doszło do wybuchu walk pomiędzy Hiszpanami a chilijskimi powstańcami. W połowie 1814 r. wojska hiszpańskie w sile 5 000 ludzi pod wodzą brygadiera Mariano Osario skierowały się w kierunku Santiago. Naprzeciwko tych wojsk Chilijczycy dowodzeni przez płk. Bernardo O’Higginsa wystawili siły liczące ponad 5 000 ludzi. Część z tych sił (2 000 żołnierzy) zajęła stanowiska w miasteczku Rancagua położonym na południe od Santiago. Dnia 1 października Hiszpanie zaatakowali pozycje obrońców, zostali jednak odparci. Powtarzające się cały dzień ataki także nie przynosiły skutku. Dopiero następnego dnia po południu, gdy powstańcom zaczęło brakować amunicji, Hiszpanie wdarli się do okopów, wybijając obrońców. O’Higginsowi na czele 300 jeźdźców udało przebić się w kierunku Santiago. Powstańcy stracili ponad 1 000 ludzi. Po tym zwycięstwie Hiszpanie bez przeszkód zajęli stolicę. 

</doc>
<doc id="1443765" url="https://pl.wikipedia.org/wiki?curid=1443765" title="Nakagin Capsule Tower">
Nakagin Capsule Tower

 – budynek mieszkalno-biurowy zaprojektowany przez architekta Kisho Kurokawę, znajdujący się w Shimbashi w Tokio. Stanowi wzorcowy przykład architektury metabolistycznej.
Budynek został wzniesiony w 1972 w zaledwie 30 dni jako pierwszy na świecie budynek z wymiennymi modułami. Składa się z betonowego szkieletu i stu czterdziestu modułów („kapsuł”), tworzących trzynaście pięter. Każdy moduł ma jednakowe wymiary – 2,5m × 4,0 m i stanowi samodzielną (choć niewielką) przestrzeń mieszkalną lub biurową dla jednej osoby, zawierającą między innymi małą łazienkę i okrągłe okno. Powierzchnia mieszkalna (bez łazienki) wynosi 8 m². Moduły mogą być przemieszczane i łączone w celu uzyskania większej przestrzeni i zmiany wyglądu budynku. Każdy moduł jest połączony z jednym z dwóch głównych szybów (rdzeni budynku) i jest zaprojektowany w sposób pozwalający na jego wymianę. 
Moduły zostały wyprodukowane i wyposażone przed ich wysłaniem na plac budowy, gdzie zostały przymocowane do betonowego szkieletu. Sposób zamocowania modułów umożliwia usunięcie jednego z nich bez wywierania wpływu na pozostałe. Moduły to spawane pudła składające się ze stalowej kratownicy pokrytej panelami z galwanizowanej stali. Panele zostały pokryte farbą zapobiegającą rdzewieniu.
Budynek nadal jest użytkowany, ale z powodu braku konserwacji znajduje się w złym stanie technicznym. Według pierwotnego planu każda kapsuła miała być wymieniona po 25 latach. Nigdy jednak nie wymieniono żadnego modułu, zaniedbano kanalizację.
W kwietniu 2007 strona internetowa "The Architectural Record" poinformowała, że budynek zostanie usunięty. Wśród powodów tej decyzji wymienia się obawy związane z wykorzystaniem azbestu w jego konstrukcji oraz brak zabezpieczenia przed skutkami trzęsień ziemi. Właściciele kapsuł znaleźli developera, który zamierzał zakupić budynek, zburzyć go i zbudować inny obiekt w tym samym miejscu. Transakcja nie doszła jednak do skutku ze względu na bankructwo developera.
W 2018 roku niektórzy właściciele zaczęli wynajmować swoje jednostki dla pasjonatów architektury, którzy pragnęli doświadczyć pobytu w legendarnym budynku. W 2021 właściciele postanowili zdemontować kapsuły, odnowić je i przekazać do muzeów.

</doc>
<doc id="1443766" url="https://pl.wikipedia.org/wiki?curid=1443766" title="Mathias Cardaccio">
Mathias Cardaccio



</doc>
<doc id="1443769" url="https://pl.wikipedia.org/wiki?curid=1443769" title="Astara">
Astara



</doc>
<doc id="1443771" url="https://pl.wikipedia.org/wiki?curid=1443771" title="Droga krajowa B180 (Austria)">
Droga krajowa B180 (Austria)

Droga krajowa B180 (Reschenstraße) – droga krajowa w południowej Austrii. Jedno-jezdniowa arteria prowadzi doliną rzeki Inn od miejscowości Landeck aż do dawnego przejścia granicznego z Włochami, gdzie spotyka się z tamtejszą drogą SS40. Droga na wielu odcinkach jest bezkolizyjna i przeznaczona wyłącznie dla samochodów (oznaczona znakiem D7).

</doc>
<doc id="1443772" url="https://pl.wikipedia.org/wiki?curid=1443772" title="Otto Bütschli">
Otto Bütschli

Johann Adam Otto Bütschli (ur. 3 maja 1848 we Frankfurcie, zm. 2 lutego 1920 w Heidelbergu) – niemiecki zoolog i profesor na Uniwersytecie w Heidelbergu. Specjalizował się w bezkręgowcach i rozwoju owadów, a także w protistologii.
Bütschli studiował mineralogię i chemię na Uniwersytecie w Karlsruhe; następnie został asystentem Karla Alfreda von Zittla na Uniwersytecie w Heidelbergu. Pracował razem z Rudolfem Leuckartem na Uniwersytecie w Lipsku, i przez dwa lata z Karlem Möbiusem na Uniwersytecie w Kilonii. Między 1868 a 1876 rokiem pracował we Frankfurcie. W 1876 roku uzyskał habilitację. W 1878 roku zastąpił Alexandra Pagenstechera na katedrze w Heidelbergu, i na tym stanowisku pozostał do końca kariery naukowej. Jego uczniem był m.in. Władimir Szewiakow.

</doc>
<doc id="1443773" url="https://pl.wikipedia.org/wiki?curid=1443773" title="John Wodehouse (1. hrabia Kimberley)">
John Wodehouse (1. hrabia Kimberley)

John Wodehouse (ur. 7 stycznia 1826 w Wymondham w hrabstwie Norfolk, zm. 8 kwietnia 1902 w Londynie) – brytyjski arystokrata i polityk, członek Partii Liberalnej, minister w rządach Williama Ewarta Gladstone’a i Archibalda Rosebery’ego.
Życiorys.
Był najstarszym synem Henry’ego Wodehouse’a (syna John Wodehouse) i Anne Gurdon, córki podpułkownika Theophilusa Gurdona. Wykształcenie odebrał w Eton College oraz Christ Church na Uniwersytecie Oksfordzkim. Studia ukończył w 1847 r. W tym samym roku poślubił Florence FitzGibbon.
Po śmierci dziadka w 1846 r. odziedziczył tytuł 3. barona Wodehouse i zasiadł w Izbie Lordów. W 1852 r. został podsekretarzem stanu w Ministerstwie Spraw Zagranicznych. W latach 1856-1858 był nadzwyczajnym wysłannikiem do Rosji. W latach 1859-1861 ponownie był podsekretarzem stanu w MSZ. W 1863 r. wysłano go z misją do Kopenhagi, gdzie miał działać na rzecz pokojowego rozwiązania sportu o Szlezwik-Holsztyn.
W 1864 r. został podsekretarzem stanu w Ministerstwie ds. Indii, ale pod koniec tego roku został Lordem namiestnikiem Irlandii. W 1866 r. otrzymał tytuł 1. hrabiego Kimberley. W tym samym roku upadł liberalny rząd Russella i Kimberley stracił stanowisko. Po powrocie liberałów do władzy w 1868 r. został Lordem Tajnej Pieczęci. W latach 1870-1874 i 1880-1882 był ministrem kolonii. Następnie został Kanclerzem Księstwa Lancaster. W latach 1882-1885, 1886 i 1892-1894 był ministrem ds. Indii. W latach 1892-1894 był ponadto Lordem Przewodniczącym Rady.
Kiedy premierem został w 1894 r. Rosebery, Kimberley otrzymał tekę ministra spraw zagranicznych. Na tym stanowisku podpisał anglo-japoński Traktat o Handlu i Żegludze (1894). Stanowisko to utracił po wyborczej porażce liberałów w 1895 r. W latach 1891-1894 i 1896-1902 był liderem Partii Liberalnej w Izbie Lordów. W 1899 r. został kanclerzem Uniwersytetu Londyńskiego. Zmarł w 1902 r.
Na jego cześć nazwano miasto Kimberley w Południowej Afryce.
Rodzina.
16 sierpnia 1847 r. poślubił Florence FitzGibbon (1825 – 4 maja 1895), córkę Richarda FitzGibbona, i Diany Woodcock, córki Charlesa Woodcocka. John i Florence mieli razem dwóch synów i córkę:

</doc>
<doc id="1443778" url="https://pl.wikipedia.org/wiki?curid=1443778" title="Astara (Iran)">
Astara (Iran)

Astara () – miasto w północnym Iranie w ostanie Gilan, nad Morzem Kaspijskim. W 2006 roku liczyło około 40 tys. mieszkańców. Znajduje się przy granicy z Azerbejdżanem, a po drugiej stronie granicy leży Astara.

</doc>
<doc id="1443785" url="https://pl.wikipedia.org/wiki?curid=1443785" title="Hrabia Kimberley">
Hrabia Kimberley

Baroneci Wodehouse of Wilberhall
Baronowie Wodehouse 1. kreacji (parostwo Wielkiej Brytanii)
Hrabiowie Kimberley 1. kreacji (parostwo Zjednoczonego Królestwa)
Najstarszy syn 5. hrabiego Kimberley: David Simon John Wodehouse, lord Wodehouse

</doc>
<doc id="1443786" url="https://pl.wikipedia.org/wiki?curid=1443786" title="Wladimir Timopheevich Schewiakoff">
Wladimir Timopheevich Schewiakoff



</doc>
<doc id="1443787" url="https://pl.wikipedia.org/wiki?curid=1443787" title="Astara (Azerbejdżan)">
Astara (Azerbejdżan)

Astara – miasto portowe w południowym Azerbejdżanie, stolica rejonu Astara. Leży nad Morzem Kaspijskim u ujścia rzeki Astarachay.
W 2006 roku liczyła 15 190 mieszkańców; dla porównania, w 1968 było ich około 8,6 tys. Leży tuż przy granicy z Iranem, a po drugiej stronie granicy leży Astara. W okolicy uprawiane są rośliny podzwrotnikowe (herbata, cytrusy).
W mieście znajduje się wieża telewizyjna, wysoka na około 234,8 metra (800 stóp), którą zbudowano w 1981 roku.

</doc>
<doc id="1443789" url="https://pl.wikipedia.org/wiki?curid=1443789" title="Balakən">
Balakən

Balakən – miasto w północno-zachodnim Azerbejdżanie, stolica rejonu Balakən. W 2009 roku liczyło 10 316 mieszkańców. Rejon od północy graniczy z Rosją i Gruzją.
Ludność.
Język.
Większość mieszkańców posługuje się językiem azerskim, a mniejszość – awarskim.
Religia.
Około 95% mieszkańców wyznaje islam.

</doc>
<doc id="1443790" url="https://pl.wikipedia.org/wiki?curid=1443790" title="Palmachim (kosmodrom)">
Palmachim (kosmodrom)

Kosmodrom Palmachim - tajny ośrodek testów rakietowych położony na wybrzeżu Morza Śródziemnego w bezpośrednim sąsiedztwie bazy Sił Powietrznych Izraela Palmachim, na zachód od miasta Jawne w Izraelu.
Od 1987 r. z ośrodka przeprowadzono ponad 40 startów rakiet.
Historia.
Baza lotnicza została wybudowana w latach 70. XX wieku. Pierwotnie był to ośrodek doświadczalny z poligonem do przeprowadzania testów rakiet. Z tej bazy wystrzeliwane są rakiety Shavit, które wynoszą na orbitę okołoziemską izraelskie satelity szpiegowskie serii Ofeq. Ponieważ rakiety, z powodów politycznych, nie mogą przelatywać nad sąsiednimi krajami arabskimi, osiągają niespotykane na innych kosmodromach nachylenia orbit i kierunki lotu.
Platformy startowe.
Ośrodek posiada dwie platformy startowe, na których przeprowadza się testy rakiet Arrow i Shavit:
Przy ośrodku znajduje się krótki pas startowy o nawierzchni asfaltowo-betonowej, przeznaczony dla lekkich samolotów dyspozycyjnych.

</doc>
<doc id="1443791" url="https://pl.wikipedia.org/wiki?curid=1443791" title="Lwaingkaw">
Lwaingkaw

Lwaingkaw (ang. "Loikaw") – miasto w Mjanmie, stolica stanu Kaja. W 2012 liczyło ok. 20 160 mieszkańców.

</doc>
<doc id="1443792" url="https://pl.wikipedia.org/wiki?curid=1443792" title="Rejon Beylagan">
Rejon Beylagan



</doc>
<doc id="1443793" url="https://pl.wikipedia.org/wiki?curid=1443793" title="Jezioro Calka">
Jezioro Calka

Jezioro Calka (gruz. წალკის წყალსაცავი, "Calkis Ckalsacawi", ros. "Цалкское водохранилище", ang. "Tsalka Lake") – sztuczne jezioro w Gruzji, powstałe przez przegrodzenie w 1946 roku rzeki Chrami nieopodal miasta Calka na potrzeby tutejszej hydroelektrowni, o mocy 220 MW. Powierzchnia jeziora ok. 30-31 km², w zależności od poziomu wody. Średnia głębokość 15 metrów, rozciągłość równoleżnikowa ok. 12 km, południkowa – ok. 4 km. Stanowi zbiornik wody pitnej dla okolicznych miejscowości, w przyszłości planowane jest zaopatrywanie z jego wód także odległego o 60 km na wschód miasta Tbilisi. 
W jeziorze żyje niespotykana w innych wodach na świecie ryba zwana "chramuli". Jezioro wykorzystywane jest także rekreacyjnie, nad jego brzegami znajduje się m.in. plaża i dom wypoczynkowy dla kuracjuszy.
Jest największym sztucznym zbiornikiem wodnym w Gruzji.
W bezpośrednim sąsiedztwie jeziora, na północ od niego, przebiega rurociąg naftowy z Baku do Achalkalaki.

</doc>
<doc id="1443794" url="https://pl.wikipedia.org/wiki?curid=1443794" title="Calkis Ckalsacawi">
Calkis Ckalsacawi



</doc>
<doc id="1443795" url="https://pl.wikipedia.org/wiki?curid=1443795" title="Baza Lotnicza Palmachim">
Baza Lotnicza Palmachim



</doc>
<doc id="1443796" url="https://pl.wikipedia.org/wiki?curid=1443796" title="Sikong">
Sikong

Sikong (ang. "Sagaing") – miasto w Mjanmie, stolica prowincji Sikong. Położone jest nad rzeką Irawadi, w pobliżu miasta Mandalaj. W spisie ludności z 29 marca 2014 roku liczyło 81 432 mieszkańców.
Galeria obrazów.
&lt;br&gt;

</doc>
<doc id="1443798" url="https://pl.wikipedia.org/wiki?curid=1443798" title="Dynmuchamed Konajew">
Dynmuchamed Konajew

Dynmuchamed Achmet uły Konajew (kaz. Дінмұхамед Ахмет ұлы Қонаев; ur. , zm. 22 sierpnia 1993) – kazachski i radziecki działacz partyjny i państwowy, trzykrotny Bohater Pracy Socjalistycznej (1972, 1976, 1982).
Życiorys.
W 1936 ukończył Moskiewski Instytut Metali Kolorowych i Złota ze specjalizacją inżyniera górnictwa. W 1969 uzyskał stopień doktora nauk technicznych. Prezes Akademii Nauk Kazachskiej SRR w latach 1952-1955.
Po ukończeniu studiów pracował jako inżynier. Na początku lat 40. pełnił funkcje zastępcy głównego inżyniera i naczelnika wydziału technicznego w kombinacie „Ałtajpolimetal” oraz dyrektora kopalni.
Od 1939 członek Wszechzwiązkowej Komunistycznej Partii (bolszewików) (później KPZR). Członek Komitetu Centralnego KPZR w latach 1956-1987, członek Biura Politycznego KC KPZR od 1971 do 1987.
W latach 1942-1952 był zastępcą przewodniczącego Rady Komisarzy Ludowych i Rady Ministrów Kazachskiej SRR. W latach 1955-1960 i 1962-1964 przewodniczący Rady Ministrów Kazachskiej SRR. Od 1960 (z przerwą w latach 1962-1964) pełnił funkcję I sekretarza Komitetu Centralnego Komunistycznej Partii Kazachstanu.
Wieloletni deputowany do Rady Najwyższej ZSRR.
Został odznaczony m.in. trzykrotnie Medalem „Sierp i Młot” Bohatera Pracy Socjalistycznej (1972, 1976, 1982), ośmiokrotnie Orderem Lenina oraz Orderem Czerwonego Sztandaru Pracy.

</doc>
<doc id="1443799" url="https://pl.wikipedia.org/wiki?curid=1443799" title="Hans Leo Przibram">
Hans Leo Przibram

Hans Leo Przibram [] (ur. 7 lipca 1874 w Lainz, zm. 20 maja 1944 w KZ Theresienstadt) – austriacki zoolog, twórca doświadczalnej biologii w Austrii.
Przibram założył pierwszą stację doświadczalną, Biologische Versuchsanstalt w wiedeńskim Vivarium. Nauczyciel Paula Kammerera. Jego brat Karl Przibram (1878–1973) był fizykiem. 
Jego pierwszą żoną była Polka Anna Komorowska, która urodziła trzy córki Marguerite, Verę i Doris. Anna zmarła w 1933. 

</doc>
<doc id="1443803" url="https://pl.wikipedia.org/wiki?curid=1443803" title="Paul Kennedy">
Paul Kennedy

Paul M. Kennedy (ur. 17 czerwca 1945 w Wallsend) – brytyjski historyk i pisarz, wykładowca Uniwersytetu Yale.
Życiorys.
Ukończył Szkołę Świętego Cuthberta w Newcastle oraz Uniwersytet w Newcastle, z wyróżnieniem za naukę historii. Obronił pracę doktorską w Kolegium Świętego Antoniego w Oksfordzie. W latach 1970–1983 uczył historii w Uniwersytecie Wschodniej Anglii. Od 2007 jest profesorem nauk rzymskich i spraw międzynarodowych w Londyńskiej Szkole Ekonomii. Jest członkiem Royal Historical Society.
Poza obowiązkami nauczycielskimi zajmuje się również pisaniem. Jego najsłynniejsza książka, "The Rise and Fall of the Great Powers", została wydana w 23 językach świata. W 2005 został odznaczony Medalem Cairda, przez National Maritime Museum, za zasługi na polu nauk historycznych.

</doc>
<doc id="1443804" url="https://pl.wikipedia.org/wiki?curid=1443804" title="Król i ja">
Król i ja



</doc>
<doc id="1443805" url="https://pl.wikipedia.org/wiki?curid=1443805" title="Lin Dan">
Lin Dan

Lin Dan (chin. upr. 林丹, chin. trad. 林丹, pinyin "Lín Dān"; ur. 14 października 1983 roku w Longyan) – chiński badmintonista pochodzący z prowincji Fujian z grupy etnicznej Hakka. Jest jednym z najbardziej utytułowanych zawodników w grze pojedynczej mężczyzn. Jako jedyny zdobył dwukrotnie olimpijskie złoto (Pekin 2008 i Londyn 2012) oraz 5-krotnie mistrzostwo świata. Pomimo wielu sukcesów, od 1 stycznia 2009 tylko przez 14 tygodni był numerem 1 światowego rankingu, w którym dominował jego odwieczny rywal Lee Chong Wei.
Lin Dan jest oficerem Chińskiej Armii Ludowo-Wyzwoleńczej. Od 2012 roku jest mężem Xie Xingfang. W lipcu 2020 r. zakończył karierę.

</doc>
<doc id="1443806" url="https://pl.wikipedia.org/wiki?curid=1443806" title="Ayacucho (miasto)">
Ayacucho (miasto)



</doc>
<doc id="1443807" url="https://pl.wikipedia.org/wiki?curid=1443807" title="Cajamarca (miasto)">
Cajamarca (miasto)



</doc>
<doc id="1443808" url="https://pl.wikipedia.org/wiki?curid=1443808" title="Puno (miasto)">
Puno (miasto)



</doc>
<doc id="1443809" url="https://pl.wikipedia.org/wiki?curid=1443809" title="Tacna (miasto)">
Tacna (miasto)



</doc>
<doc id="1443812" url="https://pl.wikipedia.org/wiki?curid=1443812" title="Beyləqan">
Beyləqan

Beyləqan – miasto w południowym Azerbejdżanie, stolica rejonu Beyləqan. Leży w pobliżu ujścia rzeki Araks do Kury. W 2008 roku liczyło około 15 tys. mieszkańców. To jedno z najstarszych miast w Azerbejdżanie, zostało założone jeszcze za panowania Sasanidów. W czasach ZSRR (do 1991 roku) miasto nazywało się "Żdanow" na cześć radzieckiego polityka Andrieja Żdanowa.

</doc>
<doc id="1443821" url="https://pl.wikipedia.org/wiki?curid=1443821" title="Mitrofan Popow">
Mitrofan Popow

Mitrofan Aleksiejewicz Popow (; ur. 30 października 1843, zm. 27 grudnia 1905 w Charkowie) – rosyjski anatom, profesor na Uniwersytecie w Charkowie. Studiował w Charkowie, był uczniem Lambla. W 1872 roku został doktorem medycyny. Od 1874 roku Privatdozent i prosektor na Wydziale Anatomicznym Uniwersytetu w Charkowie, od 1888 roku profesor anatomii.

</doc>
<doc id="1443822" url="https://pl.wikipedia.org/wiki?curid=1443822" title="Kęstutis Navickas (badmintonista)">
Kęstutis Navickas (badmintonista)

Kęstutis Navickas (ur. 13 stycznia 1984 w Kownie) – litewski badmintonista. W latach 2005–2006 grał w niemieckim klubie TV Refrath, później przeszedł do Gifhon.
Navickas brał udział w Mistrzostwa Świata w 2006 roku, przegrywając w drugiej rundzie z Indonezyjczykiem Taufik Hidayat, oraz igrzyskach w Pekinie – odpadł w 1/8 finału.

</doc>
<doc id="1443824" url="https://pl.wikipedia.org/wiki?curid=1443824" title="Alfred Bielschowsky">
Alfred Bielschowsky

Alfred Bielschowsky (ur. 11 grudnia 1871 w Namysłowie, zm. 5 stycznia 1940 w Nowym Jorku) – niemiecki lekarz okulista żydowskiego pochodzenia. Specjalizował się w fizjologii i patologii narządu wzroku.
Życiorys.
Bielschowsky urodził się w Namysłowie (wówczas Namslau), jako syn Hermanna i Selmy z domu Holländer. Uczęszczał do "Königliches Katholisches Gymnasium" w Kłodzku, po czym studiował medycynę na Uniwersytecie we Wrocławiu i w Heidelbergu, studia ukończył w 1891 roku. Jego nauczycielem okulistyki w Heidelbergu był Theodor Leber. Bielschowsky uczył się też w Berlinie, gdzie uczęszczał na wykłady Karla Ernsta Theodora Schweiggera. Tytuł doktora medycyny otrzymał w marcu 1893 roku w Lipsku.
Bielschowsky zaczął pracować w Klinice Ocznej Uniwersytetu w Lipsku, w 1900 uzyskał habilitację i został Privatdozentem. W 1906 awansował na profesora nadzwyczajnego. W Lipsku uczył się u Ewalda Heringa. W 1912 roku otrzymał katedrę okulistyki na Uniwersytecie w Marburgu.
Podczas I wojny światowej prowadził oddział i kursy Braille’a dla oślepionych żołnierzy. Razem z Carlem Strehlem założył Związek Niewidomych Akademików Niemiec ("Verein blinder Akademiker Deutschlands"). Za wojenne zasługi otrzymał Krzyż Żelazny od Paula von Hindenburga i tytuł tajnego radcy medycznego ("Geheimer Medizinalrat") od cesarza Wilhelma II (1918 r.).
W 1923 otrzymał katedrę we Wrocławiu. Podczas pracy w tym mieście opublikował "Die Lähmungen der Augenmuskeln", cenioną monografię na temat zaburzeń ruchów zewnętrznych mięśni oka.
W 1934 roku z powodu antysemickich prześladowań stracił pracę. W 1936 wyemigrował do Stanów Zjednoczonych. Został kierownikiem Dartmouth Eye Institute w Dartmouth College w Hanoverze w stanie New Hampshire. Zmarł 5 stycznia 1940 roku w Nowym Jorku.
Wybrane prace.
W dorobku publikacyjnym A. Bielschowsky'ego znajdują się m.in.:
Życie prywatne.
Żoną Alfreda Bielschowskiego była Frieda Johanna Blume (1877–1964), z którą wziął ślub 12 marca 1902 roku w Lipsku. Mieli troje dzieci: Ulricha Petera (1903-1936), Ingeborg (1906–1976) i Heinza (1908–1987).
Upamiętnienie.
Na cześć Bielschowsky'ego w medycynie używa się następujących eponimów:
W rodzinnym mieście Bielschowsky'ego - Namysłowie - w 2018 r. nadano jego imię jednemu z miejskich skwerów, a na ścianie kamienicy, w której funkcjonował dom handlowy Bielschowskych (Rynek 7) umieszczona została upamiętniająca naukowca tablica. 
W 1985 powstało w Niemczech naukowe Towarzystwo im. Bielschowsky'ego ("Bielschowsky-Gesellschaft für Schielforschung") skoncentrowane na badaniach strabologicznych (dotyczących zeza), niedowidzeniu oraz neurookulistyce.
Korespondencja i dokumenty Bielschowsky'ego dostępne są w Dartmouth College Library

</doc>
<doc id="1443825" url="https://pl.wikipedia.org/wiki?curid=1443825" title="Iago Falque">
Iago Falque

Iago Falque Silva (ur. 4 stycznia 1990 w Vigo) – hiszpański piłkarz występujący na pozycji pomocnika we włoskim klubie Genoa CFC, do którego jest wypożyczony z Torino FC. Wychowanek Realu Madryt, w trakcie kariery grał także w takich zespołach jak FC Barcelona B, Juventus F.C., Bari, Villarreal B, Tottenham Hotspur, Southampton, UD Almería, Rayo Vallecano oraz Genoa CFC. Były młodzieżowy reprezentant Hiszpanii.

</doc>
<doc id="1443828" url="https://pl.wikipedia.org/wiki?curid=1443828" title="Hipoteza Macha">
Hipoteza Macha



</doc>
<doc id="1443830" url="https://pl.wikipedia.org/wiki?curid=1443830" title="John Keister (ur. 1988)">
John Keister (ur. 1988)

John Keister (ur. 1 stycznia 1988 we Freetown) – sierraleoński piłkarz występujący na pozycji napastnika. Obecnie jest zawodnikiem fińskiego PK-37, występującego w trzeciej lidze fińskiej.
Keister był członkiem reprezentacji Sierra Leone na Mistrzostwach Świata U-17 rozegranych w 2003 roku w Finlandii.

</doc>
<doc id="1443833" url="https://pl.wikipedia.org/wiki?curid=1443833" title="Arnold Morley">
Arnold Morley

Arnold Morley (ur. 18 lutego 1849 w Londynie, zm. 16 stycznia 1916) – brytyjski polityk, członek Partii Liberalnej, minister w rządach Williama Ewarta Gladstone’a i lorda Rosebery’ego.
Był synem Samuela Morleya i Rebeki Hope, córki Samuela Hope’a. W 1880 r. został wybrany do Izby Gmin z okręgu Nottingham. Od 1885 r. reprezentował okręg wyborczy Nottingham East. W 1886 r. był parlamentarnym sekretarzem skarbu. W latach 1886–1892 był głównym whipem Partii Liberalnej. W latach 1892–1895 był poczmistrzem generalnym. W parlamencie zasiadał do 1895 r.

</doc>
<doc id="1443841" url="https://pl.wikipedia.org/wiki?curid=1443841" title="Bajon">
Bajon



</doc>
<doc id="1443843" url="https://pl.wikipedia.org/wiki?curid=1443843" title="Adamari López">
Adamari López

Adamari López (ur. 18 maja 1971 w Humacao) – portorykańska aktorka.

</doc>
<doc id="1443844" url="https://pl.wikipedia.org/wiki?curid=1443844" title="Okręg wyborczy Nottingham East">
Okręg wyborczy Nottingham East

Okręg wyborczy Nottingham East powstał w 1885 r. i wysyłał do brytyjskiej Izby Gmin jednego deputowanego. Okręg został zlikwidowany w 1955 r., ale przywrócono go ponownie w 1974 r. Obejmuje on północno-wschodnią część miasta Nottingham.

</doc>
<doc id="1443847" url="https://pl.wikipedia.org/wiki?curid=1443847" title="Litwa na Letnich Igrzyskach Olimpijskich 2008">
Litwa na Letnich Igrzyskach Olimpijskich 2008

Litwę na Letnich Igrzyskach Olimpijskich 2008 reprezentowało 74 sportowców w 14 dyscyplinach.
Był to 7. start Litwy na letnich igrzyskach olimpijskich.
Reprezentanci.
Badminton.
Kobieta
Mężczyzna
Boks.
Mężczyźni
Gimnastyka.
Gimnastyka artystyczna.
Kobieta
Judo.
Mężczyzna
Kajakarstwo.
Kajakarstwo klasyczne.
Mężczyźni
Kolarstwo.
Kolarstwo szosowe.
Kobiety
Mężczyźni
Kolarstwo torowe.
Kobiety
Koszykówka.
Mężczyźni – 4. miejsce
Lekkoatletyka.
Kobiety
Mężczyźni
Pięciobój nowoczesny.
Kobiety
Mężczyźni
Pływanie.
Kobiety
Mężczyźni
Podnoszenie ciężarów.
Mężczyzna
Strzelectwo.
Kobieta
Tenis stołowy.
Kobieta
Wioślarstwo.
Mężczyzna
Zapasy.
Mężczyźni
Żeglarstwo.
Kobieta

</doc>
<doc id="1443848" url="https://pl.wikipedia.org/wiki?curid=1443848" title="Stanisław Brun">
Stanisław Brun

Stanisław Henryk Brun herbu Łabędź, (ur. 2 lipca 1830, Warszawa, zm. 5 lipca 1912 tamże) – warszawski kupiec i działacz społeczny, ewangelik.
Stanisław był jednym z pięciorga dzieci znanej postaci w życiu kupiectwa warszawskiego, Krzysztofa Fryderyka Bruna, i Juliany Joanny z Weissów (zm. 1841). Ojciec otrzymał w roku 1856 szlachectwo Królestwa Polskiego z herbem Łabędź. Pochodząc z niezamożnej rodziny rzemieślników o niemieckich lub raczej, na co wydaje się wskazywać nazwisko, hugenockich korzeniach, dorobił się znacznego majątku w branży żelaznej i prowadził od 1852 własne przedsiębiorstwo "Krzysztof Brun i Syn", które w 1860 przekazał w całości Stanisławowi.
Stanisław Brun praktykował w firmie ojca, naukę zawodu ukończył mając 19 lat, po czym pomagał ojcu w prowadzeniu przedsiębiorstwa. Jednocześnie udzielał się społecznie – był najpierw radcą handlowym, potem członkiem zarządu w Banku Polskim, członkiem zarządu Czerwonego Krzyża i Kasy im. Mianowskiego. Działając w Zgromadzeniu Kupców Warszawskich, doprowadził do stworzenia niedzielnej szkoły handlowej i ufundował dla jej elewów trzy stypendia. Działał także w warszawskiej parafii ewangelickiej pw. św. Trójcy, gdzie był rewizorem jej rachunków.
Brun poślubił Marię Fryderykę (zm. 1895), córkę księgarza i wydawcy Gustawa Adolfa Sennewalda, i miał z nią m.in. syna Stanisława Gustawa Wilhelma (zm. 1925), który po śmierci ojca przejął rodzinne przedsiębiorstwo. Istniało do roku 1939 pod nazwą "Krzysztof Brun i Syn, Sp. Akc.handlu towarami żelaznymi" z główną siedzibą na ul. Bielańskiej 2, róg Placu Teatralnego i z pięcioma filiami w stolicy.
Wszyscy Brunowie pochowani są w grobowcu rodzinnym na warszawskim cmentarzu ewangelickim (aleja 24 nr 3/5).

</doc>
<doc id="1443849" url="https://pl.wikipedia.org/wiki?curid=1443849" title="Jerzy Adamski (krytyk)">
Jerzy Adamski (krytyk)

Jerzy Adamski (ur. 23 stycznia 1922 w Gdańsku, zm. 18 listopada 2001 w Warszawie) – polski krytyk literacki i teatralny, także tłumacz literatury włoskiej i francuskiej, eseista, pisarz, pedagog oraz pracownik naukowy. Członek Klubu Krytyki Teatralnej. Recenzent m.in. „Kultury” i „Expressu Wieczornego”.
Rys biograficzny.
Przed wojną był harcerzem 17 Warszawskiej Drużyny Harcerskiej na warszawskiej Pradze. W czasie wojny był sekcyjnym w praskich Grupach Szturmowych Szarych Szeregów. Działał jako żołnierz Armii Krajowej. Brał udział w powstaniu warszawskim, był dowódcą 111 plutonu w Zgrupowaniu „Krybar”. Następnie trafił do niewoli w stalagu. 
W 1941 zdał maturę, w 1949 ukończył studia na Uniwersytecie Warszawskim, gdzie uzyskał tytuł magistra filologii romańskiej. Następnie prowadził działalność pedagogiczną – na Uniwersytetach Wrocławskim i Warszawskim oraz w Państwowej Wyższej Szkole Teatralnej w Łodzi. Później, w latach 1961–1989, był wykładowcą w Państwowej Wyższej Szkole Teatralnej w Warszawie, a w latach 1966–1970 – prorektorem tej uczelni. 
W okresie PRL był członkiem PZPR. W latach 1984–1989 był zatrudniony jako samodzielny pracownik naukowy w Akademii Nauk Społecznych przy KC PZPR.
Krytyką literacką zajął się w roku 1946 na łamach prasy literackiej. W roku 1952 został członkiem zespołu redakcyjnego tygodnika „Przegląd Kulturalny”, na stanowisku tym pracował do 1961. Udzielał się też jako krytyk teatralny w rozmaitych gazetach i czasopismach.
W 1962 uzyskał stopień doktora nauk humanistycznych. 
Odbył też studia za granicą (Rzym, Londyn, Paryż).
Współpracował też z wieloma polskimi teatrami jako tłumacz, autor adaptacji oraz konsultant dramaturgiczny. Brał udział w przygotowywaniu inscenizacji m.in.: Adama Hanuszkiewicza, Romana Kłosowskiego, Jerzego Rakowieckiego, Olgi Koszutskiej, Augsta Kowalczyka, Stefanii Domańskiej, Mieczysława Górkiewicza. W 1988 wystąpił w spektaklu Teatru Telewizji "Samobójca" w reżyserii Kazimierza Kutza.
Pochowany na cmentarzu Powązki Wojskowe w Warszawie (kwatera A3 tuje-2-6).

</doc>
<doc id="1443850" url="https://pl.wikipedia.org/wiki?curid=1443850" title="Adamari Lopez">
Adamari Lopez



</doc>
<doc id="1443854" url="https://pl.wikipedia.org/wiki?curid=1443854" title="Siergiej Alferaki">
Siergiej Alferaki

Siergiej Nikołajewicz Alferaki (ros. Сергей Николаевич Алфераки, ur. 14 kwietnia 1850 w Charkowie, zm. 1918) – rosyjski ornitolog i entomolog, specjalizujący się w lepidopterologii.
Życiorys.
Siergiej Alferaki studiował w latach 1867-1869 na Uniwersytecie Moskiewskim, następnie razem z Ottonem Staudingerem w Dreźnie, od 1871 do 1873 roku. Po powrocie do Rosji badał motyle w Taganrogu. Przedsięwziął również wyprawy do Środkowej Azji i w północny Kaukaz. Razem z Nikołajem Przewalskim podróżował do Tybetu, i z Grigorijem Potaninem do Chin i Mongolii. Wespół z Alfredem Ottonem Herzem zbierał owady w dorzeczu Amuru, w Korei i na Kamczatce. Był honorowym członkiem Rosyjskiego Towarzystwa Entomologicznego i Royal Entomological Society of London.

</doc>
<doc id="1443856" url="https://pl.wikipedia.org/wiki?curid=1443856" title="Mayrín Villanueva">
Mayrín Villanueva

Mayrín Villanueva (ur. 8 października 1970 roku) – meksykańska aktorka i modelka.

</doc>
<doc id="1443861" url="https://pl.wikipedia.org/wiki?curid=1443861" title="Lamborghini Miura Jota">
Lamborghini Miura Jota

Lamborghini Miura Jota – sportowy coupé skonstruowany przez Boba Wallace'a w 1970 na bazie Lamborghini Miura P400.
Zatrudniony przez Lamborghini w 1964 roku inżynier i kierowca testowy Nowozelandczyk Bob Wallace postanowił na bazie Miury P400 zbudować wyścigową bestię. W tamtych czasach w Lamborghini wcale nie interesowano się sportami motorowymi, więc Wallace postanowił stworzyć auto własnymi siłami. 
Tak naprawdę pojazd nie ma zbyt wiele wspólnego z Miurą P400. Rama oraz nadwozie zostały wykonane z mocnego i super-lekkiego materiału Avional, stosowanego wyłącznie w lotnictwie. Dzięki niemu Jota ważyła 900 kg. Rama została skrócona i poszerzona, zwiększono rozstaw kół. Zawieszenie zostało zdecydowanie usztywnione, obniżone i utwardzone, zastosowano szersze opony. W Miurze P400 bak instalowano z przodu, co źle wpływało na prowadzenie. W Miurze Jota 2 60-litrowe zbiorniki zamontowano w poszerzonych progach, co miało później fatalne konsekwencje. Nadwozie Miury składało się z 5 elementów, które można było szybko zdemontować.
Z zewnątrz Jota przypomina Miurę P400, jednak dodano sporo sportowych akcentów m.in. kilka spojlerów, wloty powietrza, a ruchome światła zastąpiono klasycznymi. Z wnętrza zniknęło wszystko co było zbędne do prowadzenia auta, a dodawało balastu. 
Pod maską jest ten sam silnik, jaki montowano w P400. Żeby uzyskać większą moc, Bob Wallace zastosował elektronicznie sterowany zapłon i przeprojektował głowice. Wzrósł stopień sprężania, a jednostka kręci się do aż 8500 obr./min. Moc silnika wzrosła do potężnych w tamtych czasach 324 kW (440 KM). Do dzisiaj żadne Lambo nie uzyskało lepszego stosunku mocy do masy, który wynosił 2,05 kg/KM. Mimo tego, znacznie skrócono przełożenia skrzyni biegów, prędkość maksymalna wynosiła 320 km/h. 
Miura Jota przyspieszała do "setki" w 3,6 s, co nawet dzisiaj robi wielkie wrażenie, a pamiętajmy, że to auto sprzed 45 lat. W wyścigu na 1000 m ze startu zatrzymanego Jota pokonałaby wszystkie Lamborghini z Reventonem na czele. 
Jednak Jota nigdy nie wystartowała w wyścigu. Powstała 1 sztuka, która ze względu na kłopoty finansowe firmy została sprzedana w 1972 roku. Wkrótce zdarzył się wypadek: prowadzący samochód wjechał w barierę, a zamontowany w progu bak spowodował pożar. Jota spłonęła doszczętnie. Na szczęście nadal można Miurę Jota zobaczyć, gdyż powstało kilka wiernych replik.

</doc>
<doc id="1443863" url="https://pl.wikipedia.org/wiki?curid=1443863" title="Okręg wyborczy Nottingham">
Okręg wyborczy Nottingham

Okręg wyborczy Nottingham powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Nottingham. Został zlikwidowany w 1885 r.

</doc>
<doc id="1443866" url="https://pl.wikipedia.org/wiki?curid=1443866" title="Invincible (album Skillet)">
Invincible (album Skillet)

Invincible – trzeci album grupy Skillet wydany w 2000 roku przez wytwórnie ForeFront Records oraz Ardent Records. Podczas tworzenia albumu z zespołu odszedł gitarzysta Ken Steorts, którego zastąpił Kevin Haaland oraz dołączyła do zespołu Korey Cooper (żona Johna Coopera).

</doc>
<doc id="1443867" url="https://pl.wikipedia.org/wiki?curid=1443867" title="Elektryczny model kosmosu">
Elektryczny model kosmosu

Elektryczny model kosmosu (określany także jako plazmo-kosmologia) – niestandardowy model kosmologiczny, którego głównym postulatem jest, że dynamika zjonizowanego gazu (plazmy) gra istotną rolę we wszechświecie.
Teoria ta została zaproponowana przez Ralpha Juergensa w ramach koncepcji związanych z elektrycznym Słońcem i rozwijana obecnie m.in. przez pracującego w Niemczech węgierskiego fizyka László Körtvélyessya, australijskiego fizyka Wallace Thornhilla, Dona Scotta, Anthony’ego Peratta i Erica Lernera.
Elektryczny model kosmosu nie jest uznawany za zgodny z rzeczywistością przez większość naukowców. Większość kosmologów i astrofizyków stoi na stanowisku, że ciała astronomiczne i struktury we wszechświecie można opisać przede wszystkim za pomocą grawitacji, Ogólnej teorii względności Einsteina i mechaniki kwantowej, oraz że wyjaśniają one początki i ewolucję wszechświata.
Niektóre główne koncepcje dotyczące kosmologii plazmy przypisuje się Hannesowi Alfvénowi, który dostał w 1970 Nagrodę Nobla za swoją pracę nad magnetohydrodynamiką (MHD). Potem Alfvén zaproponował, aby wykorzystać skalowalność plazmy do ekstrapolacji rezultatów i obserwacji otrzymanych w laboratorium o wiele rzędów wielkości, aż do największych obserwowalnych obiektów we wszechświecie (patrz: ramka).
Na początku XX wieku norweski naukowiec Kristian Birkeland przeprowadził wiele eksperymentów i badań nad elektrycznością. Jest autorem akceptowanej powszechnie teorii elektrycznej natury zorzy polarnej. Eksperymenty laboratoryjne skłoniły go do wysnucia hipotezy m.in. o elektrycznej naturze Słońca, komet i pierścieni planetarnych.
W początku lat pięćdziesiątych, Fermi i Chandrasekhar stworzyli hipotezę o zakrzywieniu ramion galaktyk spiralnych wskutek działania pola magnetycznego. W latach sześćdziesiątych Hannes Alfven postawił tezę, że zjawiska elektromagnetyczne są podstawowym mechanizmem zjawisk fizycznych w kosmosie odgrywając większą rolę niż grawitacja (Peratt, Lerner). Obecnie model plazmo-kosmologii zakłada, że cały Wszechświat wypełniają strumienie energii, które w postaci prądu elektrycznego przenoszone są w strumieniach plazmy.
Termin "Elektryczny model kosmosu" jest czasami używany jako synonim kosmologii plazmy, którą określa się ewolucję plazmy we wszechświecie.
Alfvén i plazma kosmiczna.
W przeciwieństwie do elektrycznego modelu kosmosu, fizyka plazmy jest akceptowana, jako mająca zastosowanie w opisie wielu zjawisk astrofizycznych. Uważa się, że większość materii we wszechświecie jest zjonizowana lub występuje w postaci plazmy, która to plazma może wytwarzać pola magnetyczne.
Hannes Alfvén w latach 1960 zasugerował, że plazma pełni bardzo istotną funkcję we wszechświecie. Twierdził również, że siły elektromagnetyczne oddziałują na międzyplanetarne i międzygwiezdne cząstki naładowane znacznie silniej niż grawitacja.
Alfvén teoretyzował, że prądy Birkelanda (oznaczające tutaj prądy w kosmicznej plazmie, które płyną równolegle do linii pola magnetycznego) są odpowiedzialne za powstawanie wielu włóknistych struktur. Według niego galaktyczne pole magnetyczne oraz powiązane z nimi powłoki prądowe, o natężeniu 1017 do 1019 amperów mogą powodować koncentrowanie się obłoków międzygwiezdnych, mogą nawet stanowić główny mechanizm skupiania, inicjując formowanie się gwiazd. Według obecnej standardowej wiedzy pole magnetyczne utrudnia kolaps, a wielkoskalowe prądy Birkelanda nie zostały zaobserwowane. Przewiduje się również, że długość skali neutralności ładunków jest znacznie mniejsza od skali kosmologicznej.
Model Alfvéna-Kleina.
W latach 60. wprowadzona została teoria plazmowej kosmologii, której autorami byli Hannes Alfvén, Oskar Klein oraz Carl-Gunne Fälthammar. Szczególnie dużą rolę odegrała w niej książka Alfvéna z 1966 "Worlds-Antiworlds". W 1971 Klein poszerzył zawarte w niej propozycje i rozwinął tak zwany „model Kleina-Alfvéna”. W modelu tym wszechświat zbudowany jest z takiej samej ilości materii i antymaterii, rozdzielonymi granicami wyznaczonymi przez kosmiczne pola elektromagnetyczne, uformowane przez plazmową warstwę podwójną, będącą cienkim regionem dwóch powłok ładunków elektrycznych o przeciwnym znaku. Interakcje pomiędzy tymi oddzielonymi strefami wytwarzałyby promieniowanie, a ono z kolei wytwarzałoby plazmę. Alfvén wprowadził termin ambiplazma dla plazmy złożonej z materii i antymaterii, a warstwy podwójne byłyby zbudowane właśnie z niej. Według Alfvéna taka ambiplazma byłaby względnie trwałym tworem, jeżeli komponenty nie byłyby zbyt rozgrzane lub zbyt rozrzedzone, aby się wzajemnie szybko zanihilować. Warstwy podwójne zapewniałyby odpychanie się chmur przeciwnego rodzaju, tworząc jeszcze większy region materii i antymaterii. Idea ambiplazmy rozwinęła się potem w ideę ciężkiej ambiplazmy (protony i antyprotony) oraz lekkiej (elektrony – pozytony).
Model kosmologiczny Alfvéna-Kleina został zaproponowany jako częściowe wytłumaczenie asymetrii barionowej we wszechświecie, począwszy od początkowego założenia o całkowitej symetrii pomiędzy materią i antymaterią. Według Alfvéna i Kleina, ambiplazma w naturalny sposób tworzy osobne grupy materii i antymaterii, które rozszerzają się w miarę następowania anihilacja materii i antymaterii w warstwach podwójnych na ich granicach. Doszli do wniosku, że musimy po prostu być w jednej z grup, w której jest akurat więcej barionów niż antybarionów, co wyjaśniałoby asymetrię. Pakiety lub bąble materii lub antymaterii rozszerzałyby się z powodu anihilacji na ich granicach, co według Alfvéna może być możliwym wyjaśnieniem obserwowanej ekspansji wszechświata, która byłaby zaledwie tymczasowym etapem znacznie dłuższego procesu. Alfvén postulował, że wszechświat istniał zawsze, powołując się przy tym na zasadę przyczynowości. Odrzucał modele creatio ex nihilo, takie jak Wielki Wybuch, jako ukrytą formę kreacjonizmu. Zasugerował również, że eksplozja warstwy podwójnej może być wytłumaczeniem dla takich zjawisk jak promieniowanie kosmiczne, rozbłyski rentgena oraz rozbłyski gamma.
W roku 1993 kosmolog teoretyk Jim Peebles skrytykował model Kleina (1971) oraz książkę Alfvéna "Worlds-Antiworlds", pisząc, że „nie ma możliwości, aby wyniki były zgodne z jednorodnością mikrofalowego promieniowania tła i tła rentgenowskiego”. W swojej książce stwierdził również, że model Alfvéna nie przewiduje prawa Hubble’a, pierwotnej nukleosyntezy lub istnienia mikrofalowego promieniowania tła. Dalszą trudnością modelu ambiplazmy jest anihilacja, która powinna wytwarzać wysokoenergetyczne fotony, których nie zarejestrowano w przewidzianej ilości. Chociaż istnieje możliwość, że lokalny bąbel materii jest po prostu większy od widzialnego wszechświata, to nie sposób tego zweryfikować.
Galaktyki i kwazary.
Winston H. Bostick przeprowadzał w latach 1950 eksperymenty z odparowywaniem przewodów tytanowych, przepuszczając przez nie prąd o natężeniu 10000 amperów, co zamieniało je w plazmę. „Było to pierwsze wytworzenie w laboratorium spiralnych struktur z oddziałujących ze sobą plazmoidów, oraz odnotowanie uderzającego ich podobieństwa do galaktycznych odpowiedników.”. Bostick stwierdził, że skalowalność plazmy zastosowana do tych eksperymentów pokazuje, że galaktyki powstają z plazmy będącej pod wpływem pola magnetycznego.
Spostrzeżenia te zostały potwierdzone na drodze symulacji komputerowej przez Anthony’ego Peratta w latach 1980, gdzie również otrzymano kształty podobne do galaktyk, przy czym ich krzywa rotacji pokrywała się z obserwowaną, bez potrzeby wprowadzania ciemnej materii. Jedna z symulacji pokazywała przekrój przez dwa włókna plazmy złączające się w skurczu zeta. Włókna były początkowo oddalone od siebie o 300 000 lat świetlnych i przenosiły prąd Birkelanda o natężeniu 1018 amperów. Inne symulacje pokazały dżety wyrzucane z centralnej części obłoku materii, odtwarzające zachowanie kwazarów i aktywnych galaktyk, bez potrzeby wprowadzania supermasywnych czarnych dziur, wymaganych w modelu bazującym na grawitacji. Wydłużony czas symulacji pokazał również: „tranzyt podwójnych radiogalaktyk w radiokwazary, a potem w galaktyki nieaktywne radiowo QSO. Następnym ogniwem były galaktyki osobliwe i galaktyki Seyferta, które kończyły jako galaktyki spiralne.”. Płaskie krzywe rotacji galaktyk, które skłoniły fizyków do wprowadzenia ciemnej materii występowały w sposób naturalny w galaktykach modelowanych elektromagnetyzmem.
Uzupełnieniem symulacji przeprowadzonych przez Peratta jest model analityczny mechaniki plazmowej kwazarów, autorstwa Erica Lernera. Zaprzecza on standardowemu modelowi kwazarów, według którego są one zasilane przez supermasywne czarne dziury. Skupiacz gęstej plazmy (ang. DPF), urządzenie wykorzystujące do koncentrowania mocy tę samą zasadę, jaką zaproponował Lerner dla kwazarów, jest jedną z możliwych dróg do otrzymania kontrolowanej fuzji nuklearnej na Ziemi.
Dalszy rozwój.
Podczas gdy elektryczny model kosmosu jest odrzucany przez większość astronomów i fizyków, paru badaczy plazmy kontynuuje propagowanie oraz rozwijanie związanych z nim idei, publikując głównie w czasopiśmie „Transactions on Plasma Science”, należącym do IEEE. Dodatkowo w roku 1991 Eric J. Lerner, niezależny badacz plazmy i fuzji nuklearnej, napisał popularnonaukową książkę wstawiającą się za kosmologią plazmy: "The Big Bang Never Happened".

</doc>
<doc id="1443874" url="https://pl.wikipedia.org/wiki?curid=1443874" title="Nowy Scooby i Scrappy Doo">
Nowy Scooby i Scrappy Doo

Nowy Scooby i Scrappy Doo/Nowe przygody Scooby’ego – szósty serial animowany z serii "Scooby Doo", wyprodukowany w latach 1983-1984 w studiu Hanna-Barbera. Serial pogrupowano na dwa 13-odcinkowe sezony:
Oba seriale przedstawiały przygody Scooby’ego Doo, Kudłatego, Scrappy’ego Doo i Daphne.
W drugim serialu gościnnie pojawiają się Fred i Velma.
W 2011 roku serial emitowany był w Polsacie. W 2013 roku druga seria emitowana była w TV4.
Wersja polska.
Dubbing do odcinków: 16b i 26.
Wersja polska: Master Film
Reżyseria:
Dialogi:
Dźwięk:
Montaż:
Kierownictwo produkcji:
Wystąpili:
Teksty piosenek: Andrzej Brzeski 
Opracowanie muzyczne: Eugeniusz Majchrzak 
Lektor: Paweł Bukrewicz
Dubbing do odcinków: 8b, 11, 14 i 19.
Wersja polska: Studio M.R. Sound
Reżyseria: Dobrosława Bałazy
Dialogi: Dorota Filipek-Załęska
Dźwięk i montaż: Marcin Barycki
Kierownictwo produkcji: Marzena Wiśniewska
Udział wzięli:
Lektor: Tomasz Marzecki
Lektor Polsatu.
Wersja polska: Marta Zając
Czytał: Piotr Borowiec

</doc>
<doc id="1443875" url="https://pl.wikipedia.org/wiki?curid=1443875" title="Tunel Landecker">
Tunel Landecker

Tunel Landecker (niem. "Landecker Tunnel") - tunel drogowy o długości 6955 metrów położony w pobliżu miasta Landeck, w Austrii. Został oddany do użytku w roku 2000. Biegnąca przez tunel droga oznaczona jest jako A12 i S16, mimo iż prowadzi poza głównym śladem tych tras. Przejazd tunelem jest płatny - obowiązują winiety.

</doc>
<doc id="1443877" url="https://pl.wikipedia.org/wiki?curid=1443877" title="Julin">
Julin



</doc>
<doc id="1443881" url="https://pl.wikipedia.org/wiki?curid=1443881" title="Tomasz Truskawa">
Tomasz Truskawa

Tomasz Truskawa (ur. 24 września 1965 w Bydgoszczy) – polski działacz lewicowy.
W 1979 współzałożyciel Konfederacji Niezależnej Młodzieży Polskiej (działał w niej do 1983). Zatrzymany w kwietniu 1980 podczas malowania napisów. Od sierpnia 1980 do grudnia 1981 zajmował się kolportażem w Regionie Ziemi Bydgoskiej. Od grudnia 1981 do 1983 kolportował ulotki w Bydgoszczy. Także w latach 1981–1983 działał w Związku Młodzieży Demokratycznej i Konfederacji Polski Niepodległej. W 1983 podjął studia na Wydziale Dziennikarstwa i Nauk Politycznych Uniwersytetu Warszawskiego, które ukończył w 1989.
Od 1984 był członkiem redakcji „Robotnika” i Grupy Politycznej „Robotnik”. Drukował „Robotnika Pomorza Zachodniego”, „Biuletyn Informacyjny PPS”, „Gazetę Jastrzębską”, „Iskrę” (Lublin), „Falę” (Siedlce) i „Barykadę” (Pionki). Współtwórca Polskiej Partii Socjalistycznej. Członek PPS-Rewolucja Demokratyczna, a następnie TKK PPS. W 1987 współorganizator Miesiąca prasy zakładowej NSZZ „Solidarność”. Jeden z założycieli podziemnego Wydawnictwa im. Olofa Palme. Wydawca i redaktor naczelny pisma PPS „Warszawianka” (1988–1990). We władzach PPS zasiadał do 1993, a w „Solidarności” działał do 1999. Działacz związkowy. Członek zarządu Stowarzyszenia Wolnego Słowa, do którego przystąpił w 1999. Felietonista „Gazety Polskiej Codziennie”.
W 1994 otrzymał odznakę „Zasłużony dla NSZZ Policjantów”, a w 2000 odznakę „Zasłużony Działacz Kultury”.

</doc>
<doc id="1443882" url="https://pl.wikipedia.org/wiki?curid=1443882" title="Anthony Mundella">
Anthony Mundella

Anthony John Mundella (ur. 1825 w Leicesterze, zm. 21 lipca 1897 w Londynie) – brytyjski polityk, członek Partii Liberalnej, minister w rządach Williama Ewarta Gladstone’a i lorda Rosebery’ego.
Jego ojciec był Włochem, a matka Angielką. Anthony kształcił się w lokalnych szkołach. Następnie rozpoczął pracę w firmie Hine and Mundella w Nottingham. W 1853 r. został szeryfem w Nottingham. W 1859 r. doprowadził do powstania sądów arbitrażowych, mających rozstrzygać spory pracodawców z pracownikami.
W 1868 r. został wybrany do Izby Gmin jako reprezentant okręgu Sheffield. Od 1885 r. reprezentował okręg wyborczy Sheffield Brightside. W latach 1880–1885 był wiceprzewodniczącym Komitetu Edukacji. W 1886 r. oraz w latach 1892–1894 był przewodniczącym Zarządu Handlu.

</doc>
<doc id="1443883" url="https://pl.wikipedia.org/wiki?curid=1443883" title="Racemizacja">
Racemizacja

Racemizacja – powstawanie mieszanin enancjomerów z substratów będących czystymi enencjomerami, powstaje racemat; zachodzi pod wpływem temperatury lub podczas reakcji chemicznej.

</doc>
<doc id="1443884" url="https://pl.wikipedia.org/wiki?curid=1443884" title="Joseph Wright">
Joseph Wright



</doc>
<doc id="1443885" url="https://pl.wikipedia.org/wiki?curid=1443885" title="Koncert na XX-lecie (album)">
Koncert na XX-lecie (album)

Koncert na XX-lecie – album zespołu Armia wydany przez Metal Mind Productions w 2006.
Płyta zawiera materiał z koncertu, który odbył się w styczniu 2005 roku w warszawskim klubie Stodoła z okazji dwudziestolecia istnienia zespołu. Wśród zaproszonych gości byli Kazik Staszewski, Dariusz Malejonek, „Zygzak”, „Guma” z zespołem Moskwa, Michał Grymuza, „Stopa” i Sławomir Gołaszewski z zespołem Asunta. Zespół wykonał ponad 30 piosenek, w tym utwory zespołu Siekiera. Płyta zawiera także półtoragodzinny wywiad z Tomaszem Budzyńskim, teledysk do utworu Poza prawem, a także galerię zdjęć.
Lista utworów.
Dodatki:
Muzycy.
Goście:

</doc>
<doc id="1443890" url="https://pl.wikipedia.org/wiki?curid=1443890" title="Okręg wyborczy Sheffield">
Okręg wyborczy Sheffield

Okręg wyborczy Sheffield – powstał w 1832 roku i wysyłał do brytyjskiej Izby Gmin dwóch deputowanych. Okręg obejmował miasto Sheffield. Został zlikwidowany w 1885 roku.

</doc>
<doc id="1443891" url="https://pl.wikipedia.org/wiki?curid=1443891" title="Bhekimpi Dlamini">
Bhekimpi Dlamini

książę Bhekimpi Alpheus Dlamini (ur. 26 listopada 1924, zm. 1 listopada 1999 w Mbabane) – suazyjski polityk, premier od 25 marca 1983 do 6 października 1986.
Był politykiem przyjaźnie nastawionym do rasistowskiego reżimu rządzącego RPA.

</doc>
<doc id="1443892" url="https://pl.wikipedia.org/wiki?curid=1443892" title="Tygodnik Polski (Harbin)">
Tygodnik Polski (Harbin)

Tygodnik Polski – tygodnik wydawany w Harbinie (Chiny) od 1922 do 1940. Była to najdłużej ukazująca się polska gazeta w Mandżurii.
Inicjatorem powstania gazety był proboszcz parafii św. Stanisława w Harbinie, ks. Władysław Ostrowski; pierwszym redaktorem naczelnym był Kazimierz Grochowski.
W latach 1925-1926 ukazywał się z dodatkiem "Daleki Wschód", w r. 1930 z dodatkiem "Biuletyn Polskiego Koła Akademickiego Badania Chin".
Wydawanie gazety zostało zawieszone przez okupacyjne władze Mandżukuo w ramach ograniczania działalności kulturalno-społecznej harbińskiej Polonii.
Linki zewnętrzne.
Polski" w katalogu Biblioteki Narodowej

</doc>
<doc id="1443893" url="https://pl.wikipedia.org/wiki?curid=1443893" title="Display Power Management Signaling">
Display Power Management Signaling



</doc>
<doc id="1443894" url="https://pl.wikipedia.org/wiki?curid=1443894" title="Nowa Zelandia na Letnich Igrzyskach Olimpijskich 2008">
Nowa Zelandia na Letnich Igrzyskach Olimpijskich 2008

Nową Zelandię na XXIX Letnich Igrzyskach Olimpijskich w Pekinie reprezentowało 182 sportowców (97 mężczyzn, 85 kobiet) w 17 dyscyplinach.
Był to 23 start Nowej Zelandii na letnich igrzyskach olimpijskich (w tym dwa razy jako Australazja).
Reprezentanci.
Badminton.
Mężczyźni
Gra mieszana
Hokej na trawie.
Mężczyźni
Ryan Archibald, Gareth Brooks, Phillip Burrows, Simon Child, Benjamin Collier, Dean Couzins, Steven Edwards, Casey Henwood, Blair Hopping, David Kosoof, Shea McAleese, James Nation, Kyle Pontifex, Bradley Shaw, Hayden Shaw, Paula Woolforda
7. miejsce
Kobiety
Stacey Carr, Jaimee Claxton, Tara Drysdale, Gemma Flynn, Krystal Forgesson, Joanne Galletly, Sheree Horvath, Lizzy Igasan, Bet Jurgeleit, Emily Naylor, Kimberley Noakes, Caryn Paewai, Niniwa Roberts, Kate Saunders, Kayla Sharland, Anita Wawatai
12. miejsce
Jeździectwo.
WKKW.
Mężczyźni
Kobiety
Drużynowo
Skoki.
Mężczyźni
Kobiety
Drużynowo
Kajakarstwo.
Kajakarstwo klasyczne.
Mężczyźni
Kobiety
Kajakarstwo górskie.
Kobiety
Kolarstwo.
BMX.
Mężczyźni
Kobiety
Kolarstwo górskie.
Mężczyźni
Kobiety
Kolarstwo szosowe.
Mężczyźni
Kobiety
Kolarstwo torowe.
Mężczyźni
Kobiety
Koszykówka.
Kobiety
Suzie Bates, Claire Bodensteiner, Micaela Cocks, Jillian Harmon, Aneka Kerr, Angela Marino, Jessica McCormack, Kate McMeeken-Ruscoe, Charmian Purcell, Natalie Purcell, Lisa Wallbutton, Noni Wharemate
odpadły w fazie grupowej
Lekkoatletyka.
Mężczyźni
Kobiety
Piłka nożna.
Mężczyźni
Michael Boxall, Jeremy Brockie, Daniel Ellensohn, Simon Elliott, Craig Henderson, Ian Hogg, Samuel Jenkins, Chris Killen, Liam Little, Samuel Messam, Ryan Nelsen, Steven Old, Jack Pelter, Cole Peverley, Aaron Scott, Jacob Spoonley, Cole Tinkler, Shaun Van Rooyen
Odpadli w fazie grupowej
Kobiety
Jenny Bindon, Abby Erceg, Anna Green, Amber Hearn, Kristy Hill, Rachel Howard, Katie Hoyle, Emma Kete, Renee Leota, Emily McColl, Hayley Moorwood, Marlies Oostdam, Ria Percival, Alexandra Riley, Merissa Smith, Rebecca Smith, Rebecca Tegg, Kirsty Yallop
Odpadły w fazie grupowej
Pływanie.
Mężczyźni
Kobiety
Podnoszenie ciężarów.
Mężczyźni
Strzelectwo.
Mężczyźni
Kobiety
Taekwondo.
Mężczyźni
Kobiety
Tenis ziemny.
Kobiety
Triathlon.
Mężczyźni
Kobiety
Wioślarstwo.
Mężczyźni
Kobiety
Żeglarstwo.
Mężczyźni
Kobiety
Open

</doc>
<doc id="1443898" url="https://pl.wikipedia.org/wiki?curid=1443898" title="Lamborghini Miura P400 SV">
Lamborghini Miura P400 SV



</doc>
<doc id="1443899" url="https://pl.wikipedia.org/wiki?curid=1443899" title="Richard Addinsell">
Richard Addinsell

Richard Addinsell (właśc. Frederick Chipperfield; ur. 13 stycznia 1904 w Londynie, zm. 15 listopada 1977 tamże w dzielnicy Chelsea) – brytyjski kompozytor. Zajmował się głównie tworzeniem muzyki dla potrzeb filmu i teatru.
Życiorys.
Podstawową edukację zdobywał w domu, następnie studiował w Oksfordzie oraz w Royal College of Music. Szkół tych jednak ostatecznie nie ukończył. Zaczął komponować w wieku 21 lat. Większość jego prac pochodzących sprzed 1950 roku uległa zniszczeniu.
Jego najpopularniejszym utworem jest "Koncert warszawski", napisany w 1941 roku na fortepian i orkiestrę, pochodzący z filmu "Niebezpieczne światło księżyca" (oryg. "Dangerous Moonlight", film o polskim lotniku pianiście w czasie II wojny światowej). Do tej pory utwór ten nagrano już przeszło 100 razy.
Richard Addinsell w utworze Warsaw Concerto (Koncert warszawski) zawarł liczne motywy oparte na muzyce Fryderyka Chopina. Utwór ten zyskał ogromną popularność. Od chwili premiery w 1941 do kwietnia 1944 w Wielkiej Brytanii sprzedano ponad 800 000 egzemplarzy płyt i wydania nutowego Warsaw Concerto. W kwietniu 1944 kompozytor utworu Richard Addinsell został odznaczony Srebrnym Krzyżem Zasługi przez premiera Stanisława Mikołajczyka.

</doc>
<doc id="1443905" url="https://pl.wikipedia.org/wiki?curid=1443905" title="Na południe (album)">
Na południe (album)

Na południe – pierwszy solowy album krakowskiej artystki, wokalistki i pianistki zespołu Pod Budą, Anny Treter nagrany z jej własnym zespołem oraz muzykami sesyjnymi, m.in. Jackiem Królikiem, Leszkiem Szczerbą, Ryszardem Sygitowiczem a także góralską Kapelą Sebastiana Karpiela-Bułecki. Piosenkarce towarzyszy też wokalistka Magda Steczkowska i Piotr Schulz oraz gość specjalny - Ryszard Rynkowski. Teksty napisali: Anna Treter, Tadeusz W. Krawczyk oraz Andrzej Poniedzielski. Muzykę skomponował Jan Hnatowicz oraz Ryszard Sygitowicz. Natomiast ostatni utwór na tej płycie jest w całości autorstwa Jana Hnatowicza. Nagrań dokonano w lutym, marcu i kwietniu 2003 roku w studiu "Nieustraszeni Łowcy Dźwięków" w Krakowie oraz Studio Dworek Białoprądnicki. Płyta ukazała się nakładem Polskiego Radia a promował ją singiel z utworami "Poławiacze pereł" oraz "Piosenka taneczna".
Lista utworów.
Produkcja Anna Treter, Jan Hnatowicz
W nagraniach udział wzięli.
Kapela Sebastiana Karpiela - Bułecki:
Chórki: Magda Steczkowska, Anna Treter, Jan Hnatowicz, Kapela Sebastiana Karpiela - Bułecki
Gość specjalny: Ryszard Rynkowski (4)

</doc>
<doc id="1443908" url="https://pl.wikipedia.org/wiki?curid=1443908" title="CrossCountry">
CrossCountry

CrossCountry – brytyjski przewoźnik kolejowy posiadający koncesję na obsługę grupy dalekobieżnych tras pasażerskich na terenie Anglii, Walii i Szkocji. W większości są to połączenia klasy InterCity, przy czym żadne z nich nie przechodzi przez Londyn. 
Firma jest częścią grupy Arriva. Jej pociągi zatrzymują się na 100 stacjach.
Tabor.
Obecnie CrossCountry eksploatuje następujące jednostki:

</doc>
<doc id="1443909" url="https://pl.wikipedia.org/wiki?curid=1443909" title="James Wilson (postać fikcyjna)">
James Wilson (postać fikcyjna)

James Evan Wilson – postać fikcyjna, bohater dramatu medycznego stacji FOX Dr House, grany przez Roberta Seana Leonarda.
Historia.
O młodości Wilsona wiadomo niewiele. Wychował się w rodzinie żydowskiej, lecz nic nie wiadomo o jego rodzicach. Ma dwóch braci: jednego z nich nie widział od lat i nie wie nawet czy żyje (nie wiadomo jak ma na imię); natomiast drugi brat to Daniel Wilson, który w młodości zachorował na schizofrenię. Danny, w czasie studiów na Uniwersytecie Princeton, nadal cierpiał na łagodną paranoję, co doprowadziło do kłótni z Jamesem. Nie mieli kontaktu ze sobą przez wiele lat, lecz James odwiedził brata w New York Mercy Hospital, gdzie ten odbywa leczenie.
Wilson jest onkologiem w Princeton-Plainsboro Teaching Hospital, posiada stopień licencjacki z McGill University oraz wyższe stopnie z Columbii i Uniwersytetu Pensylwanii.
Będąc studentem, Wilson wystąpił w filmie pornograficznym, co w czternastym odcinku szóstego sezonu odkrywa House.
W osiemnastym odcinku ósmego sezonu okazuje się, że Wilson ma grasiczaka w drugim stadium. Niedługo potem choroba okazuje się nieuleczalna. W ostatnim odcinku serialu wyrusza wraz z Housem (który przedtem pozoruje własną śmierć) w podróż w nieznane, aby spędzić z przyjacielem ostatnie miesiące życia.
Charakterystyka.
Znany jako jedyny przyjaciel House’a, którego poznał podczas zjazdu medycznego w Nowym Orleanie. Broni House’a, gdy Edward Vogler występuje z wnioskiem do zarządu szpitala, aby go zwolnić. W odpowiedzi Vogler zwalnia Wilsona, który jednak szybko zostaje przywrócony do pracy dzięki Lisie Cuddy. Wilson próbuje wyleczyć House’a z uzależnienia od Vicodinu. Po przegranym zakładzie House przyznaje, że jest uzależniony, jednak twierdzi, że nie ma to wpływu na jego pracę. Kiedy Michael Tritter grozi House'owi więzieniem z powodu jego uzależnienia, Wilson próbuje nakłonić przyjaciela do uczęszczania na odwyk. 
Na przełomie sezonów piątego i szóstego pomagał House'owi w terapii odwykowej i załatwił mu miejsce w szpitalu psychiatrycznym w Mayfield. W sezonie 6. oddał część swojej wątroby, pacjentowi – przyjacielowi, którego leczył na raka 5 lat wcześniej (jego wątroba została uszkodzona podczas chemioterapii). Wówczas oddał mu również część swojej krwi.
W siódmym sezonie, przez pewien czas spotykał się ponownie ze swoją pierwszą żoną – Sam, jednak zakończyło się to rozstaniem. Kiedy dowiedział się o związku House’a i Cuddy z początku był nastawiony sceptycznie, jednak potem kibicował ich relacji.
Życie prywatne.
Jest znany z bogatego życia uczuciowego, umawiania się na randki z pracownicami szpitala, a nawet zbytniego przywiązywania się emocjonalnie do swoich śmiertelnie chorych pacjentek – zamieszkał i sypiał z jedną z nich.
Ma za sobą trzy nieudane małżeństwa oraz problemy z utrzymaniem wierności byłym żonom. Jego pierwszą żoną była Samantha Carr – byli małżeństwem (według różnych źródeł) od 1990 do 1991 roku. Na pewno oboje nie znali wtedy House’a. Sam jest radiologiem, lecz nie wiadomo gdzie pracuje. Drugą żoną Wilsona była Bonnie, z którą poznał się na krótko po rozstaniu z Sam. Nie wiadomo dokładnie jak długo byli małżeństwem, lecz rozstali się krótko przed pierwszym sezonem (powodem była zdrada Jamesa). Mieli psa Hectora. Trzecią żoną Wilsona została Julie, lecz nie wiadomo o niej nic poza tym, że powodem rozwodu była jej zdrada.
Jego ostatni, również nieszczęśliwy związek z Amber Volakis miał miejsce w 4. sezonie i został brutalnie przerwany śmiercią ukochanej. Spowodowało to chwilowe oziębienie stosunków z Housem, którego prawdopodobnie obwiniał o stratę swojej miłości. Chciał nawet zrezygnować z pracy, ale po pogodzeniu się z Housem, ich przyjaźń stała się mocniejsza niż wcześniej.
Wilson jest żydem.

</doc>
<doc id="1443910" url="https://pl.wikipedia.org/wiki?curid=1443910" title="Sylwester Szyszko">
Sylwester Szyszko

Sylwester Szyszko (ur. 8 grudnia 1929 w Turku; zm. 18 października 2015 w Warszawie) – reżyser i scenarzysta filmowy.
Życiorys.
W 1956 ukończył studia na Wydziale Reżyserii PWSF w Łodzi. W latach 1958-1959 pracował w TVP Łódź oraz w WF „Czołówka” realizując filmy dokumentalne i oświatowe.
Pochowany na cmentarzu Bródnowskim w Warszawie (kwatera 18F-6-2).

</doc>
<doc id="1443912" url="https://pl.wikipedia.org/wiki?curid=1443912" title="Varttina">
Varttina



</doc>
<doc id="1443914" url="https://pl.wikipedia.org/wiki?curid=1443914" title="Salò o le 120 giornate di Sodoma">
Salò o le 120 giornate di Sodoma



</doc>
<doc id="1443916" url="https://pl.wikipedia.org/wiki?curid=1443916" title="Bystrzyk neonowy">
Bystrzyk neonowy



</doc>
<doc id="1443917" url="https://pl.wikipedia.org/wiki?curid=1443917" title="Aleksandra Ciejek">
Aleksandra Ciejek

Aleksandra Ciejek (ur. 1972) – polska aktorka.
W 1996 ukończyła filię PWST we Wrocławiu. W 2001 roku w telewizji Polsat prowadziła losowania gier LOTTO.
W 2017 roku na antenie TVP2 prowadziła reality show "Rodzina sama w domu".
Jej mężem jest Rafał Ziemkiewicz, z którym ma 2 córki – Zofię i Marię.

</doc>
<doc id="1443920" url="https://pl.wikipedia.org/wiki?curid=1443920" title="Może tak, może nie">
Może tak, może nie

Może tak, może nie – drugi solowy album związanej z grupą Pod Budą krakowskiej artystki Anny Treter i jej stałego zespołu, który ukazał się we wrześniu 2005 roku i został wydany przez Polskie Radio. Zawiera 13 piosenek, do których muzykę napisali Jan Hnatowicz i Tomasz Hernik. Teksty napisała Anna Treter. Tak jak i na poprzednim albumie, znajduje się tu jeden utwór z tekstem i muzyką Jana Hnatowicza. Inny utwór jest coverem piosenki Paula i Mike’a Bolgera z tekstem polskim Anny Treter. Solistce towarzyszy tym razem wokalista Kuba Badach. Nagrań dokonano w Studiu S-4 Polskiego Radia w Warszawie w kwietniu i maju 2005. Płytę promował singiel z piosenką „Byle dobrze było nam” a kolejnym singlem stał się utwór „Ćmy barowe”.
W nagraniach udział wzięli.
oraz gościnnie:
Produkcja: Anna Treter
Produkcja muzyczna: Leszek Kamiński, Jan Hnatowicz
Reżyseria nagrań, mix i mastering: Leszek Kamiński
Redaktor nagrania: Gina Komasa
Kierownik produkcji: Elżbieta Pobiedzińska

</doc>
<doc id="1443921" url="https://pl.wikipedia.org/wiki?curid=1443921" title="Juma (film)">
Juma (film)

Juma – polska niezależna komedia kryminalna z 2008 roku w reżyserii Wiktora Kiełczykowskiego. Film miał swoją oficjalną premierę podczas 4. edycji Bartoszki Film Festival.
Opis fabuły.
Mariusz „Cieniu” Cień szykuje się do swojego pierwszego skoku w życiu. Jako zakompleksiony licealista uważający się za intelektualistę, swoim dziwacznym zachowaniem odstrasza od siebie wszystkich normalnych ludzi. Wraz z jedyną osobą, która potrafi z nim wytrzymać, znerwicowanym sąsiadem Jerzykiem zbiera grupkę czterech indywidualistów.
Jednym z nich jest jeden z największych kibiców Legii, łysy idiota o imieniu Dresiu Dresowski, który co rusz odnosi się do swoich korzeni rodzinnych, a zwłaszcza swoich mentorów - dziadków.
Kolejnym człowiekiem w „gangu” jest Karolek, kuzyn Cienia, z którym byłoby wszystko w porządku gdyby nie to, że jest uciekinierem z domu dla obłąkanych. Cała czwórka bez większej wiedzy o złodziejskim fachu, przygotowuje się do największego skoku stulecia, jaki mógł uroić się w głowie nastolatek.

</doc>
<doc id="1443922" url="https://pl.wikipedia.org/wiki?curid=1443922" title="Kylie">
Kylie



</doc>
<doc id="1443924" url="https://pl.wikipedia.org/wiki?curid=1443924" title="Parafia Najświętszej Maryi Panny Anielskiej w Kleszczowie">
Parafia Najświętszej Maryi Panny Anielskiej w Kleszczowie

Parafia NMP Anielskiej w Kleszczowie – rzymskokatolicka parafia znajdująca się w dekanacie sulmierzyckim w diecezji częstochowskiej.
Historia.
Parafia została założona 12 listopada 1920 roku. Obecny murowany kościół parafialny pw. NMP Anielskiej został wybudowany w 1978 roku z inicjatywy proboszcza Czesława Jabłońskiego.
Zasięg parafii.
Do parafii należą wierni z miejscowości gminy Kleszczów: Bogumiłów, Huby Łuszczanowice, Łuszczanowice-Kolonia, Łuszczanowice, Kleszczów, Rogowiec i Żłobnica.

</doc>
<doc id="1443929" url="https://pl.wikipedia.org/wiki?curid=1443929" title="Paleoscynk">
Paleoscynk

Paleoscynk ("Palaeoscincus") – wymarły rodzaj dużego gada należącego do rzędu dinozaurów ptasiomiednicznych (Ornithischia) i rodziny nodozaurów (Nodosauridae). Znany głównie ze skamieniałości zębów. Jego nazwa oznacza "pradawny scynk".
Wymiary.
Paleoscynk osiągał prawdopodobnie długość 5-6 m, wysokość 1,6 m i wagę około 1 t.
Występowanie.
Dinozaur ten żył w późnej kredzie, około 70 mln lat temu na terenie dzisiejszej Ameryki Północnej. Skamieniałości przedstawicieli tego rodzaju znaleziono w stanie Wyoming w Stanach Zjednoczonych.
Opis.
Prawdopodobnie jeden z większych przedstawicieli rodziny nodozaurów. Jako że jest stosunkowo wcześnie opisanym rodzajem, często pojawiał się na dawnych ilustracjach – nierzadko błędnie rekonstruowany z kostną maczugą na ogonie. Dziś uważa się raczej, że paleoscynk jest zbliżony – zarówno rozmiarami, jak i wyglądem – do edmontonii.
Gatunki.
Do rodzaju "Palaeoscincus" włączanych było, od momentu jego opisania, siedem gatunków:

</doc>
<doc id="1443933" url="https://pl.wikipedia.org/wiki?curid=1443933" title="Palaeoscincus">
Palaeoscincus



</doc>
<doc id="1443935" url="https://pl.wikipedia.org/wiki?curid=1443935" title="First Hull Trains">
First Hull Trains

First Hull Trains - brytyjski przewoźnik kolejowy obsługujący trasę z Londynu do Hull. Firma korzysta z infrastruktury kolejowej na zasadzie "otwartego dostępu" ("open access"). W przeciwieństwie do większości działających na rynku pasażerskim podmiotów, nie posiada koncesji dającej jej wyłączność na określonej grupie tras, lecz po prostu wystąpiła do regulatora o zgodę na obsługę konkretnej trasy (bez wyłączności). W 2002 otrzymała odpowiednie pozwolenie, które pierwotnie było ważne przez 10 lat, a następnie było dwukrotnie przedłużane.
Firma powstała jako spółka nieistniejącego już przewoźnika GB Railways i wyspecjalizowanej w inwestycjach na rynku kolejowym firmy Renaissance Trains. Obecnie większościowym udziałowcem jest FirstGroup, posiadająca 80% udziałów. Renaissance zachowuje dwudziestoprocentowy udział. 
Tabor.
First Hull Trains korzysta z następujących jednostek:

</doc>
<doc id="1443936" url="https://pl.wikipedia.org/wiki?curid=1443936" title="Vicki Baum">
Vicki Baum

Vicki Baum (właśc. Hedwig Baum; ur. 24 stycznia 1888 w Wiedniu, zm. 29 sierpnia 1960 w Los Angeles) – austriacka pisarka i harfistka.
Studiowała grę na harfie w latach 1898–1904, koncertowała w wielu miastach Niemiec 1913-1923. Od roku 1919 publikowała powieści, z których niektóre zostały sfilmowane.
Była dwukrotnie zamężna: 1909-1913 z pisarzem Maxem Prelsem, od 1917 z dyrygentem Richardem Lertem.
W roku 1931 wyjechała do USA, 1938 otrzymała obywatelstwo amerykańskie.
W roku 1933 jej książki zostały spalone na stosach w miastach niemieckich.

</doc>
<doc id="1443940" url="https://pl.wikipedia.org/wiki?curid=1443940" title="4 Pułk Artylerii">
4 Pułk Artylerii

Pułki artylerii noszące numer „4”:
Zobacz też:

</doc>
<doc id="1443941" url="https://pl.wikipedia.org/wiki?curid=1443941" title="Sandpoint">
Sandpoint

Sandpoint – miasto w Stanach Zjednoczonych, w stanie Idaho, ośrodek administracyjny hrabstwa Bonner, położone na zachodnim brzegu jeziora Pend Oreille, w miejscu gdzie wypływa z niego rzeka Pend Oreille. Populacja 7365 (2010 r.). 
Od 2005 miasto jest siedzibą znaczącego festiwalu filmu niezależnego.
Wśród urodzonych w Sandpoint jest Sarah Palin, polityk, kandydat na wiceprezydenta USA w wyborach z 2008 i była gubernator stanu Alaska, jak i nagrodzona Pulitzerem w 2005 autorka i powieściopisarka Marilynne Robinson.
Historia i kolej.
Sandpoint miało swoje początki jako miasto osadnicze białych Amerykanów i robotników z Chin dzięki kolei transkontynentalnej, której budowa tu dotarła pod koniec przedostatniej dekady XIX wieku. Obecnie Amtrak obsługuje miasto pasażerskim pociągiem dalekobieżnym jako przystanek na trasie Empire Builder, raz dziennie w obu kierunkach: do dworca Union Station w Chicago na wschód i do dwóch odgałęzień prowadzących do dworców głównych w Seattle i Portland na zachód.

</doc>
<doc id="1443942" url="https://pl.wikipedia.org/wiki?curid=1443942" title="Cache procesora">
Cache procesora



</doc>
<doc id="1443944" url="https://pl.wikipedia.org/wiki?curid=1443944" title="Droga krajowa B184 (Austria)">
Droga krajowa B184 (Austria)

Droga krajowa B184 (Engadiner Straße) – droga krajowa w południowej Austrii. Jedno-jezdniowa arteria łączy Reschenstraße z przejściem granicznym ze Szwajcarią, gdzie spotyka się z tamtejszą drogą 27.

</doc>
<doc id="1443946" url="https://pl.wikipedia.org/wiki?curid=1443946" title="Droga krajowa B185 (Austria)">
Droga krajowa B185 (Austria)

Droga krajowa B185 (Martinsbrucker Straße) – droga krajowa w południowej Austrii. Jedno-jezdniowa arteria łączy Reschenstraße w miejscowości Nauders z przejściem granicznym ze Szwajcarią, gdzie spotyka się z tamtejszą drogą 27.

</doc>
<doc id="1443948" url="https://pl.wikipedia.org/wiki?curid=1443948" title="4 Pułk Artylerii (LWP)">
4 Pułk Artylerii (LWP)

4 Pułk Artylerii – oddział Wojsk Rakietowych i Artylerii ludowego Wojska Polskiego.
Formowanie i zmiany organizacyjne.
Powstał w 1967 roku z przemianowania 34 Pułku Artylerii. Wchodził w skład 8 Drezdeńskiej Dywizji Zmechanizowanej. Stacjonował w Kołobrzegu.
27 marca 1994 roku z połączenia 4 pułku artylerii, 47 dywizjonu artylerii rakietowej i 98 dywizjonu artylerii przeciwpancernej sformowano 4 pułk artylerii mieszanej. Miejsce stacjonowania nowo sformowanej jednostki pozostało bez zmian, w koszarach 4 pułku artylerii przy ul. Mazowieckiej.
Tradycje.
Dnia 11 listopada 1992 r. pułk przejął dziedzictwo i tradycje:
Struktura organizacyjna pułku (lata 80.).
Razem w pułku artylerii: 36 haubic 122 mm, 12 haubic 152 mm.
Przekształcenia.
34 Pułk Artylerii Lekkiej → 34 Pułk Artylerii Haubic → 4 Pułk Artylerii → 4 Pułk Artylerii Mieszanej

</doc>
<doc id="1443949" url="https://pl.wikipedia.org/wiki?curid=1443949" title="Jemandża">
Jemandża

 
Jemandża – bogini rzek u Jorubów z Afryki Zachodniej.
Uważana za córkę Obatali i Oduduwy oraz za matkę 15 ważnych bóstw – m.in. Szango, Olokuna i Adże Szalugi.

</doc>
<doc id="1443952" url="https://pl.wikipedia.org/wiki?curid=1443952" title="Disco in Dream/The Hitman Roadshow">
Disco in Dream/The Hitman Roadshow

Disco in Dream/The Hitman Roadshow to pierwsza trasa koncertowa australijskiej piosenkarki Kylie Minogue, która odbyła się w 1989 roku. Ta trasa koncertowa odbyła się w Japonii pod nazwą "Disco in Dream" i w Wielkiej Brytanii pod nazwą "The Hitman Roadshow". Ta trasa została zapisana na kasecie VHS i na płycie CD.
Personel.
Wykonawczy Producent - Kylie Minogue
Producent - Michael Baumohl i Roger Yader
Choreografia - Venol John
Kostiumy - Carol Minogue

</doc>
<doc id="1443955" url="https://pl.wikipedia.org/wiki?curid=1443955" title="Ralph Juergens">
Ralph Juergens

Ralph Juergens (ur. w 1924, zm. 1979) – inżynier i fizyk uważany za twórcę Teorii Elektrycznego Kosmosu, w swojej pracy połączył idee Irvinga Langmuira, Charlesa Bruce'a i Hannesa Alfvéna i badania w zakresie magnetohydrodynamiki oraz fizyki plazmy. Jego prace kontynuuje m.in. pracujący w Niemczech węgierski fizyk László Körtvélyessy, australijski fizyk Wallace Thornhill i Don Scott. 
Jego prace to w szczególności (Kronos Vol. IV No. 4 (Summer 1979), "The Photosphere: Is It the Top or the Bottom of the Phenomenon We Call the Sun?").

</doc>
<doc id="1443956" url="https://pl.wikipedia.org/wiki?curid=1443956" title="Czarna (dopływ Sanu)">
Czarna (dopływ Sanu)

Czarna (potocznie Potok Czarny) – rzeka w Górach Sanocko-Turczańskich, prawobrzeżny dopływ Sanu.
Potok Czarny powstaje z połączenia kilku niewielkich cieków spływających z południowego stoku Besidy we wschodniej części pasma Żuków (źródła na wysokości ok. 760 m n.p.m.). Płynie stąd na zachód, szeroką doliną ograniczoną od północy środkowym pasmem Żukowa, natomiast od południa – masywem Ostrego (803 m n.p.m.). Przepływa przez miejscowości Czarna, a następnie zakręca na południowy zachód i przełamuje się pomiędzy Ostrym a Moklikiem (675 m n.p.m.), tworząc kilka wodospadów. We wsi Polana uchodzi z lewej strony największy dopływ – spływający z Otrytu potok Głuchy. Czarny płynie od tego miejsca na zachód, pomiędzy Otrytem a masywem Mokliku, ale po kilkuset metrach skręca na północny zachód. Za Chrewtem osiąga Jezioro Solińskie, rozszerzając się w Zatokę Czarnego, która łączy się z Sanem (poziom wody zmienny, ok. 415 m n.p.m.).
Wzdłuż Czarnego przebiega droga wojewódzka nr 894 na odcinku Polana – Chrewt, prowadzi nią także niebieski szlak turystyczny.

</doc>
<doc id="1443958" url="https://pl.wikipedia.org/wiki?curid=1443958" title="FIS Team Tour">
FIS Team Tour

FIS Team Tour – zawody w skokach narciarskich rozgrywane w latach 2009–2013 w ramach Pucharu Świata, składający się zarówno z konkursów indywidualnych, jak i drużynowych. Rozgrywany był od 2009 roku na wzór Turnieju Czterech Skoczni i Turnieju Nordyckiego, jednakże prowadzono wyłącznie klasyfikację drużynową. Impreza odbywała się na niemieckich skoczniach: Mühlenkopfschanze (Willingen), Vogtland Arena (Klingenthal) oraz skoczni im. Heiniego Klopfera (Oberstdorf). FIS Team Tour był rozgrywany w połowie lutego każdego roku (lub na przełomie stycznia i lutego)
Pomysł i powstanie turnieju.
Pomysłodawcami FIS Team Tour byli przedstawiciele klubów SC Willingen, VSC Klingenthal, oraz SC Oberstdorf. Jego realizacja podniosła rangę i widowiskowość konkursów drużynowych, mających wcześniej mniejszą popularność od zmagań indywidualnych.
Dodatkowym atutem tych klubów miało być następowanie po sobie konkursów Pucharu Świata w tych miastach w prowizorycznym kalendarzu na sezon 2008/09. Impreza przyjęła się jednak z dezaprobatą ze strony Niemieckiego Związku Narciarskiego (DSV). Po długich namowach klubów związek ostatecznie zgodził się na start imprezy. Po wysłaniu odpowiednich dokumentów do FIS-u, turniej został oficjalnie zatwierdzony w kalendarzu Pucharu Świata w skokach narciarskich 2008/2009.
Zasady.
Konkursy FIS Team Tour zaliczane są do klasyfikacji Pucharu Świata w skokach narciarskich. W związku z tym zasady rozgrywania poszczególnych zawodów są identyczne, jak podczas innych konkursów tej rangi. W trakcie kwalifikacji przed każdym z konkursów indywidualnych wyłanianych będzie 50 zawodników (40 za sprawą kwalifikacji + 10 najlepszych skoczków w klasyfikacji Pucharu Świata) lub 40 (na skoczni mamuciej). Zawodnicy oddają skok w pierwszej serii. Najlepszych trzydziestu z nich wystartuje w serii drugiej i zdobywa punkty Pucharu Świata.
Do konkursu drużynowego przystąpią wszystkie drużyny zgłoszone do zawodów. Do drugiej serii awansuje osiem najlepszych ekip na półmetku rywalizacji.
Do klasyfikacji FIS Team Tour, w przeciwieństwie do klasyfikacji Pucharu Świata, zalicza się punkty zdobyte w zawodach, tj. za odległość i styl skoku. Identyczna sytuacja ma miejsce podczas Turnieju Czterech Skoczni i Turnieju Nordyckiego. Zliczane są zarówno noty reprezentacji z konkursów drużynowych, jak i również dwóch najlepszych zawodników reprezentujących dany kraj w zmaganiach indywidualnych.
Obiekty.
Na skoczniach w Willingen i Oberstdorfie odbywały się po dwa konkursy (indywidualny i drużynowy), natomiast w Klingenthal jeden indywidualny. W 2012 roku w ramach FIS Team Tour zostały rozegrane cztery z pięciu konkursów, ponieważ zawody w Klingenthal zostały odwołane. 

</doc>
<doc id="1443960" url="https://pl.wikipedia.org/wiki?curid=1443960" title="Obatala">
Obatala

Obatala (język joruba: "Obàtálá" "Pan białych szat") – u Jorubów z Nigerii boski stwórca i pan nieba, ziemi i ludzi z woli boga najwyższego Oloruna.
Uważany za męża Oduduwy oraz ojca między innymi Jemandży.
Jako Oriszanla ['wielkie bóstwo'] stoi na czele wszystkich innych bóstw. Jest symbolem ludzkiej świadomości. Jego kolorem jest biel. Wyznawcy, którzy uważają się za jego "dzieci" ubierają się na biało i noszą białe naszyjniki. W synkretycznej afrokubańskiej religii santeria utożsamiany zarówno z Matką Boską, jak i zmartwychwstałym Jezusem.

</doc>
<doc id="1443965" url="https://pl.wikipedia.org/wiki?curid=1443965" title="Droga główna nr 27 (Szwajcaria)">
Droga główna nr 27 (Szwajcaria)

Droga główna nr 27 ("niem. Hauptstrasse 27") - droga krajowa we wschodniej Szwajcarii. Droga zaczyna się w miejscowości Silvaplana i biegnie w kierunku północnym do Sankt Moritz. Następnie - doliną rzeki Inn - arteria prowadzi do Zernez i dalej do przejścia granicznego z Austrią. Na całej długości droga jest jedno-jezdniowa. Między Sankt Moritz, a miasteczkiem Scuol wzdłuż trasy prowadzi linia kolejowa.

</doc>
<doc id="1443967" url="https://pl.wikipedia.org/wiki?curid=1443967" title="Droga krajowa nr 27 (Szwajcaria)">
Droga krajowa nr 27 (Szwajcaria)



</doc>
<doc id="1443973" url="https://pl.wikipedia.org/wiki?curid=1443973" title="Parafia Ewangelicko-Reformowana w Kleszczowie">
Parafia Ewangelicko-Reformowana w Kleszczowie

Parafia Ewangelicko-Reformowana w Kleszczowie – zbór ewangelicko-reformowany działający w Kleszczowie. Proboszczem parafii jest ks. Krzysztof Michałek-Góral. W 2013 parafia liczyła 115 wiernych.
Historia.
Parafia powstała w roku 1990 z powodu zlikwidowania parafii (wraz z miejscowością) w Kucowie.
W nowym kościele znajduje się część wyposażenia z kościoła w Kucowie.
Przypisy.
 

</doc>
<doc id="1443978" url="https://pl.wikipedia.org/wiki?curid=1443978" title="Park przy ul. Konnej w Łodzi">
Park przy ul. Konnej w Łodzi

Park Miejski przy ulicy Konnej – obszar zieleni miejskiej położony w Łodzi w dzielnicy Górna (Ruda Pabianicka) pomiędzy ulicami Konną, Wyścigową, Ksawerowską i Długą, który powstał na miejscu istniejącego tam do czasów II wojny światowej toru wyścigów konnych.
Opis.
Park zajmuje teren o powierzchni ok. 40 ha. Jest miejscami otwarty, ale z dużą ilością zagajników i krzewów ograniczających widoczność. Budynki na rogu ulic Wyścigowej i Długiej są własnością prywatną. Część terenu jest podmokła, w części północno-zachodniej znajduje się zbiornik wodny. Istnieje również kanał irygacyjny przecinający teren. Około 300 metrów w linii prostej od zachodniej granicy terenu przebiega ulica Pabianicka. Około 500 metrów w linii prostej dzieli wschodnią granicę parku od Stawu Stefańskiego.
W 2005 roku prezydent Łodzi Jerzy Kropiwnicki oznajmił, że na terenie parku planowana jest budowa ekskluzywnego osiedla domów.
Obecnie ten obszar nie ma infrastruktury charakterystycznej dla parku miejskiego; ubitych traktów pieszych, ławek, oświetlenia etc. Jest to teren częściowo zamknięty, zaniedbany, nieprzystosowany do jazdy rowerem i miejscami też do spacerów. 

</doc>
<doc id="1443980" url="https://pl.wikipedia.org/wiki?curid=1443980" title="Ingrid Pitt">
Ingrid Pitt

Ingrid Pitt, właściwie Ingoushka Petrov (ur. 21 listopada 1937 w Warszawie, zm. 23 listopada 2010 w Londynie) – pisarka i aktorka, szczególnie znana z horrorów z przełomu lat 60. i 70. Przez większość życia mieszkała i pracowała w Wielkiej Brytanii.
Życiorys.
Urodziła się w Warszawie. Jej ojciec był Niemcem, a matka polską Żydówką. W wieku pięciu lat wraz z matką zostały uwięzione w niemieckim obozie koncentracyjnym Stutthof. Ocalała z Zagłady (w 1997 r. wyznała dziennikarzowi "Independent", że komora gazowa w której była zamknięta nie zadziałała), wyjechała do Berlina, gdzie zaczęła występować jako aktorka.
Po podziale Berlina w latach 1950. postanowiła uciec do jego zachodniej części. Uciekając przepłynęła wpław Sprewę, stamtąd uratował ją amerykański żołnierz, z którym wyjechała następnie do Kalifornii i z którym zawarła związek małżeński. Małżeństwo to było nieudane i zakończyło się rozwodem.
Prawdziwy przełom przyszedł w 1968, kiedy Pitt wystąpiła u boku Clinta Eastwooda i Richarda Burtona w słynnym filmie "Tylko dla orłów". Artystka nie związała jednak swojej kariery z filmami wojennymi. Ingrid Pitt zapisała się przede wszystkim, jako aktorka słynnej wytwórni Hammer, specjalizującej się w gotyckich filmach grozy.

</doc>
<doc id="1443981" url="https://pl.wikipedia.org/wiki?curid=1443981" title="Bydgoskie Towarzystwo Wioślarskie">
Bydgoskie Towarzystwo Wioślarskie

Bydgoskie Towarzystwo Wioślarskie (BTW) – klub sportowy założony 16 marca 1920 jako "Towarzystwo Wioślarzy Tryton Bydgoszcz". Jest jednym z najstarszych polskich klubów sportowych w Bydgoszczy, a w okresie międzywojennym jednym z czołowych klubów wioślarskich w Polsce.
Charakterystyka.
Bydgoskie Towarzystwo Wioślarskie jest najstarszym polskim klubem w Bydgoszczy specjalizującym się w wioślarstwie. Siedziba klubu znajduje się przy ul. Żupy 2 w Bydgoszczy nad rzeką Brdą, gdzie zlokalizowana jest również przystań. Szkoleniem zawodników w różnych grupach wiekowych (seniorzy, juniorzy, młodzicy) zajmuje się około 4 trenerów. Klub podpisał umowę o współpracy z Zespołem Szkół nr 8 przy ul. Pijarów 4 w Bydgoszczy w sprawie szkolenia wioślarskiego w ramach klasy sportowej w Gimnazjum nr 33. Od 2000 roku oprócz sekcji wioślarskiej istnieje również turystyczna sekcja kajakowa.
Historia.
Okres międzywojenny.
16 marca 1920 roku w sali hotelu „Pod Orłem” grupa bydgoskich działaczy Polskiego Towarzystwa Gimnastycznego „Sokół”, przy udziale przedstawicieli Poznańskiego Towarzystwa Wioślarskiego „Tryton” podjęto uchwałę o założeniu Towarzystwa Wioślarskiego „Tryton” Bydgoszcz, które miało być przeciwwagą dla klubów niemieckich, głównie RC Frithjof. Ustalono statut, zarząd i godło klubu, a w 1924 sztandar. Jeszcze bez własnej siedziby i na wypożyczonych z Gimnazjum Humanistycznego łodziach, „Tryton” wystawił dwie załogi do pierwszych wszechpolskich regat w Brdyujściu w dniu 29 czerwca 1920 roku (jedna z nich zdobyła drugie miejsce). 31 sierpnia 1920 dla odróżnienia od poznańskiego „Trytonu” zmieniono nazwę na Bydgoskie Towarzystwo Wioślarskie. W 1921 zakupiono z taboru Klubu Wioślarskiego w Poznaniu pierwszą łódź, której nadano imię fundatora „Henryk”. W 1921 towarzystwo posiadało już własną przystań przy moście Bernardyńskim oraz 6 łodzi. 3 lipca 1921 na drugich regatach o mistrzostwo Polski w Brdyujściu załoga BTW: Leon Twardowski, Witecki, Gole i Paweł Twardowski w biegu czwórek zdobyła tytuł mistrza Polski wraz z pucharem „Sokoła Krakowskiego”. Tą samą nagrodę załoga BTW otrzymała 15 sierpnia 1922.
Na otwarcie sezonu wioślarskiego w 1924 oddano do użytku przystań na torze regatowym w Brdyujściu, a tabor powiększono o 6 łodzi. Na regatach o mistrzostwo Polski nowo zbudowane trybuny zapełniła 5-tysięczna rzesza publiczności oraz prezydent Rzeczypospolitej Stanisław Wojciechowski. Prasa krajowa określała bydgoski ośrodek wioślarski mianem „polskiego Henley”. W 1924 sekcję wioślarską poszerzono o grupę uczniowską i wojskową. Klub prowadził działalność promującą sporty wodne. Działacze BTW aktywnie pomagali w powstaniu w 1926 Bydgoskiego Klubu Wioślarek i Zrzeszenia Gimnazjalnych Towarzystw Wioślarskich z województw: poznańskiego i pomorskiego, w 1927 z inicjatywy działaczy klubu utworzono Pomorski Okręg Związku Pływackiego, a rok później Bydgoski Komitet Towarzystw Wioślarskich. W 1926 otwarto sekcje: sportów zimowych (hokej, łyżwiarstwo) i szermierczą. Sekcja pływacka założona w 1927 w pierwszym roku działalności zajęła pierwsze miejsce na Pomorzu. W 1928 sekcja sportów zimowych BTW wstąpiła do Polskiego Związku Hokeja na Lodzie w Warszawie, należąc do pionierów hokeja na Kujawach i Pomorzu. W 1930 do sekcji należało 72 członków BTW.
Duże sukcesy przyniósł BTW rok 1926. Na mistrzostwach Europy w Lucernie, bydgoska ósemka zdobyła brązowy medal, pierwszy zdobyty przez Polskę w wioślarskich zawodach międzynarodowych. Sukces ten przyniósł BTW rozgłos i spowodował, że w 1927 odbyły się w Brdyujściu pierwsze międzynarodowe regaty, w których startowali reprezentanci 10 klubów zagranicznych i 21 krajowych. Osady BTW reprezentowały także Polskę w mistrzostwach Europy w 1931, 1933 i 1934 roku. W 1927 BTW zdobyło pierwsze miejsce w klasyfikacji polskich klubów i towarzystw wioślarskich. Największym sukcesem bydgoskiego i polskiego wioślarstwa w okresie międzywojennym było zdobycie przez czwórkę ze sternikiem BTW brązowego medalu na Igrzyskach Olimpijskich w Amsterdamie 1928.
18-26 sierpnia 1928 BTW zorganizowało na torze regatowym w Brdyujściu Mistrzostwa Europy w wioślarstwie. Dla tej imprezy magistrat rozbudował trybuny do pojemności 30 tys. widzów. W mistrzostwach wystartowało 11 reprezentacji ze 152 zawodnikami w 35 osadach. W klasyfikacji państw pierwsze miejsce zajęły Włochy (17 pkt.) przed Holandią i Polską (po 5 pkt). Polska osada (czwórka bez sternika) złożona była z bydgoszczan, medalistów olimpijskich. Jedynie szlakowego Bernarda Romanowskiego zastąpił Jerzy Braun. Osada w swoim wyścigu zdobyła brązowy medal. W 1928 klub startował w siedmiu regatach, zajmując w nich ogółem 16 pierwszych miejsc, a rok później w siedmiu regatach zdobywając 15 pierwszych miejsc. W 1930 BTW uhonorowano dyplomem przyznanym przez Związek Polskich Klubów Sportowych i Polski Komitet Olimpijski za zasługi w rozwoju sportu wioślarskiego w Polsce.
Na Igrzyskach Olimpijskich w Los Angeles 1932 były członek BTW Jerzy Braun zdobył srebrny medal w rywalizacji dwójek (partnerem był warszawianin Janusz Ślązak, a sternikiem Jerzy Skolimowski) oraz brązowy w konkurencji czwórek (z Januszem Ślązakiem, Edwardem Kobylińskim, Stanisławem Urbanem i Jerzym Skolimowskim). Startował także w igrzyskach w Berlinie 1936 w dwójce ze sternikiem oraz zdobył srebrny medal w Mistrzostwach Europy w Budapeszcie w 1933 w dwójce ze sternikiem (ze Ślązakiem i Skolimowskim).
W 1934 roku w ośmiu regatach załogi BTW odniosły 11 zwycięstw, a rok później 14 zwycięstw, plasując klub na trzecim miejscu tabeli punktacyjnej PZTW. Zwyciężając po raz trzeci w mistrzostwach ósemek, BTW zdobyło na własność nagrodę Prezydenta Rzeczypospolitej. Począwszy od 1936 regaty w Brdyujściu otwierały imprezy związane z Tygodniem Bydgoszczy. Miały one charakter ogólnopolski. W 1936 uczestniczyło w nich 77 osad z 27 klubów, łącznie 330 wioślarzy i 35 wioślarek. Zwyciężyło BTW zdobywając największą ilość punktów.
Szczytowe osiągnięcia BTW w okresie międzywojennym przypadły na rok 1937. Zawodnicy startowali w 13 regatach krajowych i zagranicznych, odnosząc 23 zwycięstwa. Dało to w klasyfikacji klubowej pierwsze miejsce w Polsce. W tym roku liczba czynnych zawodników sięgnęła 240 osób. W latach 1938 i 1939 palmę pierwszeństwa w wioślarstwie bydgoskim i krajowym przejął Kolejowy Klub Sportowy w Bydgoszczy, do którego przeszło m.in. kilku zawodników BTW. Dzięki licznym zwycięstwom BTW, przynoszącym rozgłos miastu, Bydgoszcz zwano w dwudziestoleciu międzywojennym „miastem wioślarzy”. Nad Brdą na wschód od mostu Bernardyńskiego powstała tzw. dzielnica wioślarzy, gdzie swoje bazy i przestanie miały liczne kluby sportów wodnych.
W okresie okupacji niemieckiej klub nie mógł prowadzić działalności. W egzekucjach i na frontach II wojny światowej zginęło 27 członków BTW. Medalista olimpijski Edmund Jankowski w październiku 1939 został rozstrzelany w Dolinie Śmierci pod Fordonem.
Okres powojenny.
Podczas walk w styczniu 1945 spalona została dotychczasowa siedziba BTW, oraz zdewastowany tor regatowy w Brdyujściu. Jedyną szansą na odrodzenie BTW było przystąpienie do nowo tworzonego przy magistracie Bydgoskiego Klubu Sportowego i utworzenie w nim sekcji wioślarskiej. Towarzystwo otrzymało wówczas w użytkowanie pałac dawnego niemieckiego Towarzystwa Wioślarskiego „Frithjof”. 7 października 1945 z BKS wyodrębniło się samodzielne Bydgoskie Towarzystwo Wioślarskie działające przy Związku Walki Młodych z prezesem Witoldem Czajkowskim na czele. Byłe działaczki i zawodniczki Bydgoskiego Klubu Wioślarek zrzeszono w sekcji wioślarstwa kobiecego BTW. 12 sierpnia 1945 BTW zorganizowało w Bydgoszczy pierwsze po wojnie mistrzostwa Polski w wioślarstwie. Uczestniczyło w nich 226 zawodników z 16 klubów. Czwórka kobiet BTW wywalczyła mistrzostwo, czwórka mężczyzn – wicemistrzostwo, a ósemka mężczyzn brązowy medal.
30 września 1945 w siedzibie BTW reaktywowano Polski Związek Towarzystw Wioślarskich, który do 1948 miał swoją siedzibę w Bydgoszczy. W końcu 1947 roku BTW posiadało 408 członków i zaliczało się do największych klubów sportowych w Bydgoszczy. W latach 1946–1950 klub zajmował pierwsze miejsca w drużynowej klasyfikacji PZTW, a w 1948 czwórka klubowa ze sternikiem poprawiła pochodzący z 1929 rekord toru regatowego w Brdyujściu. Na krajowych torach dominowała czwórka ze sternikiem BTW w składzie: sternik Egon Szyperski oraz Henryk i Teodor Kocerkowie, Zygmunt Kościelniak i Ludwik Suligowski, lecz z braku finansów nie wysłano jej w 1948 na Igrzyska Olimpijskie w Londynie. W 1949 wojewódzkie władze bezpieczeństwa wprowadziły tajnych agentów do BTW, celem zdyskredytowania działaczy uchodzących za niechętnych nowej władzy. Obiektem szczególnych ataków był jeden ze współzałożycieli BTW Witold Czajkowski. Z inspiracji Urzędu Bezpieczeństwa Publicznego negatywne opinie polityczne w 1951 wystawiono m.in. Ludwikowi Suligowskiemu i Henrykowi Kocerce, którzy zostali odsunięci od wyjazdów zagranicznych, m.in. na olimpiadę w Helsinkach 1952.
W 1949 po reorganizacji polskiego sportu na wzór sowiecki, BTW zostało podporządkowane zrzeszeniom sportowym, początkowo ZS Związkowiec, a po jego rozwiązaniu, od 1 stycznia w 1951 – pionowi sportowemu Związku Zawodowego Metalowców „Stal” pod patronatem Zjednoczonych Zakładów Rowerowych Romet oraz Zakładów Elektromechanicznych Belma. Wioślarską wizytówką Towarzystwa w tych latach była dwójka bez sternika: Bogdan Poniatowski i Henryk Kocerka, a drużynowo osiągnięto 2. i 3. miejsce w kraju (1953, 1954). W latach 1945–1956 zawodnicy zdobyli 21 złotych medali mistrza kraju w konkurencji mężczyzn oraz 3 w zawodach kobiet, zaś tor regatowy w Brdyujściu był widownią najważniejszych zawodów wioślarskich w kraju.
Po przełomie październikowym 1956 BTW odzyskało swoją tożsamość. W tym okresie liczba członków klubu wzrosła dziesięciokrotnie, a sekcja kobieca usamodzielniła się reaktywując Bydgoski Klub Wioślarek. Najwybitniejszym wychowankiem BTW w latach 1948–1960 i jednym z najwybitniejszych polskich sportowców był Teodor Kocerka. Zdobył on dwa brązowe medale olimpijskie (Helsinki 1952 – w barwach AZS Warszawa i Rzym 1960 – w barwach AZS Szczecin), 19 tytułów mistrza Polski w jedynce, dwójce podwójnej, czwórkach i ósemce. We wszystkich mistrzostwach Europy w latach 1953–1960 zdobywał medale. W latach 1956 i 1957 sięgnął dwukrotnie po prestiżową nagrodę „Diamentowych wioseł” za zwycięstwa w jedynce podczas królewskich regat w Henley na Tamizie.
W 1962 w Mistrzostwach Świata brało udział 4 zawodników BTW, a w mistrzostwach Europy w latach 1954–1974 dalszych 10, w tym: Bogdan Poniatowski – 5 razy, Henryk Kocerka, Antoni Rosołowicz po 3 razy, Teodor Kocerka, Benedykt Augustyniak, Marian Lewandowski po 2 razy oraz Kazimierz Neumann, Wanda Laskowska, Jachowska, Zielińska. Od 1967 seniorskie osady BTW nie brały już udziału w międzynarodowych regatach, mistrzostwach świata, ani w olimpiadach. Zawodnicy zaczęli odnosić sukcesy dopiero w latach 90. XX w. W 1995 Paprocki w jedynce zdobył tytuł Mistrza Świata w Kategorii Masters, a w 1997 został mistrzem w jedynce i wicemistrzem Europy w dwójce podwójnej. Natomiast w 1998 klubowa dwójka podwójna w składzie: Ratkowski, Pawłowski zdobyła 1. miejsce w Młodzieżowych Mistrzostwach Polski.
Od 1999 po przeprowadzce do nowej siedziby nadszedł okres pomyślnego rozwoju. W oparciu o powołane UKS przy szkołach podstawowych nr 18 i 66 zwiększono liczbę zawodników do ok. 100 w 2003 roku. W 2000 w Gimnazjum nr 33 powstała sportowa klasa wioślarska. W 2004 zanotowano pierwszy po kilkudziesięciu latach sukces seniorów BTW, gdy dwójka ze sternikiem (Piotr Hojka i Rafał Piecuch) zdobyła mistrzostwo Polski. Sukcesy odnosili wychowankowie klubu: Michał Stawowski – dwukrotny olimpijczyk (Ateny 2004, Pekin 2008), członek reprezentacyjnej ósemki ze sternikiem, Piotr Hojka – członek dwójki bez sternika, medalista mistrzostw Europy, olimpijczyk z Pekinu 2008, Jakub Jabłoński – młodzieżowy mistrz świata (ósemka). Dawid Kalinowski w 2008 został akademickim mistrzem Europy w 2008, a brązowym medalistą tej imprezy w roku 2009 w konkurencji jedynek wagi lekkiej. Sukcesy w mistrzostwach Polski w kategorii juniorów uzyskiwali również członkowie czwórki ze sternikiem, w obsadzie męskiej i żeńskiej). W 2011 na MP juniorów klub zdobył 6 medali i zajął drużynowo 3. miejsce, a rok później zdobył 16 medali MP różnych kategorii i zajął 5. miejsce w klasyfikacji Drużynowego Mistrza Polski PZTW.
Prezesi.
Poniżej niepełna lista prezesów BTW:
Sekcja turystyki kajakowej.
Tradycje turystyki kajakowej w BTW sięgają okresu międzywojennego, kiedy organizowano spływy Brdą. W latach 60. XX w. spływano rzeką od Jeziora Charzykowskiego do Bydgoszczy. W 2000 roku wznowiono sekcję turystyki kajakowej za sprawą prezesa BTW Antoniego Rosołowicza. W sezonie letnim organizowano spływy Brdą, Drwęcą, Notecią poprzez Gopło do Warty, Wisłą do Bałtyku, czy też wędrówki jeziorami Borów Tucholskich.
Baza sportowa.
Z końcem 1920 BTW licząc już stu członków poczyniło starania o zdobycie własnej siedziby. Magistrat Bydgoszczy wydzierżawił towarzystwu szałas przy moście Bernardyńskim naprzeciw murowanej siedziby niemieckiego Klubu Wioślarskiego Frithjof. Latem 1923 założono światło elektryczne, telefon i ogrodzenie. Własnością BTW były także tereny w otoczeniu toru regatowego w Brdyujściu, gdzie w 1924 wydzierżawiono „letnisko wioślarskie”, a 3 sierpnia 1924 oddano do użytku drewniane trybuny wybudowane własnym kosztem przez BTW, a rozbudowane przez magistrat w 1929 roku. Klub z ramienia PZTW był organizatorem mistrzostw Polski rozgrywanych w Brdyujściu w latach 1920–1937, a także mistrzostw Europy w sierpniu 1929 roku. W 1929 urządzono lodowisko klubowe, na którym zimą zawodnicy rozgrywali mecze hokejowe oraz uprawiali łyżwiarstwo. Przystań klubowa co roku była punktem startu i mety biegu propagandowego „Wpław przez Bydgoszcz”. W 1936 przystań wyremontowano oraz zbudowano pomost dostosowany do wymogów klubu regatowego. W czasie okupacji niemieckiej przystań BTW wraz z całym taborem i wyposażeniem została przyznana Stowarzyszeniu Wioślarek Niemieckich.
23 stycznia 1945 przystań spłonęła, gdy opuszczające Bydgoszcz oddziały Wehrmachtu wysadziły w powietrze most Bernardyński. Po wojnie władze miasta przyznały klubowi pałac wioślarski byłego niemieckiego Klubu Frithjof. W 1996 roku magistrat sprzedał obiekt chińskiej spółce z Szanghaju, a BTW w 1999 roku przeniosło się do odkupionych od firmy Dräger pomieszczeń przy ul. Żupy 2 na zapleczu siedziby Budowlanego Klubu Sportowego. W miejscu tym w latach 2001–2007 dzięki funduszom miasta Bydgoszczy i Ministerstwa Edukacji i Sportu wzniesiono nową przystań wraz z salą treningową, siłownią, hangarami na łodzie krótkie i długie, nabrzeżem i pływającym pomostem.
Sportowcy BTW.
Osiągnięcia drużynowe.
Bydgoskie Towarzystwo Wioślarskie do 1937 roku dominowało wśród 12 działających w okresie międzywojennym w Bydgoszczy klubów wioślarskich i należało do czołówki krajowej
Miejsca w Drużynowych Mistrzostwach Polski w latach 1925–1939
W dwudziestoleciu międzywojennym, w poszczególnych latach BTW uzyskało następujące wyniki w klasyfikacji klubowej (dane według tabel punktacyjnych PZTW za poszczególne lata - podane zostało miejsce i ilość klubów, które zdobyły w regatach punkty i oficjalnie je sklasyfikowano):
Warto przy tym zauważyć, iż w poszczególnych latach wiele klubów w rywalizacji tej nie uczestniczyło lub nie zdołało zdobyć punktów.
Miejsca w Drużynowych Mistrzostwach Polski w latach 1997–2019
Według punktacji Polskiego Związku Towarzystw Wioślarskich, klub w ostatnich latach zajął następujące miejsca w klasyfikacji drużynowej: 
Osiągnięcia indywidualne.
W latach 1921–1977 zawodnicy BTW zdobyli 48 indywidualnych tytułów mistrza Polski seniorów. W rozgrywkach krajowych łącznie zdobyto ponad 600 medali.

</doc>
<doc id="1443982" url="https://pl.wikipedia.org/wiki?curid=1443982" title="Koen van de Laak">
Koen van de Laak

Koen Marinus Adrianus van de Laak (ur. 3 września 1982 w Vught) - holenderski piłkarz występujący na pozycji pomocnika.
Kariera.
Van de Laak profesjonalną karierę rozpoczynał w drugoligowym FC Den Bosch. W jego barwach zadebiutował 4 listopada 2000 w wygranym 3-0 ligowym pojedynku z Helmond Sport. W tamtym spotkaniu strzelił także dwa gole, które były jego pierwszymi w zawodowej karierze. Od tego czasu był podstawowym graczem jedenastki Den Bosch. Na koniec debiutanckiego sezonu van de Laak zajął z klubem pierwsze miejsce w lidze i awansował z nim do ekstraklasy. W Eredivisie pierwszy występ zanotował 18 sierpnia 2001 w bezbramkowo zremisowanym ligowym meczu z SC Heerenveen. Na zakończenie sezonu uplasował się z klubem na szesnastej pozycji w lidze i po przegranych barażach powrócił z nim do drugiej ligi. Spędził tam jeszcze dwa sezony. Łącznie w barwach FC Den Bosch spędził pięć sezonów. W tym czasie rozegrał tam 143 spotkania i zdobył 43 bramki.
Latem 2005 odszedł do pierwszoligowego FC Groningen. Zadebiutował tam 21 sierpnia 2005 w przegranym 1-2 ligowym spotkaniu z RKC Waalwijk. Tydzień później zdobył pierwszą bramkę w trakcie gry w Eredivisie. Było to przegranym 1-2 meczu z Heraclesem Almelo. W sezonach 2006/2007 oraz 2007/2008 grał z klubem w Pucharze UEFA, jednak w obu przypadkach kończył z nim go już na pierwszej rundzie.

</doc>
<doc id="1443983" url="https://pl.wikipedia.org/wiki?curid=1443983" title="Parawirtualizacja">
Parawirtualizacja

Parawirtualizacja – technika wirtualizacji, w której wirtualizowany system operacyjny ("Gość" – , "Partycja" – lub "Domena" - ) współpracuje ze środowiskiem operacyjnym komputera w zakresie obsługi tych elementów sprzętowych, których obsługa kolidowałaby z działalnością innych środowisk wirtualizowanych. 
Współpraca taka realizowana jest za pośrednictwem dodatkowej warstwy abstrakcji i obsługi sprzętu zwanej hiperwizorem. Hypervisor występuje zazwyczaj jako część oprogramowania firmware'u komputera na którym realizowana jest wirtualizacja (np. SUN LDOMs; IBM LPAR) ale może występować także jako część oprogramowania uruchamiana przed właściwym systemem operacyjnym (np. Xen, Hyper-v i inne). 
Działalność hypervisora może być wspomagana sprzętowo w architekturach procesorów które wspierają taki rodzaj wirtualizacji, np. IBM Power czy SUN UltraSPARC T1. 
W celu osiągnięcia większej elastyczności działania środowisk wirtualnych w technice parawirtualizacji hypervisor implementuje zazwyczaj możliwość obsługi wirtualnych urządzeń blokowych czy sieciowych których obsługa realizowana jest przez wydzieloną w tym celu partycję systemową - np. LPAR: VIOS, Xen: Dom0, LDOM: I/O Domain.

</doc>
<doc id="1443984" url="https://pl.wikipedia.org/wiki?curid=1443984" title="Królowie Tajlandii">
Królowie Tajlandii



</doc>
<doc id="1443987" url="https://pl.wikipedia.org/wiki?curid=1443987" title="Be Good to Me">
Be Good to Me

Be Good to Me – pierwszy singiel amerykańskiej piosenkarki i aktorki Ashley Tisdale z jej debiutanckiego albumu "Headstrong". Singel został wydany 25 grudnia 2006 roku w U.S., a w Ameryce Południowej w styczniu 2007. W Europie nie został oficjalnie wydany.
Informacje o singlu.
"Be Good to Me" zadebiutował na AOL Music:First Listen 22 grudnia 2006 roku. Piosenka znalazła się również w albumie "Radio Disney Jams, Vol. 10" 22 stycznia 2008 roku. Piosenka pojawiła się też w filmie Dziewczyny z drużyny 4. Na iTunes singiel został wydany na podwójnym A-sidzie razem z innym singlem Ashley He Said She Said, ale później obydwie piosenki zostały wydane na osobnych CD.
Teledysk.
Teledysk został nakręcony po jednym z koncertów High School Musical. Użyto tej samej sceny, co w koncercie i tych samych tancerzy. Ashley umieściła na swojej oficjalnej stronie MySpace informację mówiącą o tym, że światowa premiera teledysku nastąpi 24 stycznia 2007 roku na KOL. Napisała także, że premiera w Disney Channel nastąpi 25 stycznia 2007 po serialu "Sister, Sister". 14 kwietnia 2007 teledysk miał swoją premierę jako "First Look" przez Total Request Live na MTV.

</doc>
<doc id="1443988" url="https://pl.wikipedia.org/wiki?curid=1443988" title="Droga główna nr 29 (Szwajcaria)">
Droga główna nr 29 (Szwajcaria)

Droga główna nr 29 ("niem. Hauptstrasse 29") - droga krajowa we wschodniej Szwajcarii. Jedno-jezdniowa arteria prowadzi z Sankt Moritz na przełęcz Bernina (2323 m n.p.m.), a następnie do przejścia granicznego z Włochami. Zjazd z przełęczy w kierunku Włoch ma 12% spadku i ciągnie się licznymi serpentynami. Wzdłuż trasy poprowadzono linię kolejową.

</doc>
<doc id="1443991" url="https://pl.wikipedia.org/wiki?curid=1443991" title="Berninapass">
Berninapass

Berninapass lub Passo del Bernina (2328 m n.p.m.) – alpejska przełęcz położona na terenie Szwajcarii, w kantonie Gryzonia. Dociera tutaj droga główna nr 27 z Sankt Moritz. Na przełęczy znajdują się jeziora Lago Bianco, Lej Nair i Lej Pitschen. Łączy miejscowość Samedan w dystrykcie Maloja na północy z Poschiavo w dystrykcie Bernina na południu. Przełęcz leży po wschodniej stronie Piz Bernina.

</doc>
<doc id="1443993" url="https://pl.wikipedia.org/wiki?curid=1443993" title="Narodowy Uniwersytet Autonomiczny Meksyku">
Narodowy Uniwersytet Autonomiczny Meksyku

Narodowy Uniwersytet Autonomiczny Meksyku (Narodowy Uniwersytet Meksyku), UNAM (hiszp. "Universidad Nacional Autónoma de México") – duży państwowy uniwersytet w mieście Meksyk w Meksyku, założony 22 września 1551 jako Real y Pontificia Universidad de México. Jest najstarszym uniwersytetem na kontynencie północnoamerykańskim i największym uniwersytetem w Ameryce Łacińskiej.
Związanych jest z nim wielu noblistów, między innymi Alfonso García Robles (Pokojowa Nagroda Nobla), Octavio Paz (Literacka Nagroda Nobla), Mario Molina (Nagroda Nobla w dziedzinie chemii).
Historia.
"Real y Pontificia Universidad de México" został ufundowany 21 września 1551 dekretem hiszpańskiego króla Karola V, w Valladolid w Hiszpanii.

</doc>
<doc id="1443994" url="https://pl.wikipedia.org/wiki?curid=1443994" title="Jean-Marie-Rodrigue Villeneuve">
Jean-Marie-Rodrigue Villeneuve

Jean-Marie-Rodrigue Villeneuve O.M.I. (ur. 2 listopada 1883 w Montrealu, zm. 17 stycznia 1947 w Alhambrze) – kanadyjski duchowny rzymskokatolicki, arcybiskup Quebecu w latach 1931–1947 i kardynał.
Życiorys.
Był jednym z trójki dzieci szewca. Ukończył szkołę w Montrealu, a następnie podjął naukę w Dorval, gdzie wstąpił do zgromadzenia oblatów Maryi Niepokalanej. Śluby wieczyste złożył 8 września 1903, a święcenia kapłańskie otrzymał 25 maja 1907. Udzielił ich arcybiskup Ottawy Joseph Thomas Duhamel. W kolejnych latach uzyskiwał stopnie doktorskie z teologii, filozofii i prawa kanonicznego. Był jednocześnie wykładowcą w Ottawie. W 1928 otrzymał tytuł profesora prawa kanonicznego.
3 lipca 1930 został nominowany na biskupa nowo utworzonej diecezji Gravelbourg. Sakry udzielił ówczesny arcybiskup Ottawy Joseph-Guillaume-Laurent Forbes. Niedługo potem, bo już 11 grudnia 1931 otrzymał awans na metropolitę Quebec i tym samym prymasa Kościoła kanadyjskiego. Papież Pius XI na konsystorzu w 1933 roku wręczył mu Kapelusz kardynalski z tytułem prezbitera Santa Maria degli Angeli. Brał udział w konklawe 1939.
Był zdecydowanym przeciwnikiem wolności słowa i wyznania, a także prawa do głosowania dla kobiet. Znany w Ottawie jako "Dobry Ojciec". 7 lipca 1946 doznał zawału serca, w wyniku czego poddał się hospitalizacji w Nowym Jorku. Poszukując łagodniejszego klimatu osiadł w klasztorze w Alhambrze w Kalifornii. Zmarł jednak trzy dni po przybyciu do tego miejsca. Uroczystościom pogrzebowym przewodniczył kardynał James McGuigan. Pochowany został w katedrze w Quebec.

</doc>
<doc id="1443995" url="https://pl.wikipedia.org/wiki?curid=1443995" title="Puchar Kontynentalny w skokach narciarskich 2008/2009">
Puchar Kontynentalny w skokach narciarskich 2008/2009

Puchar Kontynentalny w skokach narciarskich 2008/2009 – rozpoczął się 8 grudnia 2008 roku w Rovaniemi a zakończył 22 marca w Ruce. Pierwszy raz w historii w Polsce odbyły się 4 konkursy.
Klasyfikacja generalna.
"Klasyfikacja po 33 / 33 konkursów"

</doc>
<doc id="1443996" url="https://pl.wikipedia.org/wiki?curid=1443996" title="Hrabstwo Allamakee">
Hrabstwo Allamakee

Hrabstwo Allamakee – hrabstwo położone w USA w stanie Iowa z siedzibą w mieście Waukon. Założone w 1847 roku.

</doc>
<doc id="1443997" url="https://pl.wikipedia.org/wiki?curid=1443997" title="Martijn Meerdink">
Martijn Meerdink

Martijn Meerdink (ur. 15 września 1976 w Winterswijk) - holenderski piłkarz występujący na pozycji pomocnika. Obecnie jest zawodnikiem FC Groningen.
Kariera klubowa.
Meerdink profesjonalną karierę rozpoczynał w pierwszoligowym De Graafschap. W jego barwach zadebiutował 14 listopada 1998 w przegranym 2-3 ligowym pojedynku z Rodą Kerkrade. Łącznie w sezonie 1998/1999 rozegrał pięć spotkań. Od początku następnego był już podstawowym graczem ekipy ze stadionu De Vijverberg. 26 września 1999 strzelił pierwszego gola w zawodowej karierze. Było to w zremisowanym 2-2 ligowym meczu z NEC Nijmegen. W sumie w De Graafschap Meerdink grał przez cztery sezony. W tym czasie zagrał tam 86 razy i zdobył 20 bramek.
Latem 2002 odszedł do innego pierwszoligowca - AZ Alkmaar. Pierwszy występ zanotował tam 17 sierpnia 2002 w zremisowanym 3-3 ligowym spotkaniu z SC Heerenveen. W 2005 roku dotarł z klubem do półfinału Pucharu UEFA, ale uległ tam z nim w dwumeczu Sportingowi. Rok później wywalczył z klubem wicemistrzostwo Holandii. Łącznie spędził tam pięć lat. W barwach AZ rozegrał 94 spotkania i strzelił 18 goli.
W styczniu 2007 został zawodnikiem FC Groningen, podobnie jak AZ, grającego w ekstraklasie. Zadebiutował tam 2 lutego 2007 w zremisowanym 1-1 ligowym pojedynku z SC Heerenveen. W sezonie 2007/2008 grał z klubem w Pucharze UEFA, jednak zakończył go wówczas z nim już na pierwszej rundzie.
Kariera reprezentacyjna.
Meerdnik jest reprezentantem Holandii. W drużynie narodowej zadebiutował 1 marca 2006 w wygranym 1-0 towarzyskim meczu z Ekwadorem. Dotychczas było to jednak jedyne spotkanie rozegrane przez niego w kadrze.

</doc>
<doc id="1443999" url="https://pl.wikipedia.org/wiki?curid=1443999" title="Jean-Marie Villeneuve">
Jean-Marie Villeneuve



</doc>
<doc id="1444001" url="https://pl.wikipedia.org/wiki?curid=1444001" title="George Shaw-Lefevre">
George Shaw-Lefevre

George John Shaw-Lefevre, 1. baron Eversley (ur. 12 czerwca 1831, zm. 19 kwietnia 1928) – brytyjski polityk, członek Partii Liberalnej, minister w rządach Williama Ewarta Gladstone’a i lorda Rosebery’ego.
Był jedynym synem sir George’a Shaw-Lefevre’a i Rachel Wright. Wykształcenie odebrał w Eton College oraz w Trinity College na Uniwersytecie Cambridge. W 1874 roku poślubił Contance Moreton, córkę 3. hrabiego Ducie. W roku 1855 rozpoczął praktykę adwokacką, a w 1882 roku został ławnikiem Inner Temple.
W 1859 roku bez powodzenia kandydował w wyborach parlamentarnych z okręgu Winchester. Dopiero w roku 1863 udało mu się uzyskać mandat parlamentarny z okręgu Reading. Od 1885 roku reprezentował okręg wyborczy Bradford Central. W Izbie Gmin zasiadał do 1895 roku.
Pierwszym stanowiskiem, które otrzymał Shaw Lefevre był urząd cywilnego lorda Admiralicji (1866). W latach 1869–1871 był parlamentarnym sekretarzem przy Zarządzie Handlu. W latach 1871–1874 był pierwszym sekretarzem Admiralicji. W latach 1881–1885 był pierwszym komisarzem ds. prac publicznych. W latach 1884–1885 był dodatkowo poczmistrzem generalnym. W latach 1892–1894 ponownie był pierwszym komisarzem ds. prac publicznych. W latach 1894–1895 był przewodniczącym Rady Samorządu Lokalnego.
W 1885 roku został przewodniczącym Królewskiej Komisji ds. Zaginionych na Morzu. W 1897 roku został członkiem rady hrabstwa Londynu. W latach 1878–1879 był prezesem Londyńskiego Towarzystwa Statystycznego. W 1906 roku otrzymał tytuł 1. barona Eversley i zasiadł w Izbie Lordów. Tytuł wygasł wraz z jego śmiercią w roku 1928.

</doc>
<doc id="1444002" url="https://pl.wikipedia.org/wiki?curid=1444002" title="Anna Held">
Anna Held

Anna Held, właśc. Helena Anna Feld (ur. 8 marca 1872 w Warszawie, zm. 12 sierpnia 1918 w Nowym Jorku) – amerykańska piosenkarka, tancerka i aktorka pochodzenia żydowskiego . 
Życiorys.
Amerykańska piosenkarka, tancerka i aktorka. Pod koniec XIX wieku występowała na Broadwayu, zyskując opinię jednej z najpiękniejszych kobiet świata. W latach 1897-1913 była związana z Florenzem Ziegfeldem, który uczynił z niej gwiazdę swoich rewiowych przedstawień. W kinie zagrała jedną główną rolę – tytułową bohaterkę ekranowej adaptacji sztuki Maurice'a Hennequina "Madame la Presidente".
W filmie "Król kobiet (Wielki Ziegfeld)" (oryg. "The Great Ziegfeld", 1936, reż. Robert Z. Leonard) rolę Anny Held zagrała Luise Rainer, nagrodzona Oscarem. W filmie telewizyjnym "Rewia, kobiety i śpiew" (oryg. "Ziegfeld: The Man and His Women", 1978, reż. Buzz Kulik), opowiadającym o życiu Ziegfelda, w roli Anny Held wystąpiła Barbara Parkins.
Jej mężem był Maximo Carrera, z którym miała córkę Liane Held Carrera. 

</doc>
<doc id="1444003" url="https://pl.wikipedia.org/wiki?curid=1444003" title="Hanwha Q-Cells">
Hanwha Q-Cells

Hanwha Q-Cells – producent i globalny dostawca ogniw fotowoltaicznych, z siedzibą w Seulu, Korea Południowa i Thalheim, Niemcy. Spółka jest notowana na nowojorskiej giełdzie NASDAQ (symbol giełdowy: HQCL).
Hanwha Q-Cells Co. Ltd. powstała w lutym 2015 roku z połączenia Hanwha Q-Cells i Hanwha SolarOne. Przedsiębiorstwo należy do globalnej grupy Hanwha Group. W siedzibie Technologii i Jakości w Thalheim (Niemcy), firma posiada działy badań i rozwoju, zarządzania jakością oraz marketingu i sprzedaży. Hanwha Q-Cells do końca 2015 roku zwiększyła swój nakład produkcyjny w zakładach w Malezji, Chinach i Korei Południowej do poziomu 4,3 gigawatów w ogniwach słonecznych i modułach. Masowa produkcja w Niemczech została natomiast wstrzymana w marcu 2015 roku. Hanwha Q-Cells posiada biura sprzedaży w wielu krajach w Azji, Australii, Europie i obu Amerykach. Spółka skupia się na swoich 2 największych markach: Q.Cells oraz Hanwha Solar. Obecnie w firmie pracuje ok. 9300 pracowników, z czego 400 w Niemczech.
Historia.
Q-Cells zostało założone w 1999 roku. W lipcu 2001 roku w Thalheim firma uruchomiła pierwszą linię produkcyjną polikrystalicznych ogniw słonecznych. W lutym 2008 roku firma zdobyła nagrodę dla „Najlepszego pracodawcy w Niemczech 2008”. W kwietniu 2009 roku, spółka była kandydatem do zdobycia europejskiej nagrody w kategorii „Biznes roku”, która przyznawana jest firmom wykazującym nadzwyczajne zyski finansowe, silny rozwój, innowacyjne strategie biznesowe, a także będącym liderem w swojej branży.
W czerwcu 2009 roku spółka przejęła Solibro GmbH, producenta cienkowarstwowych paneli fotowoltaicznych na bazie miedzi, indu, galu. Moduły te pozostały w obrocie do czasu sprzedaży Solibro w 2012 roku, wykazując się 13,4% sprawnością – najwyższą, swego czasu, w masowej produkcji paneli cienkowarstwowych.
W marcu 2010 roku Q-Cells zostało wyróżnione za kampanię komunikacyjną ‘Sun Sun Sun’ w ramach „EU Sustainable Energy Award” wykazując się szczególnym zaangażowaniem na rzecz efektywności energetycznej, ‘czystego’ transportu i promowania odnawialnych źródeł energii.
Od lipca 2011 roku firma była partnerem reklamowym niemieckiego klubu piłkarskiego Borussia Dortmund. Współpraca trwała przez 5 lat i obejmowała realizację systemu fotowoltaicznego na dachu stadionu Signal Iduna Park. Wykorzystane cienkowarstwowe moduły fotowoltaiczne korzystają z technologii Q.SMART.
Kluczowe dane.
Q-Cells SE w roku obrotowym 2011 zanotowało znaczne straty. Ponad połowa kapitału zakładowego została wyczerpana. Plan naprawczy nie przyniósł poprawy sytuacji i tym samym 3 kwietnia 2012 roku firma przedstawiła wniosek o wszczęcie postępowania upadłościowego.
Produkty.
Hanwha Q-Cells jest częścią południowokoreańskiej spółki Grupy Hanwha i sprzedaje swoje produkty pod dwoma markami Q.Cells oraz Hanwha Solar.
Q CELLS.
Pod marką Q.Cells łączy się produkty fotowoltaiczne, projektowane pod kątem wysokiej wydajności i jakości.
"Q.PRO G4 260-270W"
Wysokowydajny moduł polikrystaliczny w klasie efektywności do 270Wp reprezentuje kolejny etap ewolucyjny wśród najlepszych paneli polikrystalicznych (zgodnie z badaniami przeprowadzonymi przez magazyn PHOTON w 2013 i 2014 roku). Ich zakres rozciąga się od systemów fotowoltaicznych dla prywatnych inwestorów do ogromnych elektrowni słonecznych przedsiębiorstw handlowych.
"Q.PLUS G4 270-280W"
Nowe, wysokowydajne moduły fotowoltaiczne wykorzystujące technologię Q.ANTUM, która pozwala na uzyskanie wysokich uzysków nawet w warunkach niskiego poziomu nasłonecznienia.
"Q.PEAK G3 265-280W"
Wysokowydajna seria produkowana z myślą o klientach indywidualnych.
Wszystkie z powyższych produktów wykorzystują technologie ‘Q.Cells Hot-spot Protect’, ‘Anti-PID’ oraz ‘Traceable Quality’, zwiększające bezpieczeństwo oraz podnoszące wydajność paneli.
Hanwha Solar.
Pod marką Hanwha Solar, firma sprzedaje moduły fotowoltaiczne serii HSL 60 S i 72 S, które charakteryzują się atrakcyjnym stosunkiem ceny do wydajności.
Badania i rozwój.
Produkty Hanwha Q-Cells opracowywane są w centrali w Niemczech i produkowane w zakładach produkcyjnych w Malezji, Korei Południowej i Chinach. W lipcu 2011, Q-Cells ogłosiło przełom badawczy w produkcji polikrystalicznych ogniw fotoelektrycznych, które osiągnęły sprawność na poziomie 18,1 procenta. Moduł ten oparty był na nowej technologii nazywanej Q.ANTUM. Poprzedni rekord wynosił 17,8 proc.
Q.ANTUM dotyczy złożonej architektury ogniwa solarnego. Technologia jest oparta na tylnej pasywacji ogniwa i zawiera wiele dodatkowych cech pozwalających na uzyskanie maksimum energii w rzeczywistych warunkach pracy instalacji. Q.ANTUM zwiększa moc wyjściową, polepsza współczynniki temperaturowe, oferując jednocześnie specjalne technologie ochrony przed degradacją, napięciami indukowanymi oraz zjawiskiem hot-spot. Ogniwa produkowane masowo w tej technologii osiągają już 19,5% sprawności. We wrześniu 2015 modułowi fotowoltaicznemu Q.PLUS-G4 Q.ANTUM została przyznana nagroda “Solar Industry Award 2015” w dziedzinie innowacji.
Firma posiada również programy wymiany z uczelniami i instytucjami badawczymi. Partnerami współpracy spółki są niemieckie i międzynarodowe ośrodki badawcze, takie jak Fraunhofer Institute for Solar Energy Systems (ISE) z Freiburga, Institute for Solar Energy Research (ISFH), centrum Fraunhofer’a krzem-fotowoltaika (CSP) w Halle, Centrum Energy Research w Holandii (ECN), Helmholtz-Zentrum w Berlinie oraz Uniwersytet w Konstancji.

</doc>
<doc id="1444005" url="https://pl.wikipedia.org/wiki?curid=1444005" title="Okręg wyborczy Bradford Central">
Okręg wyborczy Bradford Central

Okręg wyborczy Bradford Central – powstał w 1885 r. i wybierał do brytyjskiej Izby Gmin jednego deputowanego. Okręg obejmował centrum miasta Bradford. Został zlikwidowany w 1955 r.

</doc>
<doc id="1444007" url="https://pl.wikipedia.org/wiki?curid=1444007" title="Baron Eversley">
Baron Eversley



</doc>
<doc id="1444008" url="https://pl.wikipedia.org/wiki?curid=1444008" title="113 Pułk Artylerii">
113 Pułk Artylerii

113 Pułk Artylerii (113 pa) – oddział Wojsk Rakietowych i Artylerii ludowego Wojska Polskiego.
Historia.
17 maja 1951 Minister Obrony Narodowej wydał rozkaz o sformowaniu 113 Pułku Artylerii Haubic, w terminie do 1 grudnia 1952, w garnizonie Gubin-Komorów, w składzie 19 Dywizji Zmechanizowanej. W terminie do 20 grudnia 1955 pułk przeformowany został w 36 Dywizjon Artylerii Haubic. Zmiana etatu związana była z przeformowaniem 19 DZ w 19 Dywizji Pancernej, która dwa lata później przemianowana została na 5 Saską Dywizję Pancerną. W 1968 ponownie przeformowany został w 113 Pułk Artylerii.
Stacjonował w garnizonie Kostrzyn nad Odrą. W 1989 pułk podporządkowany został dowódcy 4 Dywizji Zmechanizowanej. W 1994 oddział przemianowany został na 13 Pułk Artylerii.
Tradycje.
9 września 1996 jednostka otrzymała nazwę wyróżniającą "Kostrzyński" i imię patrona – pułkownika Mikołaja Gomólickiego oraz przyjęła dziedzictwo tradycji:
Na podstawie tej samej decyzji Ministra Obrony Narodowej dzień 9 września ustanowiony został świętem pułku. W terminie do 31 grudnia 1998 r. jednostka została rozformowana, lecz jej tradycje pielęgnowane są przez kostrzyńskie Towarzystwo Miłośników 13 Kostrzyńskiego Pułku Artylerii.
Struktura organizacyjna.
Razem w pułku artylerii: 18 haubic 122 mm, 18 haubic 152 mm i 4 zestawy ZU-23-2.
Dowódcy jednostki.
Dowódcy 36 dah:
Przekształcenia.
113 Pułk Artylerii Haubic (1951-1955) → 36 Dywizjon Artylerii Haubic (1955-1968) → 113 Pułk Artylerii → 13 Pułk Artylerii

</doc>
<doc id="1444009" url="https://pl.wikipedia.org/wiki?curid=1444009" title="Manhattan (film 1979)">
Manhattan (film 1979)

Manhattan – komedia romantyczna z 1979 roku, napisana przez Woody’ego Allena wspólnie z Marshallem Brickmanem (który równie udanie współpracował z nim przy "Annie Hall") i wyreżyserowana przez Allena. Opowiada perypetie Isaaca Davisa (Woody Allen), dwukrotnie rozwiedzionego autora programów komediowych, spotykającego się z 17-letnią uczennicą (Mariel Hemingway). Isaac z upływem czasu zakochuje się w kochance (Diane Keaton) swojego najlepszego przyjaciela (Michael Murphy).
Film nakręcony został w czerni i bieli, w formacie 2,35:1.
"Manhattan" nominowany został do dwóch Oscarów, za drugoplanową rolę żeńską Mariel Hemingway oraz scenariusz. Zdobył też nagrodę BAFTY za najlepszy film.
Fabuła.
Film rozpoczyna seria zdjęć Manhattanu, ilustrowanych Błękitną rapsodią George’a Gershwina. Przedstawiony zostaje autor programów telewizyjnych Isaac Davis (Allen), piszący książkę o swojej miłości do Nowego Jorku. Ten dwukrotnie rozwiedziony 42-latek boryka się z problemami miłosnymi i niezadowoleniem z pracy w telewizji.
Spotyka się obecnie z Tracy (Mariel Hemingway), 17-letnią licealistką, nie traktuje jednak tego związku poważnie, przede wszystkim z powodu ogromnej różnicy wieku. Jego najlepszy przyjaciel Yale (Michael Murphy), długoletni mąż Emily (Anne Byrne), angażuje się w romans z Mary Wilkie (Diane Keaton); pojawia się też były nauczyciel i zarazem eksmąż tej ostatniej, Jeremiah (Wallace Shawn). Druga żona Isaaca, Jill (Meryl Streep), nie tylko opuściła go, ale zmieniła orientację seksualną i teraz wychowuje ich syna z kobietą. Co gorsza, zamierza wydać książkę o sekretach swojego małżeństwa z Isaakiem.
Gdy Isaac poznaje Mary, nie lubi jej niemal od razu. Traf chce, że spotyka ją na zbiórce funduszy w Muzeum Sztuki Współczesnej, po której odprowadza ją do domu. Ich druga rozmowa przebiega już w przyjemniejszej atmosferze. Niedzielę, po otrzymaniu wiadomości, że Yale jest zajęty, Mary także spędza z Isaakiem. Przebywają ze sobą aż do świtu, ukoronowanego ikonicznym ujęciem Mostu Queensboro.
Tymczasem Tracy otrzymuje możliwość półrocznego wyjazdu do londyńskiej szkoły aktorskiej. Nie chce zostawiać Isaaca, ten jednak gorąco namawia ją do skorzystania z okazji. W innej ikonicznej scenie, z inicjatywy Tracy para udaje się na przejażdżkę konnym powozem po Central Parku.
Yale zrywa z Mary, czując, że nie opuści dla niej swojej żony. Podczas wspólnej gry w squasha sugeruje Isaacowi, by zaprosił Mary na randkę. Isaac, który zawsze uważał, że Tracy jest dla niego zbyt młoda, czyni to. Niedługo potem zrywa z Tracy, która mocno to przeżywa, i angażuje się w związek z Mary. Po kilku spotkaniach obu par, na jednym z których Emily odczytuje na głos fragmenty książki Jill o jej małżeństwie z Isaakiem, Mary wznawia swój związek z Yale’em, który tym razem rozstaje się dla niej z żoną.
Zdradzony Isaac czyni Yale'owi wyrzuty w jego miejscu pracy, lecz ten stwierdza, że poznał Mary pierwszy. Isaac komentuje pozamałżeńskie przygody Yale’a w rozmowie z Emily, ta jednak sądzi, że to Isaac poznał ze sobą Mary i jej byłego męża. W rozwiązaniu wątku, Isaac nagrywa dla celów swej książki fragment na temat „dlaczego życie warte jest życia”; jego rozważania kulminują słowami „twarz Tracy”.
Wybiega z domu, by wyznać Tracy miłość; dociera do niej w ostatniej chwili przed jej wyjazdem do Londynu. Mówi jej, że nie chce, by wyjeżdżała i obawia się, że pobyt w Anglii zmieni w niej to, co najbardziej w niej kocha. Tracy replikuje, że jest już za późno na zmianę planów, ale przecież nie wszyscy stają się gorsi. "„Musisz mieć trochę wiary w ludzi”" - mówi. Isaac w odpowiedzi uśmiecha się tylko lekko i niepewnie, po czym ponownie - przy dźwiękach Gershwinowskiej rapsodii - pojawiają się fotografie Nowego Jorku.

</doc>
<doc id="1444010" url="https://pl.wikipedia.org/wiki?curid=1444010" title="The Loco-motion">
The Loco-motion



</doc>
<doc id="1444011" url="https://pl.wikipedia.org/wiki?curid=1444011" title="Hrabstwo Appanoose">
Hrabstwo Appanoose

Hrabstwo Appanoose – hrabstwo położone w USA w stanie Iowa z siedzibą w mieście Centerville. Założone w 1843 roku.

</doc>
<doc id="1444013" url="https://pl.wikipedia.org/wiki?curid=1444013" title="Kurt Blum">
Kurt Blum

Kurt Blum (ur. 13 lutego 1895 w Mönchengladbach, zm. 11 września 1932 w Monachium) – niemiecki lekarz neurolog i psychiatra. 
Życiorys.
Urodził się w 1895 roku w Monachium, jako syn lekarza, dyrektora szpitala. Przed I wojną światową podjął studia medyczne na Uniwersytecie w Bonn. Podczas wojny służył w piechocie. Po wojnie zdał egzaminy państwowe i zaczął specjalizować się w anatomii patologicznej; został asystentem w Instytucie Patologicznym w Kolonii. Później pracował w Instytucie Higieny w Monachium u Maxa von Grubera. W 1922 roku zainteresował się psychiatrią, i podjął pracę jako asystent Gustava Aschaffenburga w Kolonii. W 1923 roku otrzymał stypendium Rockefellera i szkolił się w serologii u Felixa Plauta w Monachium, a potem w neurologii u Maxa Nonnego w Hamburgu. W 1928 roku habilitował się pod kierunkiem Aschaffenburga. W 1929 roku przebywał w paryskiej klinice Salpêtrière. Od 1930 roku w Kolonii jako "Oberarzt" i asystent w klinice neurologiczno-psychiatrycznej. 
Był sekretarzem Towarzystwa Bawarskich Psychiatrów ("Verein bayerischer Psychiater") i pierwszym przewodniczącym Towarzystwa Neurologiczno-psychiatrycznego w Monachium. Przez trzy lata konsultował w katolickich ośrodkach wychowawczych dla młodocianych psychopatów w Perlach i Kochel.
Blum był chorowity, szczególnie często chorował na zapalenie zatok czołowych. Zmarł w 1932 roku z powodu niewydolności serca. Wspomnienie o nim napisał Hugo Spatz.
Dorobek naukowy.
Blum zajmował się różnymi zagadnieniami neurologicznymi i psychiatrycznymi. Był autorem ponad 20 prac naukowych. Napisał rozdział poświęcony histerii w podręczniku psychiatrii Aschaffenburga; opublikował wczesną pracę dotyczącą punkcji podpotylicznej. Zajmował się barierą krew-mózg i powikłaniami śpiączkowego zapalenia mózgu. Był jednym z neurologów poszukujących endokrynnych uwarunkowań homoseksualizmu. Spatz przypisywał Blumowi pierwszeństwo w szczegółowym opisaniu (1931) ważnego klinicznie (lokalizującego) objawu jednostronnego poszerzenia i sztywności źrenic w krwiakach wewnątrzczaszkowych. Ostatnie prace Bluma dotyczyły psychiatrii wieku rozwojowego oraz zależności schorzeń psychicznych i neurologicznych od czynników atmosferycznych.

</doc>
<doc id="1444015" url="https://pl.wikipedia.org/wiki?curid=1444015" title="2 Pułk Artylerii (LWP)">
2 Pułk Artylerii (LWP)

2 Pułk Artylerii – oddział artylerii Wojsk Rakietowych i Artylerii ludowego Wojska Polskiego.
Pułk wchodził w skład 12 Dywizji Zmechanizowanej. Stacjonował w Szczecinie przy ulicy Mickiewicza. W 1994 został przekształcony w 2 pułk artylerii mieszanej. W latach 80. XX wieku pułk używał kryptonimu Odlewnia.
Tradycje.
12 czerwca 1992 roku nadano pułkowi nazwę wyróżniającą „Legionów ”oraz imię króla Władysława IV. Przejął on równocześnie dziedzictwo i tradycje:
Doroczne święto pułk obchodził 12 czerwca.
Struktura organizacyjna.
Razem w pułku artylerii: 18 haubic 122 mm, 18 haubic 152 mm i 4 zestawy ZU-23-2.
Przekształcenia.
2 pułk artylerii lekkiej → 2 pułk artylerii → 2 pułk artylerii Legionów → 2 pułk artylerii mieszanej → 2 pułk artylerii Legionów

</doc>
<doc id="1444017" url="https://pl.wikipedia.org/wiki?curid=1444017" title="Lamborghini Countach LP5000">
Lamborghini Countach LP5000



</doc>
<doc id="1444018" url="https://pl.wikipedia.org/wiki?curid=1444018" title="Crooner">
Crooner

Crooner – współcześnie epitet nadawany wokalistom śpiewającym standardy jazzowe należące do tzw. Great American Songbook (amerykańskie standardy jazzowe) z towarzyszeniem orkiestry, big-bandu lub fortepianu; także sposób śpiewania opracowany w latach 20. i 30. XX wieku który powstał dzięki wprowadzenia do użycia mikrofonów.
Wprowadzenie do użycia mikrofonów w znaczący sposób zmieniło ówczesną muzykę popularną. Wcześniejsi piosenkarze musieli zawsze polegać na sile głosu i jego projekcji, użycie mikrofonu pozwalało na znacznie bardziej łagodny śpiew z kreatywnym, delikatnym frazowaniem. Niektórzy ówcześni wykonawcy, na przykład bardzo cicho śpiewający Whispering Jack Smith, całkowicie polegali na nowej technologii, została ona także przyjęta przez wiele wokalistek śpiewających w stylu "torch" (sentymentalne, erotyczne utwory z pogranicza bluesa i jazzu), np. Helen Morgan, Ruth Etting.
W latach 30. określenie było także używane w sposób pejoratywny, a sam "crooning" uważany był za „zdegenerowany” sposób śpiewania.
Współcześnie określenie "crooner" nie ma zazwyczaj pejoratywnego znaczenia i może mieć jedno z dwóch, niepowiązanych znaczeń:

</doc>
<doc id="1444019" url="https://pl.wikipedia.org/wiki?curid=1444019" title="Ewapotranspiracja potencjalna">
Ewapotranspiracja potencjalna



</doc>
<doc id="1444020" url="https://pl.wikipedia.org/wiki?curid=1444020" title="Hrabstwo Audubon">
Hrabstwo Audubon

Hrabstwo Audubon – hrabstwo położone w USA w stanie Iowa z siedzibą w mieście Audubon. Założone w 1851 roku.

</doc>
<doc id="1444023" url="https://pl.wikipedia.org/wiki?curid=1444023" title="Fuzja aneutronowa">
Fuzja aneutronowa

Fuzja aneutronowa – jakakolwiek forma kontrolowanej syntezy termojądrowej, w której nie więcej niż 1% całkowitej uwolnionej energii jest unoszone przez neutrony.
Ponieważ najłatwiejsza do wywołania synteza deuter-tryt (DT) uwalnia aż do 80% energii w postaci promieniowania neutronowego, jej stosowanie wymaga silnego ekranowania, zdalnego manipulowania i zapewnienia wymogów bezpieczeństwa. Udana aneutronowa synteza jądrowa znacznie ograniczyłaby te problemy. Energia unoszona przez naładowane cząstki mogłaby także być łatwiejsza do przetworzenia na prąd elektryczny. Wszystkie znane typy aneutronowej fuzji wymagają jednak znacznie bardziej ekstremalnych warunków (temperatury i ciśnienia) od wymaganych przez syntezę DT. Prowadzone są prace nad uzyskaniem aneutronowej fuzji przy wykorzystaniu metody polywell. Jednym z urządzeń mogącym wywołać w kontrolowany sposób warunki niezbędne do zajścia takiej fuzji jest Maszyna Z (Z machine) w Sandia National Laboratories.
Kandydujące reakcje aneutronowe.
Jest szereg reakcji syntezy które nie posiadają neutronów jako produktów w żadnej z ich odgałęzień. Te z największym przekrojem czynnym to:

</doc>
<doc id="1444024" url="https://pl.wikipedia.org/wiki?curid=1444024" title="Język tajlandzki">
Język tajlandzki



</doc>
<doc id="1444025" url="https://pl.wikipedia.org/wiki?curid=1444025" title="Powiedz mi, muzyko moja">
Powiedz mi, muzyko moja



</doc>
<doc id="1444027" url="https://pl.wikipedia.org/wiki?curid=1444027" title="Jan Cios">
Jan Cios

Jan Cios (ur. 22 sierpnia 1976 w Biłgoraju) – polski piłkarz, grający na pozycji środkowego obrońcy. Obecnie występuje w Żyrardowianka Żyrardów. Znany głównie z występów w Odrze Wodzisław Śląski, Świcie NDM oraz Górniku Zabrze. Jest wychowankiem klubu LZS Tanew Majdan Stary.

</doc>
<doc id="1444028" url="https://pl.wikipedia.org/wiki?curid=1444028" title="Iva Janžurová">
Iva Janžurová

Iva Janžurová (ur. 19 maja 1941 w Žirovnicy w Protektoracie Czech i Moraw, obecnie Czechy) – czeska aktorka telewizyjna, teatralna i filmowa.
Życiorys.
Wczesne lata.
Urodziła się w Žirovnicy koło Pelhřimova jako córka pary nauczycielskiej. Idąc za przykładem swoich rodziców, uczęszczała do Gimnazjum Pedagogicznego w Czeskich Budziejowicach, ale ostatecznie zainteresowała się teatrem. W 1963 ukończyła studia na Wydziale Teatralnym Akademii Sztuk Scenicznych w Pradze.
Kariera.
Przez jeden sezon występowała w Teatrze F.X Szaldy w Libercu. W latach 1964–1988 związana była z Teatrem na Vinohradach. Od roku 1988 została aktorką praskiego Teatru Narodowego.
Już w latach sześćdziesiątych zasłynęła rolą Kristy w dramacie Karel Kachyňy "Wóz do Wiednia" ("Kočár do Vídně", 1966) u boku Jaromíra Hanzlíka, a także w komediach – "Pensión pro svobodné pány" (1967) jako Andela, kochanka Mulligana (Josef Abrhám) i "Svatba jako řemen" (1967) jako Hanicka. 
Za rolę aktorki Evelyny Kelettiovej w komedii fantastycznonaukowej Václava Vorlíčka "Jest pan wdową, proszę pana!" ("Pane, vy jste vdova!", 1970), otrzymała nagrodę dla najlepszej aktorki na festiwalu Fantastic Films w Trieście. W dramacie Juraja Herza "Lampy naftowe" ("Petrolejové lampy", 1971), prezentowanym na 25. Festiwalu Filmowym w Cannes, wystąpiła jako starzejąca się panna Štěpa Kiliánová, której matka nieustannie swata kandydatów na mężów. W ekranizacji powieści Aleksandra Grina "Morgiana" (1972) zagrała podwójną rolę Kláry i Viktorie. 
W latach 70. i 80. stała się jedną z najbardziej wziętych aktorek. Oprócz komedii, takich jak "Jutro się policzymy, kochanie" ("Zítra to roztočíme, drahoušku…!", 1976) jako Alena Bartáčková czy "Mareczku, podaj mi pióro!" ("Marečku, podejte mi pero!", 1976) jako Týfová, "Szpinak czyni cuda!" ("Což takhle dát si špenát", 1977) jako kierowniczka zakładu kosmetycznego, wystąpiła w wielu produkcjach telewizyjnych, takich jak dramat "Ikarův pád" (1977) z Vladimírem Menšíkiem, baśń "Strach ma wielkie oczy" ("Strach má velké oči", 1980) jako Baba Jaga Magi z Rudolfem Hrušínský czy serialach "Szpital na peryferiach" ("Nemocnice na kraji města", 1977–1981) jako siostra Marta Huňková-Pěnkavová i "Arabela" (1979–1980) jako nauczycielka fortepianu – panna Miriam Müllerová. Często występowała także w programach rozrywkowych.
Od lat 90. gra także ze swoim życiowym partnerem Stanislavem Remundą, aktorem, reżyserem i dramaturgiem, oraz córkami – Sabiną (ur. 18 maja 1972) i Theodorą (ur. 28 stycznia 1974) w rodzinnym teatrze. Ma czworo wnuków - Alfreda, Kajetana, Vincenta i Adyna.
Jest laureatką dwóch Czeskich Lwów dla najlepszej aktorki w roli głównej w komediodramacie "Co złapiesz w życie" ("Co chytneš v žitě", 1998) jako panna młoda Jindřiška i komedii Alice Nellis "Małe sekrety" ("Výlet", 2002) w roli matki. Jako Helena Zachová w komedii Alice Nellis "Ene Bene" (2000) zdobyła nagrodę dla najlepszej aktorki na Międzynarodowym Festiwalu Filmowym w Soczi. Jest także laureatką nagrody im. Alfréda Radoka i nagrody Talii. W 2006 została odznaczona Medalem Za zasługi II stopnia.

</doc>
<doc id="1444031" url="https://pl.wikipedia.org/wiki?curid=1444031" title="Mistrzostwa Świata Juniorów w Lekkoatletyce 1986">
Mistrzostwa Świata Juniorów w Lekkoatletyce 1986

1. Mistrzostwa Świata Juniorów w Lekkoatletyce – zawody sportowe zorganizowane przez IAAF w stolicy Grecji Atenach. Impreza odbyła się między 16 i 20 lipca 1986. Były to pierwsze w historii mistrzostwa świata juniorów.

</doc>
<doc id="1444032" url="https://pl.wikipedia.org/wiki?curid=1444032" title="Gerry Cohen">
Gerry Cohen

Gerry Cohen − amerykański reżyser telewizyjny.
Swoją pracę rozpoczął w 1988 roku, kiedy to zaczął reżyserować odcinki sitcomu "Świat według Bundych". Od 1995 Cohen pracował przy serialu "Unhappily Ever After". Reżyserował również odcinki seriali "Siostrzyczki" i "Do usług" oraz kilku innych, które nie zdobyły większej popularności.

</doc>
<doc id="1444033" url="https://pl.wikipedia.org/wiki?curid=1444033" title="So Much For You">
So Much For You



</doc>
<doc id="1444034" url="https://pl.wikipedia.org/wiki?curid=1444034" title="Maria Wachowiak">
Maria Wachowiak

Maria Wachowiak-Holoubek (ur. 5 sierpnia 1938 w Warszawie, zm. 19 kwietnia 2019 w Monachium) – polska aktorka filmowa i teatralna, reżyserka teatralna i radiowa.
Życiorys.
Maria Wachowiak urodziła się 5 sierpnia 1938 w Warszawie. W 1960 ukończyła Państwową Wyższą Szkołę Teatralną w Warszawie i podjęła pracę w Teatrze Powszechnym w Łodzi. W kolejnych latach występowała na scenach Teatru Narodowego (1963–1969) i Teatru Dramatycznego w Warszawie (1969–1976). W 1975 uzyskała dyplom Wydziału Reżyserii warszawskiej PWST. Reżyserowała w Teatrze im. Jana Kochanowskiego w Opolu i Teatrze Polskim w Bydgoszczy oraz w Teatrze Polskiego Radia. W 1979 została uhonorowana Nagrodą Przewodniczącego Komitetu ds. Radia i Telewizji za reżyserię słuchowiska "Ania z Zielonego Wzgórza".
Popularność przyniosły jej role filmowe, wśród nich debiutancka, główna rola żeńska w "Pożegnaniach" Wojciecha Jerzego Hasa z 1958. Inne znaczące kreacje to Beata w "Szklanej górze", porucznik Krystyna w "Daleka jest droga", czy role serialowe: George Sand w "Wielkiej miłości Balzaka" i Ewy Brzeskiej w "Układzie krążenia".
Była drugą żoną aktora Gustawa Holoubka, z którym miała córkę Magdalenę. Po rozwodzie zachowała nazwisko Maria Wachowiak-Holoubek. Z drugim mężem, dziennikarzem Marcinem Idzińskim, 8 grudnia 1981 wyjechała do Niemiec. Tam zastał ich stan wojenny. Pozostali na emigracji, gdzie kontynuowała karierę aktorską jako Maria Wachowiak-Holonbeck. Pod tym nazwiskiem występowała m.in. w telenoweli "Lindenstrasse". W latach 80. pracowała w Radiu Wolna Europa.
Zginęła w wypadku samochodowym w Monachium 19 kwietnia 2019.

</doc>
<doc id="1444035" url="https://pl.wikipedia.org/wiki?curid=1444035" title="Aktywacja neutronowa">
Aktywacja neutronowa

Aktywacja neutronowa – proces, w którym promieniowanie neutronowe indukuje radioaktywność w materiałach.
Zachodzi, gdy jądra atomowe przechwytują swobodne neutrony, stając się cięższymi i wzbudzonymi. Pochłonięcie neutronu wiąże się z natychmiastową emisją wysokoenergetycznego promieniowania gamma. Jądro powstałe w wyniku wychwytu neutronu (a więc posiadające o jeden neutron więcej niż jądro pierwotne) często jest radioaktywne i ulega rozpadowi emitując cząstki takie, jak elektrony (w wyniku rozpadu beta minus), neutrony, protony lub cząstki alfa. Takie jądra radioaktywne mogą charakteryzować się czasem połowicznego rozpadu w zakresie od ułamków sekundy aż do wielu lat.
Aktywacja neutronowa przeprowadzana jest w reaktorach atomowych lub wiązkach neutronów (wyprowadzonych z reaktora lub też otrzymanych z tzw. generatorów). 
Aktywacja neutronowa jest wykorzystywana do wytwarzania izotopów promieniotwórczych, w tym kobaltu 60, jest także ważnym narzędziem analitycznym pozwalającym oznaczać skład pierwiastkowy materiałów z dużą dokładnością. Prowadzone są badania nad przyspieszeniem rozkładu niektórych radioaktywnych izotopów, zawartych w odpadach po przetwarzaniu wypracowanego paliwa jądrowego (cykl paliwowy).

</doc>
<doc id="1444036" url="https://pl.wikipedia.org/wiki?curid=1444036" title="Bloodflowerz">
Bloodflowerz

Bloodflowerz był niemieckim zespołem gothic metalowym/gothic rockowym. Nim zaczęli nagrywać dla Silverdust Records w 2002, na swoim koncie mieli już zrealizowane 3 albumy i 2 EP.
W 2002 roku zespół wypuścił swój debiutowy album - “Diabolic Angel”. Około rok później został wydany następny album “7 Benedictions / 7 Maledictions“.

</doc>
<doc id="1444044" url="https://pl.wikipedia.org/wiki?curid=1444044" title="Sytuacja prawna osób LGBT w Izraelu">
Sytuacja prawna osób LGBT w Izraelu



</doc>
<doc id="1444048" url="https://pl.wikipedia.org/wiki?curid=1444048" title="V&amp;S">
V&amp;S

Grupa V&amp;S ("V&amp;S Vin &amp; Sprit AB"), założona w 1917, jest międzynarodowym producentem i dystrybutorem napojów alkoholowych. 
Historia.
Do 1994 grupa miała pozycję monopolistyczną na szwedzkim rynku, która została osłabiona w wyniku przystąpienia Szwecji do Unii Europejskiej w 1995. Do 2008 grupa była własnością rządu szwedzkiego. 31 marca 2008 ogłoszono, iż grupa zostanie sprzedana francuskiemu przedsiębiorstwu Pernod Ricard za 5,626 mld euro, tzn. 55 mld SEK.
Organizacja i marki.
Działalność Grupy V&amp;S koncentruje się w trzech głównych obszarach:
Produkcja i dystrybucja.
Produkcja światowych alkoholi wysokoprocentowych V&amp;S ma miejsce w Szwecji, Danii, Wielkiej Brytanii i na Wyspach Dziewiczych Stanów Zjednoczonych (wyspa Saint Croix). Produkcja lokalnych i regionalnych napojów alkoholowych ma miejsce głównie w Szwecji, Danii, Finlandii, Niemczech i Polsce. W Europie Północnej V&amp;S jest największym importerem i dystrybutorem wina. Grupa oferuje także własne marki wina.
Dystrybucja w Skandynawii odbywa się głównie poprzez centra dystrybucyjne w Szwecji, Danii i Finlandii. Grupa V&amp;S jest reprezentowana poprzez filie V&amp;S Norway w Norwegii, V&amp;S Eesti w Estonii oraz V&amp;S Luksusowa Zielona Góra w Polsce. W USA dystrybucjęprowadzi firma Future Brands, której grupa jest 49% udziałowcem. W większości części świata dystrybucja prowadzona jest przez Maxxium, w której V&amp;S także posiada udziały.
Sprzedaż.
Około 3/4 ogółu sprzedaży grupy pochodzi ze sprzedaży alkoholi wysokoprocentowych, pozostała część ze sprzedaży wina. Najpopularniejszym rodzajem alkoholu sprzedawanym przez V&amp;S jest wódka, w szczególności Absolut vodka. Geograficznie, największym rynkiem grupy jest Ameryka Północna, odpowiadającym 43% sprzedaży całkowitej w 2007. Rynek szwedzki odpowiada około 1/6 (15%) sprzedaży. Grupa sprzedaje rocznie 158,4 milionów litrów alkoholi wysokoprocentowych i 83,7 milionów litrów wina, co daje razem 242,1 milionów litrów produktów.

</doc>
<doc id="1444049" url="https://pl.wikipedia.org/wiki?curid=1444049" title="39 Pułk Artylerii (LWP)">
39 Pułk Artylerii (LWP)

39 Pułk Artylerii (39 pa) – oddział Wojsk Rakietowych i Artylerii ludowego Wojska Polskiego. 
39 pułk artylerii został sformowany w 1969 na bazie 115 dywizjonu artylerii haubic. Pułk wchodził w skład 10 Sudeckiej Dywizji Pancernej im. Bohaterów Armii Radzieckiej. Stacjonował w garnizonie Tarnowskie Góry.
Struktura organizacyjna.
Razem w pułku artylerii: 18 haubic 122 mm, 18 haubic 152 mm i 4 zestawy ZU-23-2. 

</doc>
<doc id="1444050" url="https://pl.wikipedia.org/wiki?curid=1444050" title="33 Pułk Artylerii (LWP)">
33 Pułk Artylerii (LWP)

33 Pułk Artylerii (33 pa) – oddział Wojsk Rakietowych i Artylerii ludowego Wojska Polskiego.
W kwietniu 1963 roku 33 Pułk Artylerii Haubic w garnizonie Żary został przeformowany w 32 Dywizjon Artylerii Haubic. W 1969 roku dywizjon został przeformowany w 33 Pułk Artylerii.
Pułk wchodził w skład 11 Drezdeńskiej Dywizji Pancernej, a od 1990 roku - 11 Dywizji Zmechanizowanej.
W 1990 roku w strukturze organizacyjnej pułku został utworzony trzeci dywizjon. Pododdział ten został utworzony na bazie rozformowanego 43 Dywizjonu Artylerii Rakietowej.
W 1994 roku jednostka otrzymała imię patrona - gen. dyw. Stanisława Kopańskiego.
2 listopada 1995 roku jednostka została przemianowana na 11 Pułk Artylerii im. gen. dyw. Stanisława Kopańskiego, a w 2001 roku rozformowana.
Struktura organizacyjna.
W latach 80. XX wieku, w skład 33 pa wchodziły następujące komórki organizacyjne i pododdziały:
Razem w pułku artylerii: 18 haubic 122 mm, 18 haubic 152 mm i 4 zestawy ZU-23-2.

</doc>
<doc id="1444051" url="https://pl.wikipedia.org/wiki?curid=1444051" title="Radoslav Zabavník">
Radoslav Zabavník

Radoslav Zabavník (ur. 16 września 1980 w Koszycach) – słowacki piłkarz grający na pozycji bocznego obrońcy.
Kariera klubowa.
Zabavník pochodzi z Koszyc. Karierę piłkarską rozpoczął w klubie 1. FC Košice. W sezonie 1998/1999 zadebiutował w jego barwach w pierwszej lidze słowackiej. W pierwszych dwóch sezonach był rezerwowym, a już w sezonie 2000/2001 zaczął występować w pierwszym składzie klubu, a w 2002 roku odszedł do MŠK Žilina. Graczem Žiliny był przez dwa sezony i wtedy też osiągnął największe sukcesy za czasów gry na Słowacji. W 2002 i 2003 roku dwukrotnie z rzędu zdobywał z nią mistrzostwo kraju.
W 2004 roku Zabavník wyjechał z kraju i trafił na zasadzie wolnego transferu do bułgarskiego CSKA Sofia. Jako boczny obrońca zdobył przez półtora roku w rozgrywkach bułgarskiej Grupy A 7 goli. W 2005 roku został z CSKA mistrzem Bułgarii. Na początku 2006 roku odszedł do czeskiej Sparty Praga. W 2006 roku zdobył ze Spartą Puchar Czech, a sukces ten powtórzył jeszcze dwukrotnie z rzędu w dwóch kolejnych sezonach. W 2007 roku został też mistrzem Czech.
Na początku 2008 roku Słowak został sprzedany do beniaminka rosyjskiej Premier Ligi, Tereka Grozny. W niej zadebiutował 14 marca w przegranym 0:3 meczu z Krylją Sowietow Samara. W Tereku grał przez 2 lata.
W 2010 roku Zabavník został piłkarzem 1. FSV Mainz 05. W Bundeslidze zadebiutował 7 lutego 2010 w wygranym 1:0 meczu z Borussią Mönchengladbach. Karierę kończył w SV Sandhausen w 2014 roku.
Kariera reprezentacyjna.
W reprezentacji Słowacji Zabavník zadebiutował 30 kwietnia 2003 roku w zremisowanym 2:2 towarzyskim spotkaniu z Grecją. Od czasu debiutu stał się jednym z podstawowych graczy kadry narodowej. W 2010 roku wziął udział w Mistrzostwach Świata w Piłce Nożnej 2010.

</doc>
<doc id="1444052" url="https://pl.wikipedia.org/wiki?curid=1444052" title="Wulkan (planeta)">
Wulkan (planeta)

Wulkan – hipotetyczna planeta bądź planetoida, która miała krążyć bliżej Słońca niż Merkury. Jego istnienie zasugerował francuski matematyk i astronom Urbain Le Verrier w ogłoszonej w 1859 r. pracy na temat ruchu peryhelium Merkurego, którego zaburzeń nie dało się wytłumaczyć na gruncie mechaniki klasycznej. Zakładana orbita Wulkana miała znajdować się nie bliżej Słońca niż 0,03 j.a., gdyż poniżej tej granicy orbita byłaby zbyt niestabilna i doprowadziłaby do nieuchronnego zderzenia ze Słońcem. Dokładne obserwacje tych rejonów Układu Słonecznego wykluczyły jednak istnienie planety lub nawet planetoidy tak blisko Słońca, gdyż przy obecnym stanie wiedzy dawno można by je zauważyć (albo są tak małe, że podpadają do kategorii pyłu kosmicznego). Ostatecznie zaburzenia ruchu Merkurego udało się wytłumaczyć oddziaływaniem grawitacyjnym Słońca na podstawie ogłoszonej w 1915 r. ogólnej teorii względności. Do dziś jednak nazwa Wulkan pozostaje nieużywana w oficjalnej nomenklaturze astronomicznej „na wszelki wypadek”.

</doc>
<doc id="1444053" url="https://pl.wikipedia.org/wiki?curid=1444053" title="Radoslav Zabavnik">
Radoslav Zabavnik



</doc>
<doc id="1444054" url="https://pl.wikipedia.org/wiki?curid=1444054" title="Robert Moskal">
Robert Moskal

Robert Moskal (ur. 12 stycznia 1967 w Jaworznie) – polski trener oraz piłkarz grający na pozycji napastnika.
Życiorys.
Znany głównie z występów w Odrze Wodzisław Śląski i Wiśle Kraków, w barwach której rozegrał 18 spotkań w Ekstraklasie (1991/1992) i nie zdobył żadnej bramki. Wywalczył 3 awanse z Górnikiem Siersza do 3 ligi, z Odrą Wodzisław do ekstraklasy, ze Szczakowianką Jaworzno do 3 ligi.
Po zakończeniu kariery piłkarskiej rozpoczął pracę jako szkoleniowiec będąc trenerem takich klubów jak: Fablok Chrzanów, Zagłębie Sosnowiec, Szczakowianka Jaworzno, Kmita Zabierzów Sandecja Nowy Sącz, Odra Wodzisław Śląski (debiut w ekstraklasie) i GKS Katowice. Od 15 września 2010 był trenerem Dolcanu Ząbki.
Były trener klubu Sandecja Nowy Sącz, z którą wywalczył 12. miejsce w sezonie 2011/2012. Od 2012 do wiosny 2013 MKS Trzebinia-Siersza, 2014 - Poprad Muszyna, 2015 wiosna do 2017 wiosna MKS Trzebinia, 2017/2018 Mszczonowianka Mszczonów, 2018/2019 Pogoń Grodzisk Mazowiecki. Jako trener wywalczył awanse z Fablok Chrzanów do IV ligi, Zagłębiem Sosnowiec do Ekstraklasy, Sandecją Nowy Sącz do I ligi, MKS-em Trzebinia do III ligi oraz w sezonie 2018/2019 z Pogonią Grodzisk Mazowiecki do III ligi.

</doc>
<doc id="1444055" url="https://pl.wikipedia.org/wiki?curid=1444055" title="José Luis Villanueva">
José Luis Villanueva

José Luis Villanueva (ur. 5 listopada 1981 w Santiago) – chilijski piłkarz grający na pozycji napastnika.
W chilijskiej Primera división grał w Palestino, Temuco, Ovalle, Cobreloa, CD Universidad Católica oraz grał w klubach z Argentyny, Meksyku, Korei i Brazylii.
W 2008 roku podpisał kontrakt z uzbeckim klubem Bunyodkorem Taszkent.
W reprezentacji Chile w latach 2003–2006 rozegrał cztery mecze.

</doc>
<doc id="1444058" url="https://pl.wikipedia.org/wiki?curid=1444058" title="22 Pułk Artylerii (LWP)">
22 Pułk Artylerii (LWP)

22 Pułk Artylerii (22 pa) – oddział Wojsk Rakietowych i Artylerii ludowego Wojska Polskiego.
Historia pułku.
W 1955 roku 22 pułk artylerii lekkiej przeformowano na 22 pułk artylerii. Pułk wchodził w skład 4 Pomorskiej Dywizji Zmechanizowanej im. Jana Kilińskiego. 
12 lutego 1960 roku Rada Państwa nadała pułkowi nowy sztandar ufundowany przez społeczeństwo Ziemi Lubuskiej. Sztandar wręczył dowódca Śląskiego Okręgu Wojskowego – gen. dyw. Czesław Waryszak.
22 lipca 1966 roku pułk udekorowano "Odznaką Tysiąclecia". 16 kwietnia 1967 roku po raz pierwszy w tym dniu obchodzono święto Pułku. W tym dniu odsłonięto pomnik ku czci żołnierzy pułku poległych w II wojnie światowej.
W połowie 1989 roku pułk przeszedł w podporządkowanie 5 Dywizji Zmechanizowanej.
W 1993 roku zmieniono nazwę jednostki na 5 pułk artylerii.
Struktura organizacyjna.
Razem w pułku artylerii: 18 haubic 122 mm, 18 haubic 152 mm i 4 zestawy ZU-23-2.

</doc>
<doc id="1444059" url="https://pl.wikipedia.org/wiki?curid=1444059" title="Jodek sodu">
Jodek sodu

Jodek sodu (łac. "Natrii iodidum") – nieorganiczny związek chemiczny z grupy jodków, sól sodowa kwasu jodowodorowego. Jest to białe higroskopijne ciało stałe o słonawym i lekko gorzkim smaku, dobrze rozpuszczalne w wodzie. Wolno brązowieje w kontakcie z powietrzem w wyniku uwalniania jodu. Stosowany jest jako suplement w żywności i środek mukolityczny oraz do zasiewania chmur, a także do zwiększania rozpuszczalności jodu. Kryształy jodku sodu mają własność scyntylacji i używane są (czyste lub domieszkowane talem) w fizyce jądrowej i fizyce cząstek elementarnych jako detektory, przede wszystkim do pomiaru energii promienowania gamma. Radioaktywny jodek sodu – Na(131I) – stosowany jest w badaniach funkcji tarczycy.
Otrzymywanie.
Jodek sodu można otrzymać poprzez dodanie kwasu jodowodorowego lub kwaśnego roztworu jodu do roztworu wodorotlenku sodu lub węglanu sodu, a następnie odparowanie i krystalizację:
Otrzymany roztwór poddawany jest także filtracji w celu usunięcia zanieczyszczeń.
Zastosowanie w medycynie.
Jodek sodu stosowany jest w lecznictwie jako środek wykrztuśny, źródło jonów jodu oraz w chorobach tarczycy. Ponadto stosuje się go miejscowo w postaci roztworów do zabiegów jonoforezy, w okulistyce (krople do oczu) oraz w dermatologii (leczenie zewnętrzne kilaków) – pod postacią 40% maści.

</doc>
<doc id="1444063" url="https://pl.wikipedia.org/wiki?curid=1444063" title="Adam Drath">
Adam Drath

Adam Marian Czesław Drath (ur. 2 października 1904 w Sieniawie, pow. jarosławski, zm. 5 lipca 1942 na pustyni Chasz, w Afganistanie) – polski geolog, inżynier górnik, specjalista geologii złóż surowców mineralnych, a zwłaszcza złóż węgla kamiennego.
Życiorys.
Do szkoły powszechnej uczęszczał najpierw w Jarosławiu, a następnie we Lwowie. W gimnazjum klasycznym uczył się we Lwowie i w Toruniu, gdzie w 1922 otrzymał świadectwo maturalne. W tym samym roku wstąpił na Wydział Górniczy AGH w Krakowie. W 1929 uzyskał tytuł inżyniera górniczego.
W 1928 był zatrudniony przez Galicyjskie Towarzystwo Kopalń w Libiążu przy poszukiwaniach złóż węgla oraz rud cynku i ołowiu, a w 1930 przez Towarzystwo "Seismos" z Hanoweru przy badaniach sejsmicznych prowadzonych na Podkarpaciu dla Komisji Soli Potasowych Ministerstwa Przemysłu i Handlu i Spółki Akcyjnej "Pionier" we Lwowie.
Pod koniec 1930 otrzymał stypendium Funduszu Kultury Narodowej w Warszawie, które przeznaczył na zapoznanie się ze złożami węgla kamiennego i brunatnego w Niemczech i we Francji. W Stanach Zjednoczonych studiował geologię i geofizykę stosowaną na Uniwersytecie Massachusetts i na Uniwersytecie Harvarda w Cambridge, gdzie w maju 1932 otrzymał tytuł Master of Science.
W połowie 1932 powrócił do kraju i do końca tego roku pracował w Państwowym Instytucie Geologicznym w Warszawie. Był zatrudniony przy badaniach sejsmicznych na Podkarpaciu prowadzonych dla Spółki "Pionier" ze Lwowa.
Następnie w 1933 przeniósł się na AGH w Krakowie, na stanowisko asystenta w Katedrze Geologii Stosowanej. Rok później został starszym asystentem. W lutym 1936 uzyskał stopień doktora nauk technicznych, a nieco później został współpracownikiem Komisji Fizjograficznej Polskiej Akademii Umiejętności. Oprócz wykładów z geologii złóż węglowych wykonywał również prace na zlecenie różnych polskich firm (m.in. zdjęcie geologiczne obszaru między rzeką Białą i Dunajcem dla firmy "Polmin" i ocenę występowania rud żelaza w Klesowie dla Związku Celowego Powiatów Śląskich dla Eksploatacji Kamieniołomów). W latach 1938-1939, jako współpracownik Państwowego Instytutu Geologicznego opracował dokumentacje węgli kamiennych w kopalniach "Radzionków" i "Dębieńsko".
W 1936 otrzymał ponownie miesięczne stypendium Funduszu Kultury Narodowej dla zapoznania się z badaniami węgli w Niemczech. W 1937 przez miesiąc badał złoża rud żelaza, manganu i pirytu w Grecji. W czerwcu 1939 habilitował się na podstawie pracy "Badania petrograficzne boghedu z kopalni Radzionków, Górny Śląsk". W międzyczasie otrzymał zaproszenie od rządu Afganistanu do przeprowadzenia poszukiwań złóż surowców mineralnych w tym kraju.
W lipcu 1939 wyjechał do Kabulu, gdzie zastał go wybuch II wojny światowej. W Afganistanie podjął poszukiwania złóż węgla kamiennego. Wykonywał też liczne ekspertyzy dla Ministerstwa Górnictwa Afganistanu. Po wygaśnięciu pierwotnego kontraktu został mianowany naczelnym geologiem Ministerstwa Górnictwa Królestwa Afganistanu. W połowie 1942 badał możliwość eksploatacji soli w miejscowości Szuszki na pustyni Chasz. Podczas prowadzenia tych badań nagle zmarł. Po śmierci pochowany został w miejscowości Farah.

</doc>
<doc id="1444065" url="https://pl.wikipedia.org/wiki?curid=1444065" title="37 Pułk Artylerii (LWP)">
37 Pułk Artylerii (LWP)

37 Łużycki Pułk Artylerii (37 pa) – oddział Wojsk Rakietowych i Artylerii ludowego Wojska Polskiego.
W 1956 roku 38 Pułk Artylerii Lekkiej przeformowany został na etat Nr 5/150 pułku artylerii haubic oraz przyjął tradycje i numer rozformowanego 37 Łużyckiego Pułku Artylerii Lekkiej. Jego nowa nazwa brzmiała 37 Łużycki Pułk Artylerii Haubic. Pułk wchodził w skład 2 Warszawskiej Dywizji Zmechanizowanej im. gen. Henryka Dąbrowskiego. Stacjonował w garnizonie Kędzierzyn-Koźle. W 1989 przeformowany został w 37 Ośrodek Materiałowo-Techniczny.
W 1990 roku dziedzictwo tradycji pułku oraz jego historyczny numer przejął 37 Łużycki Pułk Artylerii ze Stargardu Szczecińskiego .
Struktura organizacyjna.
Razem w pułku artylerii: 18 haubic 122 mm, 18 haubic 152 mm i 4 zestawy ZU-23-2.

</doc>
<doc id="1444066" url="https://pl.wikipedia.org/wiki?curid=1444066" title="Szał (film)">
Szał (film)

Szał (oryg. "Frenzy") – thriller produkcji brytyjskiej w reżyserii Alfreda Hitchcocka z 1972 roku. Film powstał na podstawie książki Arthura La Berna "Goodbye Piccadilly, Farewell Leicester Square" z 1966 roku.
Fabuła.
W Londynie grasuje seryjny morderca kobiet – „krawaciarz”, gwałcący je i duszący krawatem. Detektywi podejrzewają, że jest nim Richard Blaney, były mąż jednej z ofiar, który był widziany na miejscu zbrodni. Blaney ukrywa się przed policjantami, jednak w ich ręce wydaje go prawdziwy dusiciel, którym okazuje się jego znajomy Robert Rusk. Skazany i osadzony w więzieniu Blaney ucieka ze szpitala więziennego, by dopaść Ruska i zemścić się. Ostatecznie razem z detektywem łapią Ruska z jego kolejną ofiarą.
Nagrody.
Film został nominowany do Złotego Globu w trzech kategoriach:

</doc>
<doc id="1444067" url="https://pl.wikipedia.org/wiki?curid=1444067" title="Anna Tomaszewska">
Anna Tomaszewska

Anna Tomaszewska-Piasecka "primo voto" Grabowska (ur. 9 lipca 1951 w Krakowie) – polska aktorka.
Życiorys.
Absolwentka krakowskiej PWST (1973). Od 1980 w Teatrze Słowackiego w Krakowie. W latach 1985–2009 zagrała w kilkunastu spektaklach Teatru Telewizji.
Laureatka Ludwika – nagroda za rolę drugoplanową – Elżbiety Jepanczyn w przedstawieniu „Idiota” według Fiodora Dostojewskiego, w Teatrze im. Juliusza Słowackiego w Krakowie.
W marcu 2012 została odznaczona Srebrnym Medalem „Zasłużony Kulturze Gloria Artis”.
Życie prywatne.
Anna Tomaszewska była żoną aktora Andrzeja Grabowskiego, z którym ma dwie córki: Zuzannę Grabowską i Katarzynę Grabowską. Para rozwiodła się w 2008. Obecnie jest związana z satyrykiem Krzysztofem Piaseckim.

</doc>
<doc id="1444068" url="https://pl.wikipedia.org/wiki?curid=1444068" title="Ołtarz Najświętszej Marii Panny (Brunszwik)">
Ołtarz Najświętszej Marii Panny (Brunszwik)

Ołtarz Najświętszej Marii Panny (niem. "Marienaltar") – stół ołtarzowy ze schyłku XII stulecia, przykład romańskiej plastyki brązowej, jedna z fundacji Henryka Lwa, księcia Saskonii i Bawarii. Znajduje się we wschodniej części nawy głównej katedry Św. Błażeja w Brunszwiku.
Dzieje.
Ołtarz Najświętszej Marii Panny obok Lwa Brunszwickiego, ewangeliarza, świecznika siedmioramiennego jest artystyczną fundacją Henryka Lwa. Został poświęcony w 1188, w dniu Narodzin Marii (8 września) przez Adeloga, biskupa Hildesheim. Na tym stole ołtarzowym odczytywano Słowo Boże z Ewangeliarza Henryka Lwa, ponadto w ołtarzu tym przechowywano liczne relikwie, wśród nich te, które sprowadził Henryk Lew podczas pielgrzymki do Ziemi Świętej. Wiadomo iż w latach 1686, 1709 i 1881 przeglądano zawartość filarów, w 1709 wyjęto 43 relikwie i przekazano je do opactwa Corvey. Wielokrotnie był przenoszony i konserwowany (ostatnio w 2000 r.), obecnie znajduje się nieco na zachód od pierwotnego miejsca. Ostatni przegląd relikwii miał miejsce w 1966 r.
Opis i analiza.
Stojący na niewysokim kamiennym postumencie stół ołtarzowy składa się z profilowanego blatu oraz dźwigających go pięciu kolumn. Blat wykonany jest z szarego marmuru ma wymiary 168 × 89 cm. Wysokie na 95 cm. kolumny są w całości odlane z brązu. Każda z nich ma okrągły przekrój, podobną formę i stoi na kwadratowej plincie. Składa się z bazy (z dwoma torusami i trochilusem), trzonu oraz kapitelu. Kapitele narożne zdobią po cztery stylizowane orły, które dzięki szeroko rozpostartym skrzydłom są razem złączone. Środkowy kapitel ma kształt stylizowanej lilii, w tym przypadku ten kwiat ma podwójne znaczenie, prócz symboliki maryjnej odnosi się do brązowych kolumn Świątyni Jerozolimskiej wzniesionej przez Salomona (1 Krl 7, 19-21). Środkowa kolumna już od początku istnienia ołtarza pełniła funkcję relikwiarza.
Plakietka relikwiarzowa.
W 1966 r. miało miejsce kluczowe dla stanu wiedzy o ołtarzu zdarzenie. Dnia 1 grudnia podczas montażu ołtarza dokonano gruntownej analizy dzieła. Przede wszystkim sprawdzono zawartość środkowej kolumny, która kryje wewnątrz relikwie. Wewnątrz znaleziono okrągłą pokrywę zakrywający wnętrze trzonu w formie ściętego stożka (dopasowaną do kształtu kapitelu), którego cześć wierzchnia jest przykryta plakietką z grawerowaną postacią fundatora trzymającą dwa modele kościołów. Postać ta siedzi frontalnie, na tronie, odziana jest w strój władcy. Wokół niej znajduje się pisana antykwą inskrypcja, której treść brzmi następująco:
+ ANNO. D[OMI]NI. M. C. LXXX. VIII. DEDICATV[M]. EST. HOC. ALTARE IN. HONORE. BEATE. DIE. GENETRICIS. MARIE. / + AB. ADELOGO. VENERABILI. EP[ISCOP]O. HILDELSEM[EN]SI. FVNDANTE. AC. PROMOVE[N]TE. ILLVSTRI. DVCE. HENRICO. / + FILIO. FILIE. LOTHARII. INPERATORIS. ET RELIGIOSISSIMA. EIVS. CONSORTE. MATHILDI. / + FILIA. HENRICI. SECVNDI. REGIS ANGLOR[UM]. FILII. MATHILDIS. I[M]P[ER]AT[RI]CIS. ROMANOR[UM]
co oznacza:
"Roku Pańskiego 1188 dedykowany ku chwale Najświętszej Maryi Panny ten ołtarz został poświęcony przez Adeloga, czcigodnego biskupa Hildesheim i ufundowany przez znamienitego księcia bardzo pobożnego syna, córki cesarza Lotara Henryka i jego żony Matyldy, córki Henryka II, króla Anglii, syna cesarzowej Matyldy."
To cenne źródło poświadcza fundację ołtarza przez Henryka Lwa. Najprawdopodobniej postać wygrawerowana na plakietce to sam Henryk Lew jako fundator. Ponadto w kolumnie tej znaleziono kilka relikwii oraz pieczęć biskupa Adeloga.

</doc>
<doc id="1444071" url="https://pl.wikipedia.org/wiki?curid=1444071" title="36 Pomorski Pułk Artylerii">
36 Pomorski Pułk Artylerii

36 Pomorski Pułk Artylerii (36 pa) – oddział Wojsk Rakietowych i Artylerii ludowego Wojska Polskiego.
Pułk wchodził w skład 20 Warszawskiej Dywizji Pancernej im. marsz. Konstantego Rokossowskiego. Stacjonował w garnizonie Budów.
Historia.
Na podstawie rozkazu nr 58 Naczelnego Dowództwa Wojska Polskiego z 15 marca 1945 roku sformowano w Bydgoszczy 36 Pułk Artylerii Lekkiej. Wiosną 1949 roku dyslokowany został do garnizonu Choszczno. Latem 1957 jednostka została rozformowana, a na jej bazie utworzony został 105 Dywizjon Artylerii Haubic i 7 dar. Oba pododdziały włączone zostały w skład 20 Dywizji Pancernej.
30 września 1967 105 Dywizjon Artylerii Haubic przyjął dziedzictwo tradycji 1 Pomorskiego Pułku Moździerzy i otrzymał nazwę wyróżniającą "Pomorski", a dzień 2 lutego ustanowiony został Świętem jednostki. W 1968 roku, na bazie 105 Pomorskiego dywizjonu artylerii haubic utworzony został 36 Pomorski Pułk Artylerii.
12 lutego 1960 r. Rada Państwa na podstawie art. 5 ust.1 dekretu z dnia 09.12.1951 r. o znaku Sił zbrojnych nadaje sztandar 105 Dywizjonowi Artylerii Haubic o numerze JW 3771. 10 lipca 1960 r. w imieniu Rady Państwa Szef Artylerii Pomorskiego Okręgu Wojskowego gen. Dubicki Edward przekazuje Dowódcy 105 Dywizjonu Artylerii Haubic ppłk. Nowickiemu Edwardowi. W 1967 r. sztandar przejmuje 105 Pomorski Dywizjon Artylerii Haubic o numerze JW 3771. W 1968 sztandar przejmuje 36 Pomorski Pułk Artylerii o numerze JW 3771.
W 1989 36 Pomorski Pułk Artylerii został przeniesiony do Stargardu Szczecińskiego i przemianowany na 37 Łużycki Pułk Artylerii.
20 kwietnia 1990 ppłk dypl Jerzy Brzewski ostatni Dowódca JW 3771 Pomorskiego Pułku Artylerii przekazał sztandar pułku do Muzeum Wojska Polskiego w Warszawie.
Struktura organizacyjna.
Razem w pułku artylerii: 18 haubic 122 mm, 18 haubic 152 mm i 4 zestawy ZU-23-2, 76 mm armata dywizyjna wz. 1942 (ZiS-3)
Przekształcenia.
36 Pułk Artylerii Lekkiej (do 1957) → 105 Dywizjon Artylerii Haubic (od 1967) – 105 Pomorski dywizjon artylerii haubic(do 1968) → 36 Pomorski Pułk Artylerii (do 1990) → 37 Łużycki Pułk Artylerii (1990-91)
→ 37 Pułk Artylerii (1991-96) → 30 Pomorski Pułk Artylerii Mieszanej

</doc>
<doc id="1444074" url="https://pl.wikipedia.org/wiki?curid=1444074" title="36 Pułk Artylerii">
36 Pułk Artylerii



</doc>
<doc id="1444077" url="https://pl.wikipedia.org/wiki?curid=1444077" title="Władimir Alikin">
Władimir Alikin

Władimir Aleksandrowicz Alikin (rus: Влади́мир Алекса́ндрович Аликин, ur. 10 maja 1957 w Nowoilińskim) – rosyjski biathlonista reprezentujący ZSRR, dwukrotny medalista igrzysk olimpijskich i czterokrotny medalista mistrzostw świata.
Kariera.
Alikin zaczął trenować biegi narciarskie w 1969 roku, a dwa lata później również biathlon. W Pucharze Świata zadebiutował w sezonie 1977/1978. Pierwsze punkty wywalczył 21 stycznia 1979 roku w Anterselvie, zajmując piąte miejsce w biegu indywidualnym. Nieco ponad dwa miesiące później, 6 kwietnia w Bardufoss po raz pierwszy stanął na podium zawodów pucharowych, zajmując trzecie miejsce w biegu indywidualnym. W zawodach tych wyprzedzili go jedynie jego rodak, Aleksandr Tichonow i Frank Ullrich z NRD. W klasyfikacji generalnej sezonu 1978/1979 zajął ostatecznie czwarte miejsce. Łącznie sześć razy stawał na podium zawodów PŚ, odnosząc przy tym jedno zwycięstwo: 28 stycznia 1981 roku w Ruhpolding był najlepszy w biegu indywidualnym.
W 1979 roku wystąpił na mistrzostwach świata w Ruhpolding, gdzie wspólnie z Władimirem Barnaszowem, Nikołajem Krugłowem i Aleksandrem Tichonowem zdobył brązowy medal. Ponadto był ósmy w biegu indywidualnym i czwarty w sprincie, przegrywając walkę o podium z Włochem Luigim Weissem. Na rozgrywanych dwa lata później mistrzostwach świata w Lahti indywidualnie plasował się poza czołową dziesiątką, jednak w sztafecie po raz kolejny zdobył brązowy medal. Wspólnie z Barnaszowem, Wiktorem Siemionowem i Anatolijem Alabjewem zajął trzecie miejsce w sztafecie podczas mistrzostw świata w Mińsku w 1982 roku. Na tej samej imprezie trzeci był też w sprincie, ulegając tylko Norwegowi Eirikowi Kvalfossowi i Frankowi Ullrichowi. Brał również udział w Zimowych Igrzyskach Olimpijskich 1980 w Lake Placid, gdzie reprezentacja ZSRR w składzie Alikin, Barnaszow, Alabjew i Tichonow zdobyła złoty medal w biegu sztafetowym. W sprincie Alikin wywalczył srebrny medal, rozdzielając na podium Ullricha i Alabjewa. Ponadto zajął ósme miejsce w biegu indywidualnym.
Po zakończeniu czynnej kariery został trenerem. Prowadził między innymi męską reprezentację Rosji w latach 2006–2010.
Został odznaczony m.in. Orderem Przyjaźni Narodów.

</doc>
<doc id="1444078" url="https://pl.wikipedia.org/wiki?curid=1444078" title="37 Pułk Artylerii">
37 Pułk Artylerii

Pułki artylerii noszące numer „37”:
Polskie:
Austro-węgierski:

</doc>
<doc id="1444079" url="https://pl.wikipedia.org/wiki?curid=1444079" title="22 Pułk Artylerii">
22 Pułk Artylerii

Pułki artylerii noszące numer „22”:
Polskie:
Austro-węgierski:

</doc>
<doc id="1444080" url="https://pl.wikipedia.org/wiki?curid=1444080" title="Stepan Szaumian">
Stepan Szaumian

Stepan Geworgi Szaumian (oryg. orm. Ստեփան Գևորգի Շահումյան, ros. Степан Георгиевич Шаумян), ps. Suren, Surenin, Ajaks, (ur. w Tyflisie, zm. 20 września 1918 przy transkaukaskiej linii kolejowej) – komunista ormiański, działacz partii bolszewickiej, polityk i dziennikarz, rewolucjonista działający głównie na Kaukazie. Zwany „Kaukaskim Leninem” . W 1918 należał do 26 Komisarzy Ludowych stojących na czele Komuny Bakijskiej, za co został rozstrzelany przez interwentów brytyjskich.
Młodość i wczesna działalność.
Urodził się w Tbilisi w rodzinie kupieckiej. Studiował na politechnice w Petersburgu, Uniwersytecie Technicznym w Rydze, wreszcie ukończył studia filozoficzne w Berlinie w 1905. Od 1900 był członkiem SDPRR i już jako student angażował się w ruch rewolucyjny, za co został zesłany na południowy Kaukaz. Zdołał zbiec i dotrzeć do Niemiec, gdzie działał w środowisku rosyjskiej emigracji rewolucyjnej. Znał m.in. Juliusza Martowa, Gieorgija Plechanowa oraz Lenina. Na kongresie partyjnym w 1903 poparł bolszewików. Od 1907 formalnie stał na czele bolszewików w Baku, pracując równocześnie jako nauczyciel i pisząc prace z zakresu teorii marksizmu.
Rok 1917.
W 1914 Szaumian stał na czele strajku generalnego w Baku, a po jego klęsce został aresztowany. Uciekł z więzienia niemal równocześnie z wybuchem rewolucji lutowej 1917. Chociaż nie wziął zbyt aktywnego udziału w tych wydarzeniach, jego popularność wśród robotników sprawiła, że został wybrany przewodniczącym Rady Robotników Baku oraz redaktorem gazety "Robotnik Bakijski".
Komuna Bakijska.
Po zwycięskiej dla bolszewików rewolucji październikowej Szaumian został mianowany Nadzwyczajnym Komisarzem ds. Kaukazu oraz przewodniczącym Rady Komisarzy Ludowych Baku. Stanął na czele rządu (Komuny Bakijskiej), stanowiącego koalicję Dasznaków, lewicowych Socjalistów Rewolucjonistów oraz bolszewików i mienszewików. Komuna wprowadziła szereg reform społecznych, w tym nacjonalizację głównych sektorów przemysłu i floty kaspijskiej, jak również oddała całość produkcji pod kontrolę robotniczą. Równocześnie komuniści nie radzili sobie z rozwiązaniem konfliktów narodowościowych w mieście zamieszkanym przez Azerów i Ormian. W Baku doszło do masowych rzezi Azerów . Bolszewicy przewodzeni przez Szaumiana starali się unikać, w odróżnieniu od innych miast, stosowania terroru wobec przeciwników politycznych. Zgodzili się również na oddanie władzy Dasznakom i mienszewikom po tym, gdy koalicja nie porozumiała się co do polityki wobec interwentów brytyjskich 
. Szaumian był zdecydowanym przeciwnikiem wejścia armii brytyjskiej do miasta, nie wierząc w porozumienie między komunistami a interwentami, chociaż ci ostatni powoływali się na możliwość ochrony ludności ormiańskiej przed szturmującymi Baku Turkami. Szaumian wierzył w możliwość zorganizowania samoobrony na miejscu w postaci rozbudowy formowanych od połowy 1917 jednostek Armii Czerwonej, jak i w pomoc z Moskwy.
Po utracie większości w Radzie Baku (stosunkiem głosów 259:236), a zarazem poważnej stracie poparcia, Szaumian zadeklarował, że bolszewicy oddadzą nie tylko władzę, ale i opuszczą całkowicie Radę i miasto.
Aresztowanie i śmierć.
31 lipca, po wejściu Brytyjczyków do miasta, przywódcy Komuny Bakijskiej z Szaumianem usiłowali uciec z miasta do Astrachania, jednak 16 sierpnia zostali zatrzymani przez interwentów i odstawieni do więzienia w Baku. 14 września uwolnił ich oddział bolszewików na czele z Anastasem Mikojanem. Druga próba ucieczki statkiem również się jednak nie powiodła i cała grupa komisarzy została zatrzymana w Krasnowodsku. Tam, mimo początkowych planów zatrzymania Szaumiana i jego towarzyszy jako zakładników, wszyscy zostali uwięzieni przez Brytyjczyków i rozstrzelani 20 września przy trasie transkaukaskiej.
Pamięć po Szaumianie w ZSRR.
Stepan Szaumian został natychmiast po śmierci uznany za bohatera rewolucyjnego. Jego imieniem nazwano dwie miejscowości w ZSRR:
Szaumian posiada również wiele pomników na terenie Armenii, w tym statuę w Erywaniu wzniesioną w 1931.

</doc>
<doc id="1444082" url="https://pl.wikipedia.org/wiki?curid=1444082" title="33 Pułk Artylerii">
33 Pułk Artylerii

Pułki artylerii noszące numer „33”:
Polskie:
Austro-węgierski:

</doc>
<doc id="1444085" url="https://pl.wikipedia.org/wiki?curid=1444085" title="Tomasz Aftański">
Tomasz Aftański

Tomasz Aftański (ur. 28 grudnia 1980 w Gdańsku) – były trener reprezentacji Polski seniorów oraz juniorów w futsalu, były trener Akademickiej Reprezentacji Polski w futsalu.
Życiorys.
W 2006 roku wybrany Trenerem Roku w Polsce. Za jego kadencji na funkcji trenera reprezentacji Polski seniorów drużyna została sklasyfikowana na 15. miejscu na świecie co dotychczas jest najwyższym wynikiem. W 2006 roku z Akademicką Reprezentacją Polski zajął 4. miejsce w Akademickich Mistrzostwach Świata.
Były trener dwóch chojnickich drużyn ligowych w futsalu. Z Holidayem Chojnice w sezonie 2004/2005 wywalczył brązowy medal w I lidze futsalu, a w sezonie 2005/2006 srebrny medal. Od sezonu 2006/2007 Tomasz Aftański prowadził drużynę Red Devils Chojnice. Od razu po objęciu zespołu awansował z nim z III do II ligi futsalu. W sezonie 2007/2008 wygrał z Red Devils rywalizację w II lidze i z pierwszego miejsca awansował do Ekstraklasy futsalu. W połowie sezonu 2008/2009 zrezygnował z prowadzenia drużyny Red Devils. Powodem rozstania Aftańskiego z tym klubem była niestabilna sytuacja wewnątrz klubu. Trener nie był zadowolony z działań zarządu „Czerwonych Diabłów”. Po przygodzie w Chojnicach na 2 miesiące został zatrudniony w roli trenera Tacho Toruń. Jego celem w Toruniu było wywalczenie awansu do ekstraklasy, co ostatecznie się nie udało. Po krótkim epizodzie, rozstał się z toruńskim klubem.
W sierpniu 2009 wyjechał wraz z rodziną na Cypr, ponieważ podpisał roczny kontrakt z wicemistrzem Cypru GC School Nikozja. Zadaniem Aftańskiego było przebudowanie zespołu w oparciu o wychowanków klubu. Bazując tylko na miejscowych zawodnikach GC School Nikozja awansował do strefy medalowej, ale ostatecznie zajął 4 miejsca w lidze. W tym samym sezonie trener Aftański zdobył srebrny medal z zespołem U-17 GC School Nikozja.
W sezonie 2010/2011 ponownie został trenerem zespołu Red Devils Chojnice, z którym zajął 6 miejsce w Ekstraklasie Futsalu. Po udanym sezonie zrezygnował z funkcji trenera zespołu z Chojnic.
Tomasz Aftański w latach 2005–2009 sprawował funkcję Prezesa KU AZS Uniwersytetu Gdańskiego, a w latach 2007–2009 był członkiem Zarządu Głównego AZS. Od 2008 roku sprawuje funkcję Delegata Technicznego EUSA (Europejska Federacja Sportu Studenckiego) podczas Akademickich Mistrzostw Europy (2008 – Wrocław, 2009 – Podgorica, 2010 – Zagrzeb, 2011 – Tampere, 2013 – Malaga) oraz EUSA Games (2012 – Cordoba).
Dwukrotnie pełnił on funkcję tymczasowego trenera Red Devils Chojnice. Pierwszy raz pod koniec pierwszej rundy sezonu 2011/2012 po zwolnieniu ze stanowiska trenera Artura Chrzonowskiego. 25 listopada 2014 przejął drużynę po Olegu Zozuli.
Aftański jest nauczycielem akademickim na Uniwersytecie Gdańskim, zajmuje się także marketingiem oraz dziennikarstwem. Od 2010 r. jest trenerem uczelnianej drużyny AZS UG Futsal Kobiet. Jest autorem (wraz z Andrzejem Szwarcem) jednej z pierwszych w Polsce książek o futsalu: „Futsal – piłka nożna halowa”, Wydawnictwo AWFiS, 2013.

</doc>
<doc id="1444086" url="https://pl.wikipedia.org/wiki?curid=1444086" title="Przejście graniczne Sławatycze-Domaczewo">
Przejście graniczne Sławatycze-Domaczewo

Przejście graniczne Sławatycze-Domaczewo – polsko-białoruskie drogowe przejście graniczne położone w województwie lubelskim, w powiecie bialskim, w gminie Sławatycze, w miejscowości Sławatycze.
Opis.
Przejście graniczne Sławatycze-Domaczewo początkowo zostało utworzone wyłącznie dla uproszczonego ruchu granicznego. Dopuszczony był ruch osobowy, na podstawie przepustek dla obywateli Polski i Białorusi. Organy Straży Granicznej dokonywały odprawy granicznej i celnej. 21 stycznia 1995 roku zostało uroczyście otwarte ogólnodostępne drogowe przejście graniczne Sławatycze-Domaczewo w którym udział wzięli między innymi premier RP Waldemar Pawlak, komendant główny SG ppłk Jan Wojcieszczuk oraz ze strony białoruskiej – prezydent Alaksandr Łukaszenka. Czynne przez całą dobę. Dopuszczony jest ruch osób, środków transportowych i towarów z wyłączeniem ruchu autobusowego bez względu na ich obywatelstwo lub przynależność państwową. Od 10 grudnia 2001 roku nastąpiło rozszerzenie ruchu do 3,5 tony masy całkowitej, z wyjątkiem towarów objętych procedurą TIR) oraz mały ruch graniczny.
Do przejścia granicznego po stronie polskiej prowadzi droga krajowa nr 63, a po stronie białoruskiej droga nr P94.
1 lipca 2013 roku na okres 6 miesięcy na podstawie porozumienia Szefów służb granicznych Polski i Białorusi wprowadzony został pilotażowy program związany z rozszerzeniem zakresu ruchu o ruch autobusów oraz pojazdów o dopuszczalnej masie całkowitej do 7,5 tony. W związku z pozytywnym odbiorem społecznym ww. pilotażu, decyzją Szefów służb granicznych Polski i Białorusi był on przedłużony do 30 czerwca 2014 roku . 6 sierpnia 2015 roku od godziny 00:00 w związku z pismem nr "KG–ZG – 6591/WSG/AS/15" z 3 sierpnia 2015 roku wstrzymano bezterminowo pilotaż rozszerzenia dopuszczalnego ruchu o ruch autokarów i pojazdów ciężarowych o dmc do 7,5 t. Dopuszczony rodzaj ruchu jest zgodny z zapisami Obwieszczenia MSW z 3 lipca 2015 roku w sprawie ogłoszenia przejść granicznych, rodzaju ruchu dozwolonego przez te przejścia oraz czasu ich otwarcia i odbywa się na 7 pasach na kierunku wjazdowym i 7 pasach na kierunku wyjazdowym zgodnie z oznakowaniem:
Podmioty odpowiedzialne.
Podmioty odpowiedzialne za dokonywanie kontroli osób, towarów i pojazdów przekraczających granicę:
Administracja przejścia:
Przejście graniczne polsko-radzieckie.
W okresie istnienia Związku Radzieckiego od 24 stycznia 1986 roku zaczął funkcjonować tu polsko-radziecki Punkt Uproszczonego Przekraczania Granicy Sławatycze-Domaczewo. Przekraczanie granicy odbywało się na podstawie przepustek. Organy Wojsk Ochrony Pogranicza wykonywały odprawę graniczną i celną. Kontrolę graniczną i celną osób, towarów i środków transportu wykonywała Strażnica WOP Sławatycze.

</doc>
<doc id="1444087" url="https://pl.wikipedia.org/wiki?curid=1444087" title="Hum Hain Rahi Pyaar Ke">
Hum Hain Rahi Pyaar Ke

Hum Hain Rahin Pyaar Ke (hindi: हम हैं राही प्यार के, urdu: ہم ہیں راہی پیار کے, tłum. "Podróżujemy drogą miłości") to bollywoodzki dramat miłosny i rodzinny z Aamir Khanem i Juhi Chawla w rolach głównych. W 1993 roku wyreżyserował go Mahesh Bhatt, autor" Duplicate" i "Zakhm". Film opowiada historię Rahula, który po śmierci siostry podejmuje się opieki nad trojgiem dzieci.
Film nawiązuje do dramatu "Dom na łodzi" z Carym Grantem i Sophią Loren w rolach głównych. 8 lat potem Juhi Chawla stworzyła podobna parę opiekującą się osieroconymi dziećmi z Shah Rukh Khanem w "One 2 Ka 4".
Fabuła.
Rahul Malhotra (Aamir Khan) ma na głowie biznes i opiekę nad trójką dzieci swojej zmarłej siostry. Jakby mało mu było kłopotów z pracą i pocieszaniem zasmuconych sieroctwem dzieci, musi ponadto uganiać się od zalotów polującej na niego Mayi. Kapryśna, władcza dziewczyna oczekuje od ojca kupienia opierającego się jej Rahula. Ojciec intrygami doprowadza Rahula na krawędź bankructwa. Tylko ślub z Mayą może zabezpieczyć dalszy byt Rahula i jego podopiecznych. Ale do jego domu dzieci przyprowadziły w międzyczasie rezolutną i pełną ciepła Vaiyjanti (Juhi Chawla). W tej sytuacji jej zakochane serce musi szybko podpowiedzieć jakieś rozwiązanie.
Muzyka i piosenki.
Autorami muzyki jest duet Nadeem-Shravan, twórcy muzyki do takich filmów jak "Deewana", "Raja Hindustani", "Zamaana Deewana", "Dil Hai Ki Manta Nahin", "Pardes", "Aa Ab Laut Chalen", "Raaz", "Więzy miłości", "Wiem, czym jest miłość", "Hum Tumhare Hain Sanam", "Dil Hai Tumhaara", "Dil Ka Rishta", "Yeh Dil", "Andaaz", "Qayamat", "Hungama", "Tumsa Nahin Dekha", "Bewafaa", "Deszcz" czy "".

</doc>
<doc id="1444089" url="https://pl.wikipedia.org/wiki?curid=1444089" title="Stříbrnice (kraj ołomuniecki)">
Stříbrnice (kraj ołomuniecki)

Stříbrnice – gmina w Czechach w powiecie Przerów w kraju ołomunieckim. Według danych z dnia 1 stycznia 2012 liczyła 245 mieszkańców.
Pierwsza wzmianka o miejscowości pochodzi z roku 1406.

</doc>
<doc id="1444090" url="https://pl.wikipedia.org/wiki?curid=1444090" title="Shavit">
Shavit

Shavit (hebr. שביט, "RSA-3") – jedna z pierwszych izraelskich rakiet nośnych, wyprodukowana przez Izrael i RPA. Była przeznaczona do wynoszenia niewielkich satelitów na niską orbitę okołoziemską. Właścicielem była Izraelska Agencja Lotów Kosmicznych.
Historia.
Pierwszy start rakiety Shavit odbył się 19 września 1988 w kosmodromie Palmachim w Izraelu. Dzięki wyniesieniu satelity szpiegowskiego Ofeq-1 Izrael został ósmym krajem na świecie, który wystrzelił własnego satelitę okołoziemskiego.
W kwietniu 1995 została zastąpiona przez nowszą rakietę nośną Shavit-1.
Budowa rakiety.
Budowa rakiety opierała się na doświadczeniach zdobytych z wcześniejszą rakietą balistyczną Jerycho-2. Rakieta Shavit posiadała trzy stopnie z silnikami rakietowymi zasilanymi paliwem stałym, z których dwa pierwsze pochodziły z rakiety Jerycho-2.

</doc>
<doc id="1444091" url="https://pl.wikipedia.org/wiki?curid=1444091" title="39 Pułk Artylerii">
39 Pułk Artylerii

Pułki artylerii noszące numer „39”:
Polskie:
Austro-węgierski:
Niemiecki:

</doc>
<doc id="1444092" url="https://pl.wikipedia.org/wiki?curid=1444092" title="Judd Hirsch">
Judd Hirsch

Judd Hirsch (ur. 15 marca 1935 w Nowym Jorku) – amerykański aktor filmowy i telewizyjny. Ukończył DeWitt Clinton High School w Nowym Jorku.

</doc>
<doc id="1444093" url="https://pl.wikipedia.org/wiki?curid=1444093" title="Chorużiwka">
Chorużiwka

Chorużiwka () – wieś w północno-wschodniej Ukrainie, w rejonie nedryhajliwskim obwodu sumskiego. 
Wieś liczy 813 mieszkańców, leży 111 metrów n.p.m. 23 lutego 1954 roku urodził się tu Wiktor Juszczenko, prezydent Ukrainy w latach 2005–2010. Z miejscowości pochodzi również Petro Juszczenko, jego brat i biznesmen.

</doc>
<doc id="1444100" url="https://pl.wikipedia.org/wiki?curid=1444100" title="Pavel Bugalo">
Pavel Bugalo

Pavel Bugalo (uzb. cyr. Павел Бугало, ros. Павел Бугало, "Pawieł Bugało"; ur. 21 sierpnia 1974 w ZSRR) – uzbecki piłkarz grający na pozycji bramkarza. Obecnie zawodnik Bunyodkoru Taszkent. Reprezentant kraju.
W 1996 i 1997 roku był wybierany najlepszym młodym piłkarzem Uzbekistanu jako piłkarz Paxtakoru Taszkent. Później grał w Ałanija Władykaukaz i w Kazachstanie gdzie w 2002 roku z klubem Żenis Astana zdobył mistrzostwo kraju.
Od 1995 roku występuje w reprezentacji Uzbekistanu i był w składzie tego kraju Puchar Azji w 1996, 2000, 2004, 2007.

</doc>
<doc id="1444101" url="https://pl.wikipedia.org/wiki?curid=1444101" title="Ardent Worship">
Ardent Worship

Ardent Worship - czwarty album rockowego zespołu Skillet wydany w 2000 roku przez wytwórnie Ardent Records. W utworach "Safe With You" i "Shout To The Lord" pojawia się Ken Steorts oraz Trey McClurkin. Jest to pierwszy album z nową perkusistką - Lori Peters, która zastąpiła Treya McClurkina.

</doc>
<doc id="1444105" url="https://pl.wikipedia.org/wiki?curid=1444105" title="Czajkyne">
Czajkyne

Czajkyne (ukr. "Чайкине") – wieś w północnej Ukrainie, w rejonie nowogrodzkim obwodu czernihowskiego. Mieszka w niej 296 osób. 
9 sierpnia 1938 roku urodził się tam Łeonid Kuczma, w latach 1994–2005 prezydent Ukrainy.

</doc>
<doc id="1444106" url="https://pl.wikipedia.org/wiki?curid=1444106" title="Tadeusz Białecki">
Tadeusz Białecki

Tadeusz Białecki (ur. 21 października 1933 w Lublińcu) – polski historyk, pracownik Uniwersytetu Szczecińskiego.
Z wykształcenia historyk i demograf. W 1959 ukończył studia na wydziale historyczno-filozoficznym Uniwersytetu Warszawskiego. W 1964 obronił pracę doktorską na UAM, tam też w 1971 habilitował się. Od 1980 profesor nadzwyczajny, od 1997 zwyczajny.
Kariera zawodowa.
Autor około 200 publikacji dotyczących Pomorza Zachodniego. Redaktor naczelny "Encyklopedii Szczecina". W 2005 wspólnie z profesorem Edwardem Rymarem wydał dwutomową "Kronikę pomorską z XVI wieku" Thomasa Kantzowa.
Wśród wypromowanych przez Białeckiego doktorów znalazł się Dariusz Wybranowski (1997).
Członek Instytutu Zachodniego, Instytutu Bałtyckiego, Polskiego Towarzystwa Historycznego, Szczecińskiego Towarzystwa Naukowego.

</doc>
<doc id="1444108" url="https://pl.wikipedia.org/wiki?curid=1444108" title="Nizina Krymska">
Nizina Krymska



</doc>
<doc id="1444111" url="https://pl.wikipedia.org/wiki?curid=1444111" title="Borowiec (Chrzanów)">
Borowiec (Chrzanów)

Borowiec – osiedle w Chrzanowie położone w jego południowo-zachodniej części, o statusie jednostki pomocniczej gminy Chrzanów.
Borowiec od północy sąsiaduje z osiedlem Stara Huta, od wschodu – z osiedlami Rospontowa i Stella oraz Pogorzycami, od południa z Zagórzem w gminie Babice, a od zachodu z gminą Libiąż.
Osiedle dzieli na dwie części płynąca na południe rzeka Chechło. Część lewobrzeżna (wschodnia) osiedla powstała jako typowa wieś-ulicówka, tworzy ją zabudowa jednorodzinna wzdłuż ulicy Borowcowej, która ciągnie się aż do granicy z Zagórzem. Część prawobrzeżna (zachodnia) ma charakter przemysłowy, znajdują się tu m.in. zakłady przemysłu spożywczego (chłodnia, zakłady mięsne, mleczarnia), a także oczyszczalnia ścieków. Na wschodnim krańcu osiedla, pod wzgórzem Żelatowa, znajduje się także kopalnia i prażalnia dolomitu.
Obszar osiedla.
Osiedle obejmuje następujące ulice: Boczna, Borowcowa (od wiaduktu kolejowego do końca ulicy), Dolomitowa, Kamienna, Krucza, Młyńska, Powstańców Styczniowych (od wiaduktu kolejowego do końca ulicy), Przy Moście, Skalna, Sosnowa, Strzelecka, Żelatowa, Żurawiec.

</doc>
<doc id="1444114" url="https://pl.wikipedia.org/wiki?curid=1444114" title="Kraje socjalistyczne">
Kraje socjalistyczne



</doc>
<doc id="1444116" url="https://pl.wikipedia.org/wiki?curid=1444116" title="Jam Zapolski">
Jam Zapolski

Jam Zapolski (ros. Запольский Ям, Заполин Ям, Ям Запольный) – wieś w obwodzie pskowskim Rosji, na południe od Pskowa w pobliżu miasta Wielkie Łuki. Nazwa historyczna, obecnie w tym rejonie znajduje się kilka wsi o nazwie Jam. Według historyków, może chodzić o Jam w rejonie diedowickim (z nazwą przymiotnikową Ям Сорокинской 'Jam Sorokinskoj'), jednak nie jest to pewna lokalizacja.
Miejsce zawarcia dziesięcioletniego rozejmu kończącego wojnę polsko-rosyjską 1579–1582. o Inflanty. Na jego mocy ziemia połocka oraz zamki na Inflantach przypadły Polsce, zaś Polacy oddali Moskwie Wielkie Łuki.

</doc>
<doc id="1444117" url="https://pl.wikipedia.org/wiki?curid=1444117" title="Długosz (grzbiet górski)">
Długosz (grzbiet górski)

Długosz (niem "Langerberg") — grzbiet górski w północnej części Gór Kruczych, w Sudetach Środkowych. Na północ od Anielskiej Góry, od której oddzielony jest przełęczą przez którą biegnie droga powiatowa (trasa rowerowa pn. "Cysterski Szlak") z Przedwojowa do Krzeszowa. Grzbiet posiada kilka kulminacji: 612 m, 600 m, 590 m. Na północy styka się ze skałkami Trzej Bracia.
Grzbiet zbudowany jest z permskich trachitów, trachybazaltów, piaskowca czerwonego spągowca oraz piaskowców i zlepieńców górnego karbonu z drobnymi pokładami węgla kamiennego. Wszystkie te utwory należą do zachodniego skrzydła niecki śródsudeckiej.
Porośnięty jest lasem świerkowo-sosnowym.

</doc>
<doc id="1444118" url="https://pl.wikipedia.org/wiki?curid=1444118" title="Jeholornis">
Jeholornis



</doc>
<doc id="1444124" url="https://pl.wikipedia.org/wiki?curid=1444124" title="Never Too Late">
Never Too Late

Never Too Late – piosenka australijskiej piosenkarki Kylie Minogue. Piosenka pochodzi z płyty Enjoy Yourself z 1989 roku.
Lista utworów.
CD single
7" single
12" single
Australian 12" single/7" single/Cassette single

</doc>
<doc id="1444126" url="https://pl.wikipedia.org/wiki?curid=1444126" title="Nihon Terebi Hōsōmō">
Nihon Terebi Hōsōmō

 – japoński nadawca telewizyjny, występujący popularnie pod nazwami oraz „NTV”, założony roku przez Matsutarō Shōriki.
Akcjonariusze.
Stan na 31 marca 2013:

</doc>
<doc id="1444131" url="https://pl.wikipedia.org/wiki?curid=1444131" title="Herb Żagania">
Herb Żagania

Herb Żagania – jeden z symboli Żagania w postaci herbu zatwierdzony uchwałą nr XXI/46/96 Rady Miasta Żagania w dniu 22 maja 1996 roku.
Wygląd i symbolika.
Herb przedstawia w tarczy barwy czerwonej blankowane mury obronne barwy białej, pośrodku blankowana wieża bramna z dwoma czarnymi ostrołukowymi oknami i otwartą ostrołukową bramą, nakryta szarym (srebrnym) spiczastym dachem. Ponad murami z prawej strony biały hełm turniejowy z półkolistym pióropuszem z pawich piór. Z lewej strony tarcza sercowa barwy żółtej (złotej), w polu czarny orzeł z białą przepaską (herb Piastów dolnośląskich). W bramie rycerz bez nakrycia głowy trzymający włócznię w prawej i tarczę z wizerunkiem orła w lewej ręce (taką samą jak powyżej).
Historia.
Wizerunek herbowy widniał na pieczęci miejskiej przy dokumentach z 1303 i 1305 roku. Otaczał go napis: "SIGILLV BVRGENSIVM DE SAGANO". Żagań był wówczas własnością Piastów z linii głogowsko-żagańskiej.
Inny herb z tego okresu przedstawia mury obronne z dwiema wieżami, między którymi znajdowała się tarcza herbowa z orłem dolnośląskim, w bramie zaś znajdowała się duża litera "S". Pieczęć z tym herbem znajduje się w archiwum gdańskim przy dokumencie z 1384 roku i w archiwum wrocławskim przy dokumencie z 1428 roku.
Po sprzedaży miasta w 1472 roku książętom saskim w herbie Żagania orła zastąpiono czarnym lwem margrabiów miśnieńskich. Taki wzór obowiązywał do 1602 roku, kiedy to 13 marca cesarz, król Czech Rudolf II Habsburg nadał w Pradze w specjalnym przywileju nowy herb miasta: w tarczy czwórdzielnej w krzyż, pierwsze i czwarte pole barwy czarnej, na każdym stojące, złote lwy w koronach zwrócone ku sobie, drugie i trzecie pole barwy czerwonej, na każdym budynek bramy miejskiej w kolorze białym z dwiema blankowanymi basztami po bokach, z otwartą bramą i podniesioną kratą, pod nią duża, czarna litera "S" oznaczająca wówczas nazwę miasta (łac. "Saganum", niem. "Sagan"). Powyżej tarczy herbowej hełm z koroną, przyozdobiony z prawej strony czarno-żółtymi labrami i biało-czerwonymi z lewej. Powyżej hełmu dwa rozpostarte orle skrzydła. Herb ten obowiązywał do 1968 roku. Oryginał jego nadania z 1602 roku przechowywany jest w zbiorach Wojewódzkiego Archiwum Państwowego w Zielonej Górze. 
Od 1945 roku, władze miejskie używały na równi z cesarskim znakiem, herbu wzorowanego na pieczęciach z 1384 i 1428 roku.
W 1968 roku zmieniono herb na mocy Uchwały Miejskiej Rady Narodowej. Jego autorem był kustosz Muzeum w Nowej Soli Aleksander Fudalej. Wyglądał jak herb miasta z 1996 roku, z tą różnicą, że pióropusz na herbie był barwy zielonej.
Autorami herbu przyjętego na mocy uchwały nr 11/8/93 rady miejskiej z 25 lutego 1993 roku byli Grażyna Kulej-Zwiemik i historyk Jerzy Winczaruk. Herb zmieniono w 1996 roku wg wzoru widniejącego na pieczęci z 1303 i 1305 roku.

</doc>
<doc id="1444132" url="https://pl.wikipedia.org/wiki?curid=1444132" title="Systema Naturae">
Systema Naturae

Systema Naturae (1735–1770) – jedna z głównych prac szwedzkiego lekarza medycyny i przyrodnika Karola Linneusza. Jej pełny tytuł to:
Systema naturae per regna tria naturae, secundum classes, ordines, genera, species, cum characteribus, differentiis, synonymis, locis.
Książka stała się szybko bardzo popularna, dlatego Linneusz kontynuował wydawanie kolejnych edycji i poszerzanie dzieła od 11 stron pierwszej edycji (1735 r.) do ponad 6000 stron w ostatniej, trzynastej edycji uzupełnionej przez Johanna Friedricha Gmelina, wydanej w latach 1788–1793 w trzech tomach (z czego pierwszy liczył 7 części, a drugi – 2). W X edycji Linneusz wyróżnił trzy królestwa, zwierzęta, rośliny i minerały. Te ostatnie podzielił na trzy klasy: skały, minerały i skamieniałości.
W miarę rozwoju pracy, Linneusz dokonywał zmian: w pierwszej edycji wieloryby były klasyfikowane jako ryby; w 10. edycji, opublikowanej w 1758, wieloryby zostały przeniesione do ssaków. W tej samej edycji wprowadził dwie części nazwy (nazewnictwo binominalne) dla gatunków zwierząt, niektóre wprowadził dla gatunków roślin w publikacji z 1753 r. – "Species Plantarum".
Dziesiątą edycję (1758) tej książki uważa się za początek nomenklatury zoologicznej. Wprowadzona przez Linneusza klasyfikacja stała się podstawą naukowej klasyfikacji biologicznej organizmów.

</doc>
<doc id="1444133" url="https://pl.wikipedia.org/wiki?curid=1444133" title="Marek Sapara">
Marek Sapara

Marek Sapara (ur. 31 lipca 1982 w Koszycach) – piłkarz słowacki grający na pozycji środkowego pomocnika.
Kariera klubowa.
Sapara pochodzi z Koszyc. Karierę piłkarską rozpoczął w klubie VSS Košice. Następnie występował w FK Krásna nad Hornádom, a w 2001 wrócił do rodzinnego miasta i przeszedł do klubu 1. FC Košice. W sezonie 2001/2002 zadebiutował w jego barwach w pierwszej lidze słowackiej. W drugim roku gry w Košicach był członkiem wyjściowej jedenastki. W 2003 roku zmienił barwy klubowe i został piłkarzem MFK Ružomberok. W Ružomberoku Marek występował przez 3,5 roku. Największy sukces osiągnął w sezonie 2005/2006, gdy wywalczył swój pierwszy tytuł mistrza kraju. Zdobył także Puchar Słowacji.
Na początku 2006 roku Sapara opuścił MFK Ružomberok i za 1,3 miliona euro został sprzedany do norweskiego Rosenborga Trondheim. Stał się liderem drugiej linii Rosenborga i swoim pierwszym sezonie spędzonym w Trondheim zdobył 3 gole w rozgrywkach Tippeligaen przyczyniając się do zdobycia mistrzostwa kraju. W 2007 roku zaliczył 7 trafień i był trzecim najlepszym strzelcem drużyny po Steffenie Iversenie (13 goli) i Yssoufie Koné (9 goli). Wystąpił w fazie grupowej Ligi Mistrzów, jednak w lidze zajął z Rosenborgiem dopiero 5. miejsce. W 2009 Sapara zdobył ze swoim klubem mistrzostwo Norwegii.
W 2010 roku Sapara odszedł do tureckiego MKE Ankaragücü. W 2011 roku zmienił klub i podpisał kontrakt z Trabzonsporem. Był z niego wypożyczony w 2012 roku do Gaziantepsporu, w którym grał również w 2014 roku. W tym samym roku występował również w Osmanlısporze. W 2015 wrócił do MFK Ružomberok i w 2018 zakończył w nim karierę.
Kariera reprezentacyjna.
W reprezentacji Słowacji Sapara zadebiutował 8 października 2005 roku w wygranym 1:0 spotkaniu eliminacji do Mistrzostw Świata w Niemczech z Estonią. Od czasu debiutu stał się jednym z podstawowych graczy kadry narodowej.

</doc>
<doc id="1444134" url="https://pl.wikipedia.org/wiki?curid=1444134" title="Służba żeglugi śródlądowej (II RP)">
Służba żeglugi śródlądowej (II RP)

Służba żeglugi śródlądowej – dział administracji wojskowej II RP.
Skład, cel i zadania..
Wydzielone oddziały wojskowe oraz: tor żeglugi z wszelkimi urządzeniami stałymi - porty, przystanie, ładownie, stocznie i warsztaty; różnego rodzaju obiekty pływające; personel, sprzęt i wyposażenie oraz środki łączności, należące do wszystkich powyższych urządzeń.
Celem wojskowej służby żeglugi śródlądowej było przygotowanie do działań wojennych pod względem komunikacyjnym i strategicznym; uzyskanie maksymalnej zdolności przewozowej sieci dróg wodnych, sprzętu i personelu; sprawności i wydajności punktów załadunkowych, wyładunkowych i przeładunkowych z jednego środka komunikacji na drugi.
Zadania:
Organizacja..
Wojskowy komisarz żeglugi śródlądowej..
Wojskową służbą żeglugi śródlądowej kierował Minister Spraw Wojskowych przy pomocy wojskowego komisarza żeglugi śródlądowej.
Organy pomocnicze i wykonawcze.
Zależność służbowa i kompetencje.
Wojskowy komisarz żeglugi śródlądowej podlegał bezpośrednio szefowi Oddziału IV Sztabu Generalnego
i był przełożonym całego personelu wojskowej służby żeglugi śródlądowej (posiadał uprawnienia dowódcy pułku).
Sieć dróg wodnych..
Sieć dróg wodnych dzieliła się, dla potrzeb wojskowych, na terytorialne wojskowe okręgi wodne, z przyłączeniem ich do Dowództw Okręgów Korpusów, bez względu na istniejące granice terytorialne Okręgów Korpusów.
Na każdy z terytorialnych wojskowych okręgów wodnych przypadał delegat wojskowego komisarza żeglugi śródlądowej lub komendant linii żeglugi śródlądowej.
Delegat wojskowego komisarza żeglugi śródlądowej, podległy bezpośrednio wojskowemu komisarzowi żeglugi śródlądowej był jego przedstawicielem w zakresie odnośnych zadań.
Komendant linii żeglugi śródlądowej podlegał bezpośrednio wojskowemu komisarzowi żeglugi śródlądowej i był jego przedstawicielem w zakresie odnośnych zadań. Prowadził on referat w Dowództwie Okręgu Korpusu w zakresie zadań powierzonych Dowództwu Okręgu Korpusu odnośnie do żeglugi śródlądowej.
Delegat wojskowego komisarza żeglugi śródlądowej i komendant linii żeglugi śródlądowej posiadał prawa dowódcy batalionu.
Oddziały wojskowej służby żeglugi śródlądowej..
Zawiązki oddziałów wojskowej służby żeglugi śródlądowej stanowili podoficerowie przydzieleni do delegata wojskowego komisarza żeglugi śródlądowej lub komendanta linii żeglugi śródlądowej.
Szkoleni byli w przepisach służby portowej oraz w służbie ruchu na obiektach pływających (piloci).

</doc>
<doc id="1444136" url="https://pl.wikipedia.org/wiki?curid=1444136" title="16 Pułk Artylerii">
16 Pułk Artylerii

Pułki artylerii noszące numer „16”:
Wojska Polskiego:
Austro-węgierski:

</doc>
<doc id="1444137" url="https://pl.wikipedia.org/wiki?curid=1444137" title="Nippon television">
Nippon television



</doc>
<doc id="1444141" url="https://pl.wikipedia.org/wiki?curid=1444141" title="Meszadi Azizbekow">
Meszadi Azizbekow

Meszadi Azizbekow lub Azizbejow, oryg. az. Məşədi Əzim bəy oğlu Əzizbəyov, (ur. 6 stycznia 1876 w Baku, zm. 20 września 1918) – komunista i rewolucjonista azerski.
Młodość i wczesna działalność.
Azizbekow urodził się w rodzinie murarza. Ukończył szkołę średnią w Baku, a następnie uczył się w szkole inżynierskiej w Petersburgu. W 1896 wstąpił do SDPRR i brał udział w rozruchach studenckich. W 1899 rozpoczął naukę w Petersburskim Instytucie Technologicznym na wydziale elektrycznym, kończąc ją w 1908.
Rewolucjonista.
Azizbekow wziął udział w rewolucji 1905, potem działał w bakijskich związkach zawodowych. W czasie I wojny światowej brał udział w organizowaniu pomocy humanitarnej dla mieszkańców miasta.
Po rewolucji lutowej został wybrany do Bakijskiej Rady Robotników, działał też w Muzułmańskiej Partii Socjalistycznej. Był działaczem Komuny Bakijskiej. Podzielił los pozostałych jej przywódców, rozstrzelany przez Brytyjczyków po nieudanej próbie ucieczki.
Pamięć po Azizbekowie w ZSRR.
Imieniem Azizbekowa nazwano trzy miasta w Armenii – Wajk, Aregnadem i Zarritap. Jego imię nosiła stacja metra oraz dzielnica w Baku.

</doc>
<doc id="1444147" url="https://pl.wikipedia.org/wiki?curid=1444147" title="Anabazyna">
Anabazyna

Anabazyna ("neonikotyna") – organiczny związek chemiczny z grupy alkaloidów pirydynowych, jeden z głównych nikotynoidów występujący w tytoniu obok nikotyny i nornikotyny. Zbudowana jest z pierścienia pirydynowego połączonego bezpośrednio z pierścieniem piperydynowym. Jest związkiem chiralnym, z jednym asymetrycznym atomem węgla, który w związku pochodzenia naturalnego ma konfigurację S. Czysta anabazyna jest higroskopijną, bezbarwną cieczą, która ciemnieje na powietrzu. Występuje również w "Nicotiana glauca" w ilości około 1%. Z wodą miesza się w każdym stosunki dając roztwory o odczynie zasadowym. Anabazyna łatwo wchłania się przez skórę, a przy tym jest silnie trująca dla ludzi i zwierząt – LD50 p.o. dla szczura wynosi 105 mg/kg masy ciała.
Jest alkaloidem pierwotnym, wytworzonym przez system korzeniowy rośliny. Nazwa związku pochodzi od nazwy łac. rośliny z gatunku "Anabasis aphylla" z rodziny komosowatych. Anabazyna występuje w "Anabasis aphylla" w ilościach od 0,11 do 5,01%, przy czym największa jej zawartość znajduje się w najmłodszych przyrostach pędów.
Zastosowanie.
Anabazyna stosowana jest jako środek owadobójczy. Jest insektycydem kontaktowym i żołądkowym. Formą użytkową jest 30% roztwór siarczanu anabazyny, który przed zastosowaniem poddaje się aktywacji za pomocą wodorotlenku wapnia. Wobec "Aphis rumicis" (mszycowate) jest dziesięciokrotnie bardziej toksyczna od nikotyny. Kluczowym elementem warunkującym jej toksyczność wobec owadów jest obecność silnie zasadowego azotu w pierścieniu piperydynowym.

</doc>
<doc id="1444148" url="https://pl.wikipedia.org/wiki?curid=1444148" title="Dolina Wyżnia Chochołowska">
Dolina Wyżnia Chochołowska



</doc>
<doc id="1444156" url="https://pl.wikipedia.org/wiki?curid=1444156" title="Rex Linn">
Rex Linn

Rex Maynard Linn (ur. 13 listopada 1956 w Spearman, Teksas) – amerykański aktor filmowy i telewizyjny, występował w roli Franka Trippa w serialu "".

</doc>
<doc id="1444165" url="https://pl.wikipedia.org/wiki?curid=1444165" title="Bashi-bazouk">
Bashi-bazouk



</doc>
<doc id="1444172" url="https://pl.wikipedia.org/wiki?curid=1444172" title="Prokopi Dżaparidze">
Prokopi Dżaparidze

Prokopi Aprasjonowicz Dżaparidze (gruz. პროკოფი აპრასიონის ძე ჯაფარიძე, ur. , zm. 20 września 1918 w Krasnowodsku) – gruziński komunista, działacz bolszewicki na terenie Azerbejdżanu, jeden z 26 komisarzy Komuny Bakijskiej.
Młodość i wczesna działalność.
Zdobył wykształcenie wyższe w Instytucie Nauczycielskim w Tbilisi. W SDPRR działał od 1898, należał ponadto do założycieli Hümmətu i był szczególnie aktywny w środowiskach muzułmańskich.
Po rewolucji lutowej został wybrany do bakijskiego komitetu partii bolszewickiej, w grudniu 1917 został zastępcą przewodniczącego, a w styczniu przewodniczącym Komitetu Wykonawczego Rady Robotniczej Baku. W marcu 1918 brał udział w stłumieniu buntu azerskiego w Baku. W Komunie Bakijskiej pełnił funkcję komisarza spraw wewnętrznych, a następnie komisarza ds. żywności.
20 września 1918 został rozstrzelany na mocy decyzji lokalnego rządu eserowskiego i za aprobatą brytyjskiej misji wojskowe razem z pozostałymi działaczami Komuny Bakijskiej.

</doc>
<doc id="1444177" url="https://pl.wikipedia.org/wiki?curid=1444177" title="Herb powiatu międzyrzeckiego">
Herb powiatu międzyrzeckiego

Herb powiatu międzyrzeckiego przedstawia w polu czerwonym srebrną głowę orła zwróconą w prawo, pomiędzy dwoma srebrnymi wstęgami falistymi. Głowa orła symbolizuje Wielkopolskę, natomiast wstęgi – główne rzeki powiatu: Wartę i Obrę.
Herb został ustanowiony przez Radę Powiatu w dniu 28 września 2010 r.
Prawo używania herbu Powiatu Międzyrzeckiego bez ograniczeń przysługuje organom Powiatu, Starostwu oraz powiatowym samorządowym jednostkom organizacyjnym. Herb umieszcza się na budynkach, w pomieszczeniach urzędowych oraz salach posiedzeń należących do organów Powiatu Międzyrzeckiego i powiatowych samorządowych jednostek organizacyjnych. W pomieszczeniach urzędowych herb umieszcza się obok godła państwowego.
Historia.
Prace nad wzorem herbu trwały od końca 2006 r. Projekt opracował artysta plastyk z Przytocznej – Aleksander Migdal, a pomagał mu historyk z Wyszanowa – dr Marceli Tureczek. Pierwszych pięć wersji herbu odrzuciła Komisja Heraldyczna, działająca przy Ministerstwie Spraw Wewnętrznych i Administracji. Szósta wersja projektu herbu została w dniu 10 września 2010 r. pozytywnie zaopiniowana przez Komisję Heraldyczną, a 22 września 2010 r. przez Ministra Spraw Wewnętrznych i Administracji, co umożliwiło podjęcie stosownej uchwały przez radę powiatu.

</doc>
<doc id="1444185" url="https://pl.wikipedia.org/wiki?curid=1444185" title="Nizina Kolchidzka">
Nizina Kolchidzka

Nizina Kolchidzka (gruz. კოლხეთის დაბლობი) - równina aluwialna w Gruzji, rozciągająca się w dolnym biegu rzek Rioni i Inguri, od wybrzeża Morza Czarnego pomiędzy Suchumi a Kobuleti na zachodzie, grzbietem Wielkiego Kaukazu na północy, a grzbietem Małego Kaukazu na południu.
Średnia wysokość to 100-150 m n.p.m.

</doc>
<doc id="1444186" url="https://pl.wikipedia.org/wiki?curid=1444186" title="Ludwika Augusta Hohenzollern">
Ludwika Augusta Hohenzollern



</doc>
<doc id="1444188" url="https://pl.wikipedia.org/wiki?curid=1444188" title="Stenopelix">
Stenopelix



</doc>
<doc id="1444189" url="https://pl.wikipedia.org/wiki?curid=1444189" title="Senat Rządzący">
Senat Rządzący

Senat Rządzący () – powołany w 1711 roku przez Piotra I w ramach jego reform. Senat ten zastępował monarchę podczas jego nieobecności, ale posiadał również szerokie uprawnienia podczas przebywania władcy na miejscu. Należało do nich m.in.:
Pierwotne szerokie kompetencje Senatu z czasem uległy ograniczeniu do kontroli nad administracją i sądownictwem. Jeden w wydziałów ("Особое присутствие Правительствующего сената") był sądem w sprawach politycznych (np. Proces stu dziewięćdziesięciu trzech).

</doc>
<doc id="1444190" url="https://pl.wikipedia.org/wiki?curid=1444190" title="Hiroshi Maeue">
Hiroshi Maeue

 – japoński seryjny morderca nazywany „internetowym mordercą”. Zamordował trzy osoby, dusząc je. Jak twierdził, dusił i zabijał, bo nie potrafił w inny sposób osiągnąć podniecenia seksualnego.
Maeue w 2005 r., w przeciągu czterech miesięcy, zamordował troje ludzi: 14-letniego chłopca, 25-letnią kobietę i 21-letniego mężczyznę. Wszystkie ofiary były członkami internetowego klubu samobójców. Maeue zwabiał ofiary do swojego domu, oferując im wspólne popełnienie samobójstwa. Proponował im zaczadzenie spalinami samochodowymi w zamkniętym garażu. Gdy ofiary pojawiały się u niego w domu, Maeue dusił je gołymi rękami, osiągając w ten sposób erekcję.
28 marca 2007 r. sąd okręgowy w Osace skazał Hiroshiego Maeue na karę śmierci przez powieszenie. Obrońcy Maeue złożyli apelację, ale ten kazał im ją wycofać, twierdząc, że chce zostać ukarany za swoje zbrodnie śmiercią. 28 lipca 2009 r. został powieszony.

</doc>
<doc id="1444196" url="https://pl.wikipedia.org/wiki?curid=1444196" title="Turzyca żółta">
Turzyca żółta

Turzyca żółta ("Carex flava" L.) – gatunek byliny z rodziny ciborowatych, pospolita w Polsce na niżu i w nisko położonych terenach górskich.
Zmienność.
Tworzy mieszańce z turzycą drobną, Hosta, łuszczykowatą, Oedera, odległokłosą.

</doc>
<doc id="1444197" url="https://pl.wikipedia.org/wiki?curid=1444197" title="Młyn nad Flossą">
Młyn nad Flossą

Młyn nad Flossą (ang. "The Mill on the Floss") – powieść angielskiej pisarki George Eliot (właśc. Mary Ann Evans), po raz pierwszy wydana w 1860 roku. Jedna z siedmiu powieści autorki, uznawana przez większość krytyków i historyków literatury za jedno z jej największych osiągnięć. 
Okoliczności powstania utworu.
"Młyn nad Flossą" powstał w najpłodniejszym, pięcioletnim okresie twórczości George Eliot, który rozpoczął się w 1857 roku. Wówczas na łamach „Blackwood's Magazine” została wydana jej pierwsza opowieść, "Smutne koleje losu wielebnego Amosa Bartona" ("The Sad Fortunes of the Rev. Amos Barton"), a następnie dwie kolejne, tworząc cykl "Sceny z życia duchownych" ("Scenes of Clerical Life"). Wszystkie utwory Mary Ann Evans opublikowała pod swoim męskim pseudonimem „George Eliot”. Wydana w 1859 roku pierwsza powieść pisarki, "Adam Bede", zyskała ogromną popularność i stała się wydarzeniem literackim. 
Zanim więc Mary Ann Evans przystąpiła do pisania "Młyna nad Flossą", miała już za sobą doświadczenie literackie, ale także edytorskie i publicystyczne. Jak wynika z zapisków pisarki w jej dzienniku, prace nad "Młynem nad Flossą" rozpoczęła w 1859 roku. W kwietniu następnego roku "Młyn nad Flossą" wydał John Blackwood; była to edycja trzytomowa o łącznej liczbie sześciu tysięcy egzemplarzy. Nakład został sprzedany w ciągu kilku tygodniu, ale kolejne edycje nie rozeszły się już tak szybko. Jeszcze w tym samym roku Blackwood wydał dodatkowo pięćset egzemplarzy; z końcem 1860 roku drugą edycję, dwutomową, a w 1862 jednotomową. W 1867 roku ukazała się edycja z ilustracjami. Powieść została także wydana w Lipsku i w USA (wyd. Ticknor i Fields).
Recenzje opublikowane zaraz po wydaniu książki ogólnie były przychylne, chociaż niepozbawione zastrzeżeń. Choć "Młyn nad Flossą" nie został przyjęty tak dobrze jak wcześniejszy "Adam Bede", to utrwalił on pozycję George Eliot "jako poważnej i liczącej się pisarki". 
Czas i miejsce akcji.
Akcja powieści rozpoczyna się w lutym 1829 roku, a kończy w 1838 roku. Autorka wystrzega się jednak dokładnego precyzowania czasu, popełniając także różne niekonsekwencje w podawanym wieku bohaterów. 
Miejscem akcji jest fikcyjna miejscowość St. Ogg's w Anglii (prawdopodobnie gdzieś na północnym wschodzie kraju), położona nad rzeką Flossą. Także święty Ogg, patron miejscowości, i związana z nim legenda zostały wymyślone przez pisarkę. Tytułowy młyn Dorlcote, w którym rozgrywa się większa część powieści, nie znajduje się dokładnie nad Flossą, a nad jej małym dopływem – rzeczką Ripple. 
Opis fabuły.
Madzia i Tomek Tulliverowie mieszkają wraz z rodzicami w młynie Dorclote, od pięciu pokoleń znajdującym się w rękach ich rodziny. Rodzeństwo znacząco różni się od siebie, zarówno pod względem wyglądu, charakteru, jak i upodobań. Żywa, inteligentna i emocjonalna Madzia jest źródłem niepokoju i niezadowolenia dla swojej matki, która wolałaby, aby jej córka była posłuszniejsza i aby nie miała tak ciemnych włosów i karnacji. Starszy brat, choć niezainteresowany nauką i książkami tak, jak siostra, ma być wysłany do pastora Stellinga w celu zdobycia wykształcenia. Zanim chłopiec wyjedzie na naukę, w domu dochodzi do rodzinnej kłótni, a Madzia staje się obiektem nieustającej krytyki. Nieszczęśliwa dziewczynka próbuje nawet uciec z domu, przyłączając się do cygańskiego taboru. 
Nauka u pastora Stellinga okazuje się dla Tomka znacznie trudniejsza niż w dotychczasowej szkole. Wkrótce pod opiekę pastora zostaje oddany także drugi uczeń, Filip Wakem, syn wroga pana Tullivera. Przebywająca na pensji Madzia odwiedza Tomka i zaprzyjaźnia się z kalekim Filipem. W czasie nauki rodzeństwa ich ojciec przystępuje do procesu z Wakemem i przegrywa go. W efekcie rodzina traci młyn i cały majątek, a Tulliver popada w ciężką chorobę. Madzia i Tomek wracają do domu; aby pomóc rodzinie, szesnastoletni chłopiec podejmuje się pracy w przedsiębiorstwie swojego wuja. Niemal wszystkie dobra Tulleverów zostają wyprzedane na licytacji, a młyn Dorclote sprzedany Wakemowi. Tulliver pozostaje jednak z rodziną w młynie, pracując dla Wakema i przysięgając sobie, że nigdy mu nie wybaczy doprowadzenia go do bankructwa. Pod wpływem poradnika "O naśladowaniu Chrystusa" Tomasza à Kempis osamotniona Madzia popada w rodzaj religijnego samoumartwienia. Ze stanu tego wyrywają ją potajemne spotkania z Filipem Wakemem, podczas których młodzi prowadzą długie rozmowy o literaturze i muzyce. Po roku spotkań para wyznaje sobie miłość, jednak wkrótce ich sekret odkrywa Tomek i zmusza siostrę do zerwania tej znajomości. 
Dzięki interesom prowadzonym przy pomocy sprytnego towarzysza dziecięcych zabaw, Tomek spłaca długi. Jednak w drodze powrotnej do domu szczęśliwy pan Tulliver spotyka Wakema i napada na niego. W wyniku tego ataku sam Tulliver choruje i umiera następnego dnia.
Mijają dwa lata. Madzia porzuca dotychczasową posadę nauczycielki i wraca na wakacje do St. Ogg's, do swojej kuzynki Lucy. Piękna i inteligentna dziewczyna poznaje tu narzeczonego Lucy, Stefana Guesta i ma okazję ponownie widywać się z Filipem Wakemem. Na przeszkodzie małżeństwa Madzi i Filipa stoi ojciec, którego opór ostatecznie zostaje złamany. Co więcej, Tomkowi udaje się odkupić od niego młyn. Jednak między dziewczyną a Stefanem wybucha niespodziewane uczucie, które Madzia stara się tłumić i postanawia nie kontynuować tej znajomości. Podczas samotnej wycieczki łódką po rzece Stefan odpływa zbyt daleko; proponuje Madzi ucieczkę i ślub. Przesiadają się na statek, który ma ich zabrać do najbliższego miasta, ale dziewczyna odrzuca oświadczyny Stefana. Uznaje, że nie ma prawa budować swojego szczęścia na nieszczęściu Lucy i Filipa. Porzuca zrozpaczonego Stefana i wraca do St. Ogg's, gdzie brat wraz z całą społecznością uznają ją za zhańbioną i wyrzekają się jej. W powszechnej opinii utrzymywała bowiem potajemne stosunki ze Stefanem, nie licząc się z Lucy i wykorzystując Filipa. Filip i Lucy wierzą jednak w uczciwość Madzi. 
W St. Ogg's jest powódź. Dziewczyna płynie do młyna, ratuje brata, ale niesione przez Flossę drewno zatapia łódkę z rodzeństwem. Ich ciała zostają znalezione razem, złączone uściskiem. Na grobie zostaje wyryta sentencja: "I w śmierci swojej nie są rozłączni".
Tłumaczenia.
Wkrótce po wydaniu anglojęzycznym, powieść została przetłumaczona na inne języki: najwcześniej ukazała się wersja rosyjska (jako dodatek do miesięcznika „Otieczestwiennyje zapiski”, t. CXXXI-CXXXIII, 1860), następnie niemiecka (tłum. Juliusz Frese 1861), holenderska (tłum. J. van Westfheene 1861, tłum. P. Bruijn 1870) i francuska (tłum. François d’Albert Durade 1863).
Pierwsze polskie tłumaczenie powieści autorstwa Anny Przedpełskiej-Trzeciakowskiej ukazało się w 1960 roku w wydawnictwie „Czytelnik”, a więc sto lat po pierwszym wydaniu anglojęzycznym. W 1982 roku tłumaczenie to zostało wznowione przez „Czytelnika”, w 1991 roku wydane przez Ossolineum pod redakcją Aliny Szali w ramach II serii „Biblioteki Narodowej” (nr 234), a w 2008 wydane przez Świat Książki.
Ekranizacje.
"Młyn nad Flossą" stał się podstawą dla filmów (także telewizyjnych) i serialu:

</doc>
<doc id="1444198" url="https://pl.wikipedia.org/wiki?curid=1444198" title="Eryk IV Plovpenning">
Eryk IV Plovpenning



</doc>
<doc id="1444199" url="https://pl.wikipedia.org/wiki?curid=1444199" title="Carex flava">
Carex flava



</doc>
<doc id="1444206" url="https://pl.wikipedia.org/wiki?curid=1444206" title="Jacksonville (Karolina Północna)">
Jacksonville (Karolina Północna)

Jacksonville – miasto w Stanach Zjednoczonych, w stanie Karolina Północna. Ma około 70 tys. mieszkańców (2006).
Do miasta przylega wielka baza US Marines, Camp Lejeune.

</doc>
<doc id="1444216" url="https://pl.wikipedia.org/wiki?curid=1444216" title="Lamborghini Espada">
Lamborghini Espada

Lamborghini Espada – (hiszp. "szpada") sportowy samochód firmy Lamborghini produkowany w latach 1968-1978 w ramach trzech generacji; zaprojektowany przez Marcello Gandiniego z Bertone. Po raz pierwszy pokazany na Międzynarodowym Salonie Samochodowym w Genewie w 1968.
Lamborghini Espada 400 GT.
Pod koniec lat 70. Ferruccio Lamborghini zlecił zaprojektowanie sportowego auta, którym mogłyby wygodnie podróżować 4 dorosłe osoby. W 1967 pokazano futurystycznego Marzala, który jednak nie spodobał się Ferucciowi. Firma Bertone wkrótce stworzyła prototypową Espadę. Po kilku poprawkach gotowa Espada została zaprezentowana w Genewie w 1968. 
Nadwozie Espady to kolejne dzieło Marcello Gandiniego. Samochód budzi respekt swoimi wymiarami. Ma prawie 4,75 m długości, 1,9 m szerokości, ale jak przystało na sportowy wóz niecałe 1,2 m wysokości. Kształt nadwozia budzi mieszane uczucia, biorąc pod uwagę kształt pozostałych Lamborghini. Należy jednak zwrócić uwagę, że w przeciwieństwie do Miury, Espada miała zapewniać komfort i przestrzeń dla 4 osób. Na pierwszy rzut oka uwagę zwracają duże powierzchnie przeszklone, które dodatkowo można było powiększyć o szklany dach. Niektóre elementy takie jak zderzaki, listwy wokół szyb były chromowane. Na masce wycięto dwa stożkowe wloty powietrza, które chłodziły kabinę. Za chłodzenie silnika odpowiadał wielki przedni wlot i 4 mniejsze, wycięte w nadkolach. 
W założeniach Espada miała być stosunkowo tania i niezawodna, a niska masa nie była pierwszorzędnym priorytetem. Dlatego też samochód wykonano ze stali, a jedynym aluminiowym elementem była pokrywa silnika. Rama była produkowana przez firmę Marchesi z Modeny, natomiast nadwozie wykonywano w fabryce Bertone, a całość składano w fabryce Lamborghini w Sant' Agata. 
Wnętrze Espady było bardzo przestronne. Zgodnie z założeniami samochodem mogły wygodnie podróżować 4 osoby. Całe wnętrze przedzielał tunel, w którym umieszczono wał napędowy. Cały kokpit zaprojektowano ze smakiem i jedynym niezbyt ładnym elementem był plastikowy panel wskaźników. Problemy sprawiała także kiepska wentylacja. Te wady zostały poprawione w Espadzie GTE. Z tyłu wygospodarowano miejsce na bagażnik o pojemności 280 l. 
Samochód był wyposażony w niezależne zawieszenie ze sprężynami śrubowymi, amortyzatorami olejowymi i drążkami stabilizującymi. Jako opcja dostępne było kompletne zawieszenie firmy Lancomatic. Na owe czasy był to niezwykle nowoczesny system, który dostosowywał swoją pracę do aktualnych warunków drogowych. Ich zasada działania była w zasadzie identyczna jak amortyzatorów Koni FSD, stosowanych w Murcielago i Gallardo. Jednak niewielu właścicieli Espady zdecydowało się na zakup tej nowinki. 
Pod maską kryje się silnik V12 o pojemności 3939 cm³, znany z 400 GT 2+2 i Miury. Aby zapewnić przestrzeń w kabinie, silnik został przesunięty maksymalnie do przodu, a niska linia maski wymusiła zamontowanie gaźników po bokach głowicy. Moment obrotowy wynoszący 375 Nm przy 4500 obr./min przenosi na tylne koła 5-bieg. manualna skrzynia. 239 kW (325 KM) przy 6500 obr./min przyspiesza auto o masie 1480 kg do "setki" w 6.5 sekundy. Sprzedano 1226 sztuk Espady.
Lamborghini Espada 400 GTE.
Druga seria Espady, czyli 400 GTE zadebiutowała na Salonie w Brukseli w 1970 roku. Produkcja modelu rozpoczęła się w listopadzie 1969, a do salonów trafił w styczniu 1970. 
Konstrukcja samochodu się nie zmieniła. Dotyczy to również nadwozia. Na pierwszy rzut oka S1 i S2 są identyczne. Dopiero pod koniec produkcji pojawiły się nowe światła z tyłu. 
Zmiany znajdziemy wewnątrz: plastikowy panel wskaźników został zastąpiony nowym o klasycznym kształcie. W środku dominuje skóra i drewno. Jedną z wad wcześniejszej Espady była słaba wentylacja wnętrza, w modelu GTE zostało to poprawione. Zamontowano nowe wloty powietrza, m.in. na konsoli środkowej i z tyłu, dla pasażerów tylnej kanapy. Ponadto tylne okna można było teraz uchylić. Do Espady 400 GTE można było zamówić dodatkowo klimatyzację i wspomaganie kierownicy. 
Dla bardzo bogatych stworzono specjalną wersję Espada VIP. Była ona jeszcze bardziej luksusowa, wewnątrz był telewizor, bar i wygodniejsze fotele. Ponadto wersja VIP miała bardziej komfortowe zawieszenie.
Espada GTE napędzana była zmodyfikowanym silnikiem Espady GT. Poprzez zwiększenie stopnia kompresji jego moc wzrosła do 257,5 kW (350 KM). Konsekwencją zmian we wnętrzu było zwiększenie masy do 1635 kg. Osiągi - mimo zwiększenia mocy - pozostały prawie identyczne. Aby skutecznie zatrzymać taką masę inżynierowie zastosowali wentylowane tarcze na wszystkich kołach. W ciągu 2 lat sprzedano 575 szt. Espady GTE. 
Lamborghini Espada 400 GTS.
Następca Espady 400 GTE. Zaprezentowany na Salonie w Turynie 1972. Ostatnim wariantem Lamborghini Espada był model Espada GTS. Espada GTS powstała, aby spełnić wymagania amerykańskiego rynku, na który była eksportowana. 
Na zewnątrz zmiany są delikatne. Zamontowano mniejsze przednie światła, które zostały zamontowane głębiej. Wlot powietrza do chłodnicy wykonano z plastiku, z kwadratowymi otworami, zamiast siatki. Auto zostało pozbawione chromowanych elementów, np. otoczek wokół reflektorów. Początkowo stosowano tylne światła z Espady GTE, ale pod koniec produkcji zastąpiono je większymi. Egzemplarze przeznaczone na rynek za oceanem były wyposażane w dodatkowe, duże, czarne zderzaki, wymagane przez przepisy bezpieczeństwa w USA. Pod koniec produkcji takie zderzaki montowano również w Espadach sprzedawanych w Europie.
Najlepszym elementem poprzednika było wnętrze, ale w GTS zostało przeprojektowane dla bardziej sportowego charakteru. Drewniane wykończenia zostały zastąpione przez aluminium. Siedzenia pozostały identyczne jak w Espadzie GTE - obszyte elegancką skórą. Standardowym wyposażeniem było wspomaganie kierownicy firmy ZF, elektryczne szyby i klimatyzacja. 
Silnik modelu GTS uzyskiwał taką sam moc jak w GTE, ale przerobiono niektóre komponenty. Zastosowano nowe gaźniki i udoskonalono system zapłonowy, co poprawiło czystość spalin. 
Nowością była możliwość zamówienia aut. skrzyni biegów TorqueFlite. Wyposażono w nią 55 z 456 wyprodukowanych egzemplarzy.

</doc>
<doc id="1444236" url="https://pl.wikipedia.org/wiki?curid=1444236" title="Jesyka">
Jesyka



</doc>
<doc id="1444247" url="https://pl.wikipedia.org/wiki?curid=1444247" title="3 Pułk Artylerii (LWP)">
3 Pułk Artylerii (LWP)

3 Pułk Artylerii – oddział Wojsk Rakietowych i Artylerii ludowego Wojska Polskiego.
Pułk wchodził w skład 3 Pomorskiej Dywizji Zmechanizowanej im. Romualda Traugutta. Stacjonował w garnizonie Chełm.
Struktura organizacyjna.
Razem w pułku artylerii: 18 haubic 122 mm, 18 haubic 152 mm i 4 zestawy ZU-23-2.

</doc>
<doc id="1444249" url="https://pl.wikipedia.org/wiki?curid=1444249" title="40 Budziszyński Pułk Artylerii">
40 Budziszyński Pułk Artylerii

40 Budziszyński Pułk Artylerii (40 pa) – oddział Wojsk Rakietowych i Artylerii ludowego Wojska Polskiego.
W 1956 40 Pułk Artylerii Lekkiej przeformowany został w 40 Pułk Artylerii. Oddział stacjonował w garnizonie Jarosław i wchodził w skład 9 Drezdeńskiej Dywizji Zmechanizowanej. W 1959 jednostka otrzymała nazwę wyróżniającą "Budziszyński" i sztandar. W 1988 pułk przeformowany został w 40 Ośrodek Materiałowo-Techniczny.
Struktura organizacyjna.
Razem w pułku artylerii: 18 haubic 122 mm, 18 haubic 152 mm i 4 zestawy ZU-23-2.

</doc>
<doc id="1444250" url="https://pl.wikipedia.org/wiki?curid=1444250" title="9 Pułk Artylerii (LWP)">
9 Pułk Artylerii (LWP)

9 Drezdeński Pułk Artylerii – oddział Wojsk Rakietowych i Artylerii ludowego Wojska Polskiego.
Formowanie i zmiany organizacyjne.
W terminie do 30 września 1945 roku została rozwiązana 9 Drezdeńska Brygada Artylerii Przeciwpancernej, a na jej bazie został zorganizowany między innymi 55 pułk artylerii lekkiej. 4 maja 1967 roku 55 Drezdeński pułk artylerii przyjął dziedzictwo tradycji i numer 9 BAPpanc. Pułk wchodził w skład 15 Dywizji Zmechanizowanej im. Gwardii Ludowej. Stacjonował w garnizonie Morąg.
Struktura organizacyjna.
Razem w pułku artylerii: 18 haubic 122 mm, 18 haubic 152 mm i 4 zestawy ZU-23-2.
Ponadto w pułku mieściła się szkoła podoficerska
oraz Szkoła Podchorążych Rezerwy (SPR). SPR – w sile 1 baterii – liczył 4 plutony słuchaczy: 2 plutony moździerzowe, 1 pluton haubiczny i 1 pluton dział samobieżnych.

</doc>
<doc id="1444251" url="https://pl.wikipedia.org/wiki?curid=1444251" title="DNB Bank Polska">
DNB Bank Polska

DNB Bank Polska S.A. (dawniej MHB Bank Polska S.A., NORD/LB Bank Polska S.A., DnB Nord Polska S.A.) – bank komercyjny z siedzibą w Warszawie założony w 2001. Jest członkiem grupy finansowej DNB, a jego jedynym akcjonariuszem jest skandynawski bank DNB ASA z siedzibą w Oslo
Działalność.
Bank otrzymał pozwolenie na działalność w 2001 a rozpoczął ją w 2002 jako MHB Bank Polska, następnie NORD/LB Bank Polska, następnie między kwietniem 2006 a listopadem 2013 jako DnB Nord Polska. Pierwotnie był bankiem korporacyjnym, obsługującym wyłącznie duże i średnie firmy. Główne obszary specjalizacji banku w tym obszarze to finansowanie projektów inwestycyjnych, finansowanie transakcji handlowych, faktoring, cash management, transakcje walutowe, instrumenty zabezpieczające przed ryzykiem walutowym i stóp procentowych, a także zarządzanie należnościami. Utworzył sieć agencji bankowych Monetia.
W listopadzie 2007, po połączeniu z Bankiem Inicjatyw Społeczno-Ekonomicznych (BISE) specjalizacja Banku znacznie się rozszerzyła – obsługiwał także małe i średnie firmy, klientów indywidualnych, jednostki samorządowe, organizacje pozarządowe i wspólnoty mieszkaniowe.
W maju 2013 bank przeszedł reorganizację, w jej efekcie ograniczył swoją działalność do klientów korporacyjnych i samorządowych. Klientów indywidualnych (z wyjątkiem klientów posiadających kredyty hipoteczne), wspólnoty ekonomiczne oraz małe i średnie firmy Bank sprzedał wraz z oddziałami spółce Getin Noble Bank.
W 2019 zarząd banku podjął decyzję o ograniczeniu działalności w Polsce i rezygnacji z obsługi klientów indywidualnych. W 2021 roku nastąpiło dalsze ograniczenie działalności i zaprzestanie pozyskiwania nowych klientów z jakiegokolwiek segmentu, w tym osób prawnych. Obecnie bank koncentruje się na ciągłym ograniczaniu działalności w Polsce, wygaszając portfel klientów korporacyjnych oraz zachęca pozostałych klientów indywidualnych do zamykania relacji z bankiem, również poprzez zachęty finansowe za wcześniejszą całkowitą spłatę kredytu hipotecznego lub zamknięcie rachunku bankowego.

</doc>
<doc id="1444252" url="https://pl.wikipedia.org/wiki?curid=1444252" title="RSA-3-1">
RSA-3-1

RSA-3-1 – pierwszy stopień (dopalacz) izraelskich rakiet nośnych Jerycho-2 i Shavit.

</doc>
<doc id="1444253" url="https://pl.wikipedia.org/wiki?curid=1444253" title="3 Pułk Artylerii">
3 Pułk Artylerii

Pułki artylerii noszące numer „3”:
Wojska Polskiego
Reichswehry i Wehrmachtu
Austro-węgierskie:

</doc>
<doc id="1444254" url="https://pl.wikipedia.org/wiki?curid=1444254" title="RSA-3-2">
RSA-3-2

RSA-3-2 – drugi stopień izraelskich rakiet nośnych Jerycho-2 i Shavit.

</doc>
<doc id="1444255" url="https://pl.wikipedia.org/wiki?curid=1444255" title="Tiekstilszczik Kamyszyn">
Tiekstilszczik Kamyszyn

Tiekstilszczik Kamyszyn (ros. Футбольный клуб «Текстильщик» Камышин, "Futbolnyj Kłub "Tiekstilszczik" Kamyszyn") - rosyjski klub piłkarski z siedzibą w Kamyszynie, w obwodzie wołgogradzkim. 
Historia.
Chronologia nazw:
Piłkarska drużyna Tiekstilszczik została założona w 1958 w mieście Kamyszyn.
W 1988 zespół debiutował w Drugiej Lidze Mistrzostw ZSRR, w której występował do 1990, kiedy to awansował do Pierwszej Ligi. Następnie kończąc zmagania na 11. miejscu w pierwszej lidze w 1991, przeszedł do rozgrywek Rosyjskiej Top Dywizji utworzonej po upadku ZSRR. W 1993 zespół uplasował się na 4. pozycji w tabeli końcowej, co było najlepszym rezultatem w historii klubu. 
W latach 90. XX wieku uczestniczył przez pięć sezonów w Wyższej Lidze i grał w Pucharze UEFA.
W latach 1996-1998 Tiekstilszczik doznał serii trzech relegacji (17. miejsce w Top Dywizji w 1996, 19. w Pierwszej Dywizji w 1997, wyłączenie z rozgrywek Drugiej Dywizji w 1998). Do 2002 grał w ligach amatorskich, ponieważ do tego czasu nie otrzymał licencji na grę w Drugiej Dywizji. W 2005 zajął ostatnią pozycję w rozgrywkach ligowych, jednak pozostał na trzecim szczeblu rozgrywkowym ze względu na powiększenie ligi. W 2007 zmagania zakończył na 15. miejscu i spadł do klasy amatorskiej. 
Tiekstilszczik uczestniczył w Pucharze UEFA w sezonie 1994/1995 i doszedł do drugiej rundy turnieju.

</doc>
<doc id="1444257" url="https://pl.wikipedia.org/wiki?curid=1444257" title="40 Pułk Artylerii">
40 Pułk Artylerii

Pułki artylerii noszące numer „40”:
Polskie:
Austro-węgierski:

</doc>
<doc id="1444258" url="https://pl.wikipedia.org/wiki?curid=1444258" title="RSA-3-3">
RSA-3-3

RSA-3-3 – trzeci stopień izraelskich rakiet nośnych Jerycho-2 i Shavit.

</doc>
<doc id="1444259" url="https://pl.wikipedia.org/wiki?curid=1444259" title="9 Pułk Artylerii">
9 Pułk Artylerii

Pułki artylerii noszące numer „9”:
Polskie:
Austro-węgierskie:

</doc>
<doc id="1444263" url="https://pl.wikipedia.org/wiki?curid=1444263" title="Główny Inspektor Pracy">
Główny Inspektor Pracy



</doc>
<doc id="1444278" url="https://pl.wikipedia.org/wiki?curid=1444278" title="Kuikuro">
Kuikuro

Kuikuro – indiańskie plemię zamieszkujące region Mato Grosso w Brazylii. Ich język należy do rodziny karib. Plemię liczy około 500 osób.
Kuikuro mogą być potomkami ludu, który między XIII a XVI w. budował w regionie Xingu, w dorzeczu Amazonki dziesiątki miast, miasteczek i wiosek. Osady te posiadały centralny plac oraz główne drogi, przebiegające zgodnie z kierunkiem wschodu słońca podczas przesilenia letniego – z północnego wschodu na południowy zachód. Były one otoczone wałami ziemnymi, posiadały pola uprawne, a niekiedy nawet stawy rybne.

</doc>
<doc id="1444280" url="https://pl.wikipedia.org/wiki?curid=1444280" title="Stadion Miejski w Bielsku-Białej">
Stadion Miejski w Bielsku-Białej

Stadion Miejski w Bielsku-Białej (dawniej "Stadion BKS Stal") – stadion piłkarski, mieszczący się w Bielsku-Białej, wybudowany w 1927 roku, zmodernizowany w latach 50. XX wieku. Pierwotnie pełnił funkcję zarówno stadionu piłkarskiego, jak i lekkoatletycznego. Budowa nowego stadionu rozpoczęła się w sierpniu 2012 roku. Oficjalnie została zakończona 30 czerwca 2015 roku, ale na skutek różnych opóźnień i zaniedbań oficjalne otwarcie miało miejsce 8 października 2016 roku.
Historia.
Stadion został wybudowany w 1927 roku przez Bialski Klub Sportowy. Obiekt w całości był sfinansowany z pieniędzy klubowych. Ponieważ BKS od początku działalności stawiał na sekcję piłki nożnej, stadion powstał w zaledwie 5 lat po założeniu drużyny.
Na przełomie lat 40. i 50. klubem oraz poszczególnymi sekcjami, w ramach sportu związkowego, zaczęły się opiekować bielskie zakłady przemysłu elektromaszynowego (wtedy też dodano do nazwy BKS-u słowo "Stal"). Patronat na całym klubem objęła Bielska Fabryka Maszyn Włókienniczych „Befama”. Dzięki funduszom nowego patrona, a także finansom klubowym w latach 50. XX wieku przeprowadzono gruntowną rozbudowę obiektów sportowych klubu, w tym także stadionu, który został unowocześniony.
Przebudowa umożliwiła rozegranie w 1961 towarzyskiego meczu lekkoatletycznego pomiędzy reprezentacjami juniorów Polski i Włoch. Z czasem jednak stadion utracił jedną ze swoich funkcji – stadionu do rozgrywania zawodów lekkoatletycznych, a na pozostałej przy boisku bieżni postanowiono zasiać trawę.
Jedyną imprezą międzynarodową odbywającą się na tamtym stadionie był Turniej Juniorów UEFA 1978 w piłce nożnej, w ramach którego rozegrane zostały tu 2 mecze rundy grupowej. W latach dziewięćdziesiątych XX wieku stadion był zaniedbany. Odbywały się na nim imprezy pozasportowe, na przykład samochodowe rodeo. Bywał też wynajmowany podmiotom gospodarczym, które organizowały różne atrakcje dla dzieci. W tej i kolejnej dekadzie organizowano też na nim metę popularnego Biegu Fiata.
W sezonie 1999/2000, po awansie do III ligi i z perspektywą awansu do II, na stadion BKS-u wprowadziła się inna bielska drużyna – dzisiejsze Podbeskidzie Bielsko-Biała. Stadiony „Na Górce” oraz w Komorowicach, gdzie do tej pory swoje mecze rozgrywało Podbeskidzie nie spełniały drugoligowych standardów.
W 2006 roku stadion BKS Stal został przejęty przez miasto i od tego czasu jego właścicielem jest Bielsko-Bialski Ośrodek Sportu i Rekreacji (BBOSiR). 22 września 2008 rozpoczęto modernizację Stadionu Miejskiego, która objęła zamontowanie podgrzewanej murawy i oświetlenia oraz wyburzenie trybun łukowych.
Początkiem 2011 roku za sprawą zwiększającego się zainteresowania meczami Podbeskidzia, na koszt klubu postawiono trybunę tymczasową. Służyła kibicom przez półtora roku, została zdemontowana w sierpniu 2012 w związku z rozpoczęciem przebudowy. Mieściła się ona za bramką od strony ulicy Rychlińskiego i zwiększała pojemność stadionu o 840 miejsc.
Latem 2011 roku stadion musiał przejść szereg modyfikacji, żeby „Górale” mogli rozpocząć swój pierwszy sezon w ekstraklasie w Bielsku-Białej. Dobrowolnie pomagali przy tym kibice bielskiego klubu. Ich praca polegała m.in. na wymianie krzesełek na trybunie odkrytej. Dzięki ich pracy i zaangażowaniu Podbeskidzie mogło grać na swoim obiekcie od początku sezonu.
Nowy stadion.
O rozbudowie i gruntownej modernizacji stadionu zaczęto poważnie myśleć w pierwszej dekadzie XXI wieku. W 2008 roku rozstrzygnięto konkurs na jego koncepcję. Wygrało warszawskie przedsiębiorstwo ATJ Architekci, które przygotowało projekt stadionu na 15 tysięcy widzów o dwuspadowych trybunach i konstrukcji bardzo podobnej do stadionu w Kielcach. Projekt zakładał powiększenie stadionu, w związku z tym Urząd Miasta musiał wykupić kilka działek i wyburzyć stojące w bezpośrednim sąsiedztwie budynki.
W kwietniu 2010 roku zostało wydane pozwolenie na budowę nowego stadionu. W miejscu „Twierdzy” miał powstać całkowicie nowy obiekt mieszczący 15 tys. widzów. 10 czerwca 2011 nastąpiło otwarcie ofert cenowych na budowę nowego stadionu. Ostatniego dnia sierpnia ogłoszono wyniki przetargu. Wykonawcą nowego stadionu zostało Bielskie Przedsiębiorstwo Budownictwa Przemysłowego – popularnie bielska „Przemysłówka”. Budowa jednak nie mogła się rozpocząć, gdyż protestowali przeciw niej mieszkańcy pobliskiego Osiedla Grunwaldzkiego.
W czerwcu 2012 roku mieszkańcy po długich rozmowach z urzędnikami zgodzili się na budowę nowego stadionu przy ul. Rychlińskiego. 6 lipca 2012 sąd pozytywnie rozpatrzył wniosek o ponowne wydanie pozwolenia na budowę stadionu w Bielsku-Białej. Budowa stadionu ruszyła ósmego sierpnia. Prace rozpoczęły się od wyburzenia czterech budynków przy ulicy Żywieckiej oraz budowy dwóch trybun, w miejscu, gdzie kiedyś znajdowały się trybuny łukowe. Z tego powodu zdemontowano tymczasową trybunę od strony ulicy Rychlińskiego oraz wyłączono z użytku sektor dla kibiców przyjezdnych.
Budowa przebiegała w sposób umożliwiający rozgrywanie meczów. W pierwszej kolejności powstały dwie krótsze trybuny za bramkami, następnie wzniesiona została trybuna wschodnia, od strony ulicy Żywieckiej. Jako ostatnia, została wyburzona i na nowo wybudowana trybuna zachodnia, a budowę zwieńczyło wybudowanie narożników i zainstalowanie na dachu nowego oświetlenia. Kilkukrotnie zmieniano zapowiadaną datę otwarcia. Według pierwotnego planu, budowa miała się zakończyć w grudniu 2014 roku. Trybuny północna i południowa były gotowe jesienią 2013, z czego trybuna południowa, jako pierwsza z nowych, została udostępniona dla kibiców jeszcze w trakcie rundy jesiennej sezonu 2013/2014. Otwarcie trybuny wschodniej nastąpiło 21 lutego 2015 roku. Tego dnia Podbeskidzia Bielsko-Biała rozegrało z Cracovią mecz inaugurujący rozgrywki wiosenne ekstraklasy w Bielsku-Białej. Teoretycznie – według Urzędu Miejskiego w Bielsku-Białej – budowa została zakończona 30 czerwca 2015 roku. Pozostałe trybuny miały zostać otwarte w trakcie rundy wiosennej 2015/16, po zakończeniu odbiorów technicznych i dopuszczeniu całego stadionu do użytku. Oficjalnego otwarcia dokonano 8 października 2016 roku. Towarzyszyły mu występy artystyczne, prezentacja piłkarskich drużyn dziecięco-młodzieżowych oraz mecz piłki nożnej TS Podbeskidzie – Stal Mielec.
Konstrukcja.
Od 21.02.2015 roku pojemność stadionu wynosi 6958 miejsc siedzących. Składają się na to miejsca na dwóch otwartych do tej pory trybunach – północnej i wschodniej. Pojemność trybuny wschodniej to 3554 miejsca.
Pojemność trybuny północnej to 3404 miejsc siedzących, w tym 620 miejsc nie zadaszonych. W tym:
Trybuna północna – część górna – 1065 miejsc:
1 Sektor 7G 193 miejsc siedzących
2 Sektor 8G 218 miejsc siedzących
3 Sektor 9G 218 miejsc siedzących
4 Sektor 10G 218 miejsc siedzących
5 Sektor 11G 218 miejsc siedzących
Trybuna północna – część dolna – 1307 miejsc:
6 Sektor 7D 155 miejsc siedzących
7 Sektor 8D 288 miejsc siedzących
8 Sektor 9D 288 miejsc siedzących
9 Sektor 10D 288 miejsc siedzących
10 Sektor 11D 288 miejsc siedzących
Północno-wschodni narożnik – część górna – 617 miejsc:
11 Sektor 12G 222 miejsc siedzących
12 Sektor 13G (bez zadaszenia) 202 miejsc siedzących
13 Sektor 14G (bez zadaszenia) 193 miejsc siedzących
Północno-wschodni narożnik – część dolna – 415 miejsc:
14 Sektor 12D 190 miejsc siedzących
15 Sektor 13D (bez zadaszenia) 70 miejsc siedzących
16 Sektor 14D (bez zadaszenia) 155 miejsc siedzących
w tym 5 miejsc dla osób niepełnosprawnych.
Imprezy i mecze rozgrywane na stadionie.
Piłka nożna.
Turniej Juniorów UEFA 1978.
Faza grupowa
Mistrzostw świata U-20 w piłce nożnej 2019.
Faza grupowa
1/8 finału
Ćwierćfinał
Liga Konferencji Europy UEFA 2021/2022.
II runda kwalifikacyjna
III runda kwalifikacyjna
runda play-off

</doc>
<doc id="1444281" url="https://pl.wikipedia.org/wiki?curid=1444281" title="Percy Adlon">
Percy Adlon

Percy Adlon, właśc. Paul Rudolf Parsifal Adlon (ur. 1 czerwca 1935 w Monachium) – niemiecki reżyser, scenarzysta, operator i producent filmowy oraz pisarz. 
Życiorys.
Jego matką jest Susanne Adlon, jedno z pięciorga dzieci Louisa Adlona, syna Lorenza Adlona, przedsiębiorcy znanego głównie z założenia Hotelu Adlon w Berlinie, zaś ojcem śpiewak operowy Rudolf Laubenthal. 
Studiował historię sztuki, germanistykę i teatrologię na Uniwersytecie Ludwika i Maksymiliana w Monachium. W 1958 roku zadebiutował jako aktor teatralny. Jednocześnie pracował w radiu. Początkowo realizował filmy dokumentalne i fabularne dla bawarskich telewizji. 
Po sukcesie "Strażnika i poety", za którą otrzymał Nagrodę im. Adolfa Grimmego, wraz z żoną otworzył firmę producencką Pelemele. Jego pierwszym filmem kinowym była "Celeste", opowiadająca o ostatnich latach życia francuskiego pisarza, Marcela Prousta.
Tworzy w Niemczech i Stanach Zjednoczonych. Znany z komediodramatów obyczajowych. Zdobywca licznych nagród filmowych. Odznaczony Krzyżem Oficerskim Republiki Federalnej Niemiec.

</doc>
<doc id="1444282" url="https://pl.wikipedia.org/wiki?curid=1444282" title="FC Tekstilshchik Kamyshin">
FC Tekstilshchik Kamyshin



</doc>
<doc id="1444283" url="https://pl.wikipedia.org/wiki?curid=1444283" title="Video Programming System">
Video Programming System

Video Programming System (VPS) – telewizyjny system sterowania magnetowidami i nagrywarkami DVD, wykorzystujący ukryte kody przekazywane w sygnale telegazety. Sygnał VPS przekazuje magnetowidowi informację o faktycznym czasie rozpoczęcia emisji programu. Po raz pierwszy sygnał VPS został wyemitowany w 1985 roku przez niemiecką stację ARD. 
W nowszych urządzeniach, szczególnie w krajach anglojęzycznych, system realizujący funkcje VPS występuje pod nazwą PDC ("Programme Delivery Control"). Sygnał PDC posiada taki sam format jak starszy VPS, lecz jest nadawany w inny sposób. 
Z systemu VPS korzystają stacje niemieckie, szwajcarskie i czeskie, PDC wykorzystywany jest w Wielkiej Brytanii, Finlandii, Holandii. Polskie stacje telewizyjne nie używają żadnego z tych systemów. VPS przekazywany jest w niektórych programach dostępnych z satelity Astra.
Systemy VPS/PDC często mylone są z systemem ShowView, który realizuje podobne funkcje na innej zasadzie.

</doc>
<doc id="1444284" url="https://pl.wikipedia.org/wiki?curid=1444284" title="Ecthelion (elf)">
Ecthelion (elf)



</doc>
<doc id="1444285" url="https://pl.wikipedia.org/wiki?curid=1444285" title="Gunārs Meierovics">
Gunārs Meierovics

Gunārs Meierovics (ur. 12 maja 1920 w Rydze, zm. 11 lutego 2007 tamże) – łotewski działacz emigracyjny, wiceminister spraw zagranicznych Łotwy (1993–1994). 
Biogram.
Był synem pierwszego ministra spraw zagranicznych Łotwy Zigrfrīdsa Meierovica. Studiował ekonomię i inżynierię na Uniwersytecie Łotewskim. W czasie II wojny światowej służył w Legionie Łotewskim SS. Po zakończeniu działań wojennych wyemigrował do Niemiec, a później do USA, gdzie pracował w ministerstwie obrony narodowej. Angażował się w działalność Amerykańskiego Związku Łotyszów (Amerikas latviešu apvienība). Przez wiele lat stał na czele Światowego Związku Wolnych Łotyszy (Pasaules brīvo latviešu apvienība, PBLA). 
W 1991 powrócił na Łotwę. W wyborach z 1993 uzyskał mandat posła na Sejm z listy Łotewskiej Drogi. W tym samym roku był kandydatem prawicy na prezydenta Łotwy. W latach 1993–1994 sprawował urząd wiceministra spraw zagranicznych ds. kontaktów z krajami bałtyckimi jako zastępca Valdisa Birkavsa. 
W 1995 został odznaczony przez prezydenta Ulmanisa Orderem Trzech Gwiazd. Zmarł na początku 2007 po długiej i ciężkiej chorobie. 

</doc>
<doc id="1444286" url="https://pl.wikipedia.org/wiki?curid=1444286" title="Boeing F-15E Strike Eagle">
Boeing F-15E Strike Eagle



</doc>
<doc id="1444288" url="https://pl.wikipedia.org/wiki?curid=1444288" title="General Dynamics F-16C/D">
General Dynamics F-16C/D



</doc>
<doc id="1444291" url="https://pl.wikipedia.org/wiki?curid=1444291" title="Mury miejskie w Toruniu">
Mury miejskie w Toruniu

Mury miejskie Torunia – zespół średniowiecznych obwarowań Torunia, na które składają się mury odrębnych miast: Starego Miasta Torunia (prawa miejskie 1233 roku), Nowego Miasta Torunia (1264 roku), budowany od połowy XIII w., później modernizowany i rozbudowywany, w XIX w. w większości rozebrany. Zachowały się niektóre odcinki, w tym najdłuższy z 3 bramami od strony Wisły, stanowiący element panoramy miasta.
Historia.
Toruń już w pierwszej połowie XIII posiadał umocnienia, jak powszechnie przyjmuje się w formie drewniano-ziemnych wałów, gdyż oparł się najazdowi Świętopełka w 1242 roku. Ceglane mury Starego Miasta zaczęto budować około połowy XIII w. - zachowany odcinek murów z tego czasu wzdłuż ul. Pod Krzywą Wieżą jest najstarszym zachowanym fragmentem muru miejskiego w Polsce, datowanym na lata 1246-1262. Mury te otaczały miasto podwójnym obwodem składającym się z muru wysokiego do strony miasta i muru niskiego rozdzielonych międzymurzem (parchamem), dodatkowo poprzedzonych fosą. Od zachodu zbudowano trzecią linię murów obronnych. Od południa, gdzie naturalną obroną była Wisła, zastosowano mur pojedynczy bez fosy. Na wyjściach głównych szlaków komunikacyjnych ze Starego Miasta Torunia umieszczono 8 bram, z których do dzisiaj zachowały się 3 bramy od strony Wisły (Mostowa, Żeglarska i Klasztorna). Ponadto obronność Starego Miasta Torunia wzmacniały ok. 33 baszty, z których zachowały się Krzywa Wieża, Gołębnik, Żuraw, Wartownia, Monstrancja i 3 bezimienne baszty przy ulicy Podmurnej. 
Nowe Miasto Toruń było otoczone podobnymi murami, budowanymi od lat 70. XIII w., jednak od strony zachodniej było ono pozbawione murów, gdyż na tym odcinku stykało się ono ze Starym Miastem Toruniem. Spośród dawnych 4 bram i ok. 21 baszt nowomiejskich nie zachowała się żadna. W roku 2009 odnaleziono fundamenty czwartej bramy Nowego Miasta Torunia, stojącej vis-à-vis staromiejskiej Bramy Kotlarskiej.
Mury w XV i XVI w. były modernizowane i przystosowywane do postępu techniki wojennej. W 1429 roku wzniesiono barbakan przed Bramą Starotoruńską, a w 1449 roku rozpoczęto budowę drugiego, przed Bramą Chełmińską. Oprócz tego około 1500 roku dwie baszty narożne Starego Miasta - północno-zachodnią i północno-wschodnią - przebudowano na okrągłe basteje wypełnione ziemią, przystosowane do obrony artyleryjskiej. Jedna z nich, tzw. Koci Łeb, zachowała się w zmienionej formie do dzisiaj.
Mury miejskie wpisane są do gminnej ewidencji zabytków (nr 225).

</doc>
<doc id="1444293" url="https://pl.wikipedia.org/wiki?curid=1444293" title="Université de Lyon II">
Université de Lyon II

Université de Lyon II jest to francuski uniwersytet mający swoją siedzibę w mieście Lyon. 
Łączna liczba studentów uczących się na wszystkich kierunkach oraz wydziałach uniwersytetu wynosi ponad 27 500.

</doc>
<doc id="1444294" url="https://pl.wikipedia.org/wiki?curid=1444294" title="Lorraine Fenton">
Lorraine Fenton

Lorraine Fenton (ur. 8 września 1973 w Manchesterze jako Lorraine Graham) – jamajska sprinterka uprawiająca bieg na 400 m.
Nazywana "Srebrną Lorraine" ze względu na częste drugie miejsca zajmowane na najważniejszych imprezach mistrzowskich. Wyjątek od tej reguły stanowią jedynie dwa złote medale w sztafecie 4x400m. Pierwszy zdobyła na Igrzyskach Olimpijskich w Sydney (medal przyznany po dyskwalifikacji Amerykanek), zaś drugi na Mistrzostwach Świata w Edmonton. Jest też srebrną medalistką olimpijską z Sydney.

</doc>
<doc id="1444296" url="https://pl.wikipedia.org/wiki?curid=1444296" title="Royal Rumble (2008)">
Royal Rumble (2008)



</doc>
<doc id="1444297" url="https://pl.wikipedia.org/wiki?curid=1444297" title="Édouard Vuillard">
Édouard Vuillard

Jean-Édouard Vuillard (ur. 11 listopada 1868, zm. 21 czerwca 1940) – francuski malarz i grafik związany z nabistami.
Wczesne lata i edukacja.
Jean-Édouard Vuillard, syn emerytowanego kapitana, spędził dzieciństwo w Cuiseaux. W 1878 rodzina przeniosła się do Paryża, gdzie żyła w skromnych warunkach. Po śmierci ojca w 1884 Vuillard otrzymał stypendium na kontynuację edukacji. W Lycée Condorcet spotkał Kera Xaviera Roussela (przyszłego malarza i szwagra Vuillarda), Maurice'a Denisa, muzyka Pierre'a Hermanta, pisarza Pierre'a Vébera i Lugné-Poë. Za radą Roussela zrezygnował z kariery wojskowej i wstąpił do École nationale supérieure des beaux-arts, gdzie poznał Pierre'a Bonnarda.
W 1885 Vuillard opuścił Lycée Condorcet i dołączył do najbliższego przyjaciela Rousella w studiu, malarza Diogène'a Maillarta. Tam oboje otrzymali elementarne wykształcenie artystyczne.
Nabiści i okres późniejszy.
W 1888 Vuillard dołączył do nabistów i wsparł ich wystawy w galerii Le Barc de Boutteville. Później dzielił studio ze znajomymi członkami grupy, Pierre'em Bonnardem i Maurice'em Denisem. We wczesnych latach 90. pracował dla Théâtre de l'Oeuvre należącym do Lugné-Poë, projektując scenerie i programy.
W 1898 Vuillard odwiedził Wenecję i Florencję. W następnym roku wyjechał do Londynu. Później udał się do Mediolanu, Wenecji i Hiszpanii. Podróżował też po Bretanii i Normandii.
Pierwsze wystawy Vuillarda miała miejsce na Salonie Niezależnych w 1901 i na Salonie Jesiennym w 1903. W latach 90. XIX w. Vuillard poznał braci Alexandre'a i Thadée Natansonów, założycieli "La Revue blanche", i za ich radą w 1892 wykonał pierwsze dekoracje dla domu Madame Desmarais. Później wykonywał wiele zleceń o podobnym charakterze: w 1894 dla Alexandre'a Natansona, w 1898 dla Claude'a Aneta, w 1908 dla Bernsteina, a w 1913 dla Bernheim i Théâtre des Champs Élysées. Ostatnie zlecenia datuje się na 1937 (Palais de Chaillot w Paryżu, wspólnie z Bonnardem) i 1939 (Palais des Nations in Geneva, z Denisem, Rousselem i Chastelem).
W swoich obrazach i dziełach dekoracyjnych Vuillard przedstawiał głównie wnętrza, ulice i ogrody. Okraszone lekkim humorem, są wykonane w delikatnej palecie miękkich, rozmytych kolorów charakterystycznych dla artysty. Żyjąc do sześćdziesiątki ze swoją matką, krawcową, Vuillard był dobrze zaznajomiony z wnętrzami i przestrzenią domową. Znajduje to odbicie w wielu jego dziełach, wysoce dekoracyjnych i często zawierających bardzo wyszukane wzory. Vuillard zmarł w La Baule w 1940.
W Muzeum Narodowym w Warszawie znajduje się obraz "Kobieta w ogrodzie", (1891)

</doc>
<doc id="1444299" url="https://pl.wikipedia.org/wiki?curid=1444299" title="Weltklasse Zürich">
Weltklasse Zürich

Weltklasse Zürich – mityng lekkoatletyczny organizowany rokrocznie na stadionie Letzigrund w szwajcarskim Zurychu. Zawody – od 2010 roku – należą do elitarnego cyklu diamentowej ligi (do 2009 były częścią Golden League). Pierwszy Weltklasse Zürich został rozegrany 12 sierpnia 1928 roku. Obecnie impreza odbywa się w sierpniu lub wrześniu.

</doc>
<doc id="1444300" url="https://pl.wikipedia.org/wiki?curid=1444300" title="Lorraine Graham">
Lorraine Graham



</doc>
<doc id="1444301" url="https://pl.wikipedia.org/wiki?curid=1444301" title="Potok Chochołowski">
Potok Chochołowski



</doc>
<doc id="1444309" url="https://pl.wikipedia.org/wiki?curid=1444309" title="Golden Gala">
Golden Gala

Golden Gala (pol. "Złota Gala") – mityng lekkoatletyczny rozgrywany w ramach cyklu diamentowej ligi (do 2009 roku zawody wchodziły w skład Golden League). Mityng rozgrywany jest rokrocznie na Stadio Olimpico w Rzymie. Pomysłodawcą mityngu był Primo Nebiolo. Podczas zawodów Złotej Gali pobito dotychczas 9 rekordów świata.

</doc>
<doc id="1444313" url="https://pl.wikipedia.org/wiki?curid=1444313" title="Regimantas Adomaitis">
Regimantas Adomaitis

Regimantas Adomaitis (ur. 31 stycznia 1937 w Szawlach, zm. 20 czerwca 2022 w Wilnie) – radziecki i litewski aktor teatralny i filmowy. 
Życiorys.
Studiował na Uniwersytecie Wileńskim, gdzie został absolwentem Wydziału Matematyki i Fizyki. Następnie podjął studia w Konserwatorium Wileńskim.
Był znany z licznych występów teatralnych w Kownie i Wilnie, a także ról filmowych, w których wykreował typ Litwina uwikłanego w dramatyczne wydarzenia historyczne. Występował także poza krajem.
Brał udział w działaniach na rzecz niepodległości Litwy.
Był aktorem Litewskiego Narodowego Teatru Dramatycznego w Wilnie. Był mężem piosenkarki Eugenii Baerite.

</doc>
<doc id="1444322" url="https://pl.wikipedia.org/wiki?curid=1444322" title="Wypadek lotu British European Airways 609">
Wypadek lotu British European Airways 609



</doc>
<doc id="1444325" url="https://pl.wikipedia.org/wiki?curid=1444325" title="Memorial Van Damme">
Memorial Van Damme

Memorial Van Damme – mityng lekkoatletyczny kończący cykl diamentowej ligi. Zawody odbywają się w ostatnich dniach sierpnia lub na początku września na Stadionie Króla Baudouina I w Brukseli. Pierwszy Memorial Van Damme został zorganizowany w 1977 – grupa dziennikarzy postanowiła tym samym uhonorować zmarłego tragicznie w 1976 wybitnego belgijskiego lekkoatletę Ivo Van Damme. Dotychczas podczas imprezy pobito 16 rekordów świata.

</doc>
<doc id="1444331" url="https://pl.wikipedia.org/wiki?curid=1444331" title="Parafia św. Jakuba Apostoła w Jakubowie">
Parafia św. Jakuba Apostoła w Jakubowie

Parafia pw. św. Jakuba Apostoła w Jakubowie – rzymskokatolicka parafia, należąca do dekanatu Głogów – NMP Królowej Polski, diecezji zielonogórsko-gorzowskiej, metropolii szczecińsko-kamieńskiej w Polsce, data erekcji w 1376 roku.
Historia Parafii.
Pierwsze wzmianki o istnieniu kościoła i parafii jako wspólnoty chrześcijańskiej pochodzą z 991 roku. Nieopodal wsi Jakubów wypływa źródełko św. Jakuba (znane od XII wieku) miejsce licznych pielgrzymek. Od jego imienia pochodzi nazwa miejscowości, parafii i kościoła. Od 1376 roku istnieje gotycki kościół. W okresie reformacji w 1571 roku kościół został przejęty przez protestantów. Podczas wojny trzydziestoletniej kościoły znajdujące się na tych terenach zostają splądrowane i ograbione przez wojska szwedzkie.
Po włączeniu Śląska do państwa pruskiego z dominującym protestantyzmem parafia katolicka przestała istnieć na około sto lat. Odrodzenie nastąpiło dopiero w połowie XIX wieku.
Na terenie parafii znajduje się sanktuarium diecezjalne, utworzone w dniu 13 czerwca 2007 roku przez biskupa zielonogórsko-gorzowskiego Adama Dyczkowskiego. Obowiązki kustosza zostały powierzone dotychczasowemu proboszczowi parafii ks. Stanisławowi Czerwińskiemu.
Terytorium parafii.
Parafia liczy około 2500 wiernych mieszkających w 14 sołectwach:
Duszpasterze.
Proboszczowie.
Proboszczem od 24 sierpnia 1999 roku jest ks. Stanisław Czerwiński, który jednocześnie od 13 czerwca 2007 roku pełni obowiązki kustosza Sanktuarium św. Jakuba Apostoła w Jakubowie.
Szlak pielgrzymkowy św. Jakuba.
Szlak pielgrzymkowy zwany Dolnośląską Drogą św. Jakuba rozpoczyna się w Kolegiacie Głogowskiej i prowadzi przez miejscowości dekanatu NMP Królowej Polski i parafii Jakubów {Kurowice – Łagoszów Mały – Jakubów – Sanktuarium św. Jakuba). Dalej kieruje ku granicy na moście w Zgorzelcu, gdzie łączy się z innymi drogami biegnącymi do katedry w Santiago de Compostela w Galicji w północno-zachodniej Hiszpanii. Ma on około 160 km, a otwarto go 24 lipca 2005 roku. Według przekonań pielgrzymów, w katedrze tej, znajduje się ciało św. Jakuba Większego Apostoła.

</doc>
<doc id="1444334" url="https://pl.wikipedia.org/wiki?curid=1444334" title="Ivo Van Damme">
Ivo Van Damme

Ivo Van Damme (ur. 21 lutego 1954 w Dendermonde, zm. 29 grudnia 1976) – belgijski lekkoatleta specjalizujący się w biegach na 800 i 1500 metrów.
Do 16. roku życia trenował piłkę nożną. Później zaczął uprawiać lekkoatletykę i właśnie w tej dyscyplinie odniósł największe triumfy. Podczas letnich igrzysk olimpijskich w Montrealu zdobył dwa srebrne medale – w biegu na 800 i 1500 metrów. Kilka miesięcy później zginął w wypadku samochodowym. Od 1977 w Brukseli organizowany jest, ku jego pamięci, Memoriał Ivo Van Damme. Van Damme został wybrany sportowcem roku w Belgii w 1976.

</doc>
<doc id="1444336" url="https://pl.wikipedia.org/wiki?curid=1444336" title="Internationales Stadionfest">
Internationales Stadionfest

Internationales Stadionfest – mityng lekkoatletyczny odbywający się rokrocznie na Stadionie Olimpijskim w Berlinie. Pierwsze zawody odbyły się w roku 1911. Zawody należały do prestiżowego cyklu Golden League. Od sezonu 2010 impreza znajduje się w kalendarzu IAAF World Challenge Meetings.

</doc>
<doc id="1444338" url="https://pl.wikipedia.org/wiki?curid=1444338" title="Furniture (singel)">
Furniture (singel)

Furniture - pierwszy singel Amy Studt promujący płytę "My Paper Made Men".
Teledysk.
Reżyserem teledysku do piosenki jest Lee Lennox. Przedstawia Amy w statycznym ujęciu, która siedzi naga i mokra z podkulonymi nogami pod prysznicem. Na palcu serdecznym prawej ręki ma wytatuowane serce.

</doc>
<doc id="1444339" url="https://pl.wikipedia.org/wiki?curid=1444339" title="Teodor Skumin Tyszkiewicz">
Teodor Skumin Tyszkiewicz

Teodor Skumin Tyszkiewicz herbu Leliwa (ur. 1533, zm. przed 6 maja 1618 roku) – szlachcic pochodzenia ruskiego, pełniący urzędy; wojewody nowogródzkiego od 1590 r., podskarbiego wielkiego litewskiego w latach 1586-1590, podskarbiego nadwornego litewskiego od 1576 r. Posłował do Moskwy w 1578 r., starosta ekonomii grodzieńskiej, był starostą niegrodowym Jurborka, Olity i Nowowoli.
Teodor Skumin Tyszkiewicz prawdopodobnie przyszedł na świat w Czarnobylu, gdzie jego ojciec pełnił rolę starosty. Był synem Jana Skumina Tyszkiewicza i Katarzyny Lackiej, córki pisarza polnego litewskiego Teodora Lackiego i Izabelli Bonarelli de Rovere. Teodor miał jedynego syna Janusza Skumina Tyszkiewicza, który w 1640 roku został wojewodą wileńskim. Teodor miał jedną wnuczkę Katarzynę Eugenię Tyszkiewicz, na której skończyła się ta linia Tyszkiewiczów (Skuminów).
W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym.
Był on obok Konstantego Wasyla Ostrogskiego najbardziej wpływową postacią wyznania prawosławnego w Rzeczypospolitej. Brał on udział w procesie powstawania unii brzeskiej. Przyjaźnił się z metropolitą kijowskim Michałem Rahozą i konsultował się z nim w tej sprawie. Ostatecznie, mimo swojego wcześniejszego niezdecydowania, poparł postanowienia unii brzeskiej i przystąpił do kościoła greckokatolickiego, zostając jego największym protektorem.
Teodor Skumin Tyszkiewicz zmarł w wieku 85 lat. Jego uroczysty pogrzeb odbył się 24 lipca 1618 roku w Wilnie. Jego ciało zostało złożone w kaplicy Najświętszej Panny, wileńskiej cerkwi pod wezwaniem Świętej Trójcy. W owej kaplicy grobowej, nazywanej często kaplicą Tyszkiewiczów, oprócz Teodora pochowani zostali; jego żona Katarzyna oraz syn Janusz razem z żoną Barbarą z Naruszewiczów.
Był wyznawcą prawosławia, w 1603 roku przystąpił do unii brzeskiej.

</doc>
<doc id="1444342" url="https://pl.wikipedia.org/wiki?curid=1444342" title="Dom przy Bednarskiej 15 w Łodzi">
Dom przy Bednarskiej 15 w Łodzi

Dom przy ulicy Bednarskiej 15 – położona w parku im. Legionów w Łodzi posecesyjna willa, która została zbudowana w otoczeniu ogrodowo-parkowym na początku XX wieku dla niemieckiego fabrykanta Ernsta Leonhardta (po 1905 roku). 
Historia.
W okresie okupacji stała się domem nadburmistrza Litzmannstadt Wernera Ventzkiego. Po wojnie w budynku przez wiele lat znajdował się żłobek i przedszkole. Później budynek przeszedł generalny remont. 1 września 2004 został w nim utworzony Dom Dziecka nr 9 ˌˌDom Międzypokoleniowy Bednarskaˈˈ.
Remont i urządzenie obiektu sfinansowały pospołu Urząd Miasta Łodzi i miasto partnerskie Stuttgart. Gorącym rzecznikiem idei, aby nowo tworzona placówka służyła integracji młodego pokolenia z ludzi skrzywdzonymi przez III Rzeszę, była Gabrielle Müller-Trimbusch, burmistrz Stuttgartu. Poparli ją prezydent Łodzi Jerzy Kropiwnicki i Mirosław Olejniczak – prezes Oddziału Wojewódzkiego Stowarzyszenia Polaków Poszkodowanych przez III Rzeszę. W placówce znalazły siedzibę dom dziecka z 30 podopiecznymi i Dom Dziennego Pobytu, do którego uczęszcza 15 seniorów. Znalazło się w nim również miejsce na salę wystawową oraz odbywanie spotkań integracyjnych organizowanych przez Stowarzyszenie Polaków Poszkodowanych przez III Rzeszę.
We wrześniu 2007 roku syn Wernera Ventzkiego – Jens Jurgen Ventzki odwiedził dom przy Bednarskiej. Powiedział tam wtedy:
5 października 2008 roku nadburmistrz Stuttgartu Wolfgang Schuster powiedział w Łodzi:
Formalnie Dom Międzypokoleniowy Bednarska położony jest na posesji oznaczonej numerem 15a. Nieruchomość oznaczona numerem 15 położona jest na północ i mieści się tam Dom Dziecka nr 6 im. Stanisława Jachowicza.

</doc>
<doc id="1444345" url="https://pl.wikipedia.org/wiki?curid=1444345" title="Dravidosaurus">
Dravidosaurus



</doc>
<doc id="1444348" url="https://pl.wikipedia.org/wiki?curid=1444348" title="Meeting de Paris">
Meeting de Paris

Meeting de Paris (od 1999 do 2008 Meeting Gaz de France, od 2009 do 2015 Meeting Areva) – mityng lekkoatletyczny organizowany do 2009 w ramach cyklu Golden League na Stade de France pod Paryżem. Od sezonu 2010 zawody znajdują się w kalendarzu diamentowej ligi. Do 2008 sponsorem tytularnym mityngu był Gaz de France.

</doc>
<doc id="1444350" url="https://pl.wikipedia.org/wiki?curid=1444350" title="Kjersti Tysse Platzer">
Kjersti Tysse Platzer



</doc>
<doc id="1444351" url="https://pl.wikipedia.org/wiki?curid=1444351" title="Kjersti Tysse Plätzer">
Kjersti Tysse Plätzer



</doc>
<doc id="1444360" url="https://pl.wikipedia.org/wiki?curid=1444360" title="Masa Ziemi">
Masa Ziemi

Masa Ziemi (M🜨) – pozaukładowa jednostka masy stosowana w astronomii, głównie Układu Słonecznego oraz planet pozasłonecznych typu superziemia. Jej wartość równa jest rzeczywistej masie Ziemi
Używa się jej zazwyczaj do określania mas planet, najczęściej skalistych. Jest to wygodna jednostka ukazująca obrazowo wielkość planety w porównaniu z Ziemią. Na przykład cztery kolejne planety Układu Słonecznego mają masy:
Przeliczenie na inne masowe jednostki astronomiczne.
Masa Ziemi równa jest:

</doc>
<doc id="1444361" url="https://pl.wikipedia.org/wiki?curid=1444361" title="Chasing the Light (singel)">
Chasing the Light (singel)

Chasing the Light – drugi singel Amy Studt promujący płytę "My Paper Made Men".
Teledysk.
Reżyserię wideoklipu objął Owen Trevor. Na ekranie widzimy Amy, która jest ubrana w czarną sukienkę i stoi na czarnym tle w świetle reflektora. W czasie kolejnych refrenów jest kolejno: targana podmuchami wiatru, następnie uderzana słupami wody, na koniec spryskiwana niebieską farbą, która później samoistnie znika.

</doc>
<doc id="1444362" url="https://pl.wikipedia.org/wiki?curid=1444362" title="Cymbospondylus">
Cymbospondylus



</doc>
<doc id="1444364" url="https://pl.wikipedia.org/wiki?curid=1444364" title="Kjersti Plätzer">
Kjersti Plätzer

Kjersti Plätzer z domu Kjersti Tysse (ur. 18 stycznia 1972 w Os) – norweska lekkoatletka, dwukrotna wicemistrzyni olimpijska w chodzie na 20 km. Ma 174 cm wzrostu, waży 54 kg.

</doc>
<doc id="1444366" url="https://pl.wikipedia.org/wiki?curid=1444366" title="Maurice de Guérin">
Maurice de Guérin

Georges Maurice de Guérin du Cayla, znany jako Maurice de Guérin (ur. 4 sierpnia 1810 w Langwedocji, zm. 19 lipca 1839 w Paryżu) − francuski poeta epoki romantyzmu, autor prozy poetyckiej stanowiącej zapowiedź rodzącego się pod koniec XIX wieku modernizmu oraz symbolizmu.
Był bliskim przyjacielem Jules’a Barbeya d’Aurevilly'ego oraz bratem pisarki Eugénie de Guérin. Jego twórczość wywarła wpływ na twórców takich jak Comte de Lautréamont czy Stanisław Przybyszewski. Z kolei sam Maurice de Guérin inspiracje czerpał z religijnego mistycyzmu François-René de Chateaubrianda oraz teorii "modernité poétique" Charles’a Baudelaire’a.
Zmarł na gruźlicę w wieku 29 lat.

</doc>
<doc id="1444367" url="https://pl.wikipedia.org/wiki?curid=1444367" title="LK-1">
LK-1

LK-1 – pierwszy stopień (dopalacz) izraelskich rakiet nośnych Shavit-1.

</doc>
<doc id="1444368" url="https://pl.wikipedia.org/wiki?curid=1444368" title="Ichtiopterygi">
Ichtiopterygi



</doc>
<doc id="1444370" url="https://pl.wikipedia.org/wiki?curid=1444370" title="Maurice de Guerin">
Maurice de Guerin



</doc>
<doc id="1444371" url="https://pl.wikipedia.org/wiki?curid=1444371" title="Stara Huta (Chrzanów)">
Stara Huta (Chrzanów)

Stara Huta – osiedle w Chrzanowie położone w jego południowo-zachodniej części, o statusie jednostki pomocniczej gminy Chrzanów.
Osiedle to sąsiaduje od zachodu z Osiedlem Kąty, od północy ze Śródmieściem, od wschodu z Osiedlem Rospontowa, a od południa z osiedlem Borowiec i gminą Libiąż.
Stara Huta, w tym takie jej części jak Kopanina, charakteryzuje się zabudową w większości jednorodzinną, ale w części sąsiadującej bezpośrednio ze Śródmieściem także zabytkowymi kamienicami, a w Kroczymiechu – części osiedla położonej przy granicy z Libiążem – luźno rozmieszczonymi blokami robotniczymi. Znajduje się tutaj wiele przedsiębiorstw z branży budowlanej, w Kroczymiechu działa nowoczesna ocynkownia ogniowa.
Historia.
Swoją nazwę Stara Huta zawdzięcza istniejącej tutaj w latach 1856–1868 hucie, w której przetapiano stosunkowo ubogie rudy żelaza wydobywane między innymi w niedalekim Balinie. Huta upadła wkrótce po wyczerpaniu lokalnych złóż, na jej miejscu działała w późniejszym okresie gorzelnia.
Obszar osiedla.
Osiedle obejmuje następujące ulice (wyróżniono ulice graniczne): Aleja Henryka (od skrzyżowania z ul. Sienną do końca ulicy), Baczyńskiego, Brzechwy, majora Grzybowskiego (od skrzyżowania z ul. Przybosia do końca ulicy), Iwaszkiewicza, Kasprowicza, Konopnickiej, Kopanina, Kroczymiech, Lenartowicza, Łowiecka (numery nieparzyste oraz numery parzyste od zakrętu przy śladzie byłej kolei do końca ulicy), Makuszyńskiego, Miła, Norwida, Orzeszkowej, Osiedle Robotnicze, Oświęcimska (od skrzyżowania z ul. Łowiecką i ul. Przybosia do końca ulicy), Paderewskiego, Podleśna, Porazińskiej, Powstańców Styczniowych (od ul. Oświęcimskiej do wiaduktu kolejowego), Przybosia (numery nieparzyste), Stara Huta, Wańkowicza, Winna, Wyspiańskiego, Zbożowa.

</doc>
<doc id="1444372" url="https://pl.wikipedia.org/wiki?curid=1444372" title="Ulica Tęczowa we Wrocławiu">
Ulica Tęczowa we Wrocławiu

Ulica Tęczowa – ulica długości około 1,2 km we Wrocławiu (do 1945 pod nazwą "Siebenhufenerstraße" w dzielnicy "Siebenhufen" – pol. „Siedem Łanów”), na pograniczu Przedmieścia Mikołajskiego i Przedmieścia Świdnickiego.
Wieś Siedem Łanów wzmiankowana była już w połowie wieku XIV jako własność klasztorna, a dzisiejsza ul. Tęczowa była jej główną osią komunikacyjną. Od 1516 "Siebenhufen" było własnością Szpitala Bożego Grobu, a trzy wieki później – w 1808 – została włączona do miasta.
W roku 1846 (lub 1847) przy ulicy powstała pierwsza wrocławska gazownia, nieco wcześniej zaś, w 1843, drugi z wrocławskich dworców kolejowych – Dworzec Świebodzki (pierwszym był o rok starszy Górnośląski). W połowie wieku XIX pojawiła się też typowa zabudowa miejska, przede wszystkim po jej południowej stronie, bowiem po stronie północnej znalazły swe miejsce – ze względu na dogodne położenie przy terenach i bocznicach kolejowych – zakłady przemysłowe i składy. Bliskość kolei spowodowała także, że po północnej stronie (w okolicy skrzyżowań z dzisiejszą ulicą Zdrową) powstał duży targ warzywny. Po wybudowaniu Dworca Świebodzkiego (a wkrótce potem w jego sąsiedztwie Marchijskiego) przeprowadzono przecinającą ulicę Tęczową linię kolejową – łącznik ("Verbindungsbahn") – umożliwiającą przetaczanie taboru kolejowego pomiędzy Dworcem Górnośląskim a Świebodzkim i Marchijskim. Linią tą, biegnącą wzdłuż dzisiejszej ul. Kolejowej, początkowo przetaczano wagony przy pomocy konnych zaprzęgów; wkrótce jednak, około połowy XIX wieku, kiedy opracowano nowoczesne lokomotywy manewrowe, z trakcji konnej zrezygnowano, a podczas przebudowy wrocławskiego węzła kolejowego pod koniec lat 60. XIX w. zdecydowano o zmianie przeznaczenia dawnego łącznika; pozostawiona w tym miejscu bocznica kolejowa przecinająca ul. Tęczową prowadziła do zlokalizowanej w kwartale ulic (według nazw dzisiejszych) Tęczowej, Kolejowej, Prostej i Grabiszyńskiej fabryki wagonów kolejowych "Waggonfabrik Gebr. Hofmann &amp; Co. AG", która w tej lokalizacji funkcjonowała do początków XX wieku. Później zlokalizowano w tym miejscu zakłady transportowe poczty, a obecnie znajduje się tu Centrum Logistyki Poczty Polskiej.
Po 1906, kiedy uruchomiono największą wówczas w Europie gazownię na wrocławskim Tarnogaju, obiekt przy Tęczowej przekształcono na przetłocznię gazu. W 1928 od ulicy Grabiszyńskiej doprowadzono poprzez ulicę Szpitalną, Tęczową i Zdrową dogodne połączenie tramwajowe targowiska warzywnego z resztą miasta. Linia numer 4 łączyła w tym czasie ulicę Tęczową z Rynkiem i Rakowcem, ale tylko w dni powszednie (w niedziele i święta tramwaje jeździły na tej trasie tylko z Rakowca do Rynku i z powrotem). W 1937 linia z Rakowca do Tęczowej oznaczona została literą „E” (nadal jeździła tylko w dni powszednie, a „czwórka” jeździła tylko do Rynku), a w 1939 utworzono w miejsce linii „E” linię „23” z Tęczowej przez Rynek do dzisiejszej Alei Słowackiego. Później, w pierwszej połowie lat 40. dodano małą pętlę tramwajową na terenie samego targowiska oraz dodatkową bocznicę tramwajową ze skrzyżowania Tęczowej ze Szpitalną w głąb terenów przemysłowo-magazynowych po północnej stronie Szpitalnej. Te dodatkowe tory ułatwiały transport towarów zaopatrzeniowych wewnątrz miasta liniami tramwajowymi, co pozwalało oszczędzić paliwo dla samochodów, niezbędne wówczas na frontach prowadzonej przez Niemcy wojny światowej.
Podczas oblężenia "Festung Breslau" zabudowa ulicy uległa poważnym zniszczeniom, zwłaszcza jej zachodni odcinek. Zniszczeniu uległ szpital i kościół św. Trójcy, przestało istnieć też targowisko, straciło sens istnienia połączenie tramwajowe rejonu Tęczowa/Zdrowa z miastem. Tuż po wojnie torowisko na ulicy Kolejowej i Tęczowej wykorzystywano do wywożenia gruzu i odzyskanych ze zburzonego centrum miasta cegieł w kierunku Dworca Świebodzkiego (tam ładunek ten był przeładowywany na normalnotorowe wagony i wywożony z Wrocławia). W latach następnych część ocalałej zabudowy miejskiej odbudowano, w tym także niektóre magazyny, składy i zakłady przemysłowe (m.in. przepompownię gazu).
Obecnie wzdłuż południowej pierzei ulicy znajduje się kilka zachowanych do dziś przedwojennych kamienic oraz kilka wybudowanych już po wojnie domów mieszkalnych, a także (po obu stronach) ciąg sklepów i zakładów usługowych. Północna strona ulicy zachowała swój przemysłowo-magazynowy charakter, pomimo że choć nadal istnieje infrastruktura kolejowa w sąsiedztwie nieczynnego od lat 90. Dworca Świebodzkiego, to zapotrzebowanie na transport kolejowy drastycznie zmniejszyło się. Część powojennej zabudowy przy początkowym odcinku ulicy powstała w ramach osiedla mieszkaniowego Plac PKWN.
W 2006 naprzeciw dawnego targu warzywnego, w kwartale przy ul. Tęczowej 82–84, Zdrowej 18–32 i Pochyłej, rozpoczęto budowę osiedla „Kępa Staromiejska” (siedem 6- i 7-piętrowych budynków, łącznie około 250 mieszkań). Ten etap zabudowy zakończono w latach 2011–2012. W kolejnym etapie, w latach 2016–2018, w rejonie ulic Tęczowej i Pochyłej zrealizowano zespół budynków mieszkalno-usługowych „Osiedle Nowa Tęczowa” (8 kondygnacji nadziemnych, łącznie 200 mieszkań).

</doc>
<doc id="1444373" url="https://pl.wikipedia.org/wiki?curid=1444373" title="Carl Heinrich von Hoym">
Carl Heinrich von Hoym



</doc>
<doc id="1444375" url="https://pl.wikipedia.org/wiki?curid=1444375" title="Adolph Magnus von Hoym">
Adolph Magnus von Hoym



</doc>
<doc id="1444377" url="https://pl.wikipedia.org/wiki?curid=1444377" title="Shavit-2">
Shavit-2

Shavit-2 (hebr. שביט-2) – izraelska rakieta nośna, produkowana przez Izrael i RPA. Jest przeznaczona do wynoszenia niewielkich satelitów na nisko położoną orbitę okołoziemską. Właścicielem jest Izraelska Agencja Lotów Kosmicznych.
Historia.
Rakieta Shavit-2 jest wersją rozwojową rakiety Shavit-1, w której wymieniono drugi człon na LK-1, dzięki czemu wzrósł udźwig rakiety.
Obecnie trwają prace rozwojowe nad nową rakietą nośną Shavit-3.
Budowa rakiety.
Rakieta Shavit-2 posiada trzy stopnie z silnikami rakietowymi zasilanymi paliwem stałym, z których jeden pochodzi z rakiety Jerycho-2.

</doc>
<doc id="1444378" url="https://pl.wikipedia.org/wiki?curid=1444378" title="Burkhard von Suhm">
Burkhard von Suhm



</doc>
<doc id="1444379" url="https://pl.wikipedia.org/wiki?curid=1444379" title="Elisa Rigaudo">
Elisa Rigaudo

Elisa Rigaudo (ur. 17 czerwca 1980 w Cuneo) — włoska lekkoatletka, brązowa medalistka olimpijska z Pekinu w chodzie na 20 km, brązowa medalistka mistrzostw Europy z 2006 roku. Mierzy 169 cm wzrostu i waży 56 kg.

</doc>
<doc id="1444380" url="https://pl.wikipedia.org/wiki?curid=1444380" title="Shavit-3">
Shavit-3

Shavit-3 (hebr. שביט-3) – izraelska rakieta nośna, projektowana przez Izrael i RPA. Ma być przeznaczona do wynoszenia niewielkich satelitów na nisko położoną orbitę okołoziemską. Właścicielem jest Izraelska Agencja Lotów Kosmicznych.
Historia.
Rakieta Shavit-3 jest wersją rozwojową rakiety Shavit-2, w której dodano nowy czwarty człon.
Budowa rakiety.
Rakieta Shavit-3 będzie posiadała cztery stopnie z silnikami rakietowymi zasilanymi paliwem stałym, z których jeden pochodzi z rakiety Jerycho-2.
Jedna z możliwych konfiguracji rakiety:
Jako 1. stopień rakiety rozważany był też amerykański człon ATK Castor 120.

</doc>
<doc id="1444381" url="https://pl.wikipedia.org/wiki?curid=1444381" title="Góralu, czy ci nie żal?">
Góralu, czy ci nie żal?

Góralu, czy ci nie żal? (tytuł pierwotny: Dla chleba) – pieśń skomponowana do słów wiersza autorstwa krakowskiego poety Michała Bałuckiego. Wiersz powstał w II połowie XIX wieku w krakowskim więzieniu św. Michała, gdzie towarzyszem osadzonego tam "za wichrzycielstwo" autora był tęskniący za rodzinnymi stronami góral.
Wiersz został opublikowany po raz pierwszy w „Tygodniku Illustrowanym” w 1866 roku pod tytułem "Dla chleba". Tekst piosenki został anonimowo uzupełniony do długości kilkunastu zwrotek i kończy się happy endem: góral powraca w rodzinne strony z workiem prezentów do rozdania. Jako autora muzyki podaje się najczęściej Władysława Żeleńskiego, według części źródeł około 1912 roku muzykę napisał Michał Świerzyński. Tę samą melodię ma francuska pieśń wielkopostna "Victoire!", jednakże zawierające ją śpiewniki opatrują pieśń adnotacją "sur une melodie polonaise", zatem polska kompozycja była starsza.
Do popularyzacji piosenki przyczynili się piłsudczycy, a następnie harcerze – początkowo była to pieśń śpiewana na biwakach. Następnie weszła do kanonu najpopularniejszych utworów polskiej muzyki biesiadnej, w którym pozostaje do dziś.
Początkowe zwrotki:
W latach 50. XX wieku w Małopolsce śpiewano: "A góral wziął gumowe buty i poszedł do Nowej Huty".
W 1993 rockową wersję tego utworu nagrała warszawska grupa Hetman, utwór znalazł się na ich trzecim studyjnym albumie Co jest Grane !?.
W roku 1994 utwór nagrała Maryla Rodowicz na płycie Marysia biesiadna. Wydał ją także Krzysztof Krawczyk m. in. na płycie "Piosenki biesiadne" z 2015 roku.
Inicjatywą krakowskiego Ośrodka Kultury Biblioteka Polskiej Piosenki, pieśń "Góralu, czy ci nie żal" doczekała się swojego święta związanego ze 150-leciem jej powstania. Jubileusz obchodzony był w roku 2013. Nawiązując do tradycji łączącej pieśń "Góralu, czy ci nie żal" z papieżem Janem Pawłem II, w 2005 roku dyrektor Biblioteki Polskiej Piosenki Waldemar Domański dopisał ostatnią zwrotkę zaczynającą się od słów „Nasz Gazdo, co patrzysz z wysoka”. Następnie w 2012 roku wystąpił z inicjatywą symbolicznego „usynowienia” tej pieśni przez górali, do czego doszło w Zakopanem 25 sierpnia 2012 roku.

</doc>
<doc id="1444382" url="https://pl.wikipedia.org/wiki?curid=1444382" title="Nagawonji">
Nagawonji

Nagawonji, u Bagandów z Ugandy bogini głodu i niedostatku.

</doc>
<doc id="1444383" url="https://pl.wikipedia.org/wiki?curid=1444383" title="Magazyn Stomatologiczny">
Magazyn Stomatologiczny

Magazyn Stomatologiczny – czasopismo branżowe ukazujące się od roku 1991 jako miesięcznik. "Magazyn Stomatologiczny" jest pismem specjalistycznym przeznaczonym dla stomatologów. Zawiera stałe rubryki: temat miesiąca, aktualności, stomatologia praktyczna, vademecum stomatologa. Pragnąc ułatwić lekarzom stomatologom dopełnienie obowiązku doskonalenia zawodowego, magazyn wprowadził od numeru 4/2006 program edukacyjny. Obecnie nakład wynosi 9500 egz. Redaktorem naczelnym jest prof. dr hab. n. med. Mariusz Lipski.
Na liście czasopism punktowanych przez polskie Ministerstwo Nauki znajduje się w części B z 6 punktami.

</doc>
<doc id="1444387" url="https://pl.wikipedia.org/wiki?curid=1444387" title="Léon Dierx">
Léon Dierx

Léon Dierx (ur. 31 marca 1838 w Saint-Denis na Reunion, zm. 11 czerwca 1912 w Paryżu) − francuski poeta związany z nurtem parnasizmu oraz grupą Leconte de Lisle'a.
Po śmierci Stéphane Mallarmégo w 1898 okrzyknięty mianem "Księcia Poetów".
Prace.
Za zbiór "Poésies complètes "(1872) został uhonorowany wieńcem laurowym przez Akademię Francuską. Kompletną edycję jego prac (w 2 tomach) wydano w latach 1894-1896.

</doc>
<doc id="1444388" url="https://pl.wikipedia.org/wiki?curid=1444388" title="Leon Dierx">
Leon Dierx



</doc>
<doc id="1444389" url="https://pl.wikipedia.org/wiki?curid=1444389" title="Serhij Kiwałow">
Serhij Kiwałow

Serhij Wasylowycz Kiwałow, ukr. Сергій Васильович Ківалов (ur. 1 maja 1954 w Tyraspolu) – ukraiński polityk i prawnik.
Życiorys.
Ukończył studia prawnicze w instytucie prawniczym w Swerdłowśku. Obronił następnie doktorat, a w 1997 otrzymał tytuł naukowy profesora. W 1976 rozpoczął działalność naukową. W drugiej połowie lat 80. wykładał w szkole milicji w Odessie. Pełnił dwukrotnie funkcję rektora Odeskiej Narodowej Akademii Prawniczej. Opublikował około 150 prac naukowych.
Od 1998 do 2004 sprawował mandat deputowanego do Rady Najwyższej. W 2004 odszedł z parlamentu, obejmując stanowisko przewodniczącego Ukraińskiej Komisji Wyborczej. Sprawował ten urząd w trakcie wyborów prezydenckich na Ukrainie w tym samym roku, był oskarżany przez opozycję o fałszowanie ich wyników na korzyść Wiktora Janukowycza (popieranego m.in. przez marginalną Ukraińską Partię Morską, którą od 2001 kierował właśnie Serhij Kiwałow).
Przed powtórzoną drugą turą wyborów odszedł z urzędu i powrócił na uczelnię. W 2006, 2007 i 2012 ponownie uzyskiwał mandat poselski z ramienia Partii Regionów. Zasiadał we władzach krajowych tego ugrupowania. W 2014 formalnie powrócił do Ukraińskiej Partii Morskiej, z powodzeniem jako niezależny ubiegał się o poselską reelekcję.

</doc>
<doc id="1444390" url="https://pl.wikipedia.org/wiki?curid=1444390" title="Debut (demo Mourning Beloveth)">
Debut (demo Mourning Beloveth)

Debut jest debiutanckim demem doom/death metalowej grupy muzycznej Mourning Beloveth. Demo to zostało nagrane w Pulse Studios, 24 maja 1996, a wydane w czerwcu 1996 roku (cztery lata po założeniu zespołu). Demo zostało zaaranżowane przez Adriana Butlera, Alana Averill'a i Kevina Byrne'a. Muzyka została skomponowana przez Mourning Beloveth, a słowa ułożył Darren Moore.

</doc>
<doc id="1444394" url="https://pl.wikipedia.org/wiki?curid=1444394" title="Polskie Stronnictwo Ludowe „Nowe Wyzwolenie”">
Polskie Stronnictwo Ludowe „Nowe Wyzwolenie”

Polskie Stronnictwo Ludowe „Nowe Wyzwolenie” (PSL „NW”) – polska lewicowa partia chłopska założona 9 czerwca 1946 w Warszawie z inspiracji polityków PPR przez grupę rozłamową polityków PSL, opozycyjną wobec linii Stanisława Mikołajczyka. Nawiązywała nazwą do działającego w latach 1915–1931 PSL „Wyzwolenie”, także lewicowego odłamu ruchu ludowego.
Założyciele ugrupowania zasiadali w Krajowej Radzie Narodowej. Posłami PSL „NW” byli wówczas:
Partia opowiadała się za współpracą z Blokiem Stronnictw Demokratycznych i głosowaniem 3 x TAK w referendum ludowym. W wyniku sfałszowanych wyborów do Sejmu Ustawodawczego w styczniu 1947 partia uzyskała 7 mandatów. Jej posłami na Sejm Ustawodawczy zostali:
Przywódcami PSL „NW” byli Tadeusz Rek (od 9 czerwca 1946 do 17 lutego 1947) i Bronisław Drzewiecki (od 17 lutego do 13 listopada 1947). Wiceprezesami byli początkowo Bronisław Drzewiecki i August Lizak. 27 października 1946 Bronisława Drzewieckiego zastąpili Edward Bertold i Michał Rękas, który od 13 września 1947 był jedynym wiceprezesem partii. Sekretarzem naczelnym za prezesury Tadeusza Reka był Bronisław Drzewiecki, a później Kazimierz Iwanowski, będący wcześniej skarbnikiem (na tej funkcji zastąpił go Feliks Pisula). Ścisłym kierownictwem partii był Główny Komitet Wykonawczy. Organem prasowym ugrupowania było „Nowe Wyzwolenie”. 13 listopada 1947 partia zjednoczyła się ze Stronnictwem Ludowym (lubelskim), wchodząc w jego skład.

</doc>
<doc id="1444395" url="https://pl.wikipedia.org/wiki?curid=1444395" title="Olokun">
Olokun

Olokun, u Jorubów z Nigerii i Beninu bóg oceanu, czczony przez rybaków.
Uważany za męża swej siostry Olosy oraz Osu – bogini laguny.
Według wierzeń rozsierdzony lekceważeniem ludzi miał ukarać mieszkańców ziemi potopem, jednak ludzkość została uchroniona przed zagładą przez Obatelę, który zakuł Olokuna w siedem żelaznych łańcuchów.

</doc>
<doc id="1444396" url="https://pl.wikipedia.org/wiki?curid=1444396" title="Polskie Stronnictwo Ludowe Nowe Wyzwolenie">
Polskie Stronnictwo Ludowe Nowe Wyzwolenie



</doc>
<doc id="1444398" url="https://pl.wikipedia.org/wiki?curid=1444398" title="Śródmieście (Chrzanów)">
Śródmieście (Chrzanów)

Śródmieście – osiedle w Chrzanowie położone w jego centralnej części, o statusie jednostki pomocniczej gminy Chrzanów.
Śródmieście od wschodu sąsiaduje z osiedlem Kościelec, od południa z osiedlami Młodości, Rospontowa i Stara Huta, od zachodu z osiedlem Kąty, a od północy z osiedlami Północ–Tysiąclecie i Niepodległości.
Jest to najstarsza i najbardziej zabytkowa część Chrzanowa, przez mieszkańców innych osiedli często określana po prostu jako „miasto“. Na obszarze Śródmieścia znajdują się siedziby niemal wszystkich chrzanowskich urzędów i instytucji szczebla gminnego i powiatowego, a także między innymi Sąd Rejonowy, Parafia św. Mikołaja, dom kultury, muzea, liceum, park miejski, bardzo liczne sklepy, punkty usługowe i gastronomiczne.
Obszar osiedla.
Osiedle obejmuje następujące ulice (wyróżniono ulice graniczne): 29 Listopada (od początku ulicy do mostu na rzece Chechło), 3 Maja, Aleja Henryka (od początku ulicy do skrzyżowania z ul. Sienną), Broniewskiego (od ul. Garncarskiej do ul. Kusocińskiego), Dąbrowskiego, Dobczycka, marszałka Focha, Garncarska, Głowackiego, Grunwaldzka, majora Grzybowskiego (od początku ulicy do skrzyżowania z ul. Przybosia), Jagiellońska, Jordana, Joselewicza, Kadłubek, Kochanowskiego, Kopernika, Kościuszki, Krakowska, Krasickiego, Kusocińskiego (numery nieparzyste), Łowiecka (numery parzyste od ul. Oświęcimskiej do zakrętu przy śladzie byłej kolei), Matejki, Mickiewicza, Ogrodowa, Oświęcimska (od początku ulicy do skrzyżowania z ul. Łowiecką i ul. Przybosia), Partyzantów, Piłsudskiego, Plac 1000-lecia, Podwale, Przybosia (numery parzyste), Rybacka, Rynek, Sądowa, Sienna, Słoneczna, Słowackiego, Sokoła, Szpitalna (numery parzyste od początku ulicy do mostu na rzece Chechło), Śląska (numery nieparzyste od początku ulicy do skrzyżowania z ul. Partyzantów), Świętokrzyska, Wojska Polskiego, Woynarowskiej, Zielona (numery nieparzyste poniżej 11 i parzyste do 8).

</doc>
<doc id="1444399" url="https://pl.wikipedia.org/wiki?curid=1444399" title="Międzynarodowe Koncerty Organowe w Tarnobrzegu">
Międzynarodowe Koncerty Organowe w Tarnobrzegu

Międzynarodowe Koncerty Organowe – coroczna impreza muzyczna odbywająca się od 1993 r. w Tarnobrzegu w okresie wakacyjnym (każdy czwartek lipca i sierpnia). Koncerty mają miejsce w trzech tarnobrzeskich kościołach: klasztorze oo. Dominikanów, kościele pw. Matki Bożej Nieustającej Pomocy, oraz kościele pw. św Barbary. W 2012 r. zorganizowano pierwszy koncert w kościele św. Marii Magdaleny w Miechocinie.
Od 1995 r. kierownikiem artystycznym MKO jest Mariusz Ryś.

</doc>
<doc id="1444400" url="https://pl.wikipedia.org/wiki?curid=1444400" title="Taras Czornowił">
Taras Czornowił

Taras Wiaczesławowycz Czornowił, ukr. Тарас Вячеславович Чорновіл (ur. 1 czerwca 1964 we Lwowie) – ukraiński polityk, deputowany. Syn Wiaczesława Czornowiła.
Życiorys.
Z wykształcenia biolog, ukończył studia na Uniwersytecie Lwowskim. Pracował początkowo jako laborant, a od drugiej połowy lat 80. jako dziennikarz, był m.in. redaktorem naczelnym gazety "Mołoda Ukrajina". Od 1990 zajmował się działalnością biznesową, zasiadał też w radzie obwodu lwowskiego.
Pod koniec lat 90. został członkiem Ludowego Ruchu Ukrainy, kierowanego przez swojego ojca. Rok po śmierci Wiaczesława Czornowiła zaproponowano mu kandydowanie w wyborach uzupełniających do Rady Najwyższej, co pozwoliło mu zdobyć mandat posła III kadencji. W 2001 odszedł z NRU, przystępując do partii Reformy i Porządek. W 2002 z ramienia koalicyjnego Bloku Nasza Ukraina po raz drugi został deputowanym z okręgu jednomandatowego.
W 2004 Taras Czornowił niespodziewanie odszedł do parlamentarnej frakcji "Centrum". W wyborach prezydenckich w tym samym roku opowiedział się za kandydaturą Wiktora Janukowycza (został szefem jego komitetu wyborczego na czas powtórzonej drugiej tury głosowania), podczas gdy dawna partia jego ojca wspierała Wiktora Juszczenkę.
Wkrótce przystąpił do Partii Regionów, stając się jednym z jej liderów. W 2006 i 2007 z ramienia tego ugrupowania ponownie uzyskiwał mandat poselski. W trakcie VI kadencji opuścił frakcję PR. W 2012 nie uzyskał reelekcji jako kandydat niezależny.

</doc>
<doc id="1444401" url="https://pl.wikipedia.org/wiki?curid=1444401" title="Tadeusz Kozłowski (malarz)">
Tadeusz Kozłowski (malarz)

Tadeusz Kozłowski (ur. 1907, zm. 1987) – polski malarz postimpresjonista związany z nurtem koloryzmu.
Życiorys.
Urodził się w Białobrzegach jako Jan Tadeusz Kozłowski, syn Jana. Członek grupy Realiści, absolwent warszawskiej Akademii Sztuk Pięknych w pracowniach profesorów Tadeusza Pruszkowskiego i Felicjana Szczęsnego Kowarskiego, przyjaciel i nauczyciel Wojciecha Fangora oraz licznego grona nieformalnych studentów między innymi Krystyny Pelletier, Janiny Misińskiej, Jacka Andrzeja Kozłowskiego. Życie artystyczne związał z Wilanowem i Warszawą. Artysta podejmował klasyczne tematy malarskie: martwą naturę, pejzaż i portret. W swoim powojennym dorobku artystycznym ma udział w ponad stu wystawach, setki prac olejnych, gwaszy i rysunków oraz ilustracji książkowych, liczne nagrody i wyróżnienia.

</doc>
<doc id="1444415" url="https://pl.wikipedia.org/wiki?curid=1444415" title="Dysten">
Dysten



</doc>
<doc id="1444418" url="https://pl.wikipedia.org/wiki?curid=1444418" title="Topomineralogia">
Topomineralogia

Topomineralogia – samodzielny kierunek naukowy współczesnej mineralogii, zajmujący się badaniem prawidłowości w tworzeniu się i rozmieszczeniu minerałów w różnych formacjach geologicznych na Ziemi, a także formacjach pozaziemskich.

</doc>
<doc id="1444420" url="https://pl.wikipedia.org/wiki?curid=1444420" title="Bohdan Wilamowski">
Bohdan Wilamowski

Bohdan Wilamowski, ps. "Bohdan Korolewicz" (ur. 26 marca 1914 w Skurpiach, zm. 23 lutego 1985 w Kortowie) – polski działacz społeczny i polityczny, profesor Akademii Rolniczo-Technicznej w Olsztynie, poseł do Krajowej Rady Narodowej, na Sejm Ustawodawczy oraz II kadencji w PRL, żołnierz Batalionów Chłopskich, komendant obwodu Biała Podlaska Okręgu Lublin oraz Krosno-Jasło Okręgu Kraków tej organizacji.
Życiorys.
Pochodził z rodziny chłopskiej. Ukończył seminarium nauczycielskie w Działdowie (1933), gimnazjum w Toruniu (1934) oraz studia ekonomiczne w Szkole Głównej Gospodarstwa Wiejskiego i Szkole Głównej Planowania i Statystyki w Warszawie. W 1937 ukończył Szkołę Podchorążych Piechoty w Komorowie.
Brał udział kampanii wrześniowej jako podporucznik Wojska Polskiego. Został ciężko ranny w walkach koło Modlina. W czasie okupacji niemieckiej działał w konspiracji. Był komendantem obwodów Batalionów Chłopskich początkowo obwodu Biała Podlaska Okręgu Lublin, później obwodu Krosno–Jasło Okręgu Kraków. W 1943 uczestniczył w utworzeniu konspiracyjnego Instytutu Mazurskiego i był członkiem tajnego Związku Mazurów. W tym czasie poślubił Bożenę z Sukertów, córkę Sukertowej-Biedrawiny.
W 1945 brał udział w reaktywowaniu Instytutu Mazurskiego w Olsztynie. Był działaczem ruchu ludowego (m.in. członkiem Naczelnego Komitetu SL, później m.in. wiceprezesem WK ZSL).
W 1946 został przewodniczącym Komisji Gospodarczej i Odbudowy Mazurskiej Wojewódzkiej Rady Narodowej. W latach 1947–1949 pełnił funkcję wicewojewody olsztyńskiego, w latach 1945–1946 był posłem do Krajowej Rady Narodowej. Pełnił funkcję posła na Sejm Ustawodawczy (1947–1952) i Sejm PRL II kadencji (1957–1961). Od 1961 do 1964 zasiadał w WRN, przewodnicząc Komisji Rolnej. W międzyczasie odbywał studia ekonomiczne w SGGW (1950–1953) i SGPiS w Warszawie (które ukończył w 1954).
Po odsunięciu z życia politycznego przez ówczesne władze poświęcił się karierze naukowej, w 1964 uzyskał doktorat, a 1967 habilitację w ART w Olsztynie, gdzie pracował na stanowisku profesora od 1973. Ogłosił kilkadziesiąt prac naukowych oraz popularnonaukowych, m.in. był współautorem wielu monografii powiatów. Pełnił różne funkcje naukowe i społeczne w ART oraz komitetach specjalistycznych PAN. Należał też do Instytutu Zachodniego i Polskiego Towarzystwa Historycznego. Współtworzył Stowarzyszenie Społeczno-Kulturalne „Pojezierze”, zasiadał też w Radzie Naukowej Ośrodka Badań Naukowych im. Wojciecha Kętrzyńskiego w Olsztynie oraz w kolegium redakcyjnym „Komunikatów Mazursko-Warmińskich”.
Zmarł nagle w 1985 podczas wygłaszania referatu w Kortowie. Jego imieniem nazwana jest jedna z ulic w Olsztynie.

</doc>
<doc id="1444423" url="https://pl.wikipedia.org/wiki?curid=1444423" title="Cara Lott">
Cara Lott

Cara Lott (ur. 6 sierpnia 1961 w Huntington Beach, zm. 19 marca 2018 w Orange County) – amerykańska aktorka pornograficzna.
Życiorys.
Urodziła się w Huntington Beach w stanie Kalifornia.
Występowała przede wszystkim w produkcjach z gatunku MILF.
Debiutowała w filmie Suze Randall "Centerfolds".
Pojawiła się w dreszczowcu Briana De Palmy "Świadek mimo woli" ("Body Double", 1984) z Melanie Griffith oraz dreszczowcu Johna Frankenheimera "Ostra rozgrywka" ("52 Pick-Up", 1986) u boku Roya Scheidera, Ann-Margret, Kelly Preston, Johna Glovera, Herschela Savage i Rona Jeremy.
6 października 1986 roku wyszła za mąż za aktora porno Vladimira Correa Matos.
W 1991 przerwała karierę; po ukończeniu college'u wróciła do branży w 1997 i do 1998 nakręciła 6 kolejnych filmów. W jednych z tych filmów, "Heartfelt 2" (1998), wystąpiła w scenie typu gang bang z 5 mężczyznami. Później znowu wycofała się w branży. Do grania w filmach pornograficznych powróciła w styczniu 2005.
W 2006 została zaliczona do Hall of Fame AVN Award.
W 2008 została nominowana do AVN Awards w kategorii „Najlepsza aktorka drugoplanowa - film” za "Flasher" (2006).
Była dwukrotnie zamężna.
Zmarła po ciężkiej chorobie nerek oraz cukrzycy w wieku 56 lat.

</doc>
<doc id="1444424" url="https://pl.wikipedia.org/wiki?curid=1444424" title="Roxy Jezel">
Roxy Jezel

Roxy Jezel (ur. 5 czerwca 1982 w Londynie) – brytyjska aktorka pornograficzna pochodzenia tajskiego.
Życiorys.
Wczesne lata.
Urodziła się w Hackney w gminie Londyn. Jej ojciec był Tajem, a matka Angielką. Rzuciła studia i zaczęła podróżować po świecie. W czasie pobytu w Australii ze względów finansowych została striptizerką i zaczęła brać udział w nagich sesjach zdjęciowych.
Kariera.
Zauważona przez LA Direct Models, przyjechała do Stanów Zjednoczonych i zaczęła występować w filmach porno. Zadebiutowała w kwietniu 2003 mając 21 lat w pierwszej scenie seksu z Lexingtonem Steelem i Erikiem Everhardem.
W programie Jenna's America Sex Star zdobyła główną nagrodę – kontrakt z Club Jenna.
W 2004 roku została nominowana do nagrody AVN Award w kategorii „Najlepsza scena seksu grupowego” w "Bachelor" (2003) obok takich wykonawców jak: Steven St. Croix, Taylor Lynn, Fallon Sommers, Hannah Harper, Jezebelle Bond, Aurora Snow i Hollie Stevens. Po raz pierwszy wystąpiła w scenie seksu podwójnej penetracji w produkcji Jules Jordan Video "No Cum Dodging Allowed 3" (2004) z Brianem Surewoodem, Jonem Dough, Erikiem Everhardem i Tonym T.
W 2005 roku otrzymała nagrodę XRCO Award w kategorii „Orgasmic Oralist”.
Była związana z Evanem Seinfeldem (2004), muzykiem i producentem filmów pornograficznych, z którym wystąpiła w scenie seksu w jego produkcji "Reign of Tera 2" (2007). Pojawiła się też w jednym z odcinków serialu HBO "Ekipa" (2007).
W 2008 była nominowana do nagród AVN Award w czterech kategoriach: „Najlepsza aktorka – film”, „Najlepsza scena seksu analnego – film” z Trentem Tesoro i „Najlepsza scena seksu w parze – film” ze Stevenem St. Croix w "Sex &amp; Violins" (2007) oraz „Najlepsza aktorka – wideo” w "For Love, Money or a Green Card" (2007).

</doc>
<doc id="1444427" url="https://pl.wikipedia.org/wiki?curid=1444427" title="BKS Stal Bielsko-Biała (piłka nożna)">
BKS Stal Bielsko-Biała (piłka nożna)

BKS Stal Bielsko-Biała (pełna nazwa: Bialski Klub Sportowy Stal Bielsko-Biała) – polski klub piłkarski z siedzibą w Bielsku-Białej. Założony w roku 1922, z inicjatywy mieszkańców Białej Krakowskiej. Występuje obecnie (sezon 2020/21) w klasie okręgowej. Skrót "BKS" często błędnie jest interpretowany jako "Bielski Klub Sportowy".
Historia.
Powstanie klubu.
BKS „Stal” Bielsko-Biała należy do grona najstarszych klubów w Polsce. Klub powstał w odrodzonej po I wojnie światowej Polsce, z inicjatywy mieszkańców Białej Krakowskiej, a także sympatyków sportu, na fali tworzenia klubów umożliwiających uprawianie wielu dyscyplin oraz rywalizację sportową. Dodatkowym czynnikiem motywującym była chęć stworzenia klubu o polskim rodowodzie – w sąsiednim Bielsku prężnie działały niemieckie kluby, które dominowały w regionie. BKS powstał na bazie sokolego Towarzystwa Sportowego „Szczerbiec”, założonego w 1913, w którym uprawiano turystykę, gimnastykę sportową na wzór wojskowy oraz tenis stołowy. W klubie od samego początku największy nacisk kładziono na sekcję piłki nożnej. Na barwy BKS-u wybrano kolory czerwony i zielony, co nawiązywało do herbu Białej. Już w 1927, bo 5 latach działalności, powstał w Białej stadion, na którym drużyna rozgrywa mecze do dnia dzisiejszego. Stadion został w całości sfinansowany ze środków klubowych. Z okazji otwarcia stadionu został zorganizowany międzynarodowy turniej piłkarski, na który zostały zaproszone zespoły Herta Opava oraz Oberscheineweide Berlin. Pierwszym prezesem bialskiego klubu został Rudolf Kobiela.
Okres międzywojenny.
Okres międzywojenny drużyna spędziła w rozgrywkach bielskiej A-klasy, nie zdobywając żadnych większych sukcesów. Sporadyczne zwycięstwa z lokalnymi rywalami, nie złożyły się w żaden znaczący sukces. Klub stawiał przed sobą ambitne plany podnoszenia poziomu drużyny, które jednakże zostały zaprzepaszczone przez II wojnę światową. Spora część zarówno zawodników jak i działaczy zamieniła stroje sportowe na mundury, a piłki na broń. Wielu poniosło śmierć, m.in. znany bialski aptekarz, piłkarz BKS-u, Stefan Ganszer, aktywny działacz podziemia, członek ZWZ-AK, a także dr Józef Hipp – ostatni przedwojenny prezes klubu. BKS nie zaprzestał jednakże działalności. Grupa młodych piłkarzy zorganizowała drużynę i mimo zakazu Niemców rozgrywała mecze na okolicznych łąkach.
Lata powojenne i lata 50.- patronat "Befamy".
Po wojnie klub szybko się odradza. W maju 1945 r. rozgrywki rozpoczynają bialscy piłkarze. Po roku występów w B-klasie powiatu bielskiego, awansują o jeden szczebel rozgrywek. Przełom lat 40. i 50. to prawdziwy rozkwit bialskiego klubu. Patronat nad klubem i poszczególnymi jego sekcjami zaczęły przejmować prężnie działające na terenie Bielska zakłady przemysłowe. Głównym patronatem objęła klub Bielska Fabryka Maszyn Włókienniczych „Befama”, a prezesem klubu był jej dyrektor naczelny Eugeniusz Główka. Pomoc finansowa ze strony "Befamy" zaowocowała rozwojem bazy treningowej, a przede wszystkim przebudowaniem stadionu i stworzeniem nowoczesnego obiektu sportowego. Modernizacja stadionu zakończyła się w 1957 roku, a jej zwieńczeniem był towarzyski mecz pomiędzy zespołem BKS-u z Cracovią, zakończony remisem 4:4. Przebudowa ponadto umożliwiła rozegranie w 1961 towarzyskiego meczu lekkoatletycznego pomiędzy reprezentacjami juniorów Polski i Włoch. W 1949 nazwę klubu wzbogacono o słowo "Stal", a także do dotychczasowych barw klubu, dodano żółty. Po dzień dzisiejszy barwy zielona, czerwona i żółta są oficjalnymi barwami klubu.
Lata 70. i 80. – patronat "FSM-u".
Lata 60. BKS spędził w lidze okręgowej, natomiast lata 70. to nowy opiekun „Stali”, jeden z największych zakładów na terenie miasta – istniejącego od 1951 r. już jako Bielsko-Biała – Fabryka Samochodów Małolitrażowych ("FSM"), a przede wszystkim jej zakład nr 1. Prezesem klubu został dyrektor naczelny fabryki Ryszard Dziopak, a później dyrektor zakładu nr 1 "FSM" Karol Stekla. Nowy patronat opłacił się, był to okres największych sukcesów BKS-u. W 1973 klub prowadzony przez trenera Franciszka Karmańskiego awansował po raz pierwszy do II ligi. Nowym szkoleniowcem drużyny został późniejszy selekcjoner reprezentacji Polski – Antoni Piechniczek, który prowadził zespół w latach 1973-1975. Pierwszy sezon pod wodzą nowego trenera beniaminek z Bielska-Białej zakończył na 2. miejscu, przegrywając rywalizację o I ligę z GKS-em Tychy. W 1974 do klubu dołączył wybitny bramkarz, późniejszy reprezentant Polski i brązowy medalista Mistrzostw Świata 82' – Józef Młynarczyk, który pozostał w klubie do 1977 r. BKS utrzymywał się w II lidze przez 5 kolejnych sezonów. W sezonie 1977/1978 zajmując 13. lokatę, spadł do ligi międzywojewódzkiej, gdzie spędził kolejne 3 sezony. Ponowny awans na zaplecze Ekstraklasy miał miejsce w 1981 r., pod wodzą trenera Eugeniusza Kulika. Ponownie już w pierwszym sezonie gry w II lidze BKS był bliski awansu do najwyższej klasy rozgrywek piłkarskich w Polsce, ostatecznie zajmując 2. miejsce, tracąc 1 punkt do lidera – GKS Katowice. Był to najlepszy wynik w historii bielskiej piłki nożnej. Kolejny sezon 1982/1983 był nieudany dla drużyny, która ostatecznie zajmując przedostatnią, 15. lokatę, pożegnała się z II ligą. Znacznie lepiej radziła sobie młodzieżowa kadra zespołu. Juniorzy BKS-u, pod wodzą trenera Edwarda Wrzeszcza w sezonie 1979/1980 zdobyli wicemistrzostwo Polski juniorów, ulegając w finale w Toruniu Polonii Bydgoszcz 0:2 (0:1).
II połowa lat 80. i lata 90. – kryzys.
Połowa lat 80. i 90. to ciężki okres dla sekcji piłkarskiej BKS-u. Po spadku z II ligi w 1983 roku, klub już nigdy nie grał tak wysoko w rozgrywkach na szczeblu centralnym. Pierwszy sezon (1983/1984) w III lidze był dla "Stali" udany, ostatecznie kończąc rozgrywki na 2. miejscu VIII grupy. Do lidera – Stali Rzeszów – zabrakło jedynie 3 punkty. W następnym sezonie BKS występował w VI grupie III ligi. Bielszczanie zdobyli tyle samo punktów co GKS Tychy oraz GKS Jastrzębie. Bilans bramkowy przesądził o awansie ekipy z Jastrzębia, a BKS uplasował się na 3. pozycji. Sezon 1985/1986 BKS nie może zaliczyć do udanych. Po pierwszej rundzie rozgrywek zajmowali obiecujące, 3 miejsce w tabeli. Ostatecznie, po słabszej rundzie wiosennej, uplasowali się na 9. miejscu. Po lepszym sezonie 1986/1987, kiedy to BKS zajął 4. miejsce, w sezonie 1987/1988 ponownie drużyna zajęła dopiero 9. lokatę, pomimo dobrego, 4. miejsca po rundzie jesiennej. Sezon 1988/1989 był nieudany dla "Stali". Bielszczanie zajęli 13. lokatę i spadli do niższej klasy rozgrywek. Po rocznym pobycie w IV lidze, drużyna powraca do III ligi. Ekipa spod Szyndzielni nie radzi sobie już tak dobrze, jak w połowie lat 80. W sezonie 1990/1991 BKS zajął 15, a w sezonie 1991/1992 16. pozycję i na kolejne 2 sezony spadł do IV ligi. Ponownie "Stal" powraca do III ligi w sezonie 1994/1995 i ponownie po roku, zajmując 17. lokatę, spada do IV ligi. Po roku gry w IV lidze, bielszczanie wracają do III ligi. Sezon 1996/1997 był ostatnim dla BKS-u na tym szczeblu rozgrywek. Ostateczne uplasowanie się na 16. pozycji zaowocowało ponownym spadkiem do IV ligi. W kolejnych sezonach ze zmiennym szczęściem piłkarze radzili sobie w klasie okręgowej, IV.
2001 do teraz.
W 2001 r. klub był bliski awansu do III lidze, zajmując 3. lokatę z dorobkiem 51 punktów, tracąc do lidera, Odry II Wodzisław Śląski, 5 oczek. W kolejnych sezonach zespół radził sobie znacznie gorzej. W sezonie 2002/2003 zajął 12. miejsce, a rok później 15. co zaowocowało spadkiem do ligi okręgowej. Po rocznym pobycie w klasie okręgowej, drużyna awansowała z powrotem do IV ligi. Pierwszy sezon w IV lidze po powrocie był niezwykle udany dla BKS-u. Zajmując 1. miejsce w lidze, wywalczył miejsce w barażu śląskim o III ligę. Bielski zespół poległ jednak w dwumeczu z GKS Katowice 0:2 u siebie i 1:0 na wyjeździe.
Baraż o III ligę
Sezon 2007/2008 był sezonem, po którym następowała reorganizacja rozgrywek piłkarskich w Polsce. Jedynie miejsce w ścisłej czołówce gwarantowało udział na tym samym szczeblu rozgrywek w przyszłym sezonie. BKS zajął 4. lokatę i o jego utrzymaniu i występie od kolejnego sezonu w nowej III lidze zadecydował baraż. W meczu z inną drużyną z Katowic – tym razem MK Górnik Katowice – BKS wygrał w dwumeczu 2:1 i 3:0.
Baraż o nową III ligę
Kolejny sezon ekipa z Bielska-Białej zakończyła dopiero na 7. pozycji. W sezonie 2008/2009 "Stal" należał do ścisłej czołówki III ligi. Po rundzie zimowej BKS zajmował, premiowaną grą w barażach o (nową) II ligę, 2. lokatę i utrzymał ją do końca sezonu. W barażu drużyna BKS-u zmierzyła się z 12. zespołem II ligi, gr. zachodniej – Jarotą Jarocin. Bielska drużyna poległa w dwumeczu 2:3, przegrywając na początku u siebie 0:2 oraz wygrywając z Jarotą na wyjeździe 2:1, tracąc bramkę decydującą o braku promocji do II ligi w doliczonym czasie gry.
Baraż o II ligę
Nazwy i barwy.
Pierwotnymi barwami BKS-u Stal były czerwień i zieleń, które nawiązywały do herbu Białej Krakowskiej. W roku 1949 do dotychczasowych barw klubowych dodano kolor żółty. Kolory czerwony, żółty i zielony po dzień dzisiejszy pozostają charakterystycznymi, oficjalnymi barwami klubu.
Turniej piłkarski z okazji 80-lecia zespołu.
7 września 2002 roku w Bielsku-Białej, z okazji 80-lecia BKS-u, zorganizowano międzynarodowy turniej piłkarski. Na zaproszenie bielskiej drużyny udział w zawodach wzięły zespoły Ruchu Chorzów, Zagłębia Sosnowiec oraz AC Torino, które zwyciężyło w turnieju. Zawody utrzymały nagrodę prezydenta miasta Bielska-Białej za najlepszą imprezę sportową w 2002 roku. Obecność siedmiokrotnego mistrza Włoch była możliwa dzięki kontaktom prezesa FIAT-a, będącego jednym z głównych sponsorów "Stali", z działaczami AC Torino. Turyński zespół, mimo wcześniejszych zapowiedzi, przyjechał w pierwszym składzie, dzięki czemu na stadionie przy ulicy Rychlińskiego zagrali m.in. Luca Bucci oraz Yksel Osmanovski.
Stadion.
Powstanie stadionu BKS Stal datuje się na rok 1927. Obiekt powstał w całości z pieniędzy klubowych. Pierwsza modernizacja stadionu miała miejsce w latach 50., gdy patronat nad klubem przejęła Bielska Fabryka Maszyn Włókienniczych „Befama”. Dzięki funduszom "Befamy" przebudowano i unowocześniono stadion, a także inne klubowe obiekty sportowe. Od 1999 roku na stadionie swoje mecze rozgrywa lokalny rywal "Stali" – TS Podbeskidzie Bielsko-Biała, którego rodzimy stadion w Komorowicach nie spełniał drugoligowych wymogów. W 2006 roku stadion BKS Stal został przejęty przez miasto i od tego czasu jego właścicielem jest Bielsko-Bialski Ośrodek Sportu i Rekreacji (BBOSiR). Od roku 2008 trwa kolejna modernizacja stadionu przy ulicy Rychlińskiego. W pierwszej kolejności została zamontowana nowa, podgrzewana murawa. Nad stadionem obecnie górują zamontowane w 2009 roku maszty oświetleniowe. Zwieńczeniem modernizacji będzie budowa nowego, w pełni nowoczesnego stadionu.
Stroje.
Stroje domowe:
Stroje wyjazdowe:
Stroje alternatywne:
Trenerzy.
Szkoleniowcami drużyny byli m.in.:
Aktualny skład.
Oficjalna kadra zespołu BKS Stal Bielsko-Biała.

</doc>
<doc id="1444430" url="https://pl.wikipedia.org/wiki?curid=1444430" title="BKS Stal">
BKS Stal



</doc>
<doc id="1444440" url="https://pl.wikipedia.org/wiki?curid=1444440" title="Dolina Bystra">
Dolina Bystra

Dolina Bystra (słow. "Bystrá dolina") – dolina w słowackiej części Tatr, znajdująca się pomiędzy dwiema graniami Bystrej, najwyższego szczytu Tatr Zachodnich.
Topografia.
Północne ograniczenie doliny tworzą zbocza Bystrej. Południowo-wschodnia grań Bystrej z grzbietem Kobyły, Szerokiej i Kotłowej oddziela tę dolinę od sąsiedniej Doliny Kamienistej, południowo-zachodnia grań zaś od Doliny Raczkowej. W południowo-zachodniej grani wyróżniają się takie szczyty, jak: Mała Bystra, Przednia Kopa, Zadnia Kopa i Jeżowa Kopa. W porównaniu z dwoma sąsiednimi dolinami dno górnej części Doliny Bystrej położone jest znacznie wyżej (o ok. 400–450 m). Dno dolnej części opada bardziej stromo. Wylot doliny znajduje się w słowackiej miejscowości Przybylina ("Pribylina"). Górą dolina sięga prawie pod grań główną Tatr, nie jest jednak doliną walną, gdyż od grani głównej oddziela ją krótki grzbiet Bystrej z Błyszczem.
W najwyższym piętrze doliny z Małej Bystrej odchodzi krótka grzęda zwana Garbate ("Hrbáč"), która dzieli go na dwie nieduże kotliny, zachodnia nosi nazwę Suchego Zadka. W kotlinach tych mieszczą się tzw. Bystre Stawy wypełniające dna kotłów lodowcowych. W Suchym Zadku znajduje się jeden tylko staw Anusine Oczko, zaś w kotlinie wschodniej trzy: Wielki Staw Bystry, Długi Staw Bystry i Mały Staw Bystry. Poniżej tych kotlin znajduje się jeszcze jeden, często wysychający Niżni Staw Bystry.
Opis doliny.
Ma długość 5,75 km i powierzchnię 7,25 km². Jest rzadkim przykładem płytko wciętej, płaskodennej doliny polodowcowej. W widoku ze wschodniej grani Bystrej uderza duży kontrast pomiędzy głęboko wciętym dnem Doliny Kamienistej i znacznie wyżej leżącym dnem Doliny Bystrej. Zbudowana jest z łupków krystalicznych z przewarstwieniami z białych granitów. W jej południowej części wyłaniają się miejscami skały wapienne będące fragmentem dużo większej niegdyś pokrywy wapiennej przykrywającej łupki. W warstwie łupków występują żyły zawierające kruszce. Dolina wyrzeźbiona została przez lodowiec. Obydwie górne kotliny zamknięte są typowymi morenami recesyjnymi. Za nimi znajduje się typowe dla polodowcowego krajobrazu zwałowisko granitowych głazów. Dnem doliny spływa potok Bystra mający średni spadek ok. 20%. Nazwa potoku wywodzi się właśnie od jego dużego spadku (jest "bystry").
Historia.
Oryginalna budowa Doliny Bystrej od dawna intrygowała uczonych. Już w 1908 r. zachwycał się jej osobliwą rzeźbą Roman Lucerna zajmujący się głównie budową Alp. W latach 1931–1933 rzeźbę doliny badał Jerzy Młodziejowski. On też dokonał pomiarów jej stawów. Badaniem nazewnictwa tego rejonu zajmował się Tadeusz Zwoliński. Niegdyś poszukiwano tutaj kruszców, o czym świadczy m.in. nazwa Baniste. Szczyt Bystrej był jednym z punktów pomiarowych podczas dokonywania triangulacji Tatr. Dolina była wypasana. Polany Kusztykowe Koszarzysko i Wyżnie Koszarzysko zarosły już lasem, polana Hradek wykorzystywana jest jako skład drzewa.
Dolina Bystra jest jedną z najrzadziej odwiedzanych przez turystów dolin tatrzańskich. Nawet w szczycie sezonu ruch turystyczny jest tutaj niewielki. Dawniej często zwiedzany był (od polskiej strony) wznoszący się nad nią szczyt Bystrej, często odbywano tam wycieczki nocne, by podziwiać wschód słońca na Bystrej. Szczyt ten nazywany był w dawnym polskim piśmiennictwie Pyszną.

</doc>
<doc id="1444441" url="https://pl.wikipedia.org/wiki?curid=1444441" title="Bystra Dolina">
Bystra Dolina



</doc>
<doc id="1444442" url="https://pl.wikipedia.org/wiki?curid=1444442" title="Trytia">
Trytia

Trytia, trittia (gr. "trittys"; l.mn. "tritties") – jednostka administracyjna podziału terytorialnego fyli attyckiej. 
Jednostki te istniały już najprawdopodobniej pod koniec VII wieku p.n.e. Pierwotnie każda z czterech fyl była podzielona na trzy trytie, z których każda stała się obwodem administracyjnym, finansowym i wojskowym. 
W wyniku reform Klejstenesa, trytia została pomysłowo rozdzielona w taki sposób, by przełamać znaczenie regionalnych partii, gdzie duże wpływy miała arystokracja. Podzielił on Attykę na trzy regiony: okręg miejski ("asty"), który obejmowała Ateny oraz ich rozległe przedmieścia, wybrzeże ("paralia") oraz wnętrze kraju ("mesogeja"). Każdy z tych regionów został podzielony na 10 trytii, a każda z trytii składała się z 3 demów. W skład każdej z 10 fyl wchodziło po jednej trytii z każdego regionu. Tym sposobem w każdej fyli Ateny miały decydujące znaczenie. 
Na czele każdej stał, obierany corocznie, urzędnik nazywany trytarchą ("trittiarchos"), o którego funkcji nie wiadomo zbyt wiele. 
Jako jednostka administracyjna, trytia służyła do wytypowania prytanów, podzielonych na 3 grupy, każda trittia była też zobowiązana do wyekwipowania 10 okrętów i trzymania tych trier we własnych magazynach w Pireusie.
Okręgi takie znane były również na Delos i na Kos, gdzie nazywano je "triakades" i "pentekostyes", na Teos "symmorie", w Efezie "chiliasties", na Samos, w Bizancjum i Lampsakos "hekatosties".

</doc>
<doc id="1444443" url="https://pl.wikipedia.org/wiki?curid=1444443" title="Jakub Dziewanowski">
Jakub Dziewanowski

Jakub Dziewanowski herbu Jastrzębiec (ur. 1725, zm. 22 września 1786) – ksiądz, kanonik warszawski, proboszcz parysowski, dyrektor duchowny w Szkole Rycerskiej (czyli korpusie kadetów), cenzor dzieł duchownych.

</doc>
<doc id="1444444" url="https://pl.wikipedia.org/wiki?curid=1444444" title="Altaepeltis">
Altaepeltis

Altaepeltis - rodzaj stawonogów z wymarłej gromady trylobitów, z rzędu Corynexochida.
Żył w okresie wczesnego i środkowego dewonu.

</doc>
<doc id="1444447" url="https://pl.wikipedia.org/wiki?curid=1444447" title="Leevan Sands">
Leevan Sands

Leevan Sands (ur. 16 sierpnia 1981 w Nassau) – bahamski lekkoatleta, trójskoczek, brązowy medalista olimpijski z Pekinu, brązowy medalista mistrzostw świata z 2003 roku w trójskoku.
Z powodu dopingu odbył karę półrocznej dyskwalifikacji (10.3.2006 – 9.9.2006).

</doc>
<doc id="1444448" url="https://pl.wikipedia.org/wiki?curid=1444448" title="Ancyropyge">
Ancyropyge

Ancyropyge – rodzaj stawonogów z wymarłej gromady trylobitów, z rzędu Corynexochida.
Żył w okresie środkowego środkowego dewonuu (eifel – żywet).

</doc>
<doc id="1444449" url="https://pl.wikipedia.org/wiki?curid=1444449" title="Karl Kleist">
Karl Kleist

Karl Kleist (ur. 31 stycznia 1879 w Miluzie, zm. 26 grudnia 1960 we Frankfurcie nad Menem) – niemiecki lekarz psychiatra, neurolog, neuropsycholog.
Syn Heinricha Kleista (1833–1917), urzędnika kolei państwowych, i Emilie Spiess (1845–1933). Studiował medycynę w Strasburgu, Heidelbergu, Berlinie i Monachium, gdzie w 1902 roku otrzymał tytuł doktora medycyny. Habilitował się w 1909 roku.
Kleist prowadził badania z zakresu zaburzeń czynności płatów czołowych, apraksji, akinezji, zajmował się psychozami – schizofrenią, zaburzeniem maniakalno-depresyjnym. Wprowadził do psychiatrii terminy jedno- i dwubiegunowy (niem. einpolig, zweipolig).
Jest twórcą teorii ścisłej, mozaikowej lokalizacji funkcji mózgowych, która bazowała na:

</doc>
<doc id="1444450" url="https://pl.wikipedia.org/wiki?curid=1444450" title="Arctipeltis">
Arctipeltis

Arctipeltis – rodzaj stawonogów z wymarłej gromady trylobitów, z rzędu Corynexochida.
Żył w okresie wczesnego i środkowego dewonu.

</doc>
<doc id="1444451" url="https://pl.wikipedia.org/wiki?curid=1444451" title="Bojoscutellum">
Bojoscutellum

Bojoscutellum - rodzaj stawonogów z wymarłej gromady trylobitów, z rzędu Corynexochida.
Żył w okresie wczesnego i środkowego dewonu.

</doc>
<doc id="1444452" url="https://pl.wikipedia.org/wiki?curid=1444452" title="Boreoscutellum">
Boreoscutellum

Boreoscutellum - rodzaj stawonogów z wymarłej gromady trylobitów, z rzędu Corynexochida.
Żył w okresie wczesnego dewonu.

</doc>
<doc id="1444454" url="https://pl.wikipedia.org/wiki?curid=1444454" title="Breviscutellum">
Breviscutellum

Breviscutellum - rodzaj stawonogów z wymarłej gromady trylobitów, z rzędu Corynexochida.
Żył w okresie wczesnego i środkowego dewonu.

</doc>
<doc id="1444456" url="https://pl.wikipedia.org/wiki?curid=1444456" title="Bubupeltina">
Bubupeltina

Bubupeltina – rodzaj stawonogów z wymarłej gromady trylobitów, z rzędu Corynexochida.
Żył w okresie wczesnego dewonu (ems).

</doc>
<doc id="1444458" url="https://pl.wikipedia.org/wiki?curid=1444458" title="Bumastus">
Bumastus

Bumastus – rodzaj stawonogów z wymarłej gromady trylobitów, z rzędu Corynexochida.
Żył w okresie ordowiku i syluru (flo – ludlow).

</doc>
<doc id="1444460" url="https://pl.wikipedia.org/wiki?curid=1444460" title="David Neville">
David Neville

David Neville (ur. 1 czerwca 1984 w Merrillville, Indiana) - amerykański lekkoatleta, sprinter, dwukrotny medalista olimpijski z Pekinu. 

</doc>
<doc id="1444462" url="https://pl.wikipedia.org/wiki?curid=1444462" title="Cornuscutellum">
Cornuscutellum

Cornuscutellum – rodzaj stawonogów z wymarłej gromady trylobitów, z rzędu Corynexochida.
Żył w okresie wczesnego dewonu.

</doc>
<doc id="1444463" url="https://pl.wikipedia.org/wiki?curid=1444463" title="Cybantyx">
Cybantyx

Cybantyx – rodzaj stawonogów z wymarłej gromady trylobitów, z rzędu Corynexochida.
Żył w okresie syluru (wenlok).

</doc>
<doc id="1444464" url="https://pl.wikipedia.org/wiki?curid=1444464" title="Decoroscutellum">
Decoroscutellum

Decoroscutellum - rodzaj stawonogów z wymarłej gromady trylobitów, z rzędu Corynexochida.
Żył w okresie syluru (przydol) i wczesnego dewonu.

</doc>
<doc id="1444465" url="https://pl.wikipedia.org/wiki?curid=1444465" title="Ligiscus">
Ligiscus

Ligiscus – rodzaj stawonogów z wymarłej gromady trylobitów, z rzędu Corynexochida.
Żyły w okresie syluru (ludlow) i wczesnego dewonu.

</doc>
<doc id="1444467" url="https://pl.wikipedia.org/wiki?curid=1444467" title="David Oliver (lekkoatleta)">
David Oliver (lekkoatleta)

David Oliver (ur. 24 kwietnia 1982 w Orlando) – amerykański lekkoatleta specjalizujący się w biegach przez płotki, mistrz świata z 2013.
W 2007 podczas mistrzostw świata odpadł w półfinale biegu na 110 metrów przez płotki. Także na półfinale zakończył swój udział w halowych mistrzostwach świata zimą 2008. Na igrzyskach olimpijskich w Pekinie (2008) zdobył brązowy medal. Dwa lata później stanął na najniższym stopniu podium halowych mistrzostw świata w biegu na 60 metrów przez płotki. Zwycięzca łącznej punktacji Diamentowej Ligi 2010 w biegu na 110 metrów przez płotki. Na mistrzostwach świata w Daegu (2011) zajął czwarte miejsce, a dwa lata później sięgnął po złoto. Zwycięzca łącznej punktacji Diamentowej Ligi 2013 w biegu na 110 metrów przez płotki. W 2015 zdobył złoty medal igrzysk panamerykańskich w Toronto. 
Medalista mistrzostw Stanów Zjednoczonych. Absolwent Howard University w Waszyngtonie.
Rekordy życiowe: bieg na 60 metrów przez płotki (hala) – 7,37 (5 lutego 2011, Stuttgart); bieg na 110 metrów przez płotki (stadion) – 12,89 (16 lipca 2010, Paryż Saint-Denis). Rezultat Olivera z Paryża (12,89) jest szóstym wynikiem w historii światowej lekkoatletyki. Amerykanin jest jednym z trzynastu zawodników w historii, legitymującym się wynikiem poniżej trzynastu sekund.

</doc>
<doc id="1444468" url="https://pl.wikipedia.org/wiki?curid=1444468" title="Fikobilina">
Fikobilina



</doc>
<doc id="1444469" url="https://pl.wikipedia.org/wiki?curid=1444469" title="Diadiaphorus">
Diadiaphorus

Diadiaphorus − wymarły rodzaj ssaka kopytnego z rzędu litopternów.
Mierząc 1,2 m wysokości zwierzę to przypominało konia. Posiadało 3 palce, w tym 1 tylko dotykał podłoża, kończąc się wielkim kopytem. 2 inne, mniejsze, wyglądały jak u wczesnych koniowatych, np. "Merychippus". W przeciwieństwie do tej rodziny "Diadiaphorus" nie dysponował połączonymi kośćmi kończyn. Jego czaszka była krótka, zawierała obszerną puszkę mózgową. Badania jego trzonowców sugerują, że zwierzę spożywało liście.
Występowanie.
Żył on we wczesnym miocenie w Ameryce Południowej, jak wszystkie litopterny.

</doc>
<doc id="1444470" url="https://pl.wikipedia.org/wiki?curid=1444470" title="Elrathiella">
Elrathiella

Elrathiella – rodzaj stawonogów z wymarłej gromady trylobitów, z rzędu Ptychopariida.
Żyły w okresie środkowego kambru.

</doc>
<doc id="1444471" url="https://pl.wikipedia.org/wiki?curid=1444471" title="Kody">
Kody



</doc>
<doc id="1444472" url="https://pl.wikipedia.org/wiki?curid=1444472" title="Jenkinsonia">
Jenkinsonia

Jenkinsonia – rodzaj stawonogów z wymarłej gromady trylobitów, z rzędu Ptychopariida.
Żyły w okresie środkowego kambru.

</doc>
<doc id="1444474" url="https://pl.wikipedia.org/wiki?curid=1444474" title="Janusz Przedpełski">
Janusz Przedpełski

Janusz Gorgoniusz Przedpełski (ur. 9 września 1926 w Sochaczewie, zm. 28 sierpnia 2008 w Krzach Dużych) – polski działacz sportowy, wieloletni prezes Polskiego Związku Podnoszenia Ciężarów.
Życiorys.
Podczas II wojny światowej walczył w szeregach Armii Krajowej, uczestniczył w powstaniu warszawskim, za co otrzymał Warszawski Krzyż Powstańczy i Medal za Warszawę 1939–1945, był również więźniem niemieckiego obozu jenieckiego. Po wyzwoleniu powrócił do kraju i osiadł w Elblągu, w 1949 r. ukończył liceum ekonomiczne, zdając maturę. Z braku miejsc nie dostał się na studia rolnicze, dlatego kilka następnych lat spędził na Mazurach, gdzie był nauczycielem w wiejskiej szkole. W okresie tym ukończył również liceum pedagogiczne w Lidzbarku Warmińskim, po raz drugi zdając maturę. W latach 1948–1955 był członkiem ZMP, od 1955 roku należał do PZPR.
W połowie 1954 r. przeprowadził się do Warszawy, gdzie rozpoczął pracę w Radzie Wojewódzkiej LZS. Zainteresował się wówczas sportami siłowymi: zapasami i przede wszystkim podnoszeniem ciężarów, w 1955 r. zdobył tytuł instruktora tego sportu. Dzięki znajomości z prekursorem podnoszenia ciężarów w powojennej Polsce, Czesławem Borejszą, rozpoczął pracę w strukturach Polskiego Związku Podnoszenia Ciężarów, w 1957 r. otrzymał stanowisko wiceprezesa do spraw organizacyjno-sportowych. W tym samym roku był współorganizatorem pierwszych w Polsce zawodów rangi mistrzostw Europy (rozegranych w Katowicach), po zawodach został mianowany sędzią klasy międzynarodowej. Dwa lata później był już prezesem PZPC. W tamtym okresie ukończył również studia na warszawskiej Akademii Wychowania Fizycznego, zdobywając tytuł magistra wychowania fizycznego (specjalizacja pedagogika i podnoszenie ciężarów).
W kolejnych latach udzielał się jako działacz sportowy i sędzia, zarówno w kraju, jak i na arenie międzynarodowej. W 1964 r. został wybrany do Komisji Technicznej Międzynarodowej Federacji Podnoszenia Ciężarów (IWF), w której pracował przez 12 lat. Od 1976 r. pracował w Komitecie Wykonawczym, a w latach 1980–1984 był wiceprezesem IWF. W 1995 r. został mianowany członkiem „Galerii Sławy IWF”, a w marcu 2005 r. otrzymał tytuł Honorowego Wiceprezydenta Międzynarodowej Federacji Podnoszenia Ciężarów i został wyróżniony Złotym Medalem 100-lecia IWF. W 1969 r. był także jednym z głównych założycieli Europejskiej Federacji Podnoszenia Ciężarów (EWF), której był prezesem do 1983 r., jak również pomysłodawcą rozgrywania mistrzostw świata i Europy w kategorii juniorów. Jako sędzia uczestniczył dwunastokrotnie w igrzyskach olimpijskich, czterokrotnie jako arbiter (1960, 1964, 1968, 1972), a pomiędzy 1976 a 2004 r. – jako członek międzynarodowego jury. Od 1957 r. uczestniczył w niemalże wszystkich mistrzostwach świata bądź Europy, pełniąc funkcję sędziego lub zasiadając w jury. Był również organizatorem ponad dwudziestu imprez rangi mistrzostw świata i Europy.
Za swoje osiągnięcia odznaczony został m.in. Krzyżem Komandorskim i Komandorskim z Gwiazdą Orderu Odrodzenia Polski, jak również Orderem Olimpijskim, który otrzymał od Międzynarodowego Komitetu Olimpijskiego. Ponadto w okresie PRL był odznaczony m.in.: Krzyżem Kawalerskim i Oficerskim Orderu Odrodzenia Polski, Złotym i Srebrnym Krzyżem Zasługi, Medalem 30-lecia Polski Ludowej, Złotym i Srebrnym Medalem „Za zasługi dla obronności kraju”, Złotym i Srebrnym Odznaczeniem im. Janka Krasickiego i innymi odznaczeniami (m.in. odznakę „Zasłużony dla województwa krośnieńskiego” i odznakę „Zasłużony Bieszczadom”).
2 sierpnia 2006 r. Janusz Przedpełski ogłosił rezygnację ze stanowiska prezesa PZPC, kończąc tym samym prawie półwieczne (1959–2006) piastowanie tego stanowiska, na które wybierany był dwunastokrotnie. W tym czasie polscy ciężarowcy zdobyli łącznie 494 medale w trójboju bądź dwuboju na igrzyskach olimpijskich, mistrzostwach świata i Europy we wszystkich kategoriach wagowych i wiekowych kobiet oraz mężczyzn.
Pochowany w Alei Zasłużonych na cmentarzu Powązki Wojskowe w Warszawie (kwatera A29-tuje-22).

</doc>
<doc id="1444475" url="https://pl.wikipedia.org/wiki?curid=1444475" title="Andrej Krauczanka">
Andrej Krauczanka

Andrej Krauczanka (biał. Андрэй Краўчанка; ur. 4 stycznia 1986) – białoruski lekkoatleta specjalizujący się w wielobojach.
Pierwszy międzynarodowy sukces osiągnął w 2003 zostając wicemistrzem świata juniorów młodszych w ośmioboju. W kolejnych dwóch sezonach został kolejno mistrzem świata juniorów oraz mistrzem Europy juniorów. W 2007 został brązowym medalistą halowych mistrzostw Europy w siedmioboju oraz wygrał młodzieżowy czempionat Starego Kontynentu w dziesięcioboju – po tych sukcesach nie udało mu się ukończyć dziesięcioboju na mistrzostwach świata w Osace. Na początku 2008 został halowym wicemistrzem świata, a kilka miesięcy później zdobył srebrny medal igrzysk olimpijskich. Dziesiątą lokatę zajął ostatecznie podczas mistrzostw świata w Berlinie (2009). Po zajęciu czwartego miejsca w siedmioboju na halowym czempionacie globu w marcu 2010 zdobył w sezonie letnim brązowy medal mistrzostw Europy w rywalizacji dziesięcioboistów. Halowy mistrz Starego Kontynentu z Paryża (2011) z powodu kontuzji jakiej nabawił się na mityngu TNT-Fortuna Combined Events Meeting 2011 nie wystąpił w mistrzostwach świata na przełomie sierpnia i września. Szósty wieloboista halowych mistrzostw świata w Stambule (2012). Dwunasty zawodnik mistrzostw świata w 2013. W 2014 zdobył swoje drugie srebro halowych mistrzostw globu oraz został w Zurychu mistrzem Europy. Stawał na podium mistrzostw Białorusi oraz reprezentował swój kraj w pucharze Europy w wielobojach lekkoatletycznych.
Rekordy życiowe: dziesięciobój – 8617 pkt. (27 maja 2007, Götzis); siedmiobój – 6303 pkt. (8 marca 2014, Sopot) – halowy rekord Białorusi; skok wzwyż (hala) – 2,21 (7 marca 2014, Sopot). Krauczanka ustanowił, podczas mistrzostw świata juniorów w 2004, rekord Białorusi w juniorskim dziesięcioboju osiągając wynik 8126 pkt.

</doc>
<doc id="1444478" url="https://pl.wikipedia.org/wiki?curid=1444478" title="Suchy Zadek">
Suchy Zadek

Suchy Zadek (słow. "Suchý zadok", węg. "Suhi Zadok") – kotlina w Dolinie Bystrej w słowackich Tatrach Zachodnich. Znajduje się w zachodniej, najwyższej części doliny na wysokości ok. 1850–1870 m n.p.m. Ponad nią wznoszą się szczyty Małej Bystrej, Zadniej Kopy i Przedniej Kopy. Od drugiej kotliny w górnej, wschodniej części Doliny Bystrej oddzielona jest grzędą Garbate (słow. "Hrbáč"). Wylot kotliny Suchy Zadek przegradza dobrze wykształcona morena recesyjna częściowo zarośnięta kosodrzewiną. Będąca cyrkiem lodowcowym kotlina zawalona jest rumowiskiem dużych głazów granitowych, a na jej dnie, u samych podnóży Zadniej Kopy, znajduje się samotny staw Anusine Oczko.
Przez Suchy Zadek nie prowadzi żaden znakowany szlak turystyczny.

</doc>
<doc id="1444482" url="https://pl.wikipedia.org/wiki?curid=1444482" title="Dominik Ludwiczak">
Dominik Ludwiczak

Dominik Ludwiczak (ur. 18 lipca 1939 w Mirosławkach, zm. 16 listopada 2015 w Poznaniu) – polski działacz polskiego ruchu ludowego, prezes Naczelnego Komitetu ZSL od 11 września do 26 listopada 1989 (do rozwiązania partii), poseł na Sejm PRL IX kadencji w latach 1985–1989.
Życiorys.
Urodził się w rodzinie chłopskiej, będąc synem Antoniego i Zofii. Ukończył Zasadniczą Szkołę Zawodową, a następnie uczył się zaocznie w Technikum Rolniczym, uzyskując wykształcenie średnie. Jako rolnik indywidualny prowadził gospodarstwo ze specjalizacją trzody chlewnej w Trzebawiu. Od 1955 do 1960 należał do Związku Młodzieży Wiejskiej, gdzie był prezesem koła. W 1971 wstąpił do Zjednoczonego Stronnictwa Ludowego. Od 1974 zasiadał w Wojewódzkim Komitecie tej partii w Poznaniu. W latach 1976–1982 pełnił funkcję prezesa koła ZSL w Trzebawiu. Od 1977 był także prezesem Miejsko-Gminnego Komitetu partii w Stęszewie. W listopadzie 1980 zasiadł w prezydium WK, a w następnym miesiącu w Naczelnym Komitecie ZSL. Od 1980 do 1981 był także członkiem „Solidarności” RI. W latach 1983–1987 zasiadał w Radzie Krajowej PRON, był też członkiem jego Rady Wojewódzkiej. Zasiadał też w Radzie Społecznej przy „Zielonym Sztandarze”. Od 1985 do 1989 był posłem ZSL na Sejm PRL, zasiadając w Komisji Rolnictwa, Leśnictwa i Gospodarki Żywnościowej, a także w Komisji Nadzwyczajnej rozpatrzenia projektu Ordynacji Wyborczej do Sejmu oraz Ordynacji Wyborczej do Senatu. Nie uzyskał reelekcji, kandydując z listy krajowej. Od września do listopada 1989 pełnił funkcję prezesa ZSL, po czym przekształciło się ono w Polskie Stronnictwo Ludowe „Odrodzenie” (był jego członkiem), które w maju 1990 współtworzyło PSL. Dominik Ludwiczak od 1992 do 2004 był członkiem Rady Naczelnej PSL, w tym w latach 1992–1996 i 1997–2000 jej wiceprzewodniczącym. W 1995 został przewodniczącym Rady Nadzorczej Wojewódzkiego Funduszu Ochrony Środowiska w Poznaniu. Od 1998 do 2002 był wiceszefem klubu radnych PSL w sejmiku województwa wielkopolskiego, a od 2001 także wiceprzewodniczącym sejmiku (w 2002 nie kandydował ponownie w wyborach). W 2011 był członkiem honorowego komitetu ds. obchodów jubileuszu 80 lat „Zielonego Sztandaru”. Zmarł 16 listopada 2015.
Odznaczony Krzyżem Komandorskim Orderu Odrodzenia Polski (1999), a także Krzyżem Kawalerskim Orderu Odrodzenia Polski,Złotym i Brązowym Krzyżem Zasługi, Medalem 40-lecia Polski Ludowej. Otrzymał także Medal za Zasługi dla Ruchu Ludowego im. Wincentego Witosa. Honorowy Obywatel Miasta i Gminy Zagórów.

</doc>
<doc id="1444483" url="https://pl.wikipedia.org/wiki?curid=1444483" title="Leonel Suárez">
Leonel Suárez

Leonel Suárez (ur. 1 września 1987 w Santiago de Cuba) – kubański lekkoatleta specjalizujący się w wielobojach.
W 2007 był czwarty na igrzyskach panamerykańskich. Niespodziewany brązowy medalista igrzysk olimpijskich w Pekinie (2008) gdzie przegrał jedynie z Amerykaninem Bryanem Clayem oraz Białorusinem Andrejem Krauczanką. Złoty medalista mistrzostw Ameryki Środkowej i Karaibów (2009). Kubańczyk jest wicemistrzem świata z 2009 roku oraz siódmym zawodnikiem halowych mistrzostw świata w 2010. Brązowy medalista mistrzostw globu z Daegu (2011). W 2012 zdobył drugi w karierze brązowy medal igrzysk olimpijskich.
Rekordy życiowe: dziesięciobój (stadion) – 8654 pkt. (4 lipca 2009, Hawana); siedmiobój (hala) – 5964 pkt. (13 lutego 2010, Tallinn). Wyniki Suáreza są aktualnymi rekordami Kuby.

</doc>
<doc id="1444484" url="https://pl.wikipedia.org/wiki?curid=1444484" title="Leonel Suaraz">
Leonel Suaraz



</doc>
<doc id="1444485" url="https://pl.wikipedia.org/wiki?curid=1444485" title="Artem Wodjakow">
Artem Wodjakow



</doc>
<doc id="1444486" url="https://pl.wikipedia.org/wiki?curid=1444486" title="Leonel Suarez">
Leonel Suarez



</doc>
<doc id="1444491" url="https://pl.wikipedia.org/wiki?curid=1444491" title="Aleksander Bogomołow">
Aleksander Bogomołow



</doc>
<doc id="1444492" url="https://pl.wikipedia.org/wiki?curid=1444492" title="Aleksander Gierasimow">
Aleksander Gierasimow



</doc>
<doc id="1444493" url="https://pl.wikipedia.org/wiki?curid=1444493" title="Artmedia Petržalka Bratysława">
Artmedia Petržalka Bratysława



</doc>
<doc id="1444495" url="https://pl.wikipedia.org/wiki?curid=1444495" title="Rondo Trzech Krzyży w Częstochowie">
Rondo Trzech Krzyży w Częstochowie

Rondo Trzech Krzyży w Częstochowie (nieformalnie określane również jako plac Trzech Krzyży) – skrzyżowanie alei Jana Pawła II (DK 46) z ulicą Warszawską. Opodal skrzyżowania stoją trzy krzyże, od których pochodzi nazwa placu.
Wbrew nazwie nie jest to rondo, ale duże powierzchniowo skrzyżowanie z wyspą centralną (przy wyłączonej sygnalizacji świetlnej aleja Jana Pawła II jest drogą z pierwszeństwem przejazdu). 
Pod względem ruchu samochodowego jest to jedno z najbardziej ruchliwych miejsc w Częstochowie.
Historia.
Pierwotnie był to trójkątny plac położony na rozwidleniu traktu warszawskiego (obecna ulica Warszawska) i drogi na Kiedrzyn. W latach 70. XX w. plac przecięła dzisiejsza aleja Jana Pawła II. Wówczas plac przebudowano na skrzyżowanie z wyspą centralną. Później od skrzyżowania całkowicie odcięto ulicę Kiedrzyńską. W 2008 roku częściowo przywrócono wyjazd z ul. Kiedrzyńskiej. Można z niej skręcić w prawo w al. Jana Pawła II. Nazwa "rondo Trzech Krzyży" została oficjalnie nadana w 2005 roku, nawiązując do używanej powszechnie jeszcze przed wojną nazwy "plac Trzech Krzyży".
Krzyże, od których pochodzi nazwa placu, postawiono w miejscu nietypowego cmentarza z XVIII i XIX wieku. Chowano tu m.in. zmarłych w czasie epidemii cholery oraz straconych uczestników powstania styczniowego.
Dawniej rozpoczynała się tutaj droga krajowa nr 91. W związku z oddawaniem do użytku kolejnych odcinków Autostrady A1 przebieg dróg krajowych w Częstochowie uległ zmianie. 1 stycznia 2022 roku kategoria odcinka ulicy Warszawskiej pomiędzy rondem a węzłem z aleją Wojska Polskiego została oficjalnie zmieniona na drogę powiatową.

</doc>
<doc id="1444496" url="https://pl.wikipedia.org/wiki?curid=1444496" title="Zambia na Letnich Igrzyskach Olimpijskich 1992">
Zambia na Letnich Igrzyskach Olimpijskich 1992

Zambię na XXV Letnich Igrzyskach Olimpijskich w Barcelonie reprezentowało dziewięciu sportowców (8 mężczyzn, 1 kobieta) w 3 dyscyplinach.
Był to siódmy (w tym raz jako Rodezja Północna) start Zambii na letnich igrzyskach olimpijskich.

</doc>
<doc id="1444498" url="https://pl.wikipedia.org/wiki?curid=1444498" title="Aleja Wojska Polskiego w Częstochowie">
Aleja Wojska Polskiego w Częstochowie

Aleja Wojska Polskiego – aleja w Częstochowie, od węzła z ul. Warszawską będąca częścią drogi krajowej nr 91. Na odcinku pomiędzy aleją Jana Pawła II a ulicą Bugajską jest również fragmentem drogi krajowej nr 46. Aleja w całości jest dwujezdniowa.
W czasach PRL, do grudnia 1985 roku, była częścią drogi państwowej nr 16 oraz międzynarodowej E16. Do 2021 roku była częścią drogi krajowej nr 1. Numeracja fragmentu drogi na północ od węzła z ulicą Warszawską była niejasna – po oddaniu do użytku autostrady A1, zarekomendowano wyłączenie tego fragmentu z sieci dróg krajowych, co spotkało się z negatywną opinią Rady Miasta. Ostatecznie w "rozporządzeniu Ministra Infrastruktury z dnia 9 lutego 2023 r." odcinek ten zachował oznaczenie drogi krajowej nr 1, z adnotacją że nie stanowi on zasadniczego przebiegu trasy.
Opis.
Długość alei wynosi 15,5 km, co czyni ją najdłuższą ulicą w Częstochowie. Numeracja posesji rozpoczyna się na południu. Północna część alei, do wiaduktu pod ulicą Warszawską, przebiega przez tereny niezabudowane. Wzdłuż środkowego odcinka alei znajdują się głównie obiekty handlowo-usługowe (na przykład Galeria Jurajska) oraz parki. Południowa część alei, od skrzyżowania z ulicą Rejtana, przebiega przez gęsto zabudowane dzielnice.
Jest to droga o dużym natężeniu ruchu. Według szacunków z 2014 roku, w okolicach węzła z aleją Jana Pawła II codziennie przejeżdżało około 45 tysięcy samochodów. W 2020 roku, po oddaniu do użytku częstochowskiego odcinka autostrady A1, natężenie ruchu ukształtowało się na poziomie około 17 tysięcy pojazdów na dobę.
Przynależność administracyjna.
Pod względem administracyjnym aleja przynależy do wielu dzielnic, na kilku fragmentach przebiega po niej granica między nimi. Patrząc od strony północnej aleja przebiega kolejno przez:
Historia.
Aleja została wybudowana w latach 1973–1976 jako fragment "gierkówki". Północna część alei została wytyczona w nowym śladzie, podobnie jak cały odcinek trasy z Częstochowy do Piotrkowa Trybunalskiego. Z kolei południowy odcinek drogi (od skrzyżowania z ulicą Rejtana) poprowadzony został w dużej mierze z wykorzystaniem wcześniej istniejących ulic. Uroczyste otwarcie alei oraz nadanie nazwy miało miejsce 12 października 1976 roku.
W grudniu 2011 roku oddano do użytku węzeł z ulicą Makuszyńskiego ułatwiający dojazd do alei Wojska Polskiego z dzielnicy Północ. W latach 2013–2014 przebudowano skrzyżowanie z aleją Jana Pawła II. W miejscu jednopoziomowego skrzyżowania z sygnalizacją świetlną wybudowano węzeł drogowy.
W sierpniu 2021 roku rozpoczęła się gruntowna przebudowa odcinka alei o długości 5,5 km, obejmująca między innymi wybudowanie dwóch dwupoziomowych skrzyżowań (z ulicą Legionów oraz z ulicami Krakowską i Rejtana) oraz przebudowę estakady na Rakowie.

</doc>
<doc id="1444500" url="https://pl.wikipedia.org/wiki?curid=1444500" title="Hrabstwo Black Hawk">
Hrabstwo Black Hawk

Hrabstwo Black Hawk – hrabstwo położone w USA w stanie Iowa z siedzibą w mieście Waterloo. Założone w 1843 roku.

</doc>
<doc id="1444501" url="https://pl.wikipedia.org/wiki?curid=1444501" title="Rezerwat przyrody Grądy nad Lindą">
Rezerwat przyrody Grądy nad Lindą

Rezerwat przyrody Grądy nad Lindą – leśny rezerwat przyrody w gminie Zgierz, w powiecie zgierskim, w województwie łódzkim, leżący na terenie Nadleśnictwa Grotniki, tuż przy północno-zachodniej granicy administracyjnej miasta Zgierza. Zajmuje powierzchnię 55,83 ha. Jego główną atrakcją jest kompleks źródeł i wysięków wody. Rezerwat obejmuje fragment rzeki Lindy oraz jej prawobrzeżnego dopływu.
Według aktu powołującego celem ochrony jest zachowanie ze względów naukowych, dydaktycznych i krajobrazowych fragmentu rzeki Lindy, jej dopływu i źródlisk oraz grądów i łęgów jesionowo-olszowych o cechach lasów naturalnych.
Według obowiązującego planu ochrony ustanowionego w 2013 roku (zmienionego w 2015), obszar rezerwatu objęty jest ochroną czynną.
Przez północną część rezerwatu prowadzi edukacyjna ścieżka przyrodniczo-leśna, która ma kształt pętli o długości 1,5 km.

</doc>
<doc id="1444502" url="https://pl.wikipedia.org/wiki?curid=1444502" title="Andreea Acatrinei">
Andreea Acatrinei

Andreea Acatrinei (ur. 7 kwietnia 1992 w Braszowie) – rumuńska gimnastyczka, brązowa medalistka olimpijska z Pekinu.

</doc>
<doc id="1444503" url="https://pl.wikipedia.org/wiki?curid=1444503" title="Klementowice (przystanek kolejowy)">
Klementowice (przystanek kolejowy)

Klementowice – przystanek kolejowy, niegdyś stacja kolejowa w Klementowicach, w województwie lubelskim, w Polsce. Znajdują się tu 2 perony.
W roku 2017 stacja obsługiwała 20–49 pasażerów na dobę.

</doc>
<doc id="1444505" url="https://pl.wikipedia.org/wiki?curid=1444505" title="Sanktuarium św. Jakuba Apostoła w Jakubowie">
Sanktuarium św. Jakuba Apostoła w Jakubowie

Sanktuarium św. Jakuba Apostoła – kościół pw. św. Jakuba Apostoła należący do parafii pw. św. Jakuba Apostoła w Jakubowie, dekanatu Głogów – NMP Królowej Polski, diecezji zielonogórsko-gorzowskiej, metropolii szczecińsko-kamieńskiej, zlokalizowany w Jakubowie w gminie Radwanice, powiecie polkowickim w województwie dolnośląskim.
Świątynia w Jakubowie jest jedną z dziesięciu sanktuariów należących do diecezji zielonogórsko-gorzowskiej.
W Jakubowie 13 czerwca 2008 roku obchodzono pierwszą rocznicę powstania sanktuarium św. Jakuba Starszego Apostoła oraz trzecią rocznicę sprowadzenia z Rzymu relikwii patrona. Uroczystościom przewodniczył Jego Eminencja ks. kardynał Henryk Gulbinowicz.
Historia.
Według niepotwierdzonych do końca przekazów na tych terenach istniała już drewniana świątynia za panowania Mieszka I w roku 991. Fakt istnienia kościoła jest mało prawdopodobny, ponieważ opiera się wyłącznie na tradycyjnych dawnych przekazach, ale świadczy o istnieniu wspólnoty chrześcijańskiej na tych obszarach. Nieopodal wsi Jakubów znajduje się znane już od XII wieku cudowne źródełko; miejsce, do którego udają się pątnicy. Nosi ono nazwę św. Jakuba, od którego imienia przyjęła się nazwa miejscowości. 
Od 1376 roku jest udokumentowane istnienie gotyckiego kościoła podległego kanonii głogowskiej. W 1571 roku (okres reformacji) kościół zostaje przejęty przez protestantów i przemieniony na zbór. Podczas wojny 30-letniej żołnierze szwedzcy zniszczyli ołtarz i zrabowali wota. Kościół katolicki na tych terenach odrodził się ponownie dopiero w połowie XIX wieku.
Biskup ordynariusz diecezji zielonogórsko-gorzowskiej Adam Dyczkowski w dniu 13 czerwca 2007 roku ustanowił w Jakubowie sanktuarium diecezjalne św. Jakuba Apostoła i powołał na kustosza ks. Stanisława Czerwińskiego.
Relikwie.
W sanktuarium znajdują się relikwie św. Jakuba Apostoła pochodzące z Rzymu.

</doc>
<doc id="1444507" url="https://pl.wikipedia.org/wiki?curid=1444507" title="Skënder Luarasi">
Skënder Luarasi

Skënder Luarasi (ur. 19 stycznia 1900 we wsi Luaras, okręg Kolonja - zm. 27 kwietnia 1982 w Tiranie) – albański pisarz, dziennikarz i działacz narodowy.
Życiorys.
Był synem działacza narodowego Petro Nini Luarasiego i Lino z d. Sevo. Ukończył naukę w amerykańskim Robert College w Stambule, a następnie wyjechał do USA, gdzie kształcił się w Easton Academy w Springfield (Massachusetts). W latach 1926-1930 odbył studia filozoficzne na Uniwersytecie Wiedeńskim. W Wiedniu rozpoczął działalność w albańskim ruchu narodowym, redagując pismo "Djaleria". Po powrocie do Albanii pracował w szkołach Tirany, Wlory i Szkodry. W 1936 wyjechał do Hiszpanii, gdzie wziął udział w wojnie domowej po stronie republikańskiej. Tam też redagował wspólnie z Petro Marko pismo "Vulnetari i lirise" (Ochotnik wolności) i przygotowywał programy w języku albańskim dla Radia Barcelona. Okres 1939-1944 spędził w obozach frankistowskich.
W 1945 powrócił do Albanii, gdzie pracował początkowo jako redaktor i tłumacz w wydawnictwie Naim Frasheri, a następnie jako wykładowca uniwersytecki. Był jednym z twórców Instytutu Pedagogicznego i Wydziału Historyczno-Filologicznego na Uniwersytecie Tirańskim.
Pierwsze utwory literackie publikował w 1917 w czasopiśmie "Ylli i mengjesit" (Gwiazda poranka). Pisał dramaty, eseje, wspomnienia, a także prace z zakresu krytyki literackiej. Przetłumaczył na język albański dzieła Walta Whitmana, Williama Shakespeare'a i George'a Byrona.
Imię Luarasiego nosi ulica w zachodniej części Tirany (dzielnica Komuna e Parisit) i średnia szkoła techniczna w Suharece.

</doc>
<doc id="1444508" url="https://pl.wikipedia.org/wiki?curid=1444508" title="Archaeogastropoda">
Archaeogastropoda

Archaeogastropoda (Diotocardia), dwuprzedsionkowe – rząd ślimaków należący do podgromady przodoskrzelnych. Współcześnie stwierdzono, że jest to takson parafiletyczny.
Charakterystyka.
Rząd ten obejmuje najprymitywniejsze ślimaki, posiadające dwa podwójnie pierzaste skrzela, z których prawe albo oba mogą ulec redukcji a nawet zanikowi. Redukcja też może objąć prawy przedsionek serca i prawą nerkę. Zwykle jednak mają serce zaopatrzone w dwa przedsionki. Układ nerwowy nogi jest mniej lub bardziej drabinkowaty, stanowiący jednolite pnie nożne i niemający jeszcze zwojów na swym przebiegu. Muszla ma często dobrze wykształconą warstwę perłową – hypostracum. Przedstawiciele należący do tego rzędu są już znani z dolnego kambru.
Wyróżnia się dwa podrzędy:

</doc>
<doc id="1444509" url="https://pl.wikipedia.org/wiki?curid=1444509" title="Legenda Rity">
Legenda Rity

Legenda Rity (tytuł oryginalny "Die Stille nach dem Schuss" – "Cisza po strzale") – niemiecki film fabularny z 2000 roku w reżyserii Volkera Schlöndorffa.
Fabuła.
Rita Vogt (Bibiana Beglau) działa w jednej z lewicowych grup terrorystycznych (takich jak Ruch 2 Czerwca czy Frakcja Czerwonej Armii) w RFN. Bierze udział w napadzie na bank (w trakcie którego terroryści częstują klientów banku czekoladkami) oraz próbie odbicia jednego z towarzyszy z więzienia znajdującego się w Berlinie Zachodnim. Grupa przejeżdża tranzytem przez znajdujący się na terenie NRD dworzec Berlin Friedrichstraße. Tam funkcjonariusz Stasi Erwin Hull (Martin Wuttke) składa im propozycję pozostania i ukrycia się we wschodnich Niemczech. Wierząca w ideały demokracji ludowej Rita oraz Friederike Adebach (Jenny Schily) decydują się na skorzystanie z propozycji. Dwaj towarzyszący im mężczyźni chcą nadal walczyć z imperializmem, wkrótce giną w kolejnym napadzie.
Stasi tworzy Ricie nową tożsamość ("legendę") i organizuje jej zatrudnienie w zakładzie odzieżowym. Naiwny idealizm Rity powoduje, że jest ona odrzucana przez współpracowniczki. Zaprzyjaźnia się jedynie z alkoholiczką Tatjaną (Nadja Uhl), ich relacje nabierają charakteru seksualnego. Jedna ze współpracowniczek z fabryki, oglądając zachodnioniemiecki program telewizyjny, rozpoznaje Ritę jako poszukiwaną terrorystkę. Rita ponownie zgłasza się do Stasi, która buduje jej kolejną tożsamość. Aby uniknąć jej zdemaskowania, Tatjana zostaje aresztowana i uwięziona.
Opiekując się dziećmi na obozie nad Bałtykiem poznaje i zakochuje się w Jochenie (Alexander Beyer). Kiedy przed Jochenem otwiera się możliwość wyjazdu na stypendium do Związku Radzieckiego, proponuje Ricie małżeństwo. Agenci Stasi nie wyrażają zgody na wyjazd Rity, wyjaśniając, że nie mogą ukryć jej prawdziwej tożsamości przed Rosjanami, ani też przyznać się do jej ukrywania.
W 1990 roku następuje zjednoczenie Niemiec, policja obu krajów zaczyna współpracować. Rita w telewizyjnych wiadomościach widzi informację o zidentyfikowaniu i zatrzymaniu Friederike Adebach, którą wcześniej przypadkiem spotkała. Mając świadomość, że jej zatrzymanie jest tylko kwestią czasu, Rita podejmuje próbę przejazdu przez posterunek kontrolny na ukradzionym motocyklu i zostaje śmiertelnie ranna.
Odniesienia.
Niektóre motywy życiorysu Rity Vogt przypominały biografię autentycznej działaczki lewicowych grup terrorystycznych Inge Viett, w takim stopniu, że ta zarzuciła autorom scenariusza plagiat jej autobiografii. Postać Friederike Adebach była wzorowana na innej działaczce RAF Susanne Albrecht.

</doc>
<doc id="1444510" url="https://pl.wikipedia.org/wiki?curid=1444510" title="Samantha Peszek">
Samantha Peszek

Samantha Peszek (ur. 14 grudnia 1991 w McCordsville, Indiana) - amerykańska gimnastyczka, srebrna medalistka olimpijska z Pekinu. W 2007 roku wywalczyła tytuł mistrzyni świata w Stuttgarcie.

</doc>
<doc id="1444511" url="https://pl.wikipedia.org/wiki?curid=1444511" title="Port lotniczy Morondava">
Port lotniczy Morondava

Port lotniczy Morondava (IATA: MOQ, ICAO: FMMV) – port lotniczy położony w Morondava, na Madagaskarze.

</doc>
<doc id="1444512" url="https://pl.wikipedia.org/wiki?curid=1444512" title="Cool-t">
Cool-t



</doc>
<doc id="1444514" url="https://pl.wikipedia.org/wiki?curid=1444514" title="Cool-T">
Cool-T



</doc>
<doc id="1444516" url="https://pl.wikipedia.org/wiki?curid=1444516" title="Andreea Grigore">
Andreea Grigore

Andreea Grigore (ur. 11 kwietnia 1991 w Bukareszcie) – rumuńska gimnastyczka, brązowa medalistka olimpijska z Pekinu.

</doc>
<doc id="1444519" url="https://pl.wikipedia.org/wiki?curid=1444519" title="Mesogastropoda">
Mesogastropoda

Mesogastropoda (Taenioglossa) – rząd ślimaków należący do podgromady przodoskrzelnych, liczący ok. 30 000 gatunków. We współczesnej systematyce rząd ten już nie występuje, jako że stwierdzono, iż nie jest on monofiletyczny.
Charakterystyka.
Przedstawiciele "Mesogastropoda" mają tylko jedno skrzele, z jednym rzędem listków skrzelowych, przyrośniętych zwykle do górnej ścianki jamy skrzelowej. Serce ich posiada jeden przedsionek. Również ślimaki te posiadają jedną nerkę. Natomiast ich zwoje nożne zwykle są silnie skrócone. Są to organizmy często rozdzielnopłciowe i posiadają one narząd kopulacyjny zwykle duży i niewciągany. Otwór gębowy jest osadzony na końcu krótszego lub dłuższego ryjka. Tarka (radula) jest zbudowana z licznych rzędów zębów, a w każdym rzędzie jest powyżej 3, a najczęściej 7 zębów. Skorupka u tych ślimaków jest rozmaitego kształtu, lecz nie posiada warstwy perłowej, w nielicznych przypadkach jest ona uwsteczniona albo też zanika. Otwór muszli posiada niekiedy krótszą lub dłuższą rynienkę syfonalną. Otwór muszli jest zamykany przez wieczko (operculum), które jest przyrośnięte do tylnej części nogi. Wieczko to jest rogowe lub zwapniałe. Ślimaki należące do tego rzędu to zwykle organizmy morskie, ale dość liczne są też taksony słodkowodne, a nawet lądowe. Występują one głównie w krajach tropikalnych i subtropikalnych. Przedstawiciele należący do tego rzędu są znani już od końca ery paleozoicznej.

</doc>
<doc id="1444522" url="https://pl.wikipedia.org/wiki?curid=1444522" title="Zambia na Letnich Igrzyskach Olimpijskich 1988">
Zambia na Letnich Igrzyskach Olimpijskich 1988

Zambię na XXIV Letnich Igrzyskach Olimpijskich w Seulu reprezentowało 29 sportowców (29 mężczyzn) w 3 dyscyplinach.
Był to szósty (w tym raz jako Rodezja Północna) start Zambii na letnich igrzyskach olimpijskich.
Reprezentanci.
Piłka nożna.
David Chabala, Edmond Mumba, Samuel Chomba, James Chitalu, Derby Makinka, Johnson Bwalya, Charles Musonda, Beston Chambeshi, Webster Chikabala, Lucky Msiska, Kalusha Bwalya, Manfred Chabinga, Ashols Melu, Richard Mwanza, Pearson Mwanza, Wisdom Chansa, Stone Nyirenda, Eston Mulenga
Trener: Samuel Ndhlovu

</doc>
<doc id="1444523" url="https://pl.wikipedia.org/wiki?curid=1444523" title="Anamaria Tămârjan">
Anamaria Tămârjan

Anamaria Tămârjan (ur. 8 maja 1991 w Konstancy) – rumuńska gimnastyczka, brązowa medalistka olimpijska z Pekinu.

</doc>
<doc id="1444524" url="https://pl.wikipedia.org/wiki?curid=1444524" title="Maria Orska">
Maria Orska

Maria Orska, właśc. Rachela Blindermann (ur. 16 marca 1896 w Mikołajowie, zm. 16 maja 1930 w Wiedniu) – aktorka.
Życiorys.
Była córką żydowskiego adwokata i kobiety pochodzenia austriackiego
W młodości przejawiała zainteresowanie teatrem. Wyjechał z Galicji i była kolejno zatrudniana w teatrach w Pradze, Hamburgu, Berlinie. W 1922 Oskar Kokoschka namalował jej portret.
Była dwukrotnie zamężna, po raz pierwszy z Brudermannem, po raz drugi z Hansem Bleichröderem do rozwodu w 1923. W prasie często opisywano romanse z jej udziałem oraz donoszono o uzależnieniu od narkotyków (morfina). Dwa tygodnie przed śmiercią przybyła do sanatorium w Wiedniu. Zmarła w Wiedniu na skutek otrucia weronalem.
Znała trzy języki: polski, niemiecki i rosyjski.

</doc>
<doc id="1444525" url="https://pl.wikipedia.org/wiki?curid=1444525" title="Anamaria Tamarjan">
Anamaria Tamarjan



</doc>
<doc id="1444526" url="https://pl.wikipedia.org/wiki?curid=1444526" title="Frontier Flying Service">
Frontier Flying Service

Frontier Flying Service - amerykańska linia lotnicza z siedzibą w Fairbanks. Głównym hubem jest port lotniczy Fairbanks.

</doc>
<doc id="1444529" url="https://pl.wikipedia.org/wiki?curid=1444529" title="SummerSlam">
SummerSlam

SummerSlam – cykl corocznych gal profesjonalnego wrestlingu produkowanych w sierpniu przez federację WWE i nadawanych w systemie pay-per-view oraz na WWE Network. Pierwsze SummerSlam odbyło się 29 sierpnia 1988 w Madison Square Garden w Nowym Jorku i było transmitowane w systemie pay-per-view, w odróżnieniu od pierwszego Royal Rumble, które było transmitowane w zwykłej telewizji na USA Network. Nazywane "The Biggest Party of the Summer", SummerSlam należy do gal „wielkiej piątki”, czyli uznawanych przez WWE jako pięć największych gal pay-per-view w roku (wraz z Royal Rumble, WrestleManią, Money in the Bank i Survivor Series). Pomimo iż Royal Rumble generuje większą frekwencję na galach, SummerSlam jest uznawane przez WWE za ich drugą najważniejszą galę w roku, tuż za WrestleManią.
Począwszy od 2009, SummerSlam odbywało się ekskluzywnie w Staples Center w Los Angeles. Jednakże podczas SummerSlam w 2014 WWE zapowiedziało, iż każda kolejna edycja gali odbędzie się w Nowym Jorku.
Historia.
W latach osiemdziesiątych, głównym rywalem World Wrestling Federation było Jim Crockett Promotions (JCP). Na wzór owej federacji, Vince McMahon postanowił utworzyć własny główny cykl gal PPV, WrestleManię, na wzór odnoszącego sukcesy cyklu gal Starrcade. Po najbardziej udanej gali w historii pay-per-view profesjonalnego wrestlingu, WrestleManii III, McMahon stworzył cykl gal Survivor Series, którego pierwsza gala została wyemitowana w ten sam dzień do Starrcade, czyli w listopadzie 1987. Pokonując Crocketta w oglądalności telewizyjnej, McMahon stworzył Royal Rumble, cykl gal, której pierwsza gala została wyemitowana za darmo na USA Network w styczniu 1988, zaś jej transmisja pobiła rekord w ilości widzów oglądających galę, która wyniosła ponad osiem milionów. W odpowiedzi, Crockett stworzył gale Clash of the Champions, które było emitowane w momencie emitowania WrestleManii IV. WrestleMania IV zdobyła większe ratingi, i niedługo po tym, Crockett zbankrutował i sprzedał federację Tedowi Turnerowi, który zmienił jej nazwę na World Championship Wrestling (WCW).
Vince McMahon postanowił dodać jeszcze jeden cykl gal PPV ze względu na sukces poprzednich eventów. WrestleMania miała miejsce w marcu/kwietniu, Royal Rumble w styczniu, Survivor Series w listopadzie, więc McMahon stworzył gale w sierpniu i nazwał ją „SummerSlam”. Aby odciąć WWF od sukcesów zarobkowych, Turner zaczął emitować comiesięczne gale pay-per-view od WCW, wskutek czego obie federacje zaczęły zarabiać setki milionów dolarów. SummerSlam zostało jednym z najlepiej dochodowych cyklów gal World Wrestling Federation (później World Wrestling Entertainment) i ze względu na produkowanie cyklu już od lat 80., SummerSlam stało się częścią „wielkiej czwórki”, tuż obok Royal Rumble, WrestleManii i Survivor Series. Te cztery gale, wraz z King of the Ring, były znane jako "Classic Five".

</doc>
<doc id="1444530" url="https://pl.wikipedia.org/wiki?curid=1444530" title="Matthew Upson">
Matthew Upson

Matthew James Upson (ur. 18 kwietnia 1979 w Stowmarket, Suffolk) – angielski piłkarz grający na pozycji środkowego obrońcy.
Kariera klubowa.
W 1994 roku podjął treningi w klubie Luton Town. Dwa lata później, w kwietniu, podpisał z tym klubem profesjonalny kontrakt, a w sierpniu zaliczył występ przeciwko Rotherham United, który był jego jedynym w barwach Luton.
W maju 1997 roku defensor odszedł do stołecznego Arsenalu za 2 miliony funtów. Tam jednak rywalizował o miejsce w składzie z takimi zawodnikami jak: Tony Adams, Steve Bould i Martin Keown, toteż nie zdołał wywalczyć miejsca w podstawowym składzie i był zaledwie rezerwowym "Kanonierów". W Premier League zadebiutował 17 stycznia w meczu przeciwko Coventry City, który Arsenal zremisował 2:2. Matthew doznał kontuzji więzadła krzyżowego w 1999 roku i do gry wrócił dopiero za rok, a w 2001 był wypożyczany do grających w Division One: Crystal Palace F.C. oraz Nottingham Forest. Latem wrócił do Arsenalu i przez cały sezon rozegrał 22 spotkania, w tym 14 w Premiership. Z drużyną z Highbury został mistrzem Anglii, zdobył także Puchar Anglii, ale jeszcze w trakcie sezonu (w lutym 2002), złamał nogę. Po przebyciu okresu rekonwalescencji został wypożyczony na trzy miesiące do Reading, ale po powrocie był jedynie zmiennikiem dla Sola Campbella i Kolo Touré.
W styczniu 2003 roku odszedł z Arsenalu i za 3 miliony funtów przeszedł do Birmingham City. 1 lutego zadebiutował w jego barwach w przegranym 2:4 wyjazdowym spotkaniu z Boltonem Wanderers. Na St Andrew's Stadium został graczem wyjściowej jedenastki i przez kolejne sezony zajmował z tym klubem miejsca w środku tabeli ligowej. W kwietniu 2006 po raz drugi w karierze złamał nogę, zaś prowadzony przez Steve’a Bruce’a klub spadł do Football League Championship. Do gry powrócił dopiero w grudniu na spotkanie z Plymouth Argyle.
23 stycznia 2007 Upson za 6 milionów funtów zasilił kadrę West Ham United, osiem dni później podpisał z tym klubem obowiązującą do 2011 roku umowę. W koszulce "Młotów" po raz pierwszy wystąpił 3 lutego w przegranym 0:1 meczu z Aston Villą (już po trzydziestu minutach meczu zszedł z boiska z powodu kontuzji). W sezonie 2007/2008 był podstawowym obrońcą West Hamu, a w grudniowym meczu z Manchesterem United zdobył zwycięskiego gola. 9 sierpnia 2011 roku podpisał dwuletni kontrakt ze Stoke City.
W maju 2014 podpisał roczny kontrakt z beniaminkiem Premier League Leicester City F.C..
Kariera reprezentacyjna.
W latach 1998–2000 rozegrał 11 spotkań i zdobył 2 bramki dla angielskiej młodzieżówki. Natomiast w pierwszej reprezentacji zadebiutował 22 maja 2003 roku w wygranym 2:1 towarzyskim spotkaniu z Republiką Południowej Afryki. Do listopada 2004 rozegrał 7 spotkań w drużynie narodowej, a wrócił do niej dopiero za kadencji Włocha Fabia Capello.

</doc>
<doc id="1444532" url="https://pl.wikipedia.org/wiki?curid=1444532" title="Oriente">
Oriente

Oriente – stacja metra w Lizbonie, na linii Vermelha. Stacja została otwarta w 1998 z okazji wystawy światowej Expo ’98.
Ta stacja jest częścią kompleksu Gare do Oriente, który obsługuje Linha do Norte, Sintra i Azambuja. Stacja umożliwia również dostęp do Parque das Nações, MEO Arena, Oceanarium w Lizbonie, Pavilhão do Conhecimento, Teatro Camões i Casino Lisboa. Projekt architektoniczny jest autorstwa architekta Jorge Sancheza oraz Antonio Segui, Arthura Boyda, Errö, Hundertwasser, Yahou-Kussuma, Joaquim Rodrigo, Abdoulaye Konaté, Sean Scully, Raza, Zao Wou Ki i Magdaleny Abakanowicz. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.

</doc>
<doc id="1444534" url="https://pl.wikipedia.org/wiki?curid=1444534" title="Neogastropoda">
Neogastropoda

Neogastropoda jest to rząd należący do podgromady ślimaków przodoskrzelnych. Zwierzęta te mają wąską tarkę (radule) i zwykle tylko 3 zęby w poprzecznym rzędzie. Muszla tych ślimaków jest bardzo różnorodnego kształtu, jej otwór z rurką syfonalną, zamykany rogowym wieczkiem. Układ nerwowy jest silnie skoncentrowany. Osphradium ich jest podwójnie pierzaste. Są to organizmy rozdzielnopłciowe, a samce posiadają duży narząd kopulacyjny po prawej stronie ciała. Należą tu formy drapieżne lub padlinożerne i prawie wyłącznie formy morskie, zamieszkujące niemal wszystkie morza i oceany. są one najmłodszą grupą przodoskrzelnych, znaną od górnej kredy. Do tego rzędu zaliczamy dwa podrzędy:

</doc>
<doc id="1444535" url="https://pl.wikipedia.org/wiki?curid=1444535" title="Moscavide">
Moscavide

Moscavide – stacja metra w Lizbonie, na linii Vermelha. Pierwotnie otwarcie stacji miało nastąpić w 2010, jednak ostatecznie otwarcie miało miejsce 17 lipca 2012 roku.
Ta stacja znajduje się przy "Rua João Pinto Ribeiro", umożliwiając dostęp do Moscavide, północnej części Parque das Nações i Clube Desportivo Olivais e Moscavide. Projekt architektoniczny jest autorstwa architekta Manuela Bastosa. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych.

</doc>
<doc id="1444536" url="https://pl.wikipedia.org/wiki?curid=1444536" title="Střítež nad Ludinou">
Střítež nad Ludinou

Střítež nad Ludinou – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 854 mieszkańców.

</doc>
<doc id="1444540" url="https://pl.wikipedia.org/wiki?curid=1444540" title="Mirosława Niemczyk">
Mirosława Niemczyk

Mirosława Niemczyk (ur. 7 czerwca 1962 w Gdańsku) – polska aktorka, zajmująca się głównie dubbingiem.

</doc>
<doc id="1444541" url="https://pl.wikipedia.org/wiki?curid=1444541" title="Alfabet Moona">
Alfabet Moona

Alfabet Moona – system pisma przeznaczony dla osób ociemniałych, którego twórcą jest dr William Moon (1818–1894).
Jego znaki można podzielić na trzy grupy. Jedna z nich zawiera znaki o kształcie zbliżonym do wielkich liter alfabetu łacińskiego. Inna – te, w których opuszczono niektóre części liter. Trzecia to znaki utworzone z umownych linii i kropek. System jest oparty na ośmiu literach alfabetu łacińskiego, które przez zmianę ułożenia, np. odwrócenie o 90 lub 180 stopni, dają inne litery. Do roku 1990 w piśmie tym stosowano zmienny kierunek czytania – o zmianie informował wypukły łuk usytuowany na końcu wiersza. Alfabet Moona jest alternatywą dla alfabetu Braille'a, łatwiejszą do opanowania przez osoby ociemniałe, czyli takie, które straciły wzrok po 5 roku życia.

</doc>
<doc id="1444544" url="https://pl.wikipedia.org/wiki?curid=1444544" title="Olori Merin">
Olori Merin

Olori Merin, u Jorubów z Nigerii i Beninu czterogłowy bóg opiekuńczy miast, chroniący je przed zarazą, epidemią lub nieoczekiwnym atakiem wroga.
Według wierzeń poruszał się na kozich nogach, zaopatrzonych w kopyta, zaś nocą przybierał postać jadowitego węża.

</doc>
<doc id="1444545" url="https://pl.wikipedia.org/wiki?curid=1444545" title="Riomaggiore (stacja kolejowa)">
Riomaggiore (stacja kolejowa)

Riomaggiore (wł: "Stazione di Riomaggiore") – stacja kolejowa w Riomaggiore, w regionie Liguria, we Włoszech. Znajdują się tu 2 perony.

</doc>
<doc id="1444546" url="https://pl.wikipedia.org/wiki?curid=1444546" title="Dajaukk">
Dajaukk



</doc>
<doc id="1444552" url="https://pl.wikipedia.org/wiki?curid=1444552" title="Orungan">
Orungan

Orungan – u Jorubów z Nigerii i Beninu bóg powietrza i atmosfery.
Uważany za syna Agandżu i Jemandży.
Według mitu zakochał się we własnej matce i popełnił z nią grzech kazirodztwa, czego wynikiem było wydanie na świat przez Jemandżę oraz piętnastu ważniejszych bóstw Jorubów, m.in. Szango, Olokuna, Szankpanny, Adże Szelugi.

</doc>
<doc id="1444553" url="https://pl.wikipedia.org/wiki?curid=1444553" title="Chemia nuklearna">
Chemia nuklearna



</doc>
<doc id="1444554" url="https://pl.wikipedia.org/wiki?curid=1444554" title="Riva Trigoso (stacja kolejowa)">
Riva Trigoso (stacja kolejowa)

Riva Trigoso – stacja kolejowa w Sestri Levante, w regionie Liguria, we Włoszech. Znajdują się tu 2 perony.

</doc>
<doc id="1444555" url="https://pl.wikipedia.org/wiki?curid=1444555" title="Siegfried Oberndorfer">
Siegfried Oberndorfer

Siegfried Oberndorfer (ur. 24 czerwca 1876 w Monachium, zm. 1 marca 1944 w Stambule) – niemiecki lekarz patolog.
Życiorys.
Studiował na Uniwersytecie Ludwika i Maksymiliana w Monachium oraz Uniwersytecie Chrystiana Albrechta w Kilonii. W roku 1900 otrzymał tytuł doktora medycyny. Od 1902 do 1906 był asystentem w Instytucie Patologii w Monachium. Habilitował się z anatomii patologicznej w 1906 roku i od 1910 roku kierował instytutem patologii w Monachium-Schwabing. Zmarł na grasiczaka 1 marca 1944 roku w Stambule.
Dorobek naukowy.
W 1907 roku opisał rakowiaka i wprowadził używaną do dziś nazwę (niem. Karzinoide, łac. carcinoid).

</doc>
<doc id="1444556" url="https://pl.wikipedia.org/wiki?curid=1444556" title="Aud Håkansdotter">
Aud Håkansdotter



</doc>
<doc id="1444558" url="https://pl.wikipedia.org/wiki?curid=1444558" title="Sušice (kraj ołomuniecki)">
Sušice (kraj ołomuniecki)

Sušice – gmina w Czechach w powiecie Przerów w kraju ołomunieckim. Według danych z dnia 1 stycznia 2012 liczyła 337 mieszkańców.
Pierwsza wzmianka o miejscowości pochodzi z roku 1160.
Zobacz też:

</doc>
<doc id="1444559" url="https://pl.wikipedia.org/wiki?curid=1444559" title="Adu Haakansdotter">
Adu Haakansdotter



</doc>
<doc id="1444563" url="https://pl.wikipedia.org/wiki?curid=1444563" title="Santa Margherita Ligure-Portofino">
Santa Margherita Ligure-Portofino

Santa Margherita Ligure-Portofino (wł: "Stazione di Santa Margherita Ligure-Portofino") – stacja kolejowa w Santa Margherita Ligure, w regionie Liguria, we Włoszech. Znajdują się tu 2 perony.

</doc>
<doc id="1444564" url="https://pl.wikipedia.org/wiki?curid=1444564" title="Aurobindo Ghosh">
Aurobindo Ghosh



</doc>
<doc id="1444565" url="https://pl.wikipedia.org/wiki?curid=1444565" title="Aurobindo Ghosz">
Aurobindo Ghosz



</doc>
<doc id="1444566" url="https://pl.wikipedia.org/wiki?curid=1444566" title="Mikronezja na Letnich Igrzyskach Olimpijskich 2004">
Mikronezja na Letnich Igrzyskach Olimpijskich 2004

Mikronezję na XXVIII Letnich Igrzyskach Olimpijskich w Atenach reprezentowało 5 sportowców (3 mężczyzn, 2 kobiety) w 3 dyscyplinach.
Był to drugi start Mikronezji na letnich igrzyskach olimpijskich (poprzednie to 2000).
Reprezentanci.
Lekkoatletyka.
Kobiety
Mężczyźni
Pływanie.
Kobiety
Mężczyźni
Podnoszenie ciężarów.
Mężczyźni

</doc>
<doc id="1444567" url="https://pl.wikipedia.org/wiki?curid=1444567" title="Aurobindo">
Aurobindo



</doc>
<doc id="1444569" url="https://pl.wikipedia.org/wiki?curid=1444569" title="Śri Aurobindo">
Śri Aurobindo



</doc>
<doc id="1444570" url="https://pl.wikipedia.org/wiki?curid=1444570" title="Sri Aurobindo">
Sri Aurobindo



</doc>
<doc id="1444571" url="https://pl.wikipedia.org/wiki?curid=1444571" title="Shri Aurobindo">
Shri Aurobindo



</doc>
<doc id="1444572" url="https://pl.wikipedia.org/wiki?curid=1444572" title="Eryk Björnsson">
Eryk Björnsson



</doc>
<doc id="1444573" url="https://pl.wikipedia.org/wiki?curid=1444573" title="Sarzana (stacja kolejowa)">
Sarzana (stacja kolejowa)

Sarzana (wł: "Stazione di Sarzana") – stacja kolejowa w Sarzana, w regionie Liguria, we Włoszech. Znajdują się tu 3 perony. Według klasyfikacji Rete Ferroviaria Italiana posiada kategorię "srebrną".

</doc>
<doc id="1444574" url="https://pl.wikipedia.org/wiki?curid=1444574" title="AC Virtus">
AC Virtus

Associazione Calcio Virtus (właśc. Virtus Associazione Calcio 1964) – sanmaryński klub piłkarski z siedzibą w Acquaviva grający w Campionato Sammarinese.
Historia.
Klub powstał w 1964 roku na bazie uformowanego w drugiej połowie lat 50. XX wieku towarzystwa sportowego "Robur" i przyjął nazwę "SS Virtus". Wśród założycieli klubu znajdowali się Umberto Andreini, Raffaele Lividini, Giovanni Maiani oraz Fernando Bindi, który objął funkcję prezesa. Działalność zespołu do 1978 roku koncentrowała się na turnieju o Puchar San Marino (Coppa Titano), w którym Virtus uczestniczył we wszystkich edycjach. W latach 1978–1986 klub rywalizował we włoskim systemie ligowym na poziomie Terza Categoria, stanowiącym IX kategorię rozgrywkową. W sezonie 1979/80 zespół pod wodzą trenera Bruno Piscaglii zajął 4. lokatę. W sezonie 1985/86 Virtus wziął udział w premierowej edycji Campionato Sammarinese, w której zajął przedostatnią, 16. lokatę i został relegowany do Serie A2.
W sezonie 1987/88 SS Virtus prowadzony przez Bruno Sammaritaniego wygrał rozgrywki Serie A2, co dało mu udział w play-off o mistrzostwo kraju. Dotarł w nich do finału, w którym uległ SP Tre Fiori po serii rzutów karnych. W sezonie 1988/89 zespół osiągnął największy sukces w historii, pokonując 4:3 SP Tre Fiori w meczu o Superpuchar San Marino (Trofeo Federale). W latach 1990-1994 Virtus dwukrotnie spadał i awansował do Campionato Sammarinese. W sezonie 1993/94 Damiano Vannucci został z 11 golami królem strzelców Serie A2. W 1996 roku nastąpiła reorganizacja rozgrywek ligowych, likwidująca Serie A2 i włączająca wszystkie sanmaryńskie zespoły w szeregi dwóch grup Campionato Sammarinese. Virtus w sezonach 1996/97, 1997/98, 2000/01 i 2008/09 zwyciężył swoją grupę; ponadto w sezonie 1997/98 Davide Vannucci zdobył tytuł króla strzelców ligi (21 bramek). W sezonie 1999/00 klub osiągnął najlepszy rezultat w fazie play-off, docierając do tzw. finału eliminującego, przegranego 0:1 z FC Domagnano. W 1997 i 2011 roku zespół dotarł do finału Pucharu San Marino, ulegając odpowiednio: 0:2 SS Murata oraz 1:4 AC Juvenes/Dogana. W 2015 roku zmieniono nazwę klubu na "Virtus AC 1964" (w użytku jest jednak nazwa "AC Virtus") i zmodernizowano herb.
W kwietniu 2017 roku działacze i piłkarze AC Virtus oraz SS San Giovanni zostali oskarżeni o ustawienie wyniku meczu pomiędzy tymi drużynami w ramach Pucharu San Marino z 15 marca 2017. Śledztwo ujawniło kolejne nieprawidłowości dotyczące spotkań innych drużyn z okresu 2016–2017, co zapoczątkowało wybuch tzw. "afery calcioscommese". FSGC za inicjatorów przestępstwa uznała piłkarza SS San Giovanni Alessandro Cuttone, dyrektora sportowego klubu Domenico Giordaniego oraz gracza AC Virtus Armando Aruciego. Ukarano łącznie 24 osoby, w tym po stronie AC Virtus dyrektora sportowego Filippo Silviego Marchiniego, drugiego trenera Andreę Laniego oraz piłkarzy: Armando Aruciego, Lucę Bonifaziego, Mirko Bucciego (sekcja futsalu), Mattię Dominiciego, Williama Innocentiego, Massimiliano La Monacę, Lucę Montebelliego, Lucę Nanniego, Andreę Righiego, Alexa Stefanelliego i Davide Vagnettiego. Ponadto na AC Virtus nałożono grzywnę w wysokości 5 tys. euro.
Stadion.
AC Virtus, podobnie jak inne kluby Campionato Sammarinese, rozgrywa swoje mecze losowo na wszystkich boiskach w San Marino, formalnie jednak jest gospodarzem powstałego w 1976 roku Stadio di Acquaviva. Początkowo obiekt nie posiadał trybun i mieścił około 500 osób na okalających go wzniesieniach. W 2018 roku przeszedł gruntowną przebudowę, w znacznej mierze z udziałem środków z funduszy rozwojowych FIFA i UEFA. Pierwotne boisko usunięto, by wybudować w jego miejscu parking podziemny, nad którym powstał kompleks sportowy. W jego skład wchodzą boisko pełnowymiarowe oraz treningowe o wymiarach 44 x 35 metrów, oba z nawierzchnią syntetyczną, oraz boisko do futsalu. Zmodernizowano również oświetlenie. W październiku 2020 roku oddano do użytku całkowicie zadaszoną trybunę o pojemności 515 widzów, oraz budynek mieszczący zaplecze dla zawodników, sędziów i dziennikarzy. Stadion wykorzystywany jest do rozgrywania wszelkich spotkań pod egidą FSGC oraz użytkowany jest przez zespół kobiecy San Marino Academy.
Barwy i herb.
Zielono-czarne barwy strojów i herbu wzorowane były na włoskim klubie AC Venezia. W herbie klubu widnieje wizerunek rosnących na trójwzgórzu trzech dębów, zaczerpnięty z herbu zamku Acquaviva.
Rozgrywki krajowe.
Od momentu powstania w 1964 roku do 1978 roku Virtus brał udział wyłącznie w rozgrywkach o Puchar San Marino. W latach 1978–1986 rywalizował we włoskim systemie ligowym w Terza Categoria. W sezonie 1985/86 grał jednocześnie w lidze włoskiej oraz w nowo utworzonej Campionato Sammarinese. Od sezonu 1986/87 zespół skoncentrował się na występach w lidze sanmaryńskiej. W sezonie 1996/97 zlikwidowano definitywnie Serie A2 i podzielono Campionato Sammarinese na grupy A i B, w których Virtus rywalizował naprzemiennie, czterokrotnie wygrywając swoją grupę. Od edycji 2018/19 rywalizowano w skróconej o połowę fazie zasadniczej, następnie w dwóch grupach oraz fazie play-off. W sezonie 2019/20 ligę zakończono przedwcześnie z powodu pandemii choroby COVID-19. Virtus zajmował wówczas 5. lokatę w grupie 1, którą decyzją FSGC utrzymano. Od sezonu 2020/21 rozgrywki toczą się w jednej grupie systemem kołowym, po czym następuje faza play-off.
Skład.
"Stan na 1 lutego 2021"

</doc>
<doc id="1444575" url="https://pl.wikipedia.org/wiki?curid=1444575" title="Anna Czarnecka (modelka)">
Anna Czarnecka (modelka)

Anna Czarnecka (ur. 1974 w Radomiu) – polska dziennikarka, prezenterka telewizyjna, modelka.
W latach 1989-1993 uczęszczała do klasy o profilu humanistycznym VI Liceum Ogólnokształcącego im. Jana Kochanowskiego w Radomiu. Absolwentka wydziału Prawa i Administracji na Uniwersytet Marii Curie-Skłodowskiej w Lublinie oraz podyplomowego studium Public Relations na Uniwersytecie Warszawskim.
W 1993 została finalistką wyborów Miss Ziemi Radomskiej a następnie rozpoczęła pracę jako modelka, biorąc udział w sesjach zdjęciowych w kraju i zagranicą. W tym samym czasie rozpoczęła pracę prezenterki telewizyjnej, początkowo w TV Dami Radom a następnie kolejno w stacji RTL 7 (jako prezenterka "magazynu sensacji "Zoom"" i "Magazynu 52 minuty"), Tele 5 ("Moje dziecko" i "Dzień z gwiazdą"), w TV Puls ("Nasza Antena"), TVP2 ("Pytanie na śniadanie") i TVN Style ("Miasto Kobiet").

</doc>
<doc id="1444576" url="https://pl.wikipedia.org/wiki?curid=1444576" title="Andy White">
Andy White

Andrew „Andy” White, właśc. Andrew McLuckie White (ur. 27 lipca 1930 w Stranraer, zm. 9 listopada 2015 w Caldwell) – szkocki perkusista, najlepiej znany z gry na pierwszym singlu zespołu The Beatles – „Love Me Do”.
White był perkusistą studyjnym w latach ’50 i ’60 w Londynie, kiedy to nagrywał z takimi artystami jak Billy Fury, Marlene Dietrich, Herman’s Hermits, Bert Weedon, czy Tom Jones. 
Był żonaty dwukrotnie – z Lyn Cornell, a później z Thea White.
Mieszkał w New Jersey. Był perkusistą Pipe Band Highland, oraz jurorem w stowarzyszeniu orkiestr Eastern United States Pipe Band Association (EUSPBA). W przeszłości był instruktorem gry na perkusji w Nowym Jorku.
Grał na basie na koncertach w zespole Roda Stewarta.
Zmarł na wylew krwi do mózgu.

</doc>
<doc id="1444578" url="https://pl.wikipedia.org/wiki?curid=1444578" title="Postępowanie cywilne w Polsce">
Postępowanie cywilne w Polsce

Postępowanie cywilne w Polsce – postępowanie, w którym rozpatruje się sprawy cywilne. Sprawy cywilne są to sprawy z zakresu prawa cywilnego, rodzinnego i opiekuńczego, prawa pracy, sprawy z zakresu ubezpieczeń społecznych oraz inne sprawy, do których przepisy kodeksu postępowania cywilnego stosuje się z mocy ustaw szczególnych. W literaturze zwraca się uwagę, że sprawy cywilne są definiowane głównie przez charakter stosunku prawnego, z którego dana sprawa wynikła.
Sprawy cywilne rozpoznają sądy powszechne (rejonowe, okręgowe i apelacyjne), o ile sprawy te nie należą do właściwości sądów szczególnych, oraz Sąd Najwyższy. W Polsce nie ma sądów szczególnych, które rozpoznawałyby sprawy cywilne.
Rodzaje postępowania cywilnego.
Postępowanie cywilne dzieli się na sądowe i pozasądowe, a z kolei sądowe na rozpoznawcze (proces, postępowanie nieprocesowe), pomocnicze i egzekucyjne. W wypadkach przewidzianych w ustawie sąd rozpoznaje sprawy w postępowaniach odrębnych, uregulowanych w tytule VII księgi pierwszej – są to postępowania:
Postępowanie cywilne nieprocesowe wszczyna się poprzez wniesienie wniosku. Nie ma tutaj stron, lecz jedynie wnioskodawca i uczestnicy. Inną różnicą w porównaniu z postępowaniem cywilnym procesowym jest brak wyroków. Orzeczenia wydawane są w formie postanowień. Mają one charakter merytoryczny i przysługuje od nich zarówno apelacja, jak i skarga kasacyjna. W przypadku postanowień dotyczących kwestii wypadkowych i incydentalnych przysługuje zażalenie
Postępowaniami cywilnymi pozasądowymi są postępowania przed sądami polubownymi i postępowania pojednawcze przed komisjami pojednawczymi.
Postępowanie cywilne a postępowanie karne.
Kodeks postępowania cywilnego przewiduje, że ustalenia wydanego w postępowaniu karnym prawomocnego wyroku skazującego co do popełnienia przestępstwa wiążą sąd w postępowaniu cywilnym. Jednakże osoba, która nie była oskarżona, może powoływać się w postępowaniu cywilnym na wszelkie okoliczności wyłączające lub ograniczające jej odpowiedzialność cywilną.
Dopuszczalność drogi sądowej.
W Polsce zasadą jest dopuszczalność drogi sądowej. Jest to przesłanka procesowa bezwzględna. Sąd bada tę przesłankę z urzędu, jej brak powoduje odrzucenie pozwu. Jeżeli w takiej sytuacji sąd nie odrzuci pozwu, takie postępowanie jest skażone nieważnością.
Zasady naczelne postępowania sądowego.
Do naczelnych zasad postępowania sądowego są zaliczane następujące zasady:
Właściwość sądu.
Kodeks postępowania cywilnego stoi na zasadzie ciągłości właściwości sądu ("perpetuatio fori") – sąd właściwy w chwili wniesienia pozwu pozostaje właściwy aż do ukończenia postępowania, nawet gdyby w toku sprawy zmieniłyby się podstawy właściwości. Sąd też nie może uznać się za niewłaściwy, jeżeli w toku postępowania stał się właściwy.
Ze względów na źródło z jakiego płynie przekazanie sprawy do sądu wyróżnia się właściwość ustawową, umowną i delegacyjną. Na podstawie innego kryterium wyróżnia się właściwość rzeczową (przedmiotową), miejscową i funkcjonalną (funkcyjną).
Właściwość umowna.
Strony mogą umówić się na piśmie o poddanie sądowi pierwszej instancji, który według ustawy nie jest miejscowo właściwy, sporu już wynikłego lub sporów mogących w przyszłości wyniknąć z oznaczonego stosunku prawnego. Sąd ten będzie wówczas wyłącznie właściwy, jeżeli strony nie postanowiły inaczej. Strony mogą także ograniczyć umową pisemną prawo wyboru powoda pomiędzy kilku sądami właściwymi dla takich sporów. Właściwość umowna nie jest przeszkodą do wszczęcia elektronicznego postępowania upominawczego. Strony nie mogą zmieniać właściwości wyłącznej. Nie można też zawrzeć umowy co do właściwości sądu w trybie nieprocesowym.
Właściwość delegacyjna.
Właściwość delegacyjna wynika z przekazania pewnych spraw sądowi na podstawie postanowienia sądu przełożonego. Delegacja taka ma miejsce albo ze względów konieczności, albo ze względów celowości.
Ze względów konieczności delegacja ma miejsce w następujących wypadkach:
Ze względów celowości delegacja może mieć miejsce w następujących wypadkach:
Właściwość rzeczowa.
Właściwość rzeczowa (przedmiotowa) rozstrzyga, sądowi jakiej instancji podlega dana sprawa. Sądy rejonowe rozpoznają wszystkie sprawy, oprócz tych, dla których zastrzeżona jest właściwość sądów okręgowych. Do właściwości sądów okręgowych należą sprawy:
Z ustalaniem właściwości rzeczowej jest związane ustalenie wartości przedmiotu sporu. Nie wlicza się do wartości przedmiotu sporu odsetek, pożytków i kosztów, żądanych obok roszczenia głównego. Jeżeli powód dochodzi pozwem kilka roszczeń, zlicza się ich wartość. Wartość przedmiotu sporu może być sprawdzana przez sąd z urzędu lub na zarzut pozwanego. Jeżeli w wyniku sprawdzenia wartości przedmiotu sporu sąd uzna się za niewłaściwy, to przekazuje sprawę sądowi właściwemu; jeżeli jest kilka sądów właściwych – jednemu z nich, wskazanemu przez powoda. Wartość przedmiotu sporu może być sprawdzana w procesie tylko raz.
Właściwość miejscowa.
Właściwość miejscowa rozstrzyga, który sąd jest właściwy pod względem terytorialnym.
Właściwość miejscowa ogólna – oznacza, że powództwa wytacza się przed sądem pierwszej instancji, w którego okręgu pozwany ma miejsce zamieszkania. Miejsce zamieszkania określa się według przepisów kodeksu cywilnego. W sytuacji, gdy pozwany nie ma miejsca zamieszkania w Polsce, ogólną właściwość oznacza się według miejsca jego pobytu w Polsce. Jeżeli zdarzyłoby się tak, że miejsce pobytu w Polsce jest nieznane albo nie leży w Polsce – właściwość miejscową ustala się według ostatniego miejsca zamieszkania pozwanego w Polsce.
Właściwość przemienna miejscowa oznacza, że powód może wytoczyć powództwo albo według właściwości ogólnej, albo:
Właściwość wyłączna wyłącza właściwość miejscową ogólną, przemienną oraz poddanie sprawy w drodze umowy innemu sądowi. Obowiązuje w następujących wypadkach:
Skład sądu.
W pierwszej instancji sąd rozpoznaje sprawy w składzie jednego sędziego, chyba że przepis szczególny stanowi inaczej.
W pierwszej instancji sąd w składzie jednego sędziego (jako przewodniczącego) oraz dwóch ławników rozpoznaje sprawy:
Prezes sądu może zarządzić rozpoznanie sprawy w składzie trzech sędziów zawodowych, jeżeli uzna to za wskazane ze względu na szczególną zawiłość lub precedensowy charakter sprawy.
Jeżeli skład sądu orzekającego był sprzeczny z przepisami prawa albo jeżeli w rozpoznaniu sprawy brał udział sędzia wyłączony z mocy ustawy, zachodzi nieważność postępowania.
Wyłączenie sędziego.
Jedną z procesowych gwarancji bezstronności sędziego jest instytucja wyłączenia sędziego.
Sędzia jest wyłączony z mocy ustawy:
Sędzia, który brał udział w wydaniu orzeczenia objętego skargą o wznowienie albo skargą nadzwyczajną, nie może orzekać co do tej skargi.
Sędzia wyłączany jest na swoje żądanie lub na wniosek strony, jeżeli między sędzia a jedną ze stron lub jej przedstawicielem zachodzi stosunek osobisty tego rodzaju, że mógłby wywoływać wątpliwości co do bezstronności sędziego.
Wniosek o wyłączenie sędziego strona zgłasza na piśmie lub ustnie do protokołu w sądzie, w którym sprawa się toczy. Jednocześnie musi uprawdopodobnić przyczyny wyłączenia. Strona, która przystąpiła do rozprawy, musi jeszcze uprawdopodobnić, że przyczyna wyłączenia dopiero później powstała lub stała się jej znana. Do czasu rozstrzygnięcia sprawy o wyłączenie sędzia może spełniać tylko czynności nie cierpiące zwłoki.
Sędzia powinien zawiadomić sąd o zachodzącej podstawie swojego wyłączenia i wstrzymać się od udziału w sprawie. O jego wyłączeniu rozstrzyga sąd, w którym sprawa się toczy, a gdyby sąd ten nie mógł wydać postanowienia z powodu braku dostatecznej liczby sędziów – sąd nad nim przełożony. Postanowienie wydaje sąd w składzie trzech sędziów zawodowych po złożeniu wyjaśnienia przez sędziego, którego wniosek dotyczy. Postanowienie to może zostać wydane na posiedzeniu niejawnym.
Na postanowienie o oddaleniu wniosku o wyłączenie sędziego przysługuje zażalenie do sądu drugiej instancji.
Kwestia wyłączenia ławników jest uregulowana tak samo jak sędziego; w przypadku wniosku o wyłączenie prokuratora i innych organów sądowych sąd przekazuje go odpowiedniemu organowi nadrzędnemu.
Prokurator w postępowaniu cywilnym.
Istnieją trzy przesłanki udziału prokuratora w postępowaniu cywilnym. Prokurator może żądać wszczęcia postępowania w każdej sprawie, jak również wziąć udział w każdym toczącym się już postępowaniu, jeżeli według jego oceny wymaga tego ochrona:
W sprawach niemajątkowych z zakresu prawa rodzinnego prokurator może wytaczać powództwo tylko w wypadkach wskazanych w ustawie.
Sąd zawiadamia prokuratora o każdej sprawie, w której udział jego uważa za potrzebny.
Udział prokuratora jest obligatoryjny w sprawach o ubezwłasnowolnienie.
Pierwsza forma udziału prokuratora w postępowaniu cywilnym polega na wszczęciu postępowania. Wyróżnia się dwie grupy tej formy udziału prokuratora w postępowaniu cywilnym. Pierwsza polega na tym, że prokurator wytacza powództwo na rzecz oznaczonej osoby. Wtedy prokurator nie ma samodzielnego stanowiska w procesie. Druga forma polega na tym, że prokurator nie działa na rzecz jakieś osoby, ale wnosi pozew przeciwko wszystkim osobom będącym stronami stosunku prawnego. Wtedy prokurator ma stanowisko strony procesowej. Wyrok prawomocny zapadły w sprawie wytoczonej przez prokuratora ma powagę rzeczy osądzonej pomiędzy stroną, na rzecz której prokurator wytoczył powództwo, a stroną przeciwną. Jednak w sprawach o roszczenia majątkowe prawomocne rozstrzygnięcie sprawy nie pozbawia strony zainteresowanej, która nie brała udziału w sporze, możności dochodzenia swoich roszczeń w całości lub w tej części, w której nie zostały zasądzone.
Druga forma udziału prokuratora w postępowaniu cywilnym polega na przystąpieniu do sprawy. Prokurator może przystąpić do postępowania w każdym jego stadium. Nie jest związany z żadną ze stron, za to może składać oświadczenia i zgłaszać wnioski, jakie uzna za celowe, oraz przytaczać fakty i dowody na ich potwierdzenie. Od chwili, kiedy prokurator zgłosił udział w postępowaniu, należy mu doręczać pisma procesowe, zawiadomienia o terminach i posiedzeniach oraz orzeczenia sądowe. Prokurator może zaskarżyć każde orzeczenie sądowe, od którego służy środek odwoławczy. Terminy do zaskarżenia orzeczeń sądowych, ustanowione dla stron, wiążą także prokuratora.
Organizacje pozarządowe w postępowaniu cywilnym.
Organizacje pozarządowe, których zadanie statutowe nie polega na prowadzeniu działalności gospodarczej, mogą w wypadkach przewidzianych w ustawie dla ochrony praw obywateli spowodować wszczęcie postępowania, jak również brać udział w toczącym się postępowaniu.
W sprawach o roszczenia alimentacyjne oraz w sprawach o ochronę konsumentów mogą wytaczać powództwo na rzecz obywateli, a także mogą wstąpić do postępowania w każdym jego stadium.
Organizacje pozarządowe, do zadań statutowych których należy ochrona środowiska, ochrona konsumentów albo ochrona praw własności przemysłowej, mogą w sprawach z tego zakresu wstąpić, za zgodą powoda, do postępowania w każdym jego stadium.
Organizacje pozarządowe, do zadań statutowych których należy ochrona równości oraz niedyskryminacji przez bezpodstawne bezpośrednie lub pośrednie zróżnicowanie praw i obowiązków obywateli, mogą w sprawach o roszczenia z tego zakresu wytaczać za zgodą obywateli powództwa na ich rzecz oraz, za zgodą powoda, wstępować do postępowania w każdym jego stadium.
Przesłanki postępowania sądowego.
Przesłanki postępowania cywilnego dzieli się na procesowe (formalne) i merytoryczne (materialne). Pierwsze dotyczą przebiegu procesu, drugie dotyczą przedmiotu procesu.
Przesłankami merytorycznymi są legitymacja procesowa oraz interes prawny.
Istnieje kilka podziałów przesłanek procesowych. Na podstawie kryterium skutku wyróżnia się bezwzględne (ich następstwem jest nieważność postępowania) i względne (powodują wszelkie inne następstwa procesowe). Bezwzględnymi przesłankami dodatnimi są:
Bezwzględne przesłanki ujemne (przeszkody procesowe) to:
Przykładami względnych przesłanek procesowych są niewłaściwość sądu czy badanie trybu.
Przesłanki procesowe dzieli się na ogólne i szczególne. Ogólne muszą wystąpić w każdym procesie (np. zdolność sądowa, procesowa, postulacyjna, dopuszczalność drogi sądowej). Szczególne są badane w niektórych sprawach jak np. tryb postępowania, właściwość miejscowa czy właściwość rzeczowa.
Zdolność sądowa.
Zdolność sądowa oznacza zdolność do występowania w charakterze strony w procesie sądowym. Każda osoba fizyczna i prawna ma zdolność występowania w procesie Zdolność sądową posiadają także jednostki organizacyjne niebędące osobami prawnymi, którym ustawa przyznaje zdolność prawną.
Zdolność sądowa jest bezwzględną przesłanką procesową. Konsekwencją braku zdolności sądowej jest odrzucenie pozwu. Takie odrzucenie następuje dopiero wówczas, gdy brak jest usuwalny i nie będzie uzupełniony zgodnie z przepisami kodeksu. Z tego powodu z powodu braku zdolności sądowej osoby fizycznej sąd orzuca pozew od razu, bowiem brak tej jest nieusuwalny.
Jeżeli brak zdolności sądowej można uzupełnić sąd wyznacza odpowiedni termin. Sąd może dopuścić tymczasowo do czynności stronę nie mającą zdolności sądowej, z zastrzeżeniem, że przed upływem wyznaczonego terminu braki będą uzupełnione, a czynności zatwierdzone przez powołaną do tego osobę.
Jeżeli braku zdolności sądowej nie można uzupełnić albo nie zostały uzupełnione, sąd znosi postępowanie w zakresie, w jakim jest ono dotknięte brakami, i w miarę potrzeby wyda odpowiednie postanowienie.
Brak zdolności sądowej sąd bierze pod rozwagę z urzędu w każdym stanie sprawy. Postępowanie, w którym strona nie miała zdolności sądowej, jest dotknięte nieważnością.
Zdolność procesowa.
Zdolność procesowa, inaczej zdolność do czynności procesowych, jest przesłanką procesową bezwzględną, ogólną i dodatnią i oznacza zdolność do podejmowania czynności procesowych w postępowaniu cywilnym we własnym imieniu, osobiście lub przez pełnomocnika. Mają ją osoby fizyczne posiadającą pełną zdolność do czynności prawnych, osoby prawne oraz jednostki organizacyjne niebędące osobami prawnymi, którym ustawa przyznaje zdolność prawną. Osoba fizyczna ograniczona w zdolności do czynności prawnych ma zdolność procesową w sprawach wynikających z czynności prawnych, których może dokonywać samodzielnie.
Osoba fizyczna niemająca zdolności procesowej może podejmować czynności procesowe tylko przez swojego przedstawieciela ustawowego. Osoby prawne, inne jednostki organizacyjne mające zdolność sądową dokonują czynności procesowych przez swoje organy albo przez osoby uprawnione do działania w ich imieniu. Za Skarb Państwa czynności procesowe podejmuje organ państwowej jednostki organizacyjnej, z której działalnością wiąże się dochodzone roszczenie, lub organ jednostki nadrzędnej. W zakresie określonym odrębną ustawą za Skarb Państwa czynności procesowe podejmuje Prokuratoria Generalna Rzeczypospolitej Polskiej. Zarówno organ jednostki nadrzędnej, jak i przedstawiciel ustawowy mają obowiązek wykazać swoje umocowanie dokumentem przy pierwszej czynności procesowej.
Dla strony niemającej zdolności procesowej, która nie ma przedstawiciela ustawowego, osoby prawnej, w której organie zachodzą braki uniemożliwiające jej reprezentację, albo dla jednostki organizacyjnej, nieposiadającej osobowości prawnej, której ustawa przyznaje zdolność prawną, gdy brak jest osób uprawnionych do jej reprezentowania, sąd na wniosek strony przeciwnej ustanowi kuratora. W uzasadnionych przypadkach kurator dla osoby prawnej lub jednostki organizacyjnej może być ustanowiony także z urzędu.
Jeżeli braki w zakresie zdolności procesowej dają się uzupełnić, sąd wyznaczy w tym celu odpowiedni termin. W wypadkach, w których ustanowienie przedstawiciela ustawowego powinno nastąpić z urzędu, sąd zwraca się o to do właściwego sądu opiekuńczego. Sąd może dopuścić tymczasowo do czynności stronę nie mającą zdolności procesowej z zastrzeżeniem, że przed upływem wyznaczonego terminu braki będą uzupełnione, a czynności zatwierdzone przez powołaną do tego osobę. W przypadku, gdy konieczność uzupełnienia braków w zakresie zdolności procesowej dotyczy powoda będącego osobą fizyczną sąd powinien z urzędu ustalić, czy strona posiada przedstawiciela ustawowego, a następnie skierować wezwanie bezpośrednio do tego przedstawiciela lub zwrócić się do sądu opiekuńczego o jego ustanowienie.
Brak zdolności procesowej po stronie powodowej skutkuje odrzuceniem pozwu, aczkolwiek dopiero jeżeli braki w tym zakresie nie zostaną uzupełnione w przedstawionym powyżej trybie. Przeprowadzenie postępowania pomimo braku zdolności procesowej, organu powołanego do reprezentowania lub przedstawicieja ustawowego jednej ze stron skutkuje jego nieważnością.
Brak zdolności procesowej, brak w składzie organów lub niedziałanie przedstawiciela ustawowego powoda lub pozwanego sąd bierze pod uwagę w każdym stanie sprawy, czyli do prawomocnego rozstrzygnięcia. Braki po stronie pozwanego nie mogą być jednak podstawą odrzucenia pozwu, a wyłącznie wyznaczenia terminu do ich uzupełnienia. Jeżeli pomimo tego nie zostaną one uzupełnione sąd może zawiesić postępowanie, a następnie jeżeli w ciągu trzech miesięcy od daty postanowienia nie zostanie zgłoszony wniosek o podjęcie zawieszonego postępowania – umarza je.
Zdolność postulacyjna.
Zdolność postulacyjna to zdolność do samodzielnego działania w postępowaniu cywilnym (osobistego podejmowania czynności procesowych). Przyczyny braku zdolności postulacyjnej dzieli się na faktyczne (nieznajomość języka urzędowego, niepełnosprawność) i prawne (przymus radcowsko-adwokacki). Przymus radcowsko-adwokacki dzieli się na bezwzględny i względny (pełnomocnikiem może być tylko adwokat, radca prawny, w sprawach własności przemysłowej także rzecznik patentowy); ten ostatni "nie ogranicza zdolności postulacyjnej, a tylko swobodę stron co do wyboru osoby pełnomocnika procesowego".
Zdolność postulacyjna jest obecnie ograniczona w postępowaniu przed Sądem Najwyższym oraz w postępowaniu w sprawach własności intelektualnej. W postępowaniu przed Sądem Najwyższym czynności procesowe dokonywać może wyłącznie pełnomocnik będący adwokatem lub radcą prawnym, a w sprawach własności intelektualnej także rzecznikiem patentowym. Ograniczenie to dotyczy również czynności procesowych związanych z postępowanie przed Sądem Najwyższym podejmowanych przed sądem niższej instancji np. wniesienia skargi kasacyjnej lub zażalenia skierowanego do Sądu Najwyższego. Analogiczne zasady obowiązują w postępowaniu w sprawach własności intelektualnej o wartości przedmiotu sporu powyżej dwudziestu tysięcy złotych, aczkolwiek sąd może zwolnić stronę z obowiązkowego zastępstwa, jeżeli uzasadniają to okoliczności sprawy. W takim przypadku strona uzyskuje więc pełną zdolność postulacyjną
Legitymacja procesowa.
Legitymacja procesowa to materialne uprawnienie do występowania w konkretnym procesie cywilnym w charakterze strony procesowej, szczególne uprawnienie wynikające z określonej sytuacji materialno-prawnej. Zaliczana jest do materialnych przesłanek postępowania cywilnego. Dzieli się na czynną i bierną oraz indywidualną i grupową.
Brak legitymacji procesowej skutkuje oddaleniem powództwa.
Kodeks postępowania cywilnego przewiduje usunięcie częściowego braku legitymacji procesowej.
Współuczestnictwo w sporze.
Współuczestnictwo w sporze to połączenie kilku roszczeń w jednym procesie; stroną procesową nie jest jedna osoba, ale większa liczba osób. Dochodzi do niego z konieczności, względów ekonomii procesowej i z chęci zachowania jednolitości orzecznictwa. Może istnieć od początku procesu (decyduje o tym treść pozwu) albo powstać w jego trakcie (w efekcie zmiany strony albo wstąpienia do procesu osób wezwanych do wzięcia w nim udziału w charakterze pozwanych lub zawiadomienia osób o możności zgłoszenia się w charakterze powodów).
Połączenie kilku spraw przez sąd do rozłącznej rozprawy ma charakter techniczny i nie uważa się go za współuczestnictwo w sporze.
Istnieje kilka podziałów współuczestnictwa w sporze. Czynne ma miejsce po stronie powodowej, a bierne po stronie pozwanej.
Współuczestnictwo materialne występuje wtedy, kiedy przedmiot sporu stanowią prawa lub obowiązki im wspólne lub oparte na tej samej podstawie faktycznej i prawnej. Chodzi tutaj o współwłaścicieli, współdziedziców, zobowiązanych lub uprawnionych do świadczenia niepodzielnego oraz dłużników solidarnych.
Współuczestnictwo formalne występuje wtedy, kiedy przedmiot sporu stanowią roszczenia lub zobowiązania jednego rodzaju, oparte na jednakowej podstawie faktycznej i prawnej, jeżeli ponadto właściwość sądu jest uzasadniona dla każdego z roszczeń lub zobowiązań z osobna, jako też dla wszystkich wspólnie. W literaturze jako przykład współuczestnictwa formalnego podaje się zapozwanie jednym pozwem kilku członków spółdzielni o wpłatę udziałów lub innych należności wynikających z przynależności do tej samej spółdzielni, wstąpienie kilku osób poszkodowanych w tym samym wypadku kolejowym, wystąpienie o zapłatę czynszu przeciwko kilku różnym najemcom tej samej nieruchomości.
Współuczestnictwo jednolite zachodzi wtedy, gdy z istoty spornego stosunku prawnego lub z przepisu ustawy wynika, że wyrok dotyczyć ma niepodzielnie wszystkich współuczestników. W literaturze jako przykłady współuczestnictwa jednolitego wymienia się sytuacje mające miejsce przy sprawach o rozwiązanie umowy spółki czy o spełnienie świadczenia niepodzielnego. W przypadku współuczestnictwa jednolitego czynności procesowe współuczestników działających są skuteczne wobec niedziałających. Zgoda wszystkich współuczestników potrzebna jest do:
Współuczestnictwo zwykłe nazywa się też niejednolitym.
Współuczestnictwo konieczne ma miejsce wtedy, jeżeli przeciwko kilku osobom sprawa może toczyć się tylko łącznie. W literaturze wskazuje się, że "zachodzi przede wszystkim wówczas, gdy według prawa materialnego powództwo może być wniesione skutecznie jedynie przeciwko wszystkim pozwanym (np. o wykonanie tzw. praw niepodzielnych), względnie przez wszystkich powodów (np. o rozwiązanie wspólnie zawartych umów), gdyż stanowią one razem stroną pozwaną lub powodową". Przeciwieństwem współuczestnictwa koniecznego jest współuczestnictwo dowolne.
Interwencja główna.
Interwencja główna jest szczególnym wypadkiem współuczestnictwa w sporze. Ta instytucja została następująco uregulowana w kodeksie postępowania cywilnego: kto występuje z roszczeniem o rzecz lub prawo, o które sprawa toczy się pomiędzy innymi osobami, może aż do zamknięcia rozprawy w pierwszej instancji wytoczyć powództwo o tę rzecz lub prawo przeciwko obu stronom przed sąd, w którym toczy się sprawa. Strony z procesu głównego w sporze interwencyjnym są biernymi współuczestnikami sporu. O momencie początkowym dla wniesienia pozwu interwencyjnego decyduje chwila doręczenia pozwu pozwanemu głównemu. Sąd może zawiesić postępowanie z urzędu
Udział osób trzecich w procesie.
Interwencja uboczna.
Interwencja uboczna polega na tym, że każdy kto ma interes prawny w tym, aby sprawa została rozstrzygnięta na korzyść jednej ze stron, może w każdym stanie sprawy aż do zamknięcia rozprawy w drugiej instancji przystąpić to tej strony. Zgłasza się ją w formie pisemnej; pismo to doręcza się obu stronom oraz sądowi. Interwenient uboczny może ze wstąpieniem do sprawy połączyć dokonanie innej czynności procesowej.
Każda ze stron może zgłosić opozycję przeciwko wstąpieniu interwenienta ubocznego, jednak nie później niż przy rozpoczęciu najbliższej rozprawy. Sąd oddali opozycję po przeprowadzeniu co do niej rozprawy, jeżeli interwenient uprawdopodobni, że ma interes prawny we wstąpieniu do sprawy. Mimo wniesionej opozycji interwenient uboczny bierze udział w sprawie, dopóki orzeczenie uwzględniające opozycję nie stanie się prawomocne. W razie prawomocnego uwzględniania opozycji czynności interwenienta ubocznego uważane będą za niebyłe. Opozycję oddala sąd; na to postanowienie przysługuje zażalenie.
Interwenient uboczny jest uprawniony do wszelkich czynności procesowych dopuszczalnych według stanu sprawy. Nie mogą one jednak pozostawać w sprzeczności z czynnościami i oświadczeniami strony, do której przystąpił. Interwenientowi ubocznemu należy od chwili jego wstąpienia do sprawy doręczać, tak jak stronie, zawiadomienia o terminach i posiedzeniach sądowych, jak też orzeczenia sądu.
Wyróżnia się interwencję uboczną samoistną i niesamoistną. Samoistna ma miejsce wtedy, kiedy "wyrok w sprawie ma wywołać bezpośredni skutek prawny w stosunku między interwenientem a przeciwnikiem strony, do której przystąpił". Interwenient nie może dokonywać czynności dyspozytywnych, bo te mogą dokonywać tylko strony.
Interwenient uboczny nie może w stosunku do strony, do której przystąpił, podnieść zarzutu, że sprawa została rozstrzygnięta błędnie albo że strona ta prowadziła proces wadliwie, chyba że stan sprawy w chwili przystąpienia interwenienta ubocznego uniemożliwił mu korzystanie ze środków obrony albo że strona umyślnie lub przez niedbalstwo nie skorzystała ze środków, które nie były interwenientowi znane.
Za zgodą stron interwenient uboczny może wejść na miejsce strony, do której przystąpił.
Przypozwanie.
Przypozwanie to "zawiadomienie osoby trzeciej o toczącym się procesie w tym celu, aby mogła zgłosić swe wstąpienie do sprawy w charakterze interwenienta ubocznego"; nie wywiera żadnych bezpośrednich skutków procesowych.
Strona, w której w razie niekorzystnego dla niej rozstrzygnięcia przysługiwałoby roszczenie względem osoby trzeciej albo przeciwko której osoba trzecia mogłaby wystąpić z roszczeniem, może zawiadomić taką osobę o toczącym się procesie i wezwać ją do wzięcia w nim udziału. W tym celu strona wnosi do sądu pismo procesowe wskazujące przyczynę wezwania i stan prawny. Pismo to doręcza się niezwłocznie osobie trzeciej, która może zgłosić swe przystąpienie do strony jako interwenient uboczny.
Zmiana stron.
Kodeks postępowania cywilnego przewiduje następujące wypadki zmian stron w procesie:
Skutkiem zmiany stron w procesie jest to, że nowy podmiot staje się stroną procesową w miejsce dawnego. Czynności procesowe dokonane przed tą zmianą pozostają w mocy, a strona przeciwna nie traci zarzutów jakie miała przeciwko poprzedniej stronie.
Inne przekształcenia podmiotowe.
Istnieje możliwość, że w toku sprawy do procesu wstępują inne osoby w charakterze pozwanych lub powodów i biorą w nim udział obok (a nie zamiast) dotąd działających w tym charakterze osób.
Kodeks postępowania cywilnego przewiduje taką możliwość w następujących sytuacjach:
Wszczęcie postępowania.
Proces zostaje wszczęty poprzez wniesienie pisma procesowego (pozwu). Od tej zasady istnieje wyjątek – pracownik lub ubezpieczony, działając bez adwokata lub radcy prawnego, może zgłosić w sądzie właściwym ustnie do protokołu powództwo oraz treść środków odwoławczych i innych pism procesowych. Zawsze są dwie strony: strona czynna (powód) i bierna (pozwany). Przepisy dopuszczają udział osób trzecich (interwencja uboczna, przypozwanie).
Pozew.
Pozew to pismo procesowe, za pomocą którego następuje wytoczenie powództwa w procesie cywilnym. Pozew ma spełniać warunki wymagane od pism procesowych, a zatem zawierać:
Pozew – jako pierwsze pismo procesowe w sprawie – powinien zawierać także oznaczenie miejsca zamieszkania lub siedziby stron (jeżeli strona jest przedsiębiorcą wpisanym do Centralnej Ewidencji i Informacji o Działalności Gospodarczej – adres do korespondencji wpisany do Centralnej Ewidencji i Informacji o Działalności Gospodarczej), ich przedstawicieli ustawowych i pełnomocników oraz przedmiotu sporu. Ponadto powód podaje swój numer identyfikacyjny (PESEL, NIP, KRS). Natomiast w przypadku pozwanego sąd z urzędu ustala ten numer.
Do pisma należy dołączyć pełnomocnictwo, jeżeli pismo wnosi pełnomocnik, który przedtem nie złożył pełnomocnictwa.
Pozew – oprócz spełnienia warunków pisma procesowego – powinien zawierać:
Pozew może zawierać wnioski o zabezpieczeniu powództwa, nadanie wyrokowi rygoru natychmiastowej wykonalność i przeprowadzenie rozprawy w nieobecności powoda oraz wnioski służące do przygotowania rozprawy, a w szczególności wnioski o:
Kodeks postępowania cywilnego stanowi, że jeżeli pismo procesowe (w tym pozew) nie może otrzymać prawidłowego biegu wskutek niezachowania warunków formalnych lub jeżeli od pisma nie uiszczono należnej opłaty, przewodniczący wzywa stronę, pod rygorem zwrócenia pisma, do poprawienia, uzupełnienia lub opłacenia go w terminie tygodniowym. Mylne oznaczenie pisma procesowego lub inne oczywiste niedokładności nie stanowią przeszkody do nadania pismu biegu i rozpoznania go w trybie właściwym.
Jeżeli pismo wniosła osoba zamieszkała lub mająca siedzibę za granicą, która nie ma w kraju przedstawiciela, przewodniczący wyznacza termin do poprawienia lub uzupełnienia pisma albo uiszczenia opłaty nie krótszy niż miesiąc.
Po bezskutecznym upływie terminu przewodniczący zwraca pismo stronie. Pismo zwrócone nie wywołuje żadnych skutków, jakie ustawa wiąże z wniesieniem pisma procesowego do sądu. Pismo poprawione lub uzupełnione w terminie wywołuje skutki od chwili jego wniesienia. Zarządzenie przewodniczącego o zwrocie pozwu doręcza się tylko powodowi.
Wyróżnia się treść pozwu obowiązkową (konieczną) i fakultatywną. Elementami treści koniecznej pozwu są:
W literaturze wskazuje się, że "wnioski zamieszczone w pozwie, a składające się na jego treść fakultatywną mogą dotyczyć samego postępowania lub przygotowania rozprawy przez przewodniczącego przez wydanie jeszcze przed rozprawą odpowiednich zarządzeń".
Można wnieść pozew i inne pismo procesowe poprzez system teleinformatyczny, o ile jest to technicznie możliwe. Jeśli strona dokonała takiego wyboru albo ustawa zastrzega ten obowiązek, wniesienie pisma w inny sposób jest bezskuteczne.
Doręczenie.
Sąd dokonuje doręczeń przez operatora pocztowego, pracowników sądu, komornika, a także przez sądową służbę doręczeniową, którą może utworzyć w drodze rozporządzenia Minister Sprawiedliwości. Szczegółowy tryb doręczania pism sądowych przez powyższe podmioty określa rozporządzenie Ministra Sprawiedliwości wydane w porozumieniu z ministrem właściwym do spraw łączności. Istnieje możliwość doręczeń elektronicznych.
W toku sprawy adwokaci, radcy prawni, rzecznicy patentowi oraz radcy Prokuratorii Generalnej Rzeczypospolitej Polskiej mogą doręczać sobie nawzajem pisma bezpośrednio za potwierdzeniem odbioru i oznaczeniem daty. Doręczenie adresatowi może nastąpić także przez wręczenie mu pisma bezpośrednio w sekretariacie sądu.
Jeżeli stroną jest osoba fizyczna, doręczenia dokonuje się jej osobiście, a gdy nie ma ona zdolności procesowej – jej przedstawicielowi ustawowemu. Pisma procesowe lub orzeczenia dla osoby prawnej, jak również dla organizacji, która nie ma osobowości prawnej, doręcza się organowi uprawnionemu do reprezentowania ich przed sądem lub do rąk pracownika upoważnionego do odbioru pism. Pisma procesowe dla przedsiębiorców i wspólników spółek handlowych, wpisanych do rejestru sądowego na podstawie odrębnych przepisów, doręcza się na adres podany w rejestrze, chyba że strona wskazała inny adres dla doręczeń. Jeżeli ostatni wpisany adres został wykreślony jako niezgodny z rzeczywistym stanem rzeczy i nie zgłoszono wniosku o wpis nowego adresu, adres wykreślony jest uważany za adres podany w rejestrze. Jeżeli ustanowiono pełnomocnika procesowego lub osobę upoważnioną do odbioru pism sądowych, doręczenia należy dokonać tym osobom – w takiej sytuacji jednak Skarb Państwa może pisma procesowe lub orzeczenia dla osoby prawnej i organizacji, która nie ma osobowości prawnej, doręczać organowi do ich reprezentowania przed sądem lub do rąk pracownika upoważnionego do odbioru pism.
W dni ustawowo uznane za wolne od pracy, jak też w porze nocnej (od 21 do 7) doręczać można tylko w wyjątkowych wypadkach za uprzednim zarządzeniem prezesa sądu.
Jeżeli stronie, której miejsce pobytu nie jest znane, ma być doręczony pozew lub inne pismo procesowe wywołujące potrzebę podjęcia obrony jej praw, doręczenie może do chwili zgłoszenia się strony lub jej pełnomocnika nastąpić tylko do rąk kuratora ustanowionego na wniosek osoby zainteresowanej przez sąd orzekający.
Przewodniczący ustanowi kuratora, jeżeli wnioskodawca uprawdopodobni, że miejsce pobytu strony nie jest znane. W sprawach o roszczenia alimentacyjne, w sprawach o ustalenie ojcostwa i o związane z tym roszczenia, przewodniczący przed ustanowieniem kuratora przeprowadzi stosowne dochodzenie w celu ustalenia miejsca zamieszkania lub pobytu pozwanego. O ustanowieniu kuratora przewodniczący ogłosi publicznie w budynku sądowym i lokalu wójta, w sprawach zaś większej wagi, gdy uzna to za potrzebne, także w prasie. Z chwilą doręczenia pisma kuratorowi doręczenie staje się skuteczne. Sąd może jednak uzależnić skuteczność doręczenia od upływu oznaczonego terminu do chwili wywieszenia obwieszczenia w budynku sądowym.
Prawidłowy bieg pisma procesowego.
Jeżeli pismo procesowe nie może otrzymać prawidłowego biegu wskutek niezachowania warunków formalnych lub jeżeli od pisma nie uiszczono należnej opłaty, przewodniczący wzywa stronę, pod rygorem zwrócenia pisma, do poprawienia, uzupełnienia lub opłacenia go w terminie tygodniowym. Mylne oznaczenie pisma procesowego lub inne oczywiste niedokładności nie stanowią przeszkody do nadania pismu biegu i rozpoznania go w trybie właściwym.
Skutki wszczęcia postępowania.
Skutki wniesienia pozwu.
Skutki wniesienia pozwu dzieli się na procesowe i materialno-prawne. Do procesowych zaliczane są:
Jeżeli wynik badania nie wykaże żadnych braków albo braki zostaną usunięte w terminie, przewodniczący wyznacza termin rozprawy i zarządza doręczenie pozwu stronom razem z wezwaniem na rozprawę.
Skutkami materialno-prawnymi wniesienia pozwu są przerwanie biegu przedawnienia roszczeń, biegu zasiedzenia oraz zniesienie zakazu anatocyzmu.
Skutki doręczenia pozwu.
Z chwilą doręczenia pozwu:
Z chwilą doręczenia pozwu następuje zawiśnięcie sporu, czyli stan sprawy w toku. Trwa on do chwili prawomocnego odrzucenia pozwu, umorzenia postępowania lub uprawomocnienia się wyroku. Zawieszenie postępowania nie ma wpływu na stan sprawy w toku. Zarzut sprawy w toku może być podniesiony na każdym etapie postępowania i jego uwzględnienie prowadzi do odrzucenia pozwu. Sąd z urzędu bierze tę okoliczność pod rozwagę w każdym stanie sprawy jako przyczynę odrzucenia pozwu, zaś sąd apelacyjny i kasacyjny jako przyczynę nieważności postępowania.
Posiedzenie sądowe.
Z zasady posiedzenia sądowe w postępowaniu cywilnym są jawne. Niejawne są jedynie w wypadkach przewidzianych przez przepisy szczególne, jednak sąd może skierować sprawę na posiedzenie jawne i wyznaczyć rozprawę także wówczas, gdy sprawa podlega rozpoznaniu na posiedzeniu niejawnym.
Liczba posiedzeń sądowych jest praktycznie nieograniczona. Wyznacza je przewodniczący z urzędu, ilekroć wymaga tego stan sprawy. O posiedzeniach jawnych zawiadamia się strony i osoby zainteresowane przez wezwanie lub ogłoszenie podczas posiedzenia. Stronie nieobecnej na posiedzeniu jawnym należy zawsze doręczyć wezwanie na następne posiedzenie. Wezwanie powinno być doręczone co najmniej na tydzień przed posiedzeniem. W wypadkach pilnych termin ten może być skrócony do trzech dni.
Formalnie rozprawą kieruje przewodniczący – to on otwiera, prowadzi i zamyka posiedzenia, udziela głosu, zadaje pytania, upoważnia do zadawania pytań i ogłasza orzeczenia. Może też odebrać głos, gdy przemawiający go nadużywa, jak również uchylić pytanie, jeżeli uzna je za niewłaściwe lub zbyteczne.
Na posiedzenia jawne wstęp na salę sądową (co do zasady) mają – poza stronami i osobami wezwanymi – tylko osoby pełnoletnie. Można dopuścić do udziału w tym posiedzeniu małoletnich. Na posiedzenie niejawne mają wstęp tylko osoby wezwane.
Sąd z urzędu zarządza odbycie całego posiedzenia lub jego części przy drzwiach zamkniętych, jeżeli publiczne rozpoznanie sprawy:
Sąd może zarządzić odbycie posiedzenia przy drzwiach zamkniętych również na wniosek strony, jeżeli podane przez nią przyczyny uzna za uzasadnione lub jeżeli roztrząsane mają być szczegóły życia rodzinnego. Postępowanie dotyczące tego wniosku odbywa się przy drzwiach zamkniętych. Postanowienie w tym przedmiocie sąd ogłasza publicznie.
Podczas posiedzenia odbywającego się przy drzwiach zamkniętych mogą być obecni na sali:
Ogłoszenie orzeczenia kończącego postępowanie w sprawie odbywa się publicznie.
W postępowaniach odrębnych w sprawach małżeńskich posiedzenia odbywają się przy drzwiach zamkniętych, chyba że obie strony żądają publicznego rozpoznania sprawy, a sąd uzna, że jawność nie zagraża moralności.
Sąd nawet na zgodny wniosek strony może odroczyć posiedzenie tylko z ważnej przyczyny.
Z przebiegu posiedzenia jawnego protokolant pod kierunkiem przewodniczącego spisuje protokół. Przy wydawaniu wyroków zaocznych wystarcza zaznaczenie w aktach, że pozwany nie stawił się na posiedzenie, nie żądał przeprowadzenia rozprawy w swej nieobecności i nie złożył żadnych wyjaśnień, oraz wzmianka co do ogłoszenia wyroku. Z posiedzenia niejawnego sporządza się notatkę urzędową, jeżeli nie wydano orzeczenia.
Strony mogą żądać sprostowania lub uzupełnienia protokołu, nie później jednak jak na następnym posiedzeniu, a jeśli idzie o protokół rozprawy, po której zamknięciu nastąpiło wydanie wyroku – dopóki akta sprawy znajdują się w sądzie. Od zarządzenia przewodniczącego strony mogą odwołać się do sądu w terminie tygodniowym od doręczenia im zarządzenia.
W toku posiedzenia wnioski, oświadczenia, uzupełnienia i sprostowania wniosków i oświadczeń można zamieścić w załączniku do protokołu. Jeżeli stronę zastępuje adwokat, radca prawny, rzecznik patentowy lub radca Prokuratorii Generalnej Rzeczypospolitej Polskiej, przewodniczący może zażądać złożenia takiego załącznika w wyznaczonym terminie.
Co do zasady karę porządkową grzywny wymierza się w kwocie do trzech tysięcy złotych. Grzywny ściąga się w drodze egzekucji sądowej na rzecz Skarbu Państwa. Ilekroć kodeks postępowania cywilnego dopuszcza zarządzenie przymusowego sprowadzenia lub aresztowania, stosuje się odpowiednio przepisy kodeksu postępowania karnego. O przymusowe sprowadzenie żołnierza w czynnej służbie wojskowej, oprócz terytorialnej służby wojskowej pełnionej dyspozycyjnie, sąd zwraca się do dowódcy jednostki wojskowej, w której pełni on służbę, lub do Żandarmerii Wojskowej, a o przymusowe sprowadzenie funkcjonariusza Policji, Służby Ochrony Państwa, Agencji Bezpieczeństwa Wewnętrznego, Agencji Wywiadu, Służby Kontrwywiadu Wojskowego, Służby Wywiadu Wojskowego, Centralnego Biura Antykorupcyjnego lub Straży Granicznej – do jego przełożonego. O ukaranie żołnierza w czynnej służbie wojskowej, oprócz terytorialnej służby wojskowej pełnionej dyspozycyjnie, sąd występuje do dowódcy jednostki wojskowej, w której pełni on służbę, a o ukaranie funkcjonariusza:
do jego przełożonego.
Strony mogą w toku posiedzenia, a jeżeli nie były obecne, na najbliższym posiedzeniu zwrócić uwagę sądu na uchybienie przepisom postępowania, wnosząc o wpisanie zastrzeżenia do protokołu. Stronie, która zastrzeżenia nie zgłosiła, nie przysługuje prawo powoływania się na takie uchybienia w dalszym toku postępowania, chyba że chodzi o przepisy postępowania, których naruszenie sąd powinien wziąć pod rozwagę z urzędu, albo że strona uprawdopodobni, iż nie zgłosiła zastrzeżeń bez swojej winy.
Rozprawa.
Przewodniczący i sąd podejmują czynności w sprawie tak, aby rozprawa przebiegła zgodnie z planem rozprawy, a jeżeli planu nie sporządzono – w najwcześniejszych możliwych terminach.
Przewodniczący wyznacza terminy posiedzeń w sprawie zgodnie z planem rozprawy, a jeżeli planu rozprawy nie sporządzono – najwcześniejsze możliwe terminy.
Rozprawę należy przygotować tak, aby nie było przeszkód do rozstrzygnięcia sprawy na pierwszym posiedzeniu na nią wyznaczonym. Więcej posiedzeń niż jedno wyznacza się tylko w razie konieczności, zwłaszcza gdy przeprowadzenie wszystkich dowodów na jednym posiedzeniu nie jest możliwe. W takim przypadku posiedzenia powinny odbywać się w kolejnych dniach, a jeżeli nie jest to możliwe – tak, aby upływ czasu pomiędzy kolejnymi posiedzeniami nie był nadmierny.
Na podstawie planu rozprawy przewodniczący wydaje zarządzenia mające na celu przygotowanie rozprawy. Przewodniczący może w szczególności:
Przewodniczący może ponadto zarządzić oględziny jeszcze przed rozprawą.
Jeżeli planu rozprawy nie sporządzono, zarządzenia mające na celu przygotowanie rozprawy wydaje się na podstawie pozwu i innych pism procesowych.
Sąd z urzędu ustala numer PESEL pozwanego będącego osobą fizyczną, jeżeli jest on obowiązany do jego posiadania lub posiada go nie mając takiego obowiązku, lub numer w Krajowym Rejestrze Sądowym, a w przypadku jego braku – numer w innym właściwym rejestrze, ewidencji lub NIP pozwanego niebędącego osobą fizyczną, który nie ma obowiązku wpisu we właściwym rejestrze lub ewidencji, jeżeli jest on obowiązany do jego posiadania.
Każda ze stron może w piśmie procesowym żądać przeprowadzenia rozprawy w jej nieobecności.
Rozprawa odbywa się w ten sposób, że po wywołaniu sprawy strony – najpierw powód, a potem pozwany – zgłaszają ustnie swe żądania i wnioski oraz przedstawiają twierdzenia i dowody na ich poparcie. Strony mogą ponadto wskazywać podstawy prawne swych żądań i wniosków. Na żądanie prokuratora sąd udziela mu głosu w każdym stanie rozprawy; art. 62 nie stosuje się.
§Każda ze stron jest obowiązana do złożenia oświadczenia co do twierdzeń strony przeciwnej dotyczących faktów. Strona jest przy tym obowiązana wyszczególnić fakty, którym zaprzecza.
Sąd poucza stronę niezastępowaną przez adwokata, radcę prawnego, rzecznika patentowego lub Prokuratorię Generalną Rzeczypospolitej Polskiej o treści art. 162 § 1, art. 20512 § 2, art. 229 i art. 230. § 2. Sąd poucza strony o możliwości ugodowego załatwienia sporu, w szczególności w drodze mediacji.
Ponadto rozprawa obejmuje, stosownie do okoliczności, postępowanie dowodowe i roztrząsanie jego wyników.
W razie nieobecności strony na rozprawie przewodniczący lub wyznaczony przez niego sędzia sprawozdawca przedstawia jej wnioski, twierdzenia i dowody znajdujące się w aktach sprawy.
Na rozprawie prowadzonej bez planu rozprawy sąd przez zadawanie pytań stronom dąży do tego, aby strony przytoczyły lub uzupełniły twierdzenia lub dowody na ich poparcie oraz udzieliły wyjaśnień koniecznych do zgodnego z prawdą ustalenia podstawy faktycznej dochodzonych przez nie praw lub roszczeń. W ten sam sposób sąd dąży do wyjaśnienia istotnych okoliczności sprawy, które są sporne.
W razie uzasadnionej potrzeby przewodniczący może udzielić stronom niezbędnych pouczeń, a stosownie do okoliczności zwraca uwagę na celowość ustanowienia pełnomocnika procesowego.
Sąd jest związany uznaniem powództwa, chyba że uznanie jest sprzeczne z prawem lub zasadami współżycia społecznego albo zmierza do obejścia prawa.
Rozprawa ulega odroczeniu, jeżeli sąd stwierdzi nieprawidłowość w doręczeniu wezwania albo jeżeli nieobecność strony jest wywołana nadzwyczajnym wydarzeniem lub inną znaną sądowi przeszkodą, której nie można przezwyciężyć
Sąd może skazać na grzywnę stronę, jeżeli powołała się w złej wierze na nieprawdziwe okoliczności, które skutkowały odroczeniem rozprawy.
Jeżeli nieprawdziwe okoliczności, które skutkowały odroczeniem rozprawy, zostały powołane w złej wierze przez pełnomocnika strony, sąd może go skazać na grzywnę.
Usprawiedliwienie niestawiennictwa z powodu choroby stron, ich przedstawicieli ustawowych, pełnomocników, świadków i innych uczestników postępowania, wymaga przedstawienia zaświadczenia potwierdzającego niemożność stawienia się na wezwanie lub zawiadomienie sądu, wystawionego przez lekarza sądowego.
Przepisu tego nie stosuje się do osób pozbawionych wolności, których usprawiedliwianie niestawiennictwa z powodu choroby regulują odrębne przepisy.
Rozprawa ulega odroczeniu, jeżeli sąd postanowi wezwać do wzięcia udziału w sprawie lub zawiadomić o toczącym się procesie osoby, które dotychczas w postępowaniu nie występowały w charakterze powodów lub pozwanych.
Sąd może w celu dokładniejszego wyjaśnienia stanu sprawy zarządzić stawienie się stron lub jednej z nich osobiście albo przez pełnomocnika
Sąd w sprawach dotyczących osoby małoletniego dziecka wysłucha je, jeżeli jego rozwój umysłowy, stan zdrowia i stopień dojrzałości na to pozwala. Wysłuchanie odbywa się poza salą posiedzeń sądowych.
Sąd stosownie do okoliczności, rozwoju umysłowego, stanu zdrowia i stopnia dojrzałości dziecka uwzględni jego zdanie i rozsądne życzenia.
Sąd może zarządzić oddzielną rozprawę co do pozwu głównego i wzajemnego, jako też co do jednego z kilku roszczeń połączonych w jednym pozwie, bądź to głównym, bądź wzajemnym, albo w stosunku do poszczególnych współuczestników.
Sąd może zarządzić połączenie kilku oddzielnych spraw toczących się przed nim w celu ich łącznego rozpoznania lub także rozstrzygnięcia, jeżeli są one ze sobą w związku lub mogły być objęte jednym pozwem.
Sąd może ograniczyć rozprawę do poszczególnych zarzutów lub zagadnień wstępnych.
Pozwany nie może odmówić wdania się w spór co do istoty sprawy, chociaż wniósł zarzuty formalne.
Oddalając zarzuty, których uwzględnienie uzasadniałoby odrzucenie pozwu, sąd wyda oddzielne postanowienie i może wstrzymać dalsze rozpoznanie sprawy, aż do uprawomocnienia się tego postanowienia. Oddalenie innych zarzutów formalnych sąd stwierdza w uzasadnieniu orzeczenia kończącego postępowanie, przytaczając powody rozstrzygnięcia.
Przewodniczący powinien we właściwej chwili skłaniać strony do pojednania, zwłaszcza na pierwszym posiedzeniu, po wstępnym wyjaśnieniu stanowiska stron. Osnowę ugody zawartej przed sądem wciąga się do protokołu rozprawy albo zamieszcza w odrębnym dokumencie stanowiącym część protokołu i stwierdza podpisami stron. Niemożność podpisania ugody sąd stwierdza w protokole.
Przepis art. 203 § 4 stosuje się odpowiednio.
Przewodniczący zamyka rozprawę po przeprowadzeniu dowodów i udzieleniu głosu stronom.
Można zamknąć rozprawę również w przypadku, gdy ma jeszcze zostać przeprowadzony dowód przez sędziego wyznaczonego lub przez sąd wezwany, dowód z dokumentu sporządzonego przez organ administracji publicznej lub znajdującego się w jego aktach albo dowód z dokumentu znajdującego się w aktach sądowych lub komorniczych, a rozprawę co do tych dowodów sąd uzna za zbyteczną.
Sąd może zamkniętą rozprawę otworzyć na nowo.
Od zarządzeń przewodniczącego wydanych w toku rozprawy strony mogą odwołać się do sądu.
Ilekroć ustawa przewiduje wysłuchanie stron lub innych osób, stosownie do okoliczności może się to odbyć przez wezwanie stron do złożenia odpowiednich oświadczeń na posiedzeniu albo wyznaczenie terminu do zajęcia stanowiska w piśmie procesowym lub za pomocą środków porozumiewania się na odległość, o ile dają one pewność co do osoby składającej oświadczenie.
Ilekroć zachowanie strony w świetle okoliczności sprawy wskazuje na nadużycie przez nią prawa procesowego, sąd poucza ją o możliwości zastosowania wobec niej środków, o których mowa poniżej.
W przypadku gdy sąd stwierdzi nadużycie przez stronę prawa procesowego, może w orzeczeniu kończącym postępowanie w sprawie:
Terminy.
Istnieje w literaturze kilka podziałów terminów. Istnieją terminy dla czynności procesowych stron i uczestników postępowania oraz terminy dla czynności sądu. Terminy dla czynności procesowych i uczestników postępowania dzieli się na:
Bieg terminu sądowego rozpoczyna się od ogłoszenia w tym przedmiocie postanowienia lub zarządzenia, a gdy kodeks postępowania cywilnego przewiduje doręczenie z urzędu – od jego doręczenia.
Terminy oblicza się według prawa cywilnego. Oddanie pisma procesowego w formie przesyłki poleconej w polskiej placówce pocztowej operatora pocztowego lub w placówce podmiotu zajmującego się doręczaniem korespondencji na terenie Unii Europejskiej jest równoznaczne z wniesieniem go do sądu. To samo dotyczy złożenia pisma przez żołnierza w dowództwie jednostki wojskowej albo przez osobę pozbawioną wolności w administracji zakładu karnego oraz przez członka załogi polskiego statku morskiego u kapitana statku. Przez wniesienie pisma rozumie się także wprowadzenie go do systemu teleinformatycznego.
Przewodniczący może z ważnej przyczyny przedłużyć lub skrócić termin sądowy na wniosek zgłoszony przed upływem terminu, nawet bez wysłuchania strony przeciwnej.
Terminy dla czynności sądu z reguły mają charakter terminów instrukcyjnych.
Uchybienie i przywrócenie terminu.
Czynność procesowa podjęta przez stronę po upływie terminu jest bezskuteczna.
Jeżeli strona nie dokonała w terminie czynności procesowej bez swojej winy, sąd na jej wniosek postanowi przywrócenie terminu. Postanowienie może być wydane na posiedzeniu niejawnym. Przywrócenie nie jest dopuszczalne, jeżeli uchybienie terminu nie pociąga za sobą ujemnych dla strony skutków procesowych.
Pismo z wnioskiem o przywrócenie terminu wnosi się do sądu, w którym czynność miała być dokonana w ciągu tygodnia od czasu ustania przyczyny uchybienia terminu. W piśmie tym należy uprawdopodobnić okoliczności uzasadniające wniosek. Równocześnie z wnioskiem strona powinna dokonać czynności procesowej. Po upływie roku od uchybionego terminu, jego przywrócenie jest dopuszczalne tylko w wyjątkowych wypadkach.
Niedopuszczalne jest przywrócenie terminu do złożenia środka odwoławczego od wyroku orzekającego unieważnienie małżeństwa lub rozwód albo ustanawiającego nieistnienie małżeństwa, jeśli choćby jedna ze stron zawarła po uprawomocnienie się wyroku nowy związek małżeński.
Spóźniony lub z mocy ustawy niedopuszczalny wniosek o przywrócenie terminu sąd odrzuci na posiedzeniu niejawnym.
Zgłoszenie wniosku o przywrócenie terminu nie wstrzymuje postępowania w sprawie ani wykonania orzeczenia. Sąd może jednak, stosownie do okoliczności, wstrzymać postępowanie lub wykonanie orzeczenia. W razie uwzględnienia wniosku sąd może natychmiast przystąpić do rozpoznania sprawy.
Mediacja.
Mediacja jest dobrowolna. Prowadzi się ją na podstawie umowy o mediację albo postanowienie sądu kierującego strony do mediacji. Umowa może być zawarta także przez wyrażenie przez stronę zgody, gdy druga strona złożyła do mediatora wniosek o przeprowadzenie mediacji. W umowie o mediację strony określają w szczególności przedmiot mediacji, osobę mediatora albo sposób wyboru mediatora. Mediację prowadzi się przed wszczęciem postępowania, a za zgodą stron także w toku sprawy.
Mediatorem może być osoba fizyczna, mająca pełną zdolność do czynności prawnych, korzystających w pełni z praw publicznych. Mediatorem nie może być sędzia. Nie dotyczy to sędziów w stanie spoczynku.
Postępowanie pojednawcze.
Sprawy cywilne, których charakter na to zezwala, mogą być uregulowane drogą ugody zawartej przed wniesieniem pozwu. Sąd uzna ugodę za niedopuszczalną, jeżeli jej treść jest niezgodna z prawem lub zasadami współżycia społecznego albo zmierza do obejścia prawa.
O zawezwanie do próby ugodowej – bez względu na właściwość rzeczową – można zwrócić się do sądu rejonowego ogólnie właściwego dla przeciwnika. W wezwaniu należy oznaczyć zwięźle sprawę. Postępowanie pojednawcze przeprowadza sąd w składzie jednego sędziego. Z posiedzenia spisuje się protokół, a jeżeli doszło do ugody, osnowę jej wciąga się do protokołu. Strony podpisują ugodę; niemożność podpisania ugody sąd stwierdza w protokole.
Jeżeli wzywający nie stawi się na posiedzenie, sąd na żądanie przeciwnika włoży na niego obowiązek zwrotu kosztów wywołanych próbą ugodowych. Jeżeli przeciwnik bez usprawiedliwienia nie stawi się na posiedzenie, sąd na żądanie wzywającego, który wniósł następnie w tej sprawie pozew, uwzględni koszty wywołane próbą ugodową w orzeczeniu kończącym postępowanie w sprawie.
Kumulacja roszczeń.
Kumulacja roszczeń oznacza "dochodzenie jednym pozwem przeciwko temu samemu pozwanemu kilku roszczeń, z których każde mogłoby być dochodzone osobnym pozwem". W literaturze nazywa się to też przedmiotową kumulacją roszczeń.
Powód może dochodzić jednym pozwem kilku roszczeń przeciwko temu samemu pozwanemu, jeżeli nadają się one do tego samego trybu postępowania oraz jeżeli sąd jest właściwy ze względu na ogólną wartość roszczeń, a ponadto – gdy roszczenia są różnego rodzaju – o tyle tylko, o ile dla któregokolwiek z tych roszczeń nie jest przewidziane postępowanie odrębne ani też nie zachodzi niewłaściwość sądu według przepisów o właściwości bez względu na wartość przedmiotu sporu.
Zmiana powództwa.
Zmiana powództwa to zmiana roszczenia procesowego zgłoszonego w pozwie (zmiana pod względem przedmiotowym). Zmiana powództwa następuje albo co do żądania, albo co do podstawy powództwa.
Kodeks stanowi, że zmiana powództwa jest dopuszczalna, jeżeli nie wpływa na właściwość sądu. Jeżeli w myśl tego przepisu zmiana nie jest dopuszczalna, a powód zmienia powództwo w ten sposób, że występuje z nowym roszczeniem obok pierwotnego, sąd rozpoznaje nowe roszczenie jako sprawę oddzielną, jeżeli jest dla niej rzeczowo i miejscowo właściwy, a w przeciwnym razie przekazuje sprawę sądowi właściwemu. Gdy jednak taka następuje w sądzie rejonowym, należy przekazać całe zmienione powództwo sądowi okręgowemu, który dla zmienionego powództwa jest rzeczowo i miejscowo właściwy. Jest to wyjątek od zasady, że sąd właściwy w chwili wniesienia pozwu jest właściwy do końca postępowania.
Jeżeli powód występuje z nowym roszczeniem zamiast lub obok roszczenia pierwotnego, skutki dla doręczenia pozwu rozpoczynają się z chwilą, w której roszczenie to powód zgłosił na rozprawie w obecności pozwanego, a w innych wypadkach – z chwilą doręczenia pozwanemu pisma zawierającego zamianą i odpowiadającego wymaganiom pozwu.
Cofnięcie pozwu.
Cofnięcie pozwu jest definiowane w literaturze jako oświadczenie powoda o znaczeniu czysto procesowym, które decyduje wprawdzie o wytoczonym procesie, nie decyduje jednak samo przez się o dochodzonym roszczeniu. Nie jest tożsame ze zrzeczeniem się roszczenia, kiedy to w razie ponownego wniesienia powództwa o to samo roszczenie – sąd wyda wyrok oddalający powództwo na wniosek pozwanego.
Pozew może być cofnięty bez zezwolenia pozwanego aż do rozpoczęcia rozprawy, a jeżeli z cofnięciem połączone jest zrzeczenie się roszczenia – aż do wydania wyroku. Pozew cofnięty nie wywołuje żadnych skutków, jakie ustawa wiąże z wytoczeniem powództwa. Na żądanie pozwanego powód zwraca mu koszty, jeżeli sąd już przedtem nie orzekł prawomocnie o obowiązku ich uiszczenia przez pozwanego. W razie cofnięcia pozwu poza rozprawą przewodniczący odwołuje wyznaczoną rozprawę i o cofnięciu zawiadamia pozwanego, który może w terminie dwutygodniowym złożyć sądowi wniosek o przyznanie kosztów. Gdy skuteczność cofniętego pozwu zależy od zgody pozwanego, niezłożenie przez niego oświadczenia w tym przedmiocie w powyższym terminie uważa się za wyrażenie zgody. Sąd może uznać za niedopuszczalne cofnięcie pozwu, zrzeczenie się lub ograniczenie roszczenia tylko wtedy, gdy okoliczności sprawy wskazują, że wymienione czynności są sprzeczne z prawem lub zasadami współżycia społecznego albo zmierzają do obejścia prawa.
Wprawdzie sąd jest związany wydanym wyrokiem od chwili ogłoszenia, jednak sytuacja inaczej wygląda sytuacja w razie cofnięcia pozwu przed uprawomocnieniem się wyroku i przed jego zaskarżeniem z jednoczesnym zrzeczeniem się dochodzonego roszczenia. W takich wypadkach, a także za zgodą pozwanego również bez takiego zrzeczenia się, sąd pierwszej instancji uchyli swój wyrok i postępowanie w sprawie umorzy, jeżeli uzna cofnięcie takie za dopuszczalne.
Sąd wydaje postanowienie o umorzeniu postępowania, jeżeli powód cofnął ze skutkiem prawnym pozew lub jeżeli wydanie wyroku stało się z innych przyczyn zbędne lub niedopuszczalne, albo jeżeli strony zawarły ugodę przed mediatorem, którą zatwierdził sąd.
Odrzucenie pozwu.
Odrzucenie pozwu jest skutkiem braku jednej z bezwzględnych przesłanek procesowych, jeżeli ten brak nie może być usunięty w postępowaniu lub jeśli nie został uzupełniony w wyznaczonym terminie. Brak bezwzględnych przesłanek procesowych sąd uwzględnia z urzędu.
Kodeks postępowania cywilnego stanowi, że sąd odrzuci pozew:
Z powodu braku zdolności sądowej jednej ze stron albo zdolności procesowej powoda i niedziałania przedstawiciela ustawowego lub braku w składzie organów jednostki organizacyjnej będącej powodem, uniemożliwiającym jej działanie, sąd odrzuci pozew dopiero wówczas, gdy brak nie będzie uzupełniony zgodnie z przepisami kodeksu postępowania cywilnego.
Brak jurysdykcji krajowej stanowi przyczynę nieważności, którą sąd bierze pod rozwagę z urzędu w każdym stanie sprawy. W razie stwierdzenia braku jurysdykcji krajowej sąd odrzuca pozew lub wniosek.
Jeżeli przyczyny odrzucenia pozwu powstały dopiero w toku procesu, wtedy sąd wydaje postanowienie o umorzeniu postępowania.
Dowody.
Dowód w literaturze jest definiowany jako "środek, za pomocą którego dokonuje się dowodzenia w procesie". Dzieli się je na:
Dowody są stopniowalne. Według innego podziału dowody dzieli się na rzeczowe (oględziny wszelkich przedmiotów; dowód z dokumentów, o ile przedmiotem badania jest sam dokument, a nie jego treść) i osobowe (sąd bada fakty z pomocą zeznań osób – świadków, biegłych, stron procesowych). Dowody osobowe dzielą się na ustne i pisemne. Dokumenty zaliczają się do dowodów osobowych pisemnych.
Przedmiotem dowodu są fakty mające dla rozstrzygnięcia sprawy istotne znaczenie. Fakty powszechnie znane nie wymagają dowodu. Tak samo wygląda sytuacja z faktami znanymi sądowi urzędowo, jednak sąd powinien na rozprawie zwrócić na nie uwagę stron. Nie wymagają dowodu fakty przyznane w toku postępowania przez stronę przeciwną, jeżeli przyznanie nie budzi wątpliwości. Gdy strona nie wypowie się co do twierdzeń strony przeciwnej o faktach, sąd, mając na uwadze wyniki całej rozprawy, może fakty te uznać za przyznane.
Domniemanie faktyczne oznacza, że sąd może uznać za ustalone fakty mające istotne znaczenie dla rozstrzygnięcia sprawy, jeżeli wniosek taki można wyprowadzić z innych ustalonych faktów.
Strony są obowiązane wskazywać dowody dla stwierdzenia faktów, z których wywodzą skutki prawne. Sąd może dopuścić dowód nie wskazany przez stronę.
Sąd ocenia wiarygodność i moc dowodów według własnego przekonania, na podstawie wszechstronnego rozważenia zebranego materiału. Sąd oceni na tej samej podstawie, jakie znaczenie nadać odmowie przedstawienia przez stronę dowodu lub przeszkodom stawianym przez nią w jego przeprowadzeniu wbrew postanowieniu sądu.
Domniemania prawne to domniemania ustanowione przez prawo. Wiążą sąd, jednak mogą być obalone, ilekroć ustawa tego nie wyłącza.
Postępowanie dowodowe.
Postępowanie dowodowe odbywa się przed sądem orzekającym, chyba że sprzeciwia się temu charakter dowodu albo wzgląd na poważne niedogodności lub niewspółmierności kosztów w stosunku do przedmiotu sporu. W takich wypadkach sąd orzekający zleci przeprowadzenie dowodu jednemu ze swych członków (sędzia wyznaczony) albo innemu sądowi (sąd wezwany).
Niestawiennictwo stron na termin nie wstrzymuje przeprowadzenia dowodu, chyba że obecność stron lub jednej z nich okaże się konieczna.
Sąd nie jest związany swym postanowieniem dowodowym i może je stosownie do okoliczności uchylić lub zmienić. Sędzia wyznaczony i sąd wezwany mogą uzupełnić na wniosek strony postanowienie sądu orzekającego przez przesłuchanie nowych świadków na fakty wskazane w tym postanowieniu. Sąd orzekający może zarządzić powtórzenie lub uzupełnienie postępowania dowodowego.
Środki dowodowe.
Dokumenty urzędowe i prywatne.
Dokumenty urzędowe, sporządzone w przepisanej formie przez powołane do tego organy władzy publicznej i inne organy państwowe w zakresie ich działania, stanowią dowód tego, co zostało w nich urzędowo zaświadczone. Analogicznie wygląda sprawa z dokumentami urzędowymi sporządzonymi przez inne podmioty w zakresie zleconych im przez ustawę spraw z dziedziny administracji publicznej.
Strona, która zaprzeczyła prawdziwości dokumenty urzędowego albo twierdzi, że zawarte w nim oświadczenia organu, od którego dokument ten pochodzi, są niezgodne z prawdą, powinna okoliczności te udowodnić. Jeżeli strona zaprzecza prawdziwości dokument albo twierdzi, że zawarte w nim oświadczenie osoby, która je podpisała, od niej nie pochodzi, obowiązana jest okoliczności te udowodnić. Jeżeli jednak spór dotyczy dokumentu prywatnego pochodzącego od innej osoby niż strona zaprzeczająca, prawdziwość dokumentu powinna udowodnić strona, która chce z niego skorzystać.
Za nieuzasadnioną odmowę przedstawienia dokumentu przez osobę trzecią sąd, po wysłuchaniu jej oraz stron co do zasadności odmowy, skaże osobę trzecią na grzywnę. Osoba trzecia ma prawo żądać zwrotu wydatków połączonych z przedstawieniem dokumentu.
Dokument prywatny stanowi dowód tego, że osoba, która go podpisała, złożyła oświadczenie zawarte w dokumencie.
Od zasady pierwszeństwa dokumentu istnieją pewne wyjątki:
Każdy obowiązany jest przedstawić na zarządzenie sądu w oznaczonym terminie i miejscu dokument znajdujący się w jego posiadaniu i stanowiący dowód faktu istotnego dla rozstrzygnięcia sprawy, chyba że dokument zawiera tajemnicę państwową. Od powyższego obowiązku może uchylić się ten, kto co do okoliczności objętych treścią dokumentu mógłby jako świadek odmówić zeznania albo kto posiada dokument w imieniu osoby trzeciej, która mogłaby z takich samych przyczyn sprzeciwić się przedstawieniu dokumentu. Jednakże i wówczas nie można odmówić przedstawienia dokumentu, gdy jego posiadacz lub osoba trzecia obowiązani są do tego względem chociażby jednej ze stron albo gdy dokument wystawiony jest w interesie strony, która żąda przeprowadzenia dowodu. Strona nie może ponadto odmówić przedstawienia dokumentu, jeżeli szkoda, na którą byłaby przez to narażona, polega na przegraniu procesu.
Sąd oceni na podstawie okoliczności poszczególnego wypadku, czy i o ile dokument zachowuje moc dowodową pomimo przekreśleń, podskrobań lub innych uszkodzeń.
Świadkowie.
Świadkami nie mogą być:
Dowód z przesłuchania stron.
Jeżeli po wyczerpaniu środków dowodowych lub w ich braku pozostały niewyjaśnione fakty istotne dla rozstrzygnięcia sprawy, sąd dla wyjaśnienia tych faktów zarządzi dowód z przesłuchania stron.
Za osobę prawną sąd przesłuchuje osoby wchodzące w skład organu uprawnionego do jej reprezentowania, przy czym sąd decyduje, czy przesłuchać wszystkie te osoby, czy też niektóre z nich. Za Skarb Państwa sąd może przesłuchać w charakterze strony osoby powołane do reprezentowania państwowej jednostki organizacyjnej, z której działalnością wiąże się dochodzone roszczenie, lub inne wskazane osoby.
Jeżeli powództwo jest wytoczone przez prokuratora lub organizację pozarządową na rzecz oznaczonej osoby, przesłuchuje się w charakterze strony powodowej tę osobę, chociażby nie przystąpiła ona do sprawy.
Gdy z przyczyn natury faktycznej lub prawnej przesłuchać można co do okoliczności spornych jedną tylko stronę, sąd oceni, czy mimo to należy przesłuchać tę stronę, czy też dowód ten pominąć w zupełności. Sąd postąpi tak samo, gdy druga strona lub niektórzy ze współuczestników nie stawili się na przesłuchanie stron lub odmówili zeznań. W sprawach osób znajdujących się pod władzą rodzicielską, opieką lub kuratelą od uznania sądu zależy przesłuchanie bądź samej strony, bądź jej przedstawiciela ustawowego, bądź też obojga.
Sąd przesłucha najpierw strony bez odbierania przyrzeczenia. Jeżeli przesłuchanie to nie wyświetli dostatecznie faktów, sąd może przesłuchać według swego wyboru jedną ze stron ponownie, po uprzednim odebraniu od niej przyrzeczenia. Przesłuchanie jednej ze stron co do pewnego faktu z odebraniem od niej przyrzeczenia nie wyłącza takiego przesłuchania drugiej strony co do innego faktu.
Przed przystąpieniem do przesłuchania sąd uprzedza strony, że obowiązane są zeznawać prawdę i że stosownie do okoliczności mogą być przesłuchane po odebraniu od nich przyrzeczenia. Przed odebraniem przyrzeczenia sąd uprzedza stronę o odpowiedzialności za złożenie fałszywych zeznań.
Biegli.
W wypadkach wymagających wiadomości specjalnych sąd po wysłuchaniu wniosków stron co do liczby biegłych i ich wyboru może wezwać jednego lub biegłych w celu zasięgnięcia ich opinii. Sąd orzekający może pozostawić prawo wyboru biegłego sędziemu wyznaczonemu lub sądowi wezwanemu. Sąd oznaczy, czy opinia ma być przedstawiona ustnie, czy na piśmie.
Osoba wyznaczona na biegłego może nie przyjąć włożonego na nią obowiązku z przyczyn, jakie uprawniają świadka do odmowy zeznać, a ponadto z powodu przeszkody, która uniemożliwia jej wydanie opinii.
Aż do ukończenia czynności biegłego strona może żądać jego wyłączenia z przyczyn, z jakich można żądać wyłączenia sędziego. Gdy strona zgłasza wniosek o wyłączenie biegłego po rozpoczęciu przez niego czynności obowiązana jest uprawdopodobnić, że przyczyna wyłączenia powstała później lub przedtem nie była jej znana.
Opinia biegłego powinna zawierać uzasadnienie. Biegli mogą złożyć opinię łącznią. Jeżeli biegły nie może na razie udzielić wyczerpującej opinii, sąd wyznaczy termin dodatkowy do jej przesłuchania.
Sąd może zażądać ustnego wyjaśnienia opinii złożonej na piśmie i, w razie potrzeby, może zażądać dodatkowej opinii od tych samych lub innych biegłych.
Sąd może zażądać opinii odpowiedniego instytutu naukowego lub naukowo-badawczego. Sąd może zażądać od instytutu dodatkowych wyjaśnień bądź pisemnych, bądź ustnych przez wyznaczoną do tego osobę, może też zarządzić złożenie dodatkowej opinii przez ten same lub inny instytut. W opinii instytutu należy wskazać osoby, które przeprowadziły badanie i wydały opinię. Instytut naukowy lub naukowo-badawczy może żądać wynagrodzenia za wykonaną pracę i za stawiennictwo swoich przedstawicieli.
Oględziny.
Sąd może zarządzić, że oględziny odbywają się z udziałem lub bez udziału biegłych. Może też zarządzić, w zależności od okoliczności, o połączeniu oględzin z przesłuchaniem świadków.
Inne środki dowodowe.
Sąd może dopuścić dowód z grupowego badania krwi. Pobranie krwi w celu jej badania może nastąpić tylko za zgodą osoby, której krew ma być pobrana, a jeżeli osoba ta nie ukończyła trzynastu lat lub jej ubezwłasnowolniona całkowicie – za zgodą jej przedstawiciela ustawowego.
Sąd może dopuścić dowód z filmu, telewizji, fotokopii, fotografii, planów, rysunków oraz płyt lub taśm dźwiękowych i innych przyrządów utrwalających albo przenoszących obrazy lub dźwięki. Dowody te sąd przeprowadza, stosując odpowiednio przepisy o dowodzie z oględzin oraz o dowodzie z dokumentów.
Postanowienia.
Jeżeli kodeks postępowania cywilnego nie przewiduje wydania wyroku lub nakazu zapłaty; sąd wydaje postanowienie
Postanowienie wydane na posiedzeniu niejawnym wiążą sąd od chwili, w której zostało podpisane wraz z uzasadnieniem, jeżeli zaś sąd postanowienia nie uzasadnia, od chwili podpisania sentencji.
Postanowienia niekończące postępowania w sprawie mogą być uchylane i zmieniane wskutek zmiany okoliczności sprawy, chociażby były zaskarżone, a nawet prawomocne. Takie postanowienia mogą być zmieniane lub uchylane także wtedy, gdy zostały wydane na podstawie aktu normatywnego uznanego przez Trybunał Konstytucyjny za niezgodny z Konstytucją, ratyfikowaną umową międzynarodową lub ustawą. Sąd nie jest związany swym postanowieniem dowodowym i może je stosownie do okoliczności uchylić lub zmienić. Sędzia wyznaczony i sąd wezwany mogą uzupełnić na wniosek strony postanowienie sądu orzekającego przez przesłuchanie nowych świadków na fakty wskazane w tym postanowieniu.
Wyroki.
Wyrok częściowy.
Wyrok częściowy może być wydany przez sąd, jeżeli do rozstrzygnięcia nadaje się tylko część żądania lub niektóre z żądań pozwu; to samo dotyczy powództwa wzajemnego. Na tej samej podstawie sąd może wydać wyrok częściowy, rozstrzygając o całości żądania powództwa głównego lub wzajemnego.
Wyrok wstępny.
Sąd, uznając roszczenie za usprawiedliwione w zasadzie, może wydać wyrok wstępny tylko co do samej zasady, co do spornej zaś wysokości żądania – zarządzić bądź dalszą rozprawę, bądź jej odroczenie. W razie zarządzenia dalszej rozprawy, wyrok co do wysokości żądania, jak również rozstrzygnięcie co do kosztów może zapaść dopiero po uprawomocnieniu się wyroku wstępnego. Wyrok wstępny może zapaść tylko w pierwszej instancji, jest zawsze samoistny i podlega apelacji, nie wydaje w nim sąd rozstrzygnięcia o kosztach procesu i nie nadaje mu rygoru natychmiastowej wykonalności.
Jeżeli pozwany ponosi odpowiedzialność z określonych przedmiotów majątkowych albo do wysokości ich wartości, sąd może, nie wymieniając tych przedmiotów ani ich wartości, uwzględnić powództwo zastrzegając pozwanemu prawo do powołania się w toku postępowania egzekucyjnego na ograniczenie odpowiedzialności. W szczególnie uzasadnionych wypadkach sąd może w wyroku rozłożyć na raty zasądzone świadczenie, a w sprawach o wydanie nieruchomości lub o opróżnienie pomieszczenia – wyznaczyć odpowiedni termin do spełnienia tego świadczenia.
Jeżeli w sprawie o naprawienie szkody, o dochody, zwrot bezpodstawnego wzbogacenia lub o świadczenie z umowy o dożywocie sąd uzna, że ścisłe udowodnienie wysokości żądania jest niemożliwe lub nader utrudnione, może w wyroku zasądzić odpowiednią sumę według swej oceny, opartej na rozważeniu wszystkich okoliczności sprawy.
Wyrok końcowy.
Jest wydawany, jeżeli wcześniej zapadł wyrok częściowy lub wstępny. W wyroku końcowym wydaje się rozstrzygnięcie o kosztach postępowania.
Wyrok uzupełniający.
Strona może w ciągu dwóch tygodni od ogłoszenia wyroku, a gdy doręczenie wyroku następuje z urzędu – od jego doręczenia, zgłosić wniosek o uzupełnienie wyroku, jeżeli sąd nie orzekł o całości żądania, o natychmiastowej wykonalności albo nie zamieścił w wyroku dodatkowego orzeczenia, którego według przepisów ustawy powinien był zamieścić z urzędu. Wniosek o uzupełnienie wyroku co do zwrotu kosztów lub natychmiastowej wykonalności sąd może rozpoznać na posiedzeniu niejawnym. Orzeczenie uzupełniające wyrok zapada w postaci wyroku, chyba że uzupełnienie dotyczy wyłącznie zwrotu kosztów lub natychmiastowej wykonalności.
Wyrok zaoczny.
Jeżeli pozwany nie stawił się na posiedzenie wyznaczone na rozprawę albo mimo stawienia się nie bierze udziału w rozprawie, sąd wyda wyrok zaoczny. W tym wypadku przyjmuje się za prawdziwe twierdzenia powoda o okolicznościach faktycznych przytoczonych w pozwie lub w pismach procesowych doręczonych pozwanemu przed rozprawą, chyba że budzą one uzasadnione wątpliwości albo zostały przytoczone w celu obejścia prawa.
Wyrok wydany w nieobecności pozwanego nie będzie zaoczny, jeżeli pozwany żądał przeprowadzenia rozprawy w swej nieobecności albo składał już w sprawie wyjaśnienia ustnie lub na piśmie.
W razie nienadejścia dowodu doręczenia na dzień rozprawy sąd może w ciągu następnych dwóch tygodni wydać na posiedzeniu niejawnym wyrok zaoczny, jeżeli w tym czasie otrzyma dowód doręczenia. Wyrok taki wiąże sąd od chwili podpisania sentencji.
Pozwany przeciwko któremu zapadł wyrok zaoczny, może złożyć sprzeciw w ciągu tygodnia od doręczenia mu wyroku. W piśmie zawierającym sprzeciw pozwany powinien przytoczyć zarzuty przeciwko żądaniu pozwu oraz fakty i dowody oraz ich uzasadnienie. Sprzeciw złożony po terminie oraz sprzeciw, którego braków strona w wyznaczonym terminie nie uzupełniła, a także sprzeciw nieopłacony, sąd odrzuca na posiedzeniu niejawnym. Jeżeli sprzeciw został złożony prawidłowo, przewodniczący wyznacza termin rozprawy i zarządza doręczenie sprzeciwu powodowi.
Na wniosek pozwanego sąd zawiesi rygor natychmiastowej wykonalności nadany wyrokowi zaocznemu, jeżeli wyrok ten został wydany z naruszeniem przepisów o dopuszczalności jego wydania albo jeżeli pozwany uprawdopodobni, że jego niestawiennictwo było nie zawinione, a przedstawione w sprzeciwie okoliczności wywołują wątpliwości co od zasadności wyroku zaocznego.
Po ponownym rozpoznaniu sprawy sąd wydaje wyrok, którym wyrok zaoczny w całości lub części utrzymuje w mocy albo uchyla go i orzeka o żądaniu pozwu, bądź też pozew odrzuca lub postępowanie umarza.
W razie cofnięcia sprzeciwu sąd, jeżeli uzna, że cofnięcie jest dopuszczalne, umarza postępowanie wywołane wniesieniem sprzeciwu i orzeka o kosztach jak przy cofnięciu pozwu. Wyrok zaoczny staje się prawomocny. Sąd może uznać za niedopuszczalne cofnięcie pozwu tylko wtedy, gdy okoliczności sprawy wskazują, że byłoby to sprzeczne z prawem lub zasadami współżycia społecznego albo zmierzają do obejścia prawa.
Wydanie wyroku.
Wydając wyrok sąd bierze pod uwagę stan z chwili wyrokowania. Wyrok może być wydany jedynie przez sędziów, przed którymi odbyła się rozprawa poprzedzająca bezpośrednio wydanie wyroku.
Wyrok może być wydany jedynie przez sędziów, przed którymi odbyła się rozprawa poprzedzająca bezpośrednio wydanie wyroku. Sąd wydaje wyrok po niejawnej naradzie sędziów. Na naradę składają się dyskusja, głosowanie nad mającym zapaść orzeczeniem i zasadniczymi powodami rozstrzygnięcia oraz spisanie sentencji wyroku. Przewodniczący zbiera głosy sędziów według ich starszeństwa służbowego, a ławników według ich wieku, poczynając od najmłodszego, sam zaś głosuje ostatni. Sprawozdawca, jeżeli jest wyznaczony, głosuje pierwszy. Wyrok zapada większością głosów. Sędzia, który przy głosowaniu nie zgodził się z większością, może przy podpisywaniu sentencji zgłosić zdanie odrębne i obowiązany jest uzasadnić je na piśmie przed podpisaniem uzasadnienia. Sentencję wyroku podpisuje cały skład sądu.
Ogłoszenie wyroku powinno nastąpić na posiedzeniu, na którym zamknięto rozprawę. Jednakże w sprawie zawiłej sąd może odroczyć ogłoszenie wyroku na czas do dwóch tygodni. W postanowieniu o odroczeniu sąd powinien wyznaczyć termin ogłoszenia wyroku i ogłosić go niezwłocznie po zamknięciu rozprawy. Ogłoszenie wyroku następuje na posiedzeniu jawnym. Nieobecność stron nie wstrzymuje ogłoszenia. Jeżeli ogłoszenie było odroczone, może go dokonać sam przewodniczący. Ogłoszenie wyroku dokonuje się przez odczytanie sentencji. Po ogłoszeniu sentencji przewodniczący lub sędzia sprawozdawca podaje ustnie zasadnicze powody rozstrzygnięcia, może jednak tego zaniechać, jeżeli sprawa była rozpoznawana przy drzwiach zamkniętych
Ogłoszenie wyroku nie podpisanego przez wszystkich sędziów czy ławników jest uchybieniem procesowym i może być podstawą do zaskarżenia wyroku. Doktryna stoi na stanowisku, że "wyrok nie ogłoszony, jako orzeczenie nieistniejące, nie podlega zaskarżeniu; orzecznictwo w tej kwestii nie jest jednolite".
Uzasadnienie wyroku sporządza się na żądanie strony, zgłoszone w terminie tygodniowym od dnia ogłoszenia sentencji, a w wypadku strony działającej bez adwokata, radcy prawnego lub rzecznika patentowego, która na skutek pozbawienia wolności była nieobecna przy ogłoszeniu wyroku – od dnia doręczenia sentencji wyroku. Żądanie spóźnione sąd odrzuci na posiedzeniu niejawnym. Sąd sporządza uzasadnienie wyroku również wówczas, gdy wyrok został zaskarżony w ustawowym terminie oraz gdy wniesiono skargę o stwierdzenie niezgodności z prawem prawomocnego orzeczenia.
Uzasadnienie wyroku powinno zawierać wskazanie podstawy faktycznej rozstrzygnięcia oraz wyjaśnienie podstawy prawnej wyroku z przytoczeniem przepisów prawa. Do podstawy faktycznej rozstrzygnięcia należy:
Stronie działającej bez adwokata, radcy prawnego lub rzecznika patentowego, obecnej przy ogłoszeniu wyroku, przewodniczący udzieli wskazówek co do sposobu i terminów wniesienia środka zaskarżenia. Jeżeli zastępstwo stron przez adwokatów lub radców prawnych jest obowiązkowe, należy pouczyć stronę o treści przepisów o obowiązkowym zastępstwie oraz o skutkach niezastosowania się do tych przepisów.
Stronie działającej bez adwokata, radcy prawnego lub rzecznika patentowego, która na skutek pozbawienia wolności była nieobecna przy ogłoszeniu wyroku, sąd z urzędu w ciągu tygodnia od dnia ogłoszenia wyroku doręcza odpis jego sentencji z pouczeniem o terminie i sposobie wniesienia środka zaskarżenia.
Sąd sporządza uzasadnienie wyroku w terminie dwutygodniowym od dnia złożenia wniosku o sporządzenie uzasadnienia, a gdy wniosek taki nie był zgłoszony – od dnia zaskarżenia wyroku lub wniesienia skargi o stwierdzenie niezgodności z prawem prawomocnego orzeczenia. W sprawie zawiłej, w razie niemożności sporządzenia uzasadnienia w terminie, prezes sądu może przedłużyć ten termin na czas oznaczony, nie dłuższy niż trzydzieści dni.
Apelację wnosi się do sądu, który wydał zaskarżony wyrok, w terminie dwutygodniowym od doręczenia stronie skarżącej wyroku z uzasadnieniem. Jeżeli strona nie zażądała uzasadnienia wyroku w terminie tygodniowym od ogłoszenia sentencji, termin do wniesienia apelacji biegnie od dnia, w którym upłynął termin do żądania uzasadnienia.
Wyrok z uzasadnieniem doręcza się tylko tej stronie, która zażądała sporządzenia uzasadnienia. Sąd jest związany wydanym wyrokiem od chwili jego ogłoszenia. Jednakże w razie cofnięcia pozwu przed uprawomocnieniem się wyroku i przed jego zaskarżeniem z jednoczesnym zrzeczeniem się dochodzonego roszczenia, a za zgodą pozwanego również bez takiego zrzeczenia, sąd pierwszej instancji uchyli swój wyrok i postępowanie w sprawie umorzy, jeżeli uzna cofnięcie takie za dopuszczalne.
Rygor natychmiastowej wykonalności.
Sąd z urzędu nada wyrokowi przy jego wydaniu rygor natychmiastowej wykonalności, jeżeli:
Sąd może nadać wyrokowi przy jego wydaniu rygor natychmiastowej wykonalności, jeżeli zasądza należność z wekslu, czeku, warrantu, rewersu, dokumentu urzędowego lub dokumentu prywatnego, którego prawdziwość nie została zaprzeczona, oraz jeżeli uwzględnia powództwo o naruszenie posiadania. Sąd może również na wniosek nadać wyrokowi nadającemu się do wykonania w drodze egzekucji rygor natychmiastowej wykonalności, gdyby opóźnienie uniemożliwiało lub znacznie utrudniało wykonanie wyroku albo narażało powoda na szkodę.
Zasądzając należność pracownika w sprawach z zakresu prawa pracy, sąd z urzędu nada wyrokowi przy jego wydaniu rygor natychmiastowej wykonalności w części nie przekraczającej pełnego jednomiesięcznego wynagrodzeniach pracownika.
Rygor natychmiastowej wykonalności obowiązuje od chwili ogłoszenia wyroku lub postanowienia, którym go nadano, a gdy ogłoszenia nie było – od chwili podpisania sentencji orzeczenia.
Prawomocność orzeczeń sądowych.
W literaturze odróżnia się prawomocność formalną i materialną. Formalna oznacza niemożność zmiany rozstrzygnięcia zawartego w orzeczeniu sądowym za pomocą zwykłych środków odwoławczych. Materialna dotyczy "skutków prawnych rozstrzygnięcia ze względu na jego treść zawartą w orzeczeniu sądowym".
Orzeczenie sądu staje się prawomocne, jeżeli nie przysługuje co do niego środek odwoławczy lub inny środek zaskarżenia. Mimo niedopuszczalności odrębnego zaskarżenia nie stają się prawomocne postanowienia podlegające rozpoznaniu przez sąd drugiej instancji, gdy sąd ten rozpoznaje sprawę, w której je wydano. Jeżeli zaskarżono tylko część orzeczenia, staje się ono prawomocne w części pozostałej z upływem terminu do zaskarżenia, chyba że sąd drugiej instancji może z urzędu rozpoznać sprawę także w tej części. Sąd drugiej instancji, na wniosek strony, rozpoznaje również te postanowienia sądu pierwszej instancji, które nie podlegają zaskarżeniu w drodze zażalenia, a miały wpływ na rozstrzygnięcie sprawy.
Orzeczenie prawomocne wiąże nie tylko strony i sąd, który je wydał, ale również inne sądy oraz inne organy państwowe i organy administracji publicznej, a w wypadkach przewidzianych w ustawie także inne osoby. Kodeks postępowania karnego określa w jakim zakresie orzeczenia sądu cywilnego nie wiążą sądu w postępowaniu karnym.
Wyrok prawomocny ma powagę rzeczy osądzonej tylko co do tego, co w związku z podstawą sporu stanowiło przedmiot rozstrzygnięcia, a ponadto tylko między tymi samymi stronami.
Prawomocność orzeczenia stwierdza na wniosek strony sąd pierwszej instancji, a dopóki akta sprawy znajdują się w sądzie drugiej instancji – ten sąd. Stwierdzenia dokonuje sąd jednoosobowo. Postanowienie w tej sprawie może wydać również referendarz sądowy.
Postępowania odrębne.
Postępowanie w sprawach małżeńskich.
W postępowaniu w sprawach małżeńskich rozpatruje się sprawy:
Do reprezentowania strony konieczne jest pełnomocnictwo do prowadzenia danej sprawy. Posiedzenia odbywają się przy drzwiach zamkniętych, chyba że obie strony żądają publicznego rozpoznania sprawy, a sąd uzna, że jawność nie zagraża moralności.
Rozprawa odbywa się bez względu na niestawiennictwo jednej ze stron. Jednakże w razie nie usprawiedliwionego niestawiennictwa powoda na pierwsze posiedzenie sądowe wyznaczone w celu przeprowadzenia rozprawy, postępowanie ulega zwieszeniu, chyba że prokurator popiera żądanie unieważnienia albo ustalenia istnienia lub nieistnienia małżeństwa. Podjęcie postępowania następuje na wniosek powoda, nie wcześniej jednak niż upływie trzech miesięcy od dnia zawieszenia postępowania. W razie niezgłoszenia takiego wniosku w ciągu roku po zawieszeniu, sąd umorzy postępowanie. Umorzenie wywołuje takie same skutki, jak umorzenie postępowania zawieszonego na zgodny wniosek stron lub z powodu ich niestawiennictwa.
Małoletni, którzy nie ukończyli lat trzynastu, a zstępni stron, którzy nie ukończyli lat siedemnastu, nie mogą być przesłuchiwani w charakterze świadków.
W sprawach małżeńskich nie można oprzeć rozstrzygnięcia wyłącznie na uznaniu powództwa lub przyznaniu okoliczności faktycznych; tak więc nie ma w takiej sytuacji możliwości wydania wyroku zaocznego.
W każdej sprawie o rozwód lub o separację sąd zarządza przeprowadzenie dowodu z przesłuchania stron. W innych sprawach sąd nie może odmówić dopuszczenia takiego dowodu, jeżeli strona go powołała. W sprawach osób znajdujących się pod władzą rodzicielską, opieką lub kuratelą od uznania sądu zależy przesłuchanie strony, bądź jej przedstawiciela ustawowego, bądź też obojga.
Sąd może zarządzić przeprowadzenie przez wyznaczoną osobę wywiadu środowiskowego w celu ustalenia warunków, w których żyją i wychowują się dzieci stron.
Wyrok prawomocny ma skutek wobec osób trzecich. Nie dotyczy to części orzekającej o prawach i roszczeniach majątkowych poszukiwanych łącznie z prawami niemajątkowymi.
Sprawy o rozwód i separację.
Jeżeli istnieją widoki na utrzymanie małżeństwa, sąd może skierować strony do mediacji. Skierowanie to jest możliwe także wtedy, gdy postępowanie zostało zawieszone. Przepisy o mediacji stosuje się odpowiednio, z tym że przedmiotem mediacji może być także pojednanie małżonków. Jeżeli strony nie uzgodniły osoby mediatora, sąd kieruje je do stałego mediatora posiadającego wiedzę teoretyczną, w szczególności posiadającego wykształcenie z zakresu psychologii, pedagogiki, socjologii lub prawa oraz umiejętności praktyczne w zakresie prowadzenia mediacji w sprawach rodzinnych.
Powództwo wzajemne o rozwód i o separację jest niedopuszczalne. W czasie trwania procesu o rozwód lub o separację nie może być wszczęta odrębna sprawa o rozwód albo o separację. Strona pozwana w sprawie o rozwód może jednak żądać rozwodu albo separacji. Strona pozwana w sprawie o separację może również żądać rozwodu albo separacji.
Jeżeli pozwany uznaje żądanie pozwu a małżonkowie nie mają wspólnych małoletnich dzieci, sąd może ograniczyć postępowanie dowodowe do przesłuchania stron. W razie śmierci jednego z małżonków postępowanie umarza się.
Postępowanie w sprawach ze stosunków między rodzicami a dziećmi.
Prokurator:
Rozprawa odbywa się bez względu na niestawiennictwo jednej ze stron.
Postępowanie umarza się w razie śmierci jednej ze stron, a jeżeli w charakterze tej samej strony występuje kilka osób, w razie śmierci wszystkich tych osób, z zastrzeżeniem poniższych wypadków.
W sprawach o zaprzeczenie pochodzenia dziecka lub o ustalenie bezskuteczności uznania ojcostwa, albo o rozwiązanie przysposobienia prokuratorowi należy doręczyć odpis pozwu i zawiadomić go o terminie rozprawy.
Istnieją też uregulowania wspólne dla postępowania w sprawach między rodzicami a dziećmi oraz dla postępowania w sprawach małżeńskich.
Postępowanie w sprawach z zakresu prawa pracy i ubezpieczeń społecznych.
Powództwo w sprawach z zakresu pracy może być wytoczone:
Do właściwości sądów rejonowych, bez względu na wartość przedmiotu sporu, należą sprawy z zakresu prawa pracy:
W sprawach z zakresu ubezpieczeń społecznych właściwy jest sąd, w którego obszarze właściwości ma miejsce zamieszkania albo siedzibę strona odwołująca się od decyzji wydanej przez organ rentowy lub orzeczenia wydanego przez wojewódzki zespół do spraw orzekania o niepełnosprawności, jak również występująca z żądaniem w pozostałych sprawach z zakresu ubezpieczeń społecznych wymienionych w art. 476 § 3 kpc. Jeżeli na tej podstawie nie można ustalić sądu właściwego, właściwy jest sąd, w którego obszarze właściwości ma siedzibę organ rentowy, a w sprawie, w której występuje wymieniony w tym przepisie organ inny niż rentowy – ten organ.
W sprawach z zakresu ubezpieczeń społecznych, w których wniesiono odwołanie od decyzji organu emerytalnego określonego przez ministra właściwego do spraw wewnętrznych, wojskowego organu emerytalnego albo organu emerytalnego właściwego w stosunku do funkcjonariuszy Służby Więziennej, właściwy jest sąd, w którego obszarze właściwości ma siedzibę ten organ.
Sąd właściwy może na zgodny wniosek stron przekazać sprawę do rozpoznania innemu sądowi równorzędnemu, rozpoznającemu sprawy z zakresu prawa pracy lub ubezpieczeń społecznych, jeżeli przemawiają za tym względy celowości.
Odrzucenie pozwu nie może nastąpić z powodu niedopuszczalności drogi sądowej, gdy do rozpoznania sprawy jest inny organ. W tym wypadku sąd przekaże mu sprawę. Jeżeli jednak organ ten uprzednio uznał się za niewłaściwy, sąd rozpozna sprawę.
Pracownik lub ubezpieczony działający bez adwokata lub radcy prawnego może zgłosić w sądzie właściwym ustnie do protokołu powództwo oraz treść środków odwoławczych i innych pism procesowych.
Sąd uzna zawarcie ugody, cofnięcie pozwu, sprzeciwu lub środka odwoławczego oraz zrzeczenie się lub ograniczenie roszczenia za niedopuszczalne także w sytuacji, kiedy czynność ta naruszałaby słuszny interes pracownika lub ubezpieczonego.
Przewodniczący i sąd są obowiązani podejmować czynności tak, by termin posiedzenia, na którym sprawa ma zostać rozpoznana, przypadł nie później niż miesiąc od dnia zakończenia posiedzenia przygotowawczego, a jeżeli go nie przeprowadzono – nie później niż sześć miesięcy od dnia złożenia odpowiedzi na pozew. Jeżeli odpowiedź ta była dotknięta brakami, termin ten biegnie od dnia usunięcia tych braków, a jeżeli odpowiedzi nie złożono – od dnia upływu terminu do jej złożenia.
Sąd może wzywać strony, świadków, biegłych lub inne osoby w sposób, który uzna za najbardziej celowy, nawet z pominięciem sposobów przewidzianych przez przepisy ogólne, jeżeli uzna to za niezbędne do przyspieszenia rozpoznania sprawy. Dotyczy to również doręczeń oraz zarządzeń mających na celu przygotowanie rozprawy, zwłaszcza zaś żądania przedstawienia niezbędnych do rozstrzygnięcia akt osobowych i innych dokumentów. Wezwanie w taki sposób wywołuje skutki jak pozostałe wezwania przewidziane przez kodeks postępowania cywilnego, pod warunkiem, jeżeli niewątpliwie doszło do wiadomości adresata.
Postępowanie w sprawach z zakresu prawa pracy.
Przez sprawy z zakresu prawa pracy rozumie się sprawy:
Jeżeli pracownik dokonał wyboru jednego z przysługujący mu alternatywnie roszczeń, a zgłoszone roszczenie okaże się nieuzasadnione, sąd może z urzędu uwzględnić inne roszczenie alternatywne.
Postępowanie w sprawach z zakresu ubezpieczeń społecznych.
Przez sprawy z zakresu ubezpieczeń społecznych rozumie się sprawy, w których wniesiono odwołanie od decyzji organów rentowych, dotyczących:
Do właściwości sądów okręgowych należą sprawy z zakresu ubezpieczeń społecznych, z wyjątkiem spraw, dla których zastrzeżona jest właściwość sądów rejonowych. Do właściwości sądów rejonowych należą sprawy:
Stronami są ubezpieczony, inna osoba, której praw i obowiązków dotyczy zaskarżona decyzja, organ rentowy i zainteresowany. Zainteresowany jest ten, czyje prawa lub obowiązki zależą od rozstrzygnięcia sprawy. Zainteresowanym jest ten, czyje prawa lub obowiązki zależą od rozstrzygnięcia sprawy. Jeżeli zainteresowany nie bierze udziału w sprawie, sąd zawiadomi go o toczącym się postępowaniu. Zainteresowany może przystąpić do sprawy w ciągu dwóch tygodni od dnia doręczenia zawiadomienia.
Nie jest dopuszczalne zawarcie ugody, ani poddanie sporu pod rozstrzygnięcie sądu polubownego.
Postępowanie nakazowe.
Nakaz zapłaty w postępowaniu nakazowym wydaje się na wniosek powoda zgłoszony w pozwie.
Sąd wydaje nakaz zapłaty, jeżeli powód dochodzi roszczenia pieniężnego lub świadczenia innych rzeczy zamiennych, a okoliczności uzasadniające dochodzone żądanie są udowodnione dołączonym do pozwu:
Nakaz zapłaty wydawany jest także:
W sytuacji, gdy nakaz zapłaty został wydany na podstawie dołączonej do pozwu umowy, dowodu spełnienia wzajemnego świadczenia niepieniężnego oraz dowodu doręczenia dłużnikowi faktury lub rachunku, jeżeli powód dochodzi należności zapłaty świadczenia pieniężnego lub odsetek w transakcjach handlowych określonych w ustawie z dnia 12 czerwca 2003 o przeciwdziałaniu nadmiernym opóźnieniom w transakcjach handlowych, przewodniczący i sąd są obowiązani podejmować czynności tak, by pierwsze posiedzenie wyznaczone w celu wydania nakazu zapłaty, rozpoznania sprawy lub nadania jej innego biegu odbyło się nie później niż dwa miesiące od dnia wniesienia pozwu, a jeżeli pozew był dotknięty brakami – od dnia ich usunięcia.
W nakazie zapłaty sąd nakazuje pozwanemu, by w terminie oznaczonym w nakazie zaspokoił roszczenie w całości wraz z kosztami albo wniósł środek zaskarżenia (zarzuty). Nakaz zapłaty, od którego nie wniesiono środka zaskarżenia, ma skutki prawomocnego wyroku. Termin ten wynosi:
Nakaz zapłaty chwilą wydania stanowi tytuł zabezpieczenia, wykonalny bez nadawania mu klauzuli wykonalności. Kwota zasądzona nakazem wraz z wymagalnymi odsetkami stanowi sumę, której złożenie przez dłużnika do depozytu sądowego wystarczy do zabezpieczenia. Jeżeli nakaz zobowiązuje do wydania rzecz zamiennych, do zabezpieczenia wystarczy złożenie sumy równej wartości przedmiotu sporu. Powód wnosząc o dokonanie zabezpieczenia jest obowiązany wskazać sposób zabezpieczenia. Sąd na wniosek pozwanego może ograniczyć zabezpieczenie według swego uznania. Nakaz zapłaty wydany na podstawie weksla lub czeku staje się natychmiast wykonalny po upływie terminu do zaspokojenia roszczenia. W razie wniesienia zarzutów sąd może na wniosek pozwanego wstrzymać wykonanie nakazu.
Sąd odrzuca zarzuty wniesione po upływie terminu, nieopłacone lub z innych przyczyn niedopuszczalne oraz zarzuty, których braków pozwany nie usunął w terminie.
Po utracie mocy lub uchyleniu nakazu zapłaty albo w przypadku braku podstaw do jego wydania sąd rozpoznaje sprawę według przepisów ogólnych lub w postępowaniu odrębnym właściwym dla danej sprawy, chyba że przepis szczególny przewiduje inny skutek, w szczególności umorzenie postępowania.
W przypadku cofnięcia zarzutów sąd stwierdza postanowieniem, że nakaz zapłaty pozostaje w mocy i orzeka o kosztach jak przy cofnięciu pozwu.
Postępowanie upominawcze.
Postępowanie upominawcze należy do właściwości sądów rejonowych i okręgowych. Sąd rozpoznaje sprawy na posiedzeniu niejawnym. Czynności w sprawie, z wyłączeniem prowadzenia rozprawy i wydania wyroku, może wykonywać referendarz sądowy. Nakaz zapłaty wydaje się, jeżeli powód dochodzi roszczenia pieniężnego, a w innych sprawach, jeżeli przepis szczególny tak stanowi. W razie braku podstaw do wydania nakazu zapłaty przewodniczący wyznacza rozprawę, chyba że sprawa może być rozpoznana na posiedzeniu niejawnym.
Nakaz zapłaty nie może być wydany, jeżeli według treści pozwu:
W nakazie zapłaty nakazuje się pozwanemu, żeby w terminie oznaczonym w nakazie zaspokoił roszczenie w całości wraz z kosztami albo w tym terminie wniósł sprzeciw do sądu. Termin ten wynosi:
Pozwanemu doręcza się nakaz zapłaty wraz z pozwem i pouczeniem o sposobie wniesienia sprzeciwu oraz o skutkach niezaskarżenia nakazu.
Jeżeli po wydaniu nakazu zapłaty okaże się, że pozwany w chwili wniesienia pozwu nie miał zdolności sądowej, zdolności procesowej albo organu powołanego do jego reprezentowania, a braki te nie zostały usunięte w wyznaczonym terminie zgodnie z przepisami kodeksu, sąd z urzędu uchyla nakaz zapłaty i wydaje odpowiednie postanowienie.
Pismo zawierające sprzeciw wnosi się do sądu, który wydał nakaz zapłaty, a w przypadku nakazu wydanego przez referendarza sądowego – do sądu, przed którym wytoczono powództwo. W piśmie zawierającym środek zaskarżenia od nakazu zapłaty pozwany powinien wskazać, czy zaskarża nakaz w całości czy w części oraz przedstawić zarzuty, które pod rygorem ich utraty należy zgłosić przed wdaniem się w spór co do istoty sprawy.
Sąd odrzuca środek zaskarżenia niedopuszczalny, spóźniony, nieopłacony lub dotknięty brakami, których nie usunięto pomimo wezwania. Nakaz zapłaty, przeciwko któremu w całości lub w części nie wniesiono skutecznie sprzeciwu, ma skutki prawomocnego wyroku.
Nakaz zapłaty traci moc w części zaskarżonej sprzeciwem. Sprzeciw jednego tylko ze współpozwanych o to samo roszczenie oraz co do jednego lub niektórych uwzględnionych roszczeń powoduje utratę mocy nakazu jedynie co do nich.
Postępowanie uproszczone.
W postępowaniu uproszczonym sąd rejonowy rozpoznaje sprawy o świadczenie, jeżeli wartość przedmiotu sporu nie przekracza dwudziestu tysięcy złotych, a w sprawach o roszczenia z rękojmi lub gwarancji – jeżeli wartość przedmiotu umowy nie przekracza tej kwoty. Nie rozpoznaje się w postępowaniu uproszczonych spraw małżeńskich, ze stosunków między rodzicami i dziećmi, z zakresu prawa pracy i ubezpieczeń społecznych (z wyjątkami).
Jednym pozwem można dochodzić tylko jednego roszczenia. Połączenie kilku roszczeń w jednym pozwie jest dopuszczalne tylko wtedy, gdy wynikają z tego samego stosunku prawnego lub kilku stosunków prawnych tego samego rodzaju. W przypadku niedopuszczalnego połączenia w jednym pozwie kilku roszczeń przewodniczący zarządza zwrot pozwu bez wezwania do usunięcia tego braku. Jeżeli w terminie tygodnia od dnia doręczenia zarządzenia o zwrocie powód cofnie pozew w zakresie żądań niepodlegających łączeniu, pozew w pozostałej części wywołuje skutek od daty jego pierwotnego wniesienia. Jeżeli powód dochodzi części roszczenia, sprawa podlega rozpoznaniu w postępowaniu uproszczonym, jeżeli postępowanie to byłoby właściwe dla całego roszczenia wynikającego z faktów przytoczonych przez powoda. W przeciwnym wypadku sprawa rozpoznawana jest z pominięciem przepisów o postępowaniu uproszczonym.
Zmiana powództwa jest niedopuszczalna (nie stosuje się tutaj m.in. przepisów o interwencji głównej i ubocznej). Za to powództwo wzajemne i potrącenia są dopuszczalne, jeżeli roszczenia nadają się do rozpoznania w postępowaniu uproszczonym.
Ilekroć ustalenie zasadności lub wysokości świadczenia powinno nastąpić przy zastosowaniu wiadomości specjalnych, od uznania sądu zależy powzięcie samodzielnej oceny opartej na rozważeniu wszystkich okoliczności sprawy albo zasięgnięcie opinii biegłego. Opinii biegłego nie zasięga się, jeżeli jej przewidywany koszt miałby przekroczyć wartość przedmiotu sporu, chyba że uzasadniają to wyjątkowe okoliczności.
Apelację można oprzeć na zarzutach:
Po upływie terminu do wniesienia apelacji przytaczanie dalszych zarzutów jest niedopuszczalne.
Sąd rozpoznaje apelację w składzie jednego sędziego. Jeżeli sąd drugiej instancji stwierdzi, że zachodzi naruszenie prawa materialnego, a zgromadzone dowody nie dają wystarczających podstaw do zmiany wyroku, uchyla zaskarżony wyrok i przekazuje sprawę do ponownego rozpoznania. Uchylając zaskarżony wyrok sąd drugiej instancji może przekazać sprawę do rozpoznania z wyłączeniem przepisów o postępowaniu uproszczonym także, gdy sprawa według innych przepisów podlega rozpoznaniu w tym postępowaniu. Sąd drugiej instancji oddala apelację również wtedy, gdy mimo naruszenia prawa materialnego lub błędnego uzasadnienia zaskarżony wyrok odpowiada prawu.
Sąd drugiej instancji uzasadnia z urzędy jedynie wyrok uchylający zaskarżony wyrok i przekazujący sprawę sądowi pierwszej instancji do ponownego rozpoznania. Uzasadnienie wyroku sporządza się także na wniosek strony zgłoszony w terminie tygodniowym od dnia jego ogłoszenia lub doręczenia wyroku stronie, jeżeli nie był ogłoszony. To samo odnosi się w postępowaniu toczącym się na skutek zażalenia. Jeżeli sąd drugiej instancji nie przeprowadził postępowania dowodowego, uzasadnienie wyroku powinno zawierać jedynie wyjaśnienie podstawy prawnej wyroku z przytoczeniem przepisów prawa.
Środki odwoławcze.
Merytorycznie sprawę rozstrzygają wyrok i nakaz zapłaty. Środkami odwoławczymi od orzeczeń merytorycznych są apelacja i skarga kasacyjna. Prawomocne orzeczenie można obalić za pomocą skargi o wznowienie postępowania. Innymi środkami odwoławczymi są zarzuty i sprzeciw. Szczególnym środkami zaskarżenia są skarga o stwierdzenie niezgodności z prawem prawomocnego orzeczenia i skarga nadzwyczajna.
Zażalenie.
Zażalenie jest środkiem odwoławczym o charakterze co do zasady dewolutywnym oraz suspensywnym, ponieważ przenosi postępowanie do sądu wyższej instancji oraz wstrzymuje wykonalność zaskarżonego postanowienia. W wyniku zmian wprowadzonych w roku 2019 katalog postanowień zaskarżalnych zażaleniem rozpoznawanym przez sąd drugiej instancji uległ jednak znacznemu zawężeniu, a większość zażaleń rozpoznawana jest przez inny skład sądu pierwszej instancji, przez co pozbawione są one dewolutywnego charakteru.
Zażalenie do sądu drugiej instancji przysługuje na postanowienia sądu pierwszej instancji kończące postępowanie (np. w przedmiocie odrzucenia pozwu lub umorzenia postępowania) oraz na postanowienia sądu pierwszej instancji lub zarządzenia przewodniczącego, których przedmiotem jest:
Zażalenie do innego składu sądu pierwszej instancji przysługuje na postanowienia tego sądu, których przedmiotem jest:
Jeżeli jednocześnie zaskarżono postanowienie wymienione w obydwu powyższych katalogach zażalenie rozpoznaje sąd drugiej instancji.
Zażalenie do innego składu sądu drugiej instancji przysługuje na postanowienia tego sądu, których przedmiotem jest:
Zażalenie nie przysługuje jednak od postanowień sądu drugiej instancji wydanych w wyniku rozpoznania zażalenia na postanowienie sądu pierwszej instancji.
Zażalenie do Sądu Najwyższego przysługuje na postanowienie sądu drugiej instancji odrzucające skargę kasacyjną oraz skargę o stwierdzenie niezgodności z prawem prawomocnego orzeczenia, a także w razie uchylenia przez sąd drugiej instancji wyroku sądu pierwszej instancji i przekazania sprawy do ponownego rozpoznania.
Termin do wniesienia zażalenia wynosi tydzień i jest liczony od doręczenia postanowienia z uzasadnieniem.Jeżeli przy wydaniu postanowienia sąd odstąpił od jego uzasadnienia, termin liczy się od dnia ogłoszenia postanowienia, a jeżeli podlegało ono doręczeniu – od dnia jego doręczenia.
Zażalenie powinno czynić zadość wymaganiom przepisanym dla pisma procesowego oraz zawierać wskazanie zaskarżonego postanowienia i wniosek o jego zmianę lub uchylenie, zwięzłe uzasadnienie zażalenia ze wskazaniem w miarę potrzeby nowych faktów i dowodów.
Akta sprawy wraz zażaleniem sąd pierwszej instancji przedstawia niezwłocznie sądowi drugiej instancji, który doręcza odpisy zażalenia, jeżeli jest to wymagane. Odpowiedź na zażalenie może być wniesiona wprost do sądu drugiej instancji w terminie tygodniowym od doręczenia zażalenia, a w przypadkach gdy ustawa przewiduje doręczenie zaskarżonego postanowienia tylko jednej ze stron lub w przypadku zażalenia na postanowienie, którego przedmiotem jest skazanie świadka, biegłego, strony, jej pełnomocnika oraz osoby trzeciej na grzywnę, zarządzenie przymusowego sprowadzenia i aresztowania świadka oraz odmowa zwolnienia świadka i biegłego od grzywny i świadka od przymusowego sprowadzenia – od dnia wniesienia zażalenia.
Jeżeli zażalenia zarzuca nieważność postępowania lub jest oczywiście uzasadnione, sąd, który wydał zaskarżone postanowienie, może na posiedzeniu niejawnym, nie przesyłając akt sądowi drugiej instancji, uchylić zaskarżone postanowienie i w miarę potrzeby sprawę rozpoznać na nowo. Od ponownie wydanego postanowienia przysługują środki odwoławcze na zasadach ogólnych.
Sąd może wstrzymać wykonanie zaskarżonego postanowienia do czasu rozstrzygnięcia zażalenia.
Sąd drugiej instancji rozpoznaje zażalenie na posiedzeniu niejawnym w składzie trzech sędziów. W postępowaniu toczącym się na skutek zażalenia sąd drugiej instancji uzasadnia z urzędu postanowienie kończące to postępowanie, lecz w sprawach, w których zażalenie oddalono lub zmieniono zaskarżone postanowienie, pisemne uzasadnienie sporządza się tylko wówczas, gdy strona zgłosiła wniosek o doręczenie postanowienia z uzasadnieniem. Do postępowania toczącego się na skutek zażalenia stosuje się odpowiednio przepisy o postępowaniu apelacyjnym. Wyjątkiem od zasady rozpoznawania zażaleń na posiedzeniu niejawnym jest zażalenie na odmowę dokonania czynności notarialnej, które sąd okręgowy właściwy ze względu na siedzibę kancelarii rozpoznaje na rozprawie jako sąd drugiej instancji.
Przepisy o zażaleniu stosuje się odpowiednio do zażaleń na zarządzenia przewodniczącego.
Apelacja.
Od wyroku sądu pierwszej instancji przysługuje apelacja do sądu drugiej instancji. Apelację od wyroku sądu rejonowego rozpoznaje sąd okręgowy, a od wyroku sądu okręgowego jako pierwszej instancji – sąd apelacyjny. Rozpoznanie sprawy następuje w składzie trzech sędziów zawodowych. Na posiedzeniu niejawnym sąd orzeka w składzie jednego sędziego, z wyjątkiem wydania wyroku. Sąd może także zlecić przeprowadzenie dowodu sędziemu wyznaczonemu.
Apelacja powinna czynić zadość wymaganiom przewidzianym dla pisma procesowego, a ponadto zawierać:
W sprawach o prawa majątkowe należy oznaczyć wartość przedmiotu zaskarżenia. Wartość ta może być oznaczona na kwotę wyższą od wartości przedmiotu sporu wskazanej w pozwie jedynie wtedy, gdy powód rozszerzył powództwo lub sąd orzekł ponad żądanie.
Apelację wnosi się do sądu, który wydał zaskarżony wyrok, w terminie dwutygodniowym od doręczenia stronie skarżącej wyroku z uzasadnieniem. W przypadku przedłużenia terminu do sporządzenia pisemnego uzasadnienia wyroku termin do wniesienia apelacji wynosi trzy tygodnie. Termin uważa się za zachowany także wtedy, gdy przed jego upływem strona wniosła apelację bezpośrednio do sądu drugiej instancji. W takim przypadku sąd ten zawiadamia sąd pierwszej instancji o wniesieniu apelacji oraz żąda przedstawienia akt sprawy.
Po wniesieniu apelacji sąd pierwszej instancji niezłocznie przedstawia akta sprawy sądowi drugiej instancji. Sąd drugiej instancji odrzuca apelację spóźnioną, nieopłaconą lub z innych przyczyn niedopuszczalną, jak również apelację, której braków strona nie usunęła w wyznaczonym terminie. Jeżeli apelacja spełnia wymogi formalne przewodniczący zarządza doręczenie odpisów apelacji pozostałym stronom, które mogą wnieść odpowiedź na apelację w terminie dwóch tygodni od dnia doręczenia odpisu apelacji.
Sąd drugiej instancji może rozpoznać sprawę na posiedzeniu niejawnym, jeżeli przeprowadzenie rozprawy nie jest konieczne. Rozpoznanie sprawy na posiedzeniu niejawnym jest niedopuszczalne, jeżeli strona w apelacji lub odpowiedzi na apelację złożyła wniosek o przeprowadzenie rozprawy, chyba że cofnięto pozew lub apelację albo zachodzi nieważność postępowania. Poza tymi wyjątkami sąd wyznacza rozprawę. Rozprawa przed sądem drugiej instancji odbywa się bez względu na niestawiennictwo jednej lub obu stron, a wydany wyrok nigdy nie jest zaoczny.
Sąd drugiej instancji rozpoznaje sprawę w granicach apelacji; w granicach zaskarżenie bierze jednak z urzędu pod uwagę nieważność postępowania (elementy przedmiotowe apelacji). W granicach zaskarżenia sąd drugiej instancji może z urzędu rozpoznać sprawę także na rzecz współuczestników, którzy wyroku nie zaskarżyli, gdy będące przedmiotem zaskarżenia prawa lub obowiązki są dla nich wspólne. Współuczestników tych należy zawiadomić o rozprawie; mogą oni składać pisma przygotowawcze (elementy podmiotowe apelacji).
Nieważność postępowania zachodzi:
Sąd drugiej instancji, na wniosek strony, rozpoznaje również te postanowienia sądu pierwszej instancji, które nie podlegają zaskarżeniu w drodze zażalenia, a miały wpływ na rozstrzygnięcie sprawy.
Sąd drugiej instancji może pominąć nowe fakty i dowody, jeżeli strona mogła je powołać w postępowaniu przed sądem pierwszej instancji, chyba że potrzeba powołania na nie wynikła później.
Sąd drugiej instancji orzeka na podstawie materiału zebranego w pierwszej instancji oraz w postępowaniu apelacyjnym i może pominąć nowe fakty i dowody, jeżeli strona mogła je powołać w postępowaniu przed sądem pierwszej instancji, chyba że potrzeba powołania się na nie wynikła później.
W postępowaniu apelacyjnym nie można rozszerzyć żądania pozwu ani występować z nowymi roszczeniami. Jednakże w razie zmiany okoliczności można żądać zamiast pierwotnego przedmiotu sporu jego wartości lub innego przedmiotu, a w sprawach o świadczenie powtarzające się nadto rozszerzyć żądanie pozwu o świadczenie za dalsze okresy. Sąd nie może uchylić lub zmienić wyroku na niekorzyść strony wnoszącej apelację, chyba że strona przeciwna również wniosła apelację. Sąd drugiej instancji oddala apelację, jeżeli jest ona bezzasadna.
W wyniku rozpoznania apelacji sąd drugiej instancji może:
W wypadku uchylenia wyroku i przekazania sprawy do ponownego rozpoznania, sąd rozpoznaje ją w tym samym składzie, chyba że nie jest to możliwe lub powodowałoby nadmierną zwłokę w postępowaniu. Ocena prawna i wskazanie co do dalszego postępowania wyrażone w uzasadnieniu wyroku sądu drugiej instancji wiążą zarówno sąd, któremu sprawa została przekazana, jak i sąd drugiej instancji, przy ponownym rozpoznaniu sprawy. Nie dotyczy to jednak wypadku, gdy nastąpiła zmiana stanu prawnego.
Sąd drugiej instancji uzasadnia z urzędu wyrok oraz postanowienie kończące postępowanie w sprawie. W sprawach, w których apelację oddalono lub zmieniono zaskarżony wyrok, uzasadnienie sporządza się tylko wówczas, gdy strona zażądała doręczenia jej wyroku z uzasadnieniem. Sporządzenie uzasadnienia pisemnego lub transkrypcji wygłoszonego uzasadnienia powinno nastąpić w terminie dwóch tygodni od dnia ogłoszenia sentencji orzeczenia. Jeżeli ogłoszenia nie było, termin ten liczy się od dnia wydania orzeczenia, a jeżeli orzeczenie podlegało uzasadnieniu wyłącznie na wniosek termin liczy się od dnia zgłoszenia wniosku. Orzeczenie z uzasadnieniem doręcza się tej stronie, która w terminie tygodniowym od ogłoszenia sentencji zażądała doręczenia. Jeżeli ogłoszenia nie było, orzeczenie z uzasadnieniem doręcza się stronom z urzędu w terminie tygodnia od dnia sporządzenia uzasadnienia. Jeżeli uzasadnienie nie zostało sporządzone, a w sprawie została wniesiona skarga kasacyjna lub skarga o stwierdzenie niezgodności z prawem prawomocnego orzeczenia, sąd drugiej instancji sporządza uzasadnienie zaskarżonego orzeczenia w terminie dwóch tygodni od dnia wniesienia skargi.
W razie wniesienia skargi kasacyjnej, gdyby na skutek wykonania orzeczenia stronie mogła być wyrządzona niepowetowana szkoda, sąd drugiej instancji może wstrzymać wykonanie zaskarżonego orzeczenia do czasu ukończenia postępowania kasacyjnego lub uzależnić wykonanie tego orzeczenia – a w razie oddalenia apelacji także orzeczenia sądu pierwszej instancji – od złożenia przez powoda stosownego zabezpieczenia. Tak samo wygląda sprawa w przypadku wstrzymania skuteczności zaskarżonego orzeczenia niepodlegającego wykonaniu. Zabezpieczenie może polegać również na wstrzymaniu wydania powodowi sum pieniężnych po ich wyegzekwowaniu od pozwanego lub wstrzymaniu sprzedaży. Do czasu upływu terminu do wniesienia skargi kasacyjnej wstrzymuje się z urzędu sprzedaż nieruchomości.
Po bezskutecznym upływie terminu do zaskarżenia wydanego wyroku sąd drugiej instancji zwraca akta sądowi pierwszej instancji. Jeżeli przy rozpoznawaniu apelacji powstanie zagadnienie prawne budzące poważne wątpliwości, sąd może przedstawić to zagadnięcie do rozstrzygnięcia Sądowi Najwyższemu, odraczając rozpoznanie sprawy. Sąd Najwyższy władny jest przyjąć sprawę do rozpoznania albo przekazać zagadnienie do rozstrzygnięcia powiększonemu składowi tego Sądu. Uchwała Sądu Najwyższego rozstrzygająca zagadnienie prawne wiąże w danej sprawie.
W postępowaniu przed sądem drugiej instancji sąd nie dokonuje zawezwania pozwanego (ma to miejsce przed sądem pierwszej instancji, jeżeli powództwo zostało wniesione nie przeciwko tej osobie, która powinna być stroną w sprawie).
W razie cofnięcia apelacji sąd drugiej instancji umarza postępowanie i orzeka o kosztach postępowania jak przy cofnięciu pozwu. Jeżeli cofnięcie nastąpiło w postępowaniu przed sądem pierwszej instancji czynności te wykonywane są również przez sąd pierwszej instancji.
Apelacja od wyroku stwierdzającego oczywistą bezzasadność powództwa.
W przypadku wniesienia apelacji od wyroku stwierdzającego oczywistą bezzasadność powództwa wydanego na podstawie art. 1911 kpc sąd może pominąć czynności, które ustawa nakazuje podjąć na skutek wniesienia apelacji, w szczególności nie wzywać powoda do usunięcia jej braków ani uiszczenia opłaty. Sąd drugiej instancji może także rozpoznać apelację na posiedzeniu niejawnym, nie doręczając apelacji osobie wskazanej jako pozwany ani nie rozpoznając wniosków złożonych wraz z tą apelacją. W przypadku wątpliwości apelację uważa się za wniesioną co do całości wyroku z wnioskiem o jego uchylenie i przekazanie sprawy do ponownego rozpoznania.
W przypadku stwierdzenia, że powództwo nie jest oczywiście bezzasadne, sąd drugiej instancji uchyla zaskarżony wyrok i przekazuje sprawę sądowi pierwszej instancji do ponownego rozpoznania. W pozostałych przypadkach sąd drugiej instancji oddala apelację. Zażalenie do Sądu Najwyższego na uchylenie wyroku oraz przekazanie sprawy do ponownego rozpoznania nie przysługuje.
Uzasadnienie wyroku oddalającego apelację sąd drugiej instancji może ograniczyć do odwołania się do ustaleń i wyjaśnienia podstawy prawnej wyroku zawartych w uzasadnieniu wyroku sądu pierwszej instancji. Wyrok z pisemnym uzasadnieniem, o ile je sporządzono, i wymaganymi przez ustawę pouczeniami z urzędu doręcza się tylko powodowi.
Skarga kasacyjna.
Od wydanego przez sąd drugiej instancji prawomocnego wyroku lub postanowienia w przedmiocie odrzucenia pozwu albo umorzenia postępowania kończących postępowanie w sprawie stron Prokurator Generalny, Rzecznik Praw Obywatelskich lub Rzecznik Praw Dziecka mogą wnieść skargę kasacyjną do Sądu Najwyższego, chyba że przepis szczególny stanowi inaczej. Wniesienia skargi kasacyjnej przez stronę wyłącza – w zaskarżonym zakresie – wniesienia skargi kasacyjnej przez Prokuratora Generalnego, Rzecznika Praw Obywatelskich lub Rzecznika Praw Dziecka.
Skarga kasacyjna jest niedopuszczalna:
Skarga kasacyjna może być oparta na takich podstawach jak:
Prokurator Generalny może oprzeć skargę kasacyjną na powyższych podstawach, jeżeli przez wydanie orzeczenia doszło do naruszenia podstawowych zasad porządku prawnego, Rzecznik Praw Obywatelskich – jeżeli przez wydanie orzeczenia doszło do naruszenia konstytucyjnych wolności albo praw człowieka i obywatela, a Rzecznik Praw Dziecka – jeżeli przez wydanie orzeczenia doszło do naruszenia praw dziecka.
Podstawą skargi kasacyjnej nie mogą być zarzuty dotyczące ustalenia faktów lub oceny dowodów.
W postępowaniu nieprocesowym można wnieść skargę kasacyjną m.in. w sprawach z zakresu prawa osobowego, rzeczowego i spadkowego, a także w sprawach o przysposobienie i podział majątku wspólnego, o ile wartość przedmiotu zaskarżenia wynosi przynajmniej 150 000 złotych. Nie można złożyć skargi m.in. w sprawach o przepadek rzeczy czy likwidację niepodjętego depozytu. Od 2018 r. skarga kasacyjna jest dopuszczalna w sprawach o wydanie dziecka na podstawie Konwencji haskiej dotyczącej cywilnych aspektów uprowadzenia dziecka za granicę.

</doc>
<doc id="1444579" url="https://pl.wikipedia.org/wiki?curid=1444579" title="Polska na Letnich Igrzyskach Paraolimpijskich 2008">
Polska na Letnich Igrzyskach Paraolimpijskich 2008

Polska wystawiła zawodników do jedenastu dyscyplin: jeździectwo (1), kolarstwo (3+3 pilotów), lekkoatletyka (30), łucznictwo (7), pływanie (12), podnoszenie ciężarów (10), strzelectwo (5), szermierka (7), tenis (4), tenis stołowy (10), wioślarstwo (3).
Reprezentanci.
Wioślarstwo.
Na podstawie oficjalnej listy polskich medalistów LIP Pekin 2008

</doc>
<doc id="1444582" url="https://pl.wikipedia.org/wiki?curid=1444582" title="V80">
V80

V80 – niemiecka doświadczalna jednostka pływająca, okręt podwodny (U-Boot) z okresu II wojny światowej.
Historia.
Hellmuth Walter, inżynier i naukowiec, jeszcze przed wojną prowadził badania nad zwiększeniem możliwości okrętów podwodnych. Zamierzał zbudować jednostkę mogącą pływać pod wodą dłużej i szybciej w porównaniu z dotychczas istniejącymi typami. Doszedł do wniosku, że należy zastosować napęd, który nie będzie zależny od dostępności powietrza atmosferycznego. Efektem jego prac było skonstruowania turbiny gazowej o obiegu zamkniętym. Turbina Waltera wykorzystywała energię cieplną powstającą w wyniku rozpadu nadtlenku wodoru na tlen i parę wodną (w obecności katalizatora). Ciśnienie gazów napędzało turbinę.
V80 zbudowany został w Kilonii w stoczni Germania Werft, a cała jego budowa objęta była całkowitą tajemnicą. Wodowanie nastąpiło 19 kwietnia 1940 roku. Jako okręt doświadczalny V80 odbył ponad 100 rejsów próbnych. W czasie jednego z nich, jesienią 1940, osiągnął niewiarygodną wówczas prędkość 28 węzłów. Okręt został wycofany ze służby pod koniec 1942. Samozatopienie jednostki nastąpiło w marcu 1945 na Morzu Bałtyckim w rejonie Półwyspu Helskiego.
Kolejnym okrętem wykorzystującym napęd Waltera był większy V300 (U-791). W 1942 roku rozpoczęto budowę eksperymentalnych bojowych jednostek projektu Wa 201 (U-792, U-793) i WK 202 (U-794, U-795) oraz projektowanie dalszych typów U-Bootów.

</doc>
<doc id="1444585" url="https://pl.wikipedia.org/wiki?curid=1444585" title="Parafia św. Jerzego w Puńcowie">
Parafia św. Jerzego w Puńcowie

Parafia św. Jerzego w Puńcowie – parafia rzymskokatolicka w Puńcowie znajdująca się w dekanacie Goleszów diecezji bielsko-żywieckiej. W 2005 zamieszkiwało ją ponad 1000 katolików.
Początki parafii są słabo poznane. Nie jest wymieniona w spisie dziesięcin biskupów wrocławskich z 1335 r. W 1518 r. na miejsce dawnego drewnianego kościoła powstał murowy. Później, na polecenie księcia cieszyńskiego Wacława III Adama, został przekazany ewangelikom. Syn Wacława Adama, Adam Wacław zwrócił parafię katolikom.
W 1637 r. parafia liczyła około 60 wiernych. Za czasów proboszcza Mateusza Malisza, w 1719 r. w Puńcowie było 200 katolików (ewangelików było w tym czasie 152).
Parafia oprócz samego Puńcowa obejmowała także sąsiednie wioski: Dzięgielów i Kojkowice. Po podziale Śląska Cieszyńskiego w 1920 roku między Polskę a Czechosłowację ta druga miejscowość znalazła się po czeskiej stronie i została włączona do parafii w Końskiej.
Księgi metrykalne w parafii prowadzone są już od XVII wieku. Księgi chrztów prowadzono od 1666 roku, ślubów od 1676 roku, a zgonów od 1680 roku. Prowadzono je po łacinie, od lat 70. XVIII wieku w języku niemieckim. Do połowy XIX wieku w księgach metrykalnych odnotowywano również chrzty, śluby i zgony protestantów.

</doc>
<doc id="1444587" url="https://pl.wikipedia.org/wiki?curid=1444587" title="Copa de la Liga">
Copa de la Liga

Copa de la Liga (Puchar Ligi) - hiszpańskie rozgrywki piłkarskie o Puchar Ligi, rozgrywane w latach 1983-1986. Pierwszym i ostatnim triumfatorem turnieju była FC Barcelona.
Linki zewnętrzne.
Rozgrywki Pucharu Ligi na stronie RSSSF

</doc>
<doc id="1444588" url="https://pl.wikipedia.org/wiki?curid=1444588" title="TVN Siedem">
TVN Siedem



</doc>
<doc id="1444589" url="https://pl.wikipedia.org/wiki?curid=1444589" title="Šišma">
Šišma

Šišma – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 217 mieszkańców.

</doc>
<doc id="1444591" url="https://pl.wikipedia.org/wiki?curid=1444591" title="Synagoga Humboldtgasse w Wiedniu">
Synagoga Humboldtgasse w Wiedniu

Synagoga Humboldtgasse w Wiedniu (niem. "Synagoge Humboldtgasse in Wien") – nieistniejąca synagoga, która znajdowała się w Wiedniu, stolicy Austrii, przy Humboldtgasse 27.
Synagoga została zbudowana w latach 1895-1896, według projektu architekta Jakoba Gartnera. Służyła żydowskiej społeczności zamieszkującej dzielnicę Favoriten. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. 

</doc>
<doc id="1444594" url="https://pl.wikipedia.org/wiki?curid=1444594" title="TVN7">
TVN7



</doc>
<doc id="1444596" url="https://pl.wikipedia.org/wiki?curid=1444596" title="Filozofia wieczysta">
Filozofia wieczysta

Filozofia wieczysta (łac. "philosophia perennis") – termin użyty po raz pierwszy prawdopodobnie przez Agostino Steuco w książce "De perenni philosophia libri X" (Lugdunum, 1540), w której chrześcijańska filozofia scholastyczna została uznana za „szczyt mądrości, do którego w mniejszym lub większym stopniu zmierzają wszystkie inne nurty filozoficzne”. To pojęcie dominuje dzisiaj we wszystkich specyficznych rozumieniach tego terminu (odnoszących go do różnych tradycji filozoficznych i mistycznych).
Idea filozofii wieczystej została podjęta przez Gottfrieda Leibniza, który użył jej w sensie wspólnego odwiecznego podłoża myśli, leżącego u podstaw wszystkich religii i filozofii, przenikającego zwłaszcza nurty mistyczne. Do pojęcia tego często dołącza się inne terminy, jak sophia perennis („mądrość wieczysta”, termin renesansowy, używany dziś przez René Guénona), czy religio perennis („religia wieczysta”).
Współcześnie, w zależności od kierunku filozoficznego, „filozofia wieczysta” rozumiana jest jako:

</doc>
<doc id="1444597" url="https://pl.wikipedia.org/wiki?curid=1444597" title="Terespol (ujednoznacznienie)">
Terespol (ujednoznacznienie)



</doc>
<doc id="1444598" url="https://pl.wikipedia.org/wiki?curid=1444598" title="TVN 7">
TVN 7

TVN 7 (nieoficjalnie Siódemka; początkowo TVN Siedem) – kanał telewizyjny należący do Grupy TVN o profilu rozrywkowo-filmowym. Stacja nadaje głównie seriale i filmy fabularne oraz programy rozrywkowe. Zastąpił kanał RTL 7.
TVN 7 HD uruchomiono 4 listopada 2011 w towarzystwie dwóch innych kanałów Grupy ITI: (TVN Turbo HD i TVN Style HD). TVN 7 HD jest odtworzeniem HD kanału TVN 7 w czasie rzeczywistym.
Historia.
2002–2007: Początki.
Koncepcja uruchomienia TVN Siedem pojawiła się na kilka miesięcy przed jego startem. Gdy z początkiem 2002 roku Grupa ITI przejęła kanał RTL 7, w mediach ogłaszano plan zastąpienia go nowym kanałem pod nazwą TVN 2. Ustalono jednak, że cyfra 2 może kojarzyć się widzom z telewizyjną Dwójką. Postanowiono wówczas, że nowa telewizja na polskim rynku mediowym nazywać się będzie TVN 7. Wpływ na tę nazwę miał fakt, że stacja TVN miała pierwotnie nazywać się TV7.
W chwili uruchomienia stacji kontynuowała ona linię programową swojego poprzednika, dokładając do tego jedynie powtórkowe produkcje z głównej anteny TVN. Większość seriali oraz filmów pobierana była z biblioteki programowej RTL 7, jednak z czasem zaczęto zastępować je nowymi produkcjami, bądź też powtórkami z siostrzanej anteny. W TVN Siedem widzowie mieli okazję oglądać także programy informacyjne ("Świat na dzień dobry" – retransmisja porannego pasma rozwijającego się wtedy TVN24; "Aktualności" – krótki serwis informacyjny przygotowywany przez redakcję TVN24) oraz konkursy interaktywne pochodzące w dużej mierze z anteny TVN, a później TVN Gra.
Ponadto "Siódemka" zajmowała się emisją wydań „Extra” programów emitowanych równolegle w głównym TVN, było tak m.in. z programem Misja Martyna czy Big Brother.
Wcześniej stacja wyświetlała także reality show m.in.: własne – "Klub Przygód" i "The Trip" oraz powtórki z TVN-u: "Big Brother", "Wyprawa Robinson", "Agent" oraz seriale dokumentalne TVN. W pierwszych miesiącach istnienia w TVN Siedem kontynuowano tradycję pokazywania serii anime (np. "Dragon Ball") i kreskówek. W 2003 roku seriale animowane usunięto z ramówki.
5 września 2004 TVN Siedem po raz pierwszy zmieniła oprawę graficzną
2008–2009: Zmiana wizerunku stacji.
1 września 2008 odświeżeniu uległ wizerunek stacji. Wprowadzono nowe logo, którego podstawą jest cyfra siedem, wkomponowana w biało-fioletowe koło, a tym samym zmieniono nazwę kanału na TVN 7. Stacja zyskała nową oprawę graficzną i muzyczną. Logo przemieszczono na prawy górny róg ekranu.
Program został podzielony na pasma tematyczne, które odróżniały charakterystyczny język graficzny i kolor. Odmieniony wizerunek kanału miał wyznaczać nowy profil widza – odbiorcę młodego, aktywnego, z dużego miasta. Zmianom towarzyszyło wprowadzenie do ramówki wielu nowych pozycji.
2010–2014: Nowe technologie i produkcja własna.
Od 1 grudnia 2010 program jest dostępny na MUX 2 naziemnej emisji DVB-T. Od 4 listopada 2011 roku program jest dostępny także w wersji HD.
Od 16 lutego do 31 maja 2012 stacja TVN 7 emitowała pierwszy polski serial telewizyjny powstający na potrzeby kanału – "Reguły gry". Serial został zrealizowany na podstawie amerykańskiego serialu CBS – "Sposób użycia".
19 grudnia 2014 rozpoczęto emisję testową TVN 7 HD w Warszawie na Multipleksie testowym Naziemnej Telewizji Cyfrowej (wraz z programem TTV HD).
2014–2018: Zmiana wizerunku stacji.
Od 1 września 2014 na antenie obecna jest czwarta oprawa graficzna, w której dominują kolory: pomarańczowy, fuksja i antracyt. Pojawiło się również odmienione logo, stylem nawiązujące do znaku graficznego głównej stacji. Zmianie uległa także oprawa muzyczna. W stacji pojawiły się dwa nowe pasma: telenowelowe „Rozkochane popołudnie” i dokumentalne „Dokument w Siódemce”.
Od 2019: Plany rozwoju stacji.
W styczniu 2019 premierę miał drugi serial stacji TVN 7 – "Zakochani po uszy", który przez pierwsze kilkanaście dni emitowany był również na antenie TVN. Ponadto 17 marca 2019 premierę miała również nowa edycja programu "Big Brother", której premierowy odcinek obejrzało 2,23 mln widzów, ustalając tym samym rekord oglądalności stacji.
W lipcu 2019 roku sygnał TVN7 w wersji HD zaczęto przekazywać w należącym do nadawcy internetowym serwisie wideo na życzenie player.pl.
W listopadzie 2019 TVN7 otrzymał od serwisu Media Marketing Polska tytuł Stacja Telewizyjna Roku 2019 za udane eksperymenty ramówkowe.
24 lutego 2020 stacja rozpoczęła emisję reality show "Hotel Paradise", a także premierowe odcinki seriali "19+", "Szkoła" i programu "Ślub od pierwszego wejrzenia" emitowanych wcześniej na antenie TVN. Przyczyny przeniesienia emisji do TVN 7 były związane ze strategią wzmacniania stacji pod kątem młodszej widowni oraz budowania zróżnicowanej oferty kanałów w portfolio nadawcy. Mimo początkowych planów emisji kontynuacji serialu "BrzydUla" na głównej antenie nadawcy, ostatecznie zdecydowano o przeniesieniu go do Siódemki.
30 sierpnia 2021 r. nastąpiła zmiana oprawy graficznej i odświeżenie logotypu.
6 września 2021 na antenie stacji pojawiła się codzienna telenowela pt. "Papiery na szczęście". 8 października 2021 stacja zaczęła pokazywać nowy sezon przeniesionego z anteny TVN reality-show "Projekt Lady".
26 października 2022 roku TVN 7 zakończył definitywnie nadawanie w formacie .
Programy emitowane premierowo w TVN 7.
Call TV.
Między innymi:
Logo.
Na czas żałoby narodowej TVN 7 wprowadza do logo wstążkę żałobną.

</doc>
<doc id="1444600" url="https://pl.wikipedia.org/wiki?curid=1444600" title="Święta Seksburga">
Święta Seksburga



</doc>
<doc id="1444603" url="https://pl.wikipedia.org/wiki?curid=1444603" title="Špičky">
Špičky

Špičky – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 270 mieszkańców.

</doc>
<doc id="1444605" url="https://pl.wikipedia.org/wiki?curid=1444605" title="Żupania zadarska">
Żupania zadarska

Żupania zadarska (chorw. "Zadarska županija") – komitat w Chorwacji, w północnej części Dalmacji, ze stolicą w Zadarze. W 2011 roku liczył 170 017 mieszkańców.
Podział administracyjny.
Żupania zadarska jest podzielona na następujące jednostki administracyjne:

</doc>
<doc id="1444609" url="https://pl.wikipedia.org/wiki?curid=1444609" title="Szirwan">
Szirwan



</doc>
<doc id="1444611" url="https://pl.wikipedia.org/wiki?curid=1444611" title="Rejon Bilasuvar">
Rejon Bilasuvar



</doc>
<doc id="1444612" url="https://pl.wikipedia.org/wiki?curid=1444612" title="Beylagan">
Beylagan



</doc>
<doc id="1444613" url="https://pl.wikipedia.org/wiki?curid=1444613" title="Tom Shippey">
Tom Shippey

Thomas Alan Shippey (ur. 9 września 1943 w Kolkacie) – brytyjski literaturoznawca i krytyk literacki zajmujący się literaturą średniowiecza, współczesną fantastyką, a w szczególności twórczością J.R.R. Tolkiena. Wykładał na uniwersytetach w Cambridge i Leeds oraz na Saint Louis University.

</doc>
<doc id="1444614" url="https://pl.wikipedia.org/wiki?curid=1444614" title="Tučín">
Tučín

Tučín – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 434 mieszkańców.

</doc>
<doc id="1444615" url="https://pl.wikipedia.org/wiki?curid=1444615" title="Osijecko-barańska żupa">
Osijecko-barańska żupa



</doc>
<doc id="1444617" url="https://pl.wikipedia.org/wiki?curid=1444617" title="Walter Rositzky">
Walter Rositzky

Walter Cäsar Max Rositzky (ur. 16 marca 1889 w Hamburgu, zm. 26 maja 1953 tamże) – niemiecki piłkarz, grający na pozycji napastnika, pomocnika i obrońcy. Występował między innymi w FC Barcelona i Realu Madryt.
Przez wiele lat uznawany był przez ekspertów i oba kluby za Polaka, a nie Niemca. Takowe mity na temat piłkarza krążyły w Internecie, a także znalazły miejsce w artykułach i książkach.
Życiorys.
Walter Cäsar Max Rositzky był Niemcem, urodził się 16 marca 1889 roku w Altonie (dziś dzielnica Hamburga) jako syn Rudolpha Rositzky’ego i Louise "de domo" Kaupmann. Miał o trzy lata starszą siostrę, Dorotheę. Był ewangelikiem.
W Hamburgu spędził młodość. Występował w tamtejszym klubie Ottensen 07 (dziś Grün-Weiss Eimsbüttel). Latem 1911 roku przeniósł się z Ottensen do Barcelony. W barwach tamtejszego FC Barcelona grał do lata 1913 roku. Dla „Dumy Katalonii” zagrał w 55 meczach i strzelił 5 bramek. Z Barceloną zdobył mistrzostwo Katalonii, a także dwukrotnie Puchar Króla i Puchar Pirenejów.
Następnie przez rok występował w Madrid FC (późniejszy Real Madryt); był piątym piłkarzem w historii, który przeniósł się z FC Barcelona do Realu Madryt. Z archiwalnych składów, które można znaleźć w gazetach, wynika, że zagrał w Madrid FC w przynajmniej 19 meczach. Jego karierę przerwał wybuch pierwszej wojny światowej. W 1914 roku opuścił Madryt i dołączył do niemieckich sił zbrojnych w Karlsruhe. Z wojny wrócił w stopniu porucznika, po jej zakończeniu został przeniesiony do rezerwy. Nie odniósł żadnych ran podczas walk. Po zakończeniu wojny wrócił na krótko do Madrytu, ale nie wznowił już piłkarskiej kariery.
W Hamburgu zamieszkał na stałe w 1920 roku. Zajmował się handlem i był właścicielem firmy produkującej margarynę. Przeżył II wojnę światową, w latach 1949–1952 prowadził sklep spożywczy przy ulicy Rotbuchenstieg 54. Brak dokumentów świadczących o tym, że miał żonę lub dzieci. Zmarł 26 maja 1953 roku w Hamburgu.
Po śmierci.
Nazwisko „Rositzky” pojawia się w wielu archiwalnych składach FC Barcelona i Realu Madryt z okresu przedwojennego. Hiszpanie mieli problem z poprawną wymową i zapisaniem nazwiska Niemca, więc w prasie figurował on jako „Rozitsky”, „Rotzisky”, „Rotziski”, „Rositzki”, „Rotziky”, „Rosizky”, „Rozisky”, „Rosicki”, „Rosetzky”. Na Estadio Santiago Bernabéu w galerii wszystkich zawodników, którzy kiedykolwiek występowali w barwach Realu Madryt, pod nazwiskiem „Rozitsky” widniał napis "Polonia" i polska flaga. Rositzky zajmował miejsce obok Santiaga Bernabéu, z którym występował w tej samej drużynie. Podobnie w muzeum na Camp Nou widniał jako jedyny polski zawodnik FC Barcelona, grający w latach 1911–1913.
W 2017 roku historycy FC Barcelona przyznali, że większość danych na temat Rositzky’ego opierali na przypuszczeniach, i zakładali, że zginął podczas wojny polsko-bolszewickiej. Przedstawiciele Realu Madryt stwierdzili nawet, że nie są już w stanie potwierdzić, iż taki piłkarz w ogóle występował w ich klubie. Przez wiele lat polscy dziennikarze i historycy domniemywali natomiast, że zawodnik miał paszport francuski lub austriacki, był Polakiem lub Czechem i poległ w I wojnie światowej. Niektórzy mniemali też, że Rositzky grał w Le Havre AC, jednak władze klubu zaprzeczyły, żeby Rositzky kiedykolwiek grał w tym klubie.

</doc>
<doc id="1444619" url="https://pl.wikipedia.org/wiki?curid=1444619" title="Biləsuvar">
Biləsuvar

Biləsuvar (dawniej "Puszkino") – miasto w południowo-zachodnim Azerbejdżanie, stolica rejonu Biləsuvar. W 2009 roku liczyło 20 119 mieszkańców.

</doc>
<doc id="1444620" url="https://pl.wikipedia.org/wiki?curid=1444620" title="Bilasuvar">
Bilasuvar



</doc>
<doc id="1444627" url="https://pl.wikipedia.org/wiki?curid=1444627" title="Antar patagoński">
Antar patagoński

Antar patagoński, kłykacz ("Dissostichus eleginoides") – ryba z rodziny nototeniowatych, występująca głównie w wodach Subantarktyki, u wybrzeży Argentyny, Falklandów, Georgii Południowej i Wysp Kerguelena.
Jest to największa ryba z tego obszaru. Średnia waga łowionych komercyjnie antarów patagońskich wynosi w zależności od łowiska 7–10 kg, jednak czasami wyławiane są dorosłe osobniki przekraczające 100 kg. Uważa się, że żyją do 50 lat i osiągają długość do 215 cm, choć 70 cm jest typowym rozmiarem. Żyje zimnych wodach (1–4°C) na głębokości 45–3850 m.
Jego połowy mają spore znaczenie gospodarcze. Mięso sprzedaje się w takich krajach, jak Argentyna, Stany Zjednoczone i Urugwaj, gdzie jest względnie tanie, oraz w Japonii, gdzie jest drogie (jest używane również do sushi). Istnieją sprzeczne informacje dotyczące nielegalnych połowów. Niektórzy szacują je na pięciokrotnie większe od legalnych.

</doc>
<doc id="1444629" url="https://pl.wikipedia.org/wiki?curid=1444629" title="Voyage à reculons en Angleterre et en Écosse">
Voyage à reculons en Angleterre et en Écosse

Voyage à reculons en Angleterre et en Écosse – powieść Juliusza Verne’a, napisana w latach 1859-1860, wydana po francusku w 1989. Składa się z jednego tomu podzielonego na 48 rozdziałów.
Dotychczas (sierpień 2008) nie została opublikowana po polsku, jednak w niektórych źródłach spotkać się można z tłumaczeniem tytułu powieści – "Podróż wsteczna do Anglii i Szkocji". Przetłumaczona została na osiem innych języków europejskich.
Dwaj bohaterowie powieści – Jacques i Jonathan – odbywają podróż z Francji do Anglii i Szkocji. Trasa prowadzi kolejno przez: Paryż, Nantes, Saint-Nazaire, Bordeaux, Liverpool, Glasgow, Edynburg, Londyn, Newhaven w pobliżu Brighton, Dieppe.

</doc>
<doc id="1444630" url="https://pl.wikipedia.org/wiki?curid=1444630" title="Żupania licko-seńska">
Żupania licko-seńska

Żupania licko-seńska (chorw. "Ličko-senjska županija") – komitat w Chorwacji ze stolicą w Gospiciu. W 2011 roku liczył 50 927 mieszkańców.
Podział administracyjny.
Żupania licko-seńska jest podzielona na następujące jednostki administracyjne:

</doc>
<doc id="1444632" url="https://pl.wikipedia.org/wiki?curid=1444632" title="Dekanat sulmierzycki">
Dekanat sulmierzycki



</doc>
<doc id="1444634" url="https://pl.wikipedia.org/wiki?curid=1444634" title="Tom Hiariej">
Tom Hiariej

Tom Jan Hiariej (ur. 25 czerwca 1988 w Winschoten) – holenderski piłkarz występujący na pozycji obrońcy. Od 2017 jest zawodnikiem Central Coast Mariners.
Kariera klubowa.
Hiariej jako junior grał w klubach V.V. ZNC, GRC Groningen oraz FC Groningen, do którego trafił w 1999 roku. W 2007 roku został włączony do jego pierwszej drużyny. W jego barwach zadebiutował 26 września 2007 w wygranym 8:1 meczu Pucharu Holandii z IJsselmeervogels. W Eredivisie pierwszy mecz zaliczył 4 listopada 2007 przeciwko Vitesse Arnhem (0:0). 23 stycznia 2008 w wygranym 5:1 meczu z NEC Nijmegen strzelił pierwszego gola w trakcie gry w Eredivisie. W sezonie 2007/2008 w lidze zagrał 21 razy i zdobył jedną bramkę, a w klasyfikacji końcowej Eredivisie jego klub zajął 7. miejsce. Jednak po przegranym barażu z NEC Nijmegen, nie awansował do Pucharu UEFA. W sezonie 2008/2009 Hiariej rozegrał 12 ligowych ligowych spotkań, a Groningen zajęło 6. miejsce w końcowej tabeli Eredivisie, ale przegrało 1:4 z NAC Breda finałowy baraż o występ w 2009/2010 i nie wystąpił w tych rozgrywkach. W 2013 roku był wypożyczony do FC Emmen, a w 2016 do SC Cambuur. W 2017 przeszedł do Central Coast Mariners.
Kariera reprezentacyjna.
Hiariej jest młodzieżowym reprezentantem Holandii. Wraz z kadrą U-17 wystąpił na Mistrzostwach Świata U-17 w 2005 roku, na których jego reprezentacja zajęła 3. miejsce. Był też członkiem kadry U-21.

</doc>
<doc id="1444638" url="https://pl.wikipedia.org/wiki?curid=1444638" title="Cove Rangers F.C.">
Cove Rangers F.C.

Cove Rangers – szkocki zespół piłkarski z Cove Bay (jednej z dzielnic na przedmieściach Aberdeen) założony w 1922 roku. Obecnie gra w Scottish Championship.
Trenerem drużyny jest Paul Hartley.
Klub został założony w 1922 i do 1985 grał w lidze amatorskiej. W 2001 po raz pierwszy wygrali mistrzostwa Highland League – sukces tym większy, że zdobyty wraz z trzema innymi tytułami określanymi wspólnie jako "poczwórna korona" Highland League, Aberdeenshire Shield, Scottish Qualifying Cup i League Cup.
W sezonie 2007-08 zespół doszedł do 4 rundy Pucharu Szkocji.
W tym samym roku Cove Rangers aplikowało do gry w Scottish Football League ze względu na wycofanie się z rozgrywek klubu Gretna F.C. 3 czerwca 2008. Pozostałymi kandydatami były kluby: Spartans F.C., Annan Athletic oraz Preston Athletic F.C.. Ostatecznie miejsce przypadło zespołowi z Annan, ze względu na ich doskonałą infrastrukturę.
W 2010 roku powróciły rozmowy na temat gry w SFL oraz rozbudowy lub zmiany stadionu na większy i nowocześniejszy. W 2019 roku po wygranych barażach z Berwick Rangers klub awansował do 4. ligi (Third Division), dzięki czemu klub zmienił status z amatorskiego na profesjonalny. W 2020 roku wskutek przedwcześnie zakończonych rozgrywek z powodu pandemii koronawirusa przyjęto tabelę sprzed przerwania rozgrywek za ostateczną. Zespół beniaminka był liderem i zanotował kolejny awans i tym samym po raz kolejny pobił swój klubowy rekord pod względem najwyższej ligi. W sezonach 2020/21 i 2021/22 grał w 3. lidze szkockiej (Second Division). W 2022 roku wygrał rozgrywki Second Division i awans do drugoligowej First Division. Spośród drużyn, które kiedyś grały w amatorskich rozgrywkach 5. ligi (Football League) ekipa z Cove jest obecnie najwyżej w hierarchii ligowej na zawodowym szczeblu w Szkocji.

</doc>
<doc id="1444642" url="https://pl.wikipedia.org/wiki?curid=1444642" title="Żupania primorsko-gorska">
Żupania primorsko-gorska

Żupania primorsko-gorska (chorw. "Primorsko-goranska županija") – komitat położony w zachodniej części Chorwacji. Obejmuje region Gorski Kotar oraz wybrzeże i wyspy Zatoki Kvarnerskiej. Jego stolicą jest Rijeka. W 2011 roku liczył 296 195 mieszkańców.
Podział administracyjny.
Żupania primorsko-gorska jest podzielona na następujące jednostki administracyjne:

</doc>
<doc id="1444649" url="https://pl.wikipedia.org/wiki?curid=1444649" title="Stourbridge">
Stourbridge

Stourbridge – miasto w dystrykcie metropolitalnym Dudley, w hrabstwie West Midlands w Anglii. W przeszłości należące do Worcestershire Stourbridge było centrum produkcji szkła.
W 2001 roku miasto liczyło 55 480 mieszkańców.

</doc>
<doc id="1444651" url="https://pl.wikipedia.org/wiki?curid=1444651" title="Tygodnik Polski (Tbilisi)">
Tygodnik Polski (Tbilisi)

Tygodnik Polski polityczno-ekonomiczny i literacki - czasopismo wydawane w Tbilisi.
Pierwsza organizacja polonijna "Dom Polski" powstała w Gruzji w 1907, a po rewolucji lutowej 1917 kilka następnych. 2 czerwca 1918 zaczęto wydawać "Tygodnik Polski". Redaktorem był dentysta Wincenty Jordański. Wydano 8 numerów, autor artykułu A. Woźniak dysponował jedynie pięcioma.

</doc>
<doc id="1444659" url="https://pl.wikipedia.org/wiki?curid=1444659" title="Mikronezja na Letnich Igrzyskach Olimpijskich 2000">
Mikronezja na Letnich Igrzyskach Olimpijskich 2000

Mikronezję na XXVII Letnich Igrzyskach Olimpijskich w Sydney reprezentowało 4 sportowców (2 mężczyzn, 2 kobiety) w 2 dyscyplinach.
Był to pierwszy start Mikronezji na letnich igrzyskach olimpijskich.

</doc>
<doc id="1444660" url="https://pl.wikipedia.org/wiki?curid=1444660" title="TS Podbeskidzie">
TS Podbeskidzie



</doc>
<doc id="1444661" url="https://pl.wikipedia.org/wiki?curid=1444661" title="Historia Macedonii (regionu)">
Historia Macedonii (regionu)

Najstarsze źródła dotyczące życia na terenie Macedonii pochodzą z okresu wczesnego neolitu (6000–2300 lat p.n.e.). W epoce brązu 1900 p.n.e. napłynęły ludy indoeuropejskie przypuszczalnie ze stepów czarnomorskich i nadwołżańskich. Ich napływ spowodował zanik starych kultur archeologicznych. W epoce żelaza Macedończycy prowadzili wojny obronne przeciwko pozostałym bałkańskim plemionom. We wczesnej fazie epoki żelaza (1300–1200 p.n.e.) archeologowie odkryli ślady zniszczeń i pożarów a w środkowej Macedonii ślady migracji. Zachodnia Macedonia utrzymywała kontakty z Ilirami.
Starożytność.
Pierwsze państwo macedońskie zostało założone przez Perdikkasa I z rodu Temenidów. Z uwagi na pochodzenie z królewskiej rodziny miasta Argos, na Peloponezie, tę pierwszą, macedońską dynastię nazwano dynastią Argeadów. Za panowania pierwszych władców nawoływali do walki i obrony przed Ilirami. Do Macedonii przyłączone zostało miasto Anthemunt. Aleksander I scalił pod nazwą Macedończyków plemiona zamieszkujące górną Macedonię. Jego następca Perdikkas II prowadził politykę wyzyskiwania sprzeczności pomiędzy sąsiadami Macedonii.
Wojna o prymat pomiędzy państwami greckimi.
W 340 r. p.n.e. Ateny i ich sojusznicy zerwali pokój z Macedonią. Jesienią 339 r. p.n.e. wojska króla Macedonii Filipa II wkroczyły na tereny, pozostające pod kontrolą Aten. Decydujące starcie miało miejsce pod Cheroneją w 338 p.n.e. Po wygranej przez Macedończyków bitwie strony zawarły pokój. W następnym roku Związek Koryncki zawarł sojusz militarny z królem Macedonii, co w praktyce oznaczało macedońską hegemonię nad większością greckich polis.
Epoka hellenistyczna.
Po śmierci Aleksandra Wielkiego jego państwo zostało podzielone. Macedonia, jako silne królestwo, zażywała zarówno dobrobytu, jak i znaczenia politycznego. W 315 p.n.e. król Macedończyków, Kassander, założył Saloniki, późniejszą metropolię całego regionu.
Okres rzymski.
Po początkowym rabunku, Rzymianie przystąpili do rozbudowy sieci drogowej, m.in. powstała najdłuższa w Grecji także i dziś droga, obecnie autostrada "Via Egnatia". Nastąpiła rozbudowa miast i ogólny wzrost ich zamożności. Poprawa bezpieczeństwa sprzyjała szybkiemu rozwojowi handlu. Do wielkiego znaczenia doszły zwłaszcza Saloniki, gdzie zlokalizowano sztab wojskowy wschodniej części imperium. Po podziale imperium rzymskiego, co nastąpiło w 395 n.e., Saloniki stały się drugim co do ważności miastem cesarstwa wschodniego, po Konstantynopolu.
Wczesne średniowiecze.
Po początkowym okresie dominacji łaciny, do życia publicznego i państwowego powrócił język grecki, wypierając łacinę do pozycji drugiego języka. Macedońskie miasta, podobnie jak większa część imperium bizantyńskiego, żyły w z zagrożeniu najazdów barbarzyńców. W VI i VII wieku n.e. na tereny Macedonii dotarły wrogie plemiona słowiańskie. W VII wieku Słowianie splądrowali bezpośrednie sąsiedztwo Salonik, ale nie udało im się zdobyć miasta. W odróżnieniu od większości groźnych najeźdźców, Słowianie migrowali na tereny Bizancjum także pokojowo, osiedlając się w miastach i majątkach ziemskich, jako tania siła robocza. Podobnie osiedlani byli słowiańscy jeńcy wojenni. Toteż według świadectw, w X wieku wszyscy mieszkańcy Salonik znali już język słowiański. Także poza granicami państwa, prócz greckiej nazwy "Thessaloniki" oraz łacińskiej: "Egnatia", Saloniki stopniowo zaczęły być znane także pod nazwą słowiańską: "Sołuń". W 904 roku Saloniki i ich okolice zostały splądrowane przez Arabów, a w 1185 przez Normanów. Nieskutecznie miasto oblegali też Bułgarzy.
Późne średniowiecze.
W okresie panowania bizantyńskiego, do prowincji Macedonii zaliczano też większą część obecnej Tracji. Stolicą tej prowincji był Adrianopol. Poczynając od IV krucjaty, poszczególne ziemie Macedonii wielokrotnie i burzliwie zmieniały panujących (Greków, łacinników, Bułgarów, Serbów), często ulegając przy tym pożogom i rabunkowi. Ważne obiekty kultury i infrastruktury pozostawiło w tym okresie głównie Bizancjum.
W drugiej połowie XIII w. ekspansję w tym kierunku podjęli królowie Serbii. Stefan Urosz II Milutin począwszy od 1282 r. opanował północną część Macedonii (w tym Skopje), jego syn Stefan Urosz III w 1330 r. odparł próbę odbicia tych terenów przez Bizancjum i Bułgarię (w bitwie pod Welbużdem zginął wówczas z rąk Serbów car Bułgarii Michał III Szyszman). Ekspansję serbską kontynuował w pierwszej połowie XIV w. kolejny król serbski Stefan Urosz IV Duszan, który opanował stopniowo cały ten region (z wyjątkiem Salonik) i ogłosił się carem.
Panowanie tureckie.
W 1352 roku wojska osmańskie pod wodzą Sulejmana zajęły Gallipoli. W roku 1371 Turcy pokonali w bitwie nad Maricą siły kilku chrześcijańskich władców (w tym serbskie) i zdobyli Adrianopol, co pozwoliło im na ekspansję w Macedonii. W 1383 zajęli Seres a do 1392 roku także Skopje i Saloniki. W 1395 roku doszło do bitwy na Rowinie. Jej skutkiem było panowanie tureckie w całej Macedonii. Pierwsze półtora wieku tureckiego panowania przyniosło dawno nie widziany tu wcześniej pokój, stabilizację, rozwój ekonomiczny i wielokrotny wzrost demograficzny. Poszczególne grupy ludności cieszyły się znaczną autonomią religijną, administracyjną i ekonomiczną. Pozostały po tym okresie liczne, pozytywne ślady w architekturze komunalnej, np. zaprojektowany przez Rzymian, jednak nigdy wcześniej nie realizowany akwedukt w Kawali. Następne wieki w osmańskim imperium nie okazały się już dla miejscowych korzystne.
Wiek XIX.
W trakcie greckiego powstania, w 1822 roku, oddziały Emina, baszy Salonik, z polecenia Sułtana, dokonały eksterminacji znacznej lub większej części greckiej ludności Macedonii Egejskiej, rozmyślnie zmieniając w ten sposób proporcje demograficzne. Najczęściej podawanym przykładem tej akcji jest mord lub sprzedaż w niewolę wszystkich Greków miasta i okręgu Naussa, zasiedlanego następnie elementem słowiańskim lub o pochodzeniu muzułmańskim. Eksterminacja Greków w Macedonii uszła uwadze Europy. Działania te, choć identyczne z masakrą na Chios, poprzedziły ją, nie wywołując jeszcze reakcji zachodnioeuropejskiej opinii publicznej, poruszonej dopiero wyeksponowanym w Luwrze obrazem artysty Eugène Delacroix.
W czasie wojny rosyjsko-tureckiej w latach 1877–1878 Macedonia została zajęta przez wojska rosyjskie. Na mocy traktatu w San Stefano miała stać się częścią odrodzonej Bułgarii. Kongres berliński zdecydował pozostawić ziemie macedońskie Turcji, zobowiązując sułtana do przeprowadzenia tam niezbędnych reform w celu poprawy położenia ludności chrześcijańskiej; z powodu rywalizacji Rosji, Niemiec i Austro-Węgier na Bałkanach Turcy nie przeprowadzili obiecanych reform. Sytuacja gospodarcza po kongresie berlińskim bardzo się pogorszyła. Część ziem leżała odłogiem, w niektórych rejonach pojawił się głód, wyroby miejscowego rzemiosła przegrywały konkurencję z wyrobami importowanymi z Europy Zachodniej. W ostatnim ćwierćwieczu XIX w. państwa ościenne zaczęły wysuwać pretensje do ziem macedońskich motywując je „prawem historycznym”. Bułgaria rościła pretensje do całości (co przyznawał jej traktat w San Stefano), a Serbia i Grecja do ich części. Po ustanowieniu Egzarchatu Bułgarskiego w 1870 za pośrednictwem podległych mu eparchii Bułgarzy prowadzili akcję uświadamiającą w całej Macedonii. W początkowym okresie miała ona charakter głównie działalności kulturalnej i oświatowej, pokojowy, choć połączony z bułgaryzacją liturgii prawosławnej i obligatoryjną slawizacją zapisu nazwisk parafian w okolicach, w których ludność pro-bułgarska stanowiła 2/3 lub więcej całości populacji. Serbia i Grecja przeciwstawiały się tej działalności. Pretensje do wilajetu monastyrskiego wysuwała część albańskich działaczy narodowych, domagających się własnego państwa.
Wymiany ludności, jako skutek wojen bałkańskich XX wieku.
W okresie przed wybuchem wojen bałkańskich, tajne służby Turcji i Bułgarii inspirowały i podsycały krwawe waśnie. W 1904 spróbowała tej taktyki także Grecja, w tajemnicy wspierając organizację greckich oddziałów samoobrony. W wyniku przewrotu młodotureckiego w Salonikach, od roku 1908 Grecja i Turcja zaniechały tej taktyki. Probułgarska ludność słowiańskojęzyczna odegrała kluczową rolę w wybuchu bardzo krwawej II wojny bałkańskiej. Toteż po I wojnie światowej, społeczność międzynarodowa postanowiła wymianę ludności pomiędzy Grecją, Turcją i Bułgarią. Głównie w latach 1923 – 1930, grecką część Macedonii opuściła islamska ludność tureckojęzyczna i 146 tysięcy Słowian, głównie podających się jako Bułgarzy. Przesiedlano ich przede wszystkim do Bułgarii. 35 tysięcy Greków przybyło z Bułgarii do Grecji. W granicach Grecji, dobrowolnie pozostało około 70 tysięcy ludności słowiańskojęzycznej, uznanej za dobrosąsiedzką i nie sprawiającą problemów. Operując argumentami historycznymi, Grecy oficjalnie uważali te rodziny i także całe miejscowości za przymusowo zeslawizowanych w przeszłości Greków, toteż dokonano obligatoryjnej hellenizacji ich nazwisk. W wielu przypadkach rzeczywiście następowało przywrócenie wcześniejszych, greckich nazwisk danego rodu, jednak akcja zmiany nazwisk objęła niemal wszystkich mieszkańców greckiej części regionu. Jednocześnie w greckiej Macedonii osiedlono ponad 500 tysięcy Greków, głównie ekspatriowanych z Azji Mniejszej.
Okres II wojny światowej.
Z terenu Macedonii usunięto - głównie wymordowano - niemal całość ludności pochodzenia żydowskiego. Tymczasem jeszcze w latach 30. to Żydzi właśnie stanowili znaczną część ludności macedońskich miast, np. większość mieszkańców Salonik.
Migracje i wywłaszczenia wywołane wojną domową w Grecji.
W II wojnie światowej, ludność Macedonii masowo wsparła lewicowe formacje jugosłowiańskie oraz Greckiego Ludowego Wyzwoleńczego Wojska (ELAS). Od 1945 władze Grecji uporczywie prześladowały weteranów ELAS. W wojnie domowej 1946-49 większość walk toczyła się na terenie Macedonii i grecki, komunistyczny „partyzancki rząd” obiecywał autonomię językową. Toteż w 1949 roku słowiańskojęzyczni partyzanci DSE stanowili już około 40% składu oddziałów. Około 30% partyzantów, nawet w oddziałach szturmowych, były to młode kobiety. Po upadku powstania, niemal całość słowiańskojęzycznych partyzantów została stopniowo skierowana przez Komintern do jugosłowiańskiej Socjalistycznej Republiki Macedonii. Dodatkowo wywieziono tam co najmniej 15 tysięcy osieroconych dzieci. Strona jugosłowiańska zgłaszała też ucieczkę z terenu toczących się walk, tysięcy całych rodzin, znających język słowiański – uznano ich za Słowian-Macedończyków. Ludzie ci nie mogli powrócić potem do Grecji. Mimo że tysiące z nich podpisało petycję, zakaz wydały władze S.F.R. Jugosławii. Nieuprawiane pola, pozostawione przez emigrantów, o ile nie było już rolnika spośród członków rodziny, zgodnie z prawem, trwale przeszły w obce ręce, a księgi wieczyste zakładane są w Grecji dopiero od roku 2009. Nieobecni nie mogli też skorzystać z powszechnego, sponsorowanego przez państwo, programu budowy chłopskich domów, w latach 50. Ponadto w całym okresie powojennym stare, niekonserwowane budynki zwykle ulegały obligatoryjnemu wyburzaniu. Chętnym, także Macedończykom, Grecja przywracała potem obywatelstwo, zwrot pól i działek zależy jednak jedynie od dobrej woli ich kolejnych i kolejnych właścicieli. Problem ten dotyczy ogólnie Greków – emigrantów, a nie tylko emigrantów – Macedończyków.
Okres powojenny.
Słowiańska ludność w Republice Macedonii kulturowo jest zbliżona do Bułgarów, w związku z tym od 1945 roku budowana była odgórnie odrębna, macedońska tożsamość narodowa, a język macedoński został przez Jugosławię uznany za odrębny od bułgarskiego. Początkowo wobec planów stworzenia przez Bułgarię i Jugosławię federacji, której jednym z podmiotów miała być Republika Macedonii obejmująca ziemie macedońskie z dotychczasowej Jugosławii i Bułgarii władze bułgarskie prowadziły odgórną macedonizację ludności zamieszkującej południowo-zachodnią Bułgarię. Po kryzysie w stosunkach między Jugosławią i ZSRR, Bułgaria w 1949 roku podjęła politykę bułgaryzacji ludności na pograniczu, co skutkowało prawie całkowitym zanikiem identyfikacji macedońskiej w Bułgarii.
Region Macedonii współcześnie.
Region, tradycyjnie uznawany za Macedonię aktualnie leży na terenie czterech, sąsiadujących ze sobą państw: Bułgarii, Macedonii Północnej, Grecji i Albanii. Dwa spośród tych państw uważają się przy tym za jedynych, historycznych spadkobierców starożytnej Macedonii, odwołując się do macedońskich tradycji także w nazewnictwie administracyjnym:
Macedonia (Grecja).
W Grecji istnieją trzy regiony – jednostki administracyjne państwa, urzędowo określane jako Macedonia. Na ich terenie leżało niegdyś historyczne Królestwo Macedonii, nim weszło w okres swej wielkiej ekspansji.Obecnie, spośród ponad 2,6 mln stałych mieszkańców greckiej Macedonii, według danych oficjalnych, aż około 98% deklaruje narodowość grecką. Zdaniem Greckiego Komitetu Helsińskiego około 200 tys. mieszkańców Grecji posługuje się w domach językami słowiańskimi, lecz tylko niewielka część z nich uważa się za osoby o niegreckiej narodowości.
W konsekwencji wymian ludności, oraz międzypaństwowych umów, już od schyłku lat trzydziestych, od każdej prawosławnej mniejszości językowej, zamieszkującej Grecję, zaczęto wymagać szybkiej hellenizacji ich dzieci. Z kolei społecznościom islamskim zaczęto narzucać szkolnictwo tureckie, pomimo że około połowy greckich wyznawców Islamu zupełnie nie czuło się Turkami – zwykle byli to Pomacy, językowo zbliżeni raczej do Słowian i do Greków niż do Turcji. Zrodziło to rozgoryczenie, gdyż społeczności macedońsko-słowiańska oraz pomacka, zwykle przyjazne i życzliwe wobec greckich sąsiadów, poczuły się traktowane niesprawiedliwie. Problem ten, choć złagodzony, pozostaje w Grecji aktualny. Sytuacja materialna i zawodowa ludności słowiańskojęzycznej, od pokoleń objętej greckim szkolnictwem, nie odbiega od dobrej sytuacji zawodowej i materialnej ludności greckojęzycznej. Utrudniony jest awans Pomaków, obligatoryjnie objętych szkolnictwem tureckojęzycznym. Pomacy postulują zastąpienie języka tureckiego własnym oraz równolegle językiem greckim.
Macedonia Północna.
W 1991 roku, na północ od Grecji powstało nowe państwo, które przybrało nazwę „Macedonia”. Państwo to, ze stolicą w Skopje, liczy 2,061 mln mieszkańców i powstało w granicach dawnej Socjalistycznej Republiki Macedonii od 31 stycznia 1946 roku do 8 września 1991 roku wchodzącej w skład Socjalistycznej Federalnej Republiki Jugosławii.
Jako pierwsza niepodległość Macedonii uznała 15 stycznia 1992 roku Bułgaria, której władze miały nadzieję na dobrowolne przyłączenie się Macedonii do Bułgarii. W ramach polityki zbliżenia z Macedonią Bułgaria wspierała gospodarczo ten kraj w pierwszej połowie lat 90., gdy Grecja nałożyła na Macedonię embargo ekonomiczne. Od czasu powstania niepodległej Macedonii władze bułgarskie uważają Macedończyków za naród jedynie w sensie politycznym, tj. za społeczność dążącą do utrzymania własnego państwa, a jednocześnie za część narodu bułgarskiego w sensie etnicznym.
5 września 1992 r. pierwszym prezydentem niepodległego państwa został Branko Crwenkowski. Według danych oficjalnych, Słowianie stanowią około 68% ludności Republiki Macedonii. Zaliczają się do nich Macedończycy, Serbowie, Bułgarzy, rodziny grecko-słowiańskie byłych partyzantów DSE i liczne rodziny mieszane tych wszystkich grup. Szacunki te podważane są przez część badaczy niezależnych.
Wobec powtarzających się prób czystek etnicznych i starć, z udziałem weteranów UÇK, pomiędzy zamieszkującymi Republikę Macedonii niesłowiańskimi grupami etnicznymi a atakowanym macedońskim wojskiem i policją, w 1993 roku na teren republiki przybyły wojska ONZ.
Konflikt Republiki Grecji z Republiką Macedonii o nazewnictwo.
Grecy nie uznawali nazwy nowego państwa, jako zbyt mocno odwołującej się, także symbolami narodowymi, do starożytnej Macedonii Filipa i jego syna Aleksandra Macedońskiego, a zgodnie z oficjalną doktryną polityczną dzieje państwa Aleksandra Macedońskiego są dziedzictwem wyłącznie greckim. Jednocześnie niektórzy z greckich intelektualistów wskazywali, że używanie przez nowe państwo pozbawionej doprecyzowania nazwy „Macedonia” jest wobec Greków obraźliwe. Strony prowadzą wieloletnie negocjacje. We wszystkich propozycjach negocjatorzy Republiki Macedonii jako suwerennego państwa kładli nacisk na posługiwanie się przez ten kraj określeniami „Macedonia”, „macedoński” w kontaktach na forum międzynarodowym. Grecy uważali, że w szczególności umniejszone byłyby wtedy prawa ich strony, przy posługiwaniu się tradycyjnymi znakami towarowymi, zawierającymi przymiotnik „macedoński”. Strona grecka wysuwała żądanie uzupełnienia oficjalnej nazwy o precyzujący wyróżnik, np. „Górna Macedonia”.
Mimo tego sporu Macedonia począwszy od 1993 roku, kiedy stała się członkiem Organizacji Narodów Zjednoczonych zyskała uznanie dyplomatyczne. W 1995 roku, by złagodzić stosunki z Grecją, Macedonia zmieniła flagę narodową, a także dodała do konstytucji zapis o braku roszczeń terytorialnych wobec sąsiadów. W zamian, Grecja zgodziła się na uczestnictwo sąsiada w niektórych organizacjach międzynarodowych, z tymczasowym używaniem akronimu FYROM, jako nazwy państwa. Po wyborach w 1998 roku powstał rząd Lubczo Georgiewskiego z partii nacjonalistycznej, który opowiadał się za integracją z Zachodem. Grecja blokowała wstąpienie sąsiada do NATO i Unii Europejskiej, do momentu osiągnięcia ostatecznego kompromisu. W obu krajach temat ten był bardzo mocno eksponowany w kampaniach wyborczych.
12 lutego 2019 roku Republika Macedonii zmieniła nazwę państwa na „Republika Macedonii Północnej”, w ramach kompromisu ze stroną grecką.
Fala imigrantów z Kosowa i Albanii.
Republika Macedonii boryka się ze wzrostem (do ok. 25%) mniejszości albańskiej. Tę istniejącą już wcześniej, autochtoniczną populację Albańczyków, powiększyła duża liczba uchodźców albańskich z Kosowa, którzy przybyli tutaj w okresie od marca 1998 do kwietnia 1999 r. podczas wojny w Kosowie. Stało się to przyczyną napięć i starć imigrantów z wojskiem macedońskim. W lokalnym konflikcie została udzielona pomoc przez Zachód. Stopniowo sytuacja się uspokoiła, a Albańczycy zaczęli brać udział w życiu politycznym kraju. M.in. wprowadzono poprawki w konstytucji, które zwiększyły autonomię Albańczyków w tym kraju.
Grecja, od początku lat 90., doznała zalewu Albańczyków z Republiki Albanii. Wobec ich szybkiego awansu zawodowego i kulturowego i sprawnej nauki greckiego – wydaje się, że od początku języka nieobcego tej grupie imigrantów – problem ich dużej liczby już przestał być w Grecji istotny.

</doc>
<doc id="1444662" url="https://pl.wikipedia.org/wiki?curid=1444662" title="Towarzystwo Sportowe Podbeskidzie">
Towarzystwo Sportowe Podbeskidzie



</doc>
<doc id="1444664" url="https://pl.wikipedia.org/wiki?curid=1444664" title="Kvarner">
Kvarner

Kvarner (, ) – zatoka w Chorwacji, stanowiąca część Morza Adriatyckiego. Jest położona pomiędzy półwyspem Istria a pasmem Welebitu.
Podział.
Kvarner dzieli się na Zatokę Rijecką, Kvarnerić, Kanał Welebicki, Vinodolski kanal i Kvarner (w tzw. „węższym znaczeniu”). Główne wyspy Kvarneru to Cres, Lošinj, Krk, Pag i Rab.
„Mały” Kvarner.
Kvarner w węższym znaczeniu jest częścią zatoki położoną pomiędzy Istrią a wyspą Cres. Na północy od reszty zatoki oddzielony jest cieśniną Vela vrata. Położone na nim są m.in. wyspy Unija, Suska, Zeča i Galijola. Na tej ostatniej funkcjonuje latarnia morska. Największe zatoki „małego” Kvarneru to Osorski zaljev i Valun.
Charakterystyka.
Największym miastem Kvarneru jest Rijeka, posiadająca największy port morski w Chorwacji. Inne ważniejsze miasta to Opatija, Lovran, Crikvenica, Senj, Krk i Rab. Miejscowa gospodarka oparta jest na turystyce, rybołówstwie i przemyśle. Promowe przewozy pasażerskie z Rijeki do Dalmacji przebiegają przez Kvarnerić.
Historia.
W starożytności zatoka nazywana była "Sinus Flanaticus". W czasach przedrzymskich jej obszar był zamieszkiwany przez ludy iliryjskie. Nazwa "Kvarner" prawdopodobnie wywodzi się z łacińskiego "mare quaternarium", oznaczającego „morze składające się z czterech części”. W V wieku Kvarner został opanowany przez Ostrogotów, a w VI wieku, za panowania Justyniana I Wielkiego, wszedł w skład Cesarstwa Bizantyńskiego. Na przełomie VI i VII wieku miał miejsce napływ ludności słowiańskiej, jednak na wyspach Kvarneru etnos romański przetrwał przez wiele wieków (np. odmiana języka dalmatyńskiego z wyspy Krk).
Po podboju Istrii przez Longobardów, Kvarner stał się dla cesarstwa strategicznym obszarem na drodze wodnej do Wenecji. Pod koniec X wieku wyspy dostały się pod panowanie Republiki Weneckiej. W XI wieku na krótko zostały opanowane przez Margrabstwo Istrii. W XI i XII wieku najważniejszym ośrodkiem gospodarczym regionu była wyspa Rab. W latach 1469–1470 wyspy zostały opanowane przez Królestwo Węgier pod rządami Macieja Korwina.
Na mocy pokoju w Leoben z 1797 roku Austria uzyskała wszystkie pozostałe posiadłości weneckie na obszarze Kvarneru. W latach 1809–1813 Kvarner był częścią francuskich Prowincji Iliryjskich, po czym wrócił pod panowanie austriackie. W wyniku zawarcia ugody węgiersko-chorwackiej w 1868 roku Kvarner nie znalazł się w granicach Trójjedynego Królestwa Chorwacji, Slawonii i Dalmacji, stanowiąc wraz z Fiume jednostkę wydzieloną.
Po I wojnie światowej wyspy Kvarneru wraz z Fiume zostały zajęte przez wojska włoskie. W 1920 roku na mocy traktatu w Rapallo wyspy Kvarneru zostały podzielone pomiędzy Królestwo Włoch (Cres, Lošinj) a Królestwo Serbów, Chorwatów i Słoweńców. Na terenie dzisiejszej Rijeki utworzono Wolne Miasto Fiume, które cztery lata później na mocy traktatu rzymskiego zostało anektowane przez Włochy. W trakcie II wojny światowej, w wyniku kampanii bałkańskiej, cały obszar Kvarneru został zajęty przez Włochy, a po ich kapitulacji był okupowany przez III Rzeszę. W 1947 roku zatwierdzono przynależność całego Kvarneru do Socjalistycznej Federacyjnej Republiki Jugosławii.

</doc>
<doc id="1444669" url="https://pl.wikipedia.org/wiki?curid=1444669" title="Kwarner">
Kwarner



</doc>
<doc id="1444672" url="https://pl.wikipedia.org/wiki?curid=1444672" title="Turovice">
Turovice

Turovice – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 232 mieszkańców.

</doc>
<doc id="1444676" url="https://pl.wikipedia.org/wiki?curid=1444676" title="Alien Youth">
Alien Youth

Alien Youth - piąty album grupy Skillet wydany w 2001 roku przez wytwórnie Ardent Records. Jest to pierwszy album zespołu z nowym gitarzystą - Ben Kasica, który zastąpił Kevina Haalanda. W limitowanej edycji pojawiły się 2 nowe utwory oraz wyjaśnienie tematyki albumu przez Johna Coopera.

</doc>
<doc id="1444677" url="https://pl.wikipedia.org/wiki?curid=1444677" title="Marcelo (ur. 1987)">
Marcelo (ur. 1987)

Marcelo, właśc. Marcelo Antônio Guedes Filho (ur. 20 maja 1987 w São Vicente) – brazylijski piłkarz występujący na pozycji obrońcy we francuskim klubie Girondins Bordeaux.
Kariera klubowa.
Santos FC.
Marcelo jest wychowankiem brazylijskiego klubu Santos FC. W 2004 roku razem z zespołem U-17 Santosu zwyciężył w rozgrywkach Campeonato Paulista, które są piłkarskimi mistrzostwami brazylijskiego stanu São Paulo.
W brazylijskiej Série A zadebiutował 19 maja 2007 roku, w spotkaniu Santosu z América Natal. W 2 minucie tego spotkania zdobył swoją debiutancką bramkę w barwach Santosu, w meczu ligowym.
W Campeonato Brasileiro Série A rozegrał 41 meczów, strzelając 2 bramki. W sumie, we wszystkich rozgrywkach w barwach Santos FC wystąpił 65 razy, strzelając 3 bramki.
W 2007 roku doszedł ze swoim zespołem do półfinału Copa Libertadores, w którym Santos uległ w dwumeczu z brazylijskim Grêmio. W tym samym roku zwyciężył z Santosem w rozgrywkach Campeonato Paulista. Natomiast w 2008 roku doszedł z Santosem do ćwierćfinału Copa Libertadores.
Wisła Kraków.
31 sierpnia 2008 roku zawodnik podpisał 5-letni kontrakt z krakowską Wisłą. Przeszedł do niej na zasadzie wolnego transferu. 24 września 2008 roku zadebiutował w Wiśle Kraków w spotkaniu Pucharu Polski z Lechią II. 27 września 2008 roku Marcelo zadebiutował w Ekstraklasie, w spotkaniu z Arką Gdynia. Z krakowskim zespołem zdobył mistrzostwo Polski sezonu 2008/2009. 4 lipca 2010 roku Wisła poinformowała, że uzgodniła warunki transferu Marcelo z holenderskim klubem PSV Eindhoven.
PSV Eindhoven.
8 lipca 2010 Marcelo podpisał trzyletni kontrakt z PSV Eindhoven. Szybko wywalczył sobie miejsce w pierwszym składzie drużyny, występując w sumie w 45 meczach we wszystkich rozgrywkach w swoim pierwszym sezonie w barwach holenderskiego klubu. W sezonie 2011/2012 zdobył z PSV Puchar Holandii, a następnie wygrał z drużyną Superpuchar.
Hannover 96.
10 sierpnia 2013 Marcelo podpisał czteroletni kontrakt z Hannover 96.
Kariera reprezentacyjna.
Marcelo zaliczył cztery występy w młodzieżowej reprezentacji Brazylii U-20.

</doc>
<doc id="1444679" url="https://pl.wikipedia.org/wiki?curid=1444679" title="Dzienniki w Chinach">
Dzienniki w Chinach

Dzienniki w Chinach stanowią największy rynek prasy codziennej na świecie. Liczba gazet w ChRL wzrosła od 42 w 1968 roku (wszystkie będące organami Partii Komunistycznej) i 382 w 1980 roku do ponad 2200 w ostatnich latach. Wliczając magazyny i czasopisma, ich liczbę szacuje się na około 7000. Daje to Chinom wiodącą rolę na rynku dzienników na świecie, według danych z 2006 roku – 96,6 milionów egzemplarzy sprzedawanych dziennie, przed Indiami (78,7 milionów) i Japonią (69,7 milionami). Nakład prasy tylko do końca lat 80. powiększył się czterokrotnie w porównaniu z połową lat 60. 
Obecnie nie istnieją w Chinach gazety formalnie prywatne. Wszystkie muszą być afiliowane przy instytucji publicznej, przy czym zwykle jest to Komunistyczna Partia Chin. O ile gazety przy Komitecie Centralnym i Komitetach Prowincjonalnych są uznawane za tubę propagandową i koncentrują się na opisywaniu wydarzeń w kraju i za granicą według oficjalnej linii partii, o tyle gazety powstałe przy Komitetach Miejskich cieszą się stosunkowo dużą swobodą. Związane jest to z faktem, że od tych gazet oczekuje się przynoszenia dochodów właścicielom, na czym korzystają również komitety miejskie Partii i lokalne organizacje z nią powiązane. Silnie skomercjalizowane gazety poruszają tematy typowe dla tabloidów, takie jak plotki, odrażające przestępstwa, skandale oraz porady, zwykle unikając jednak tematów o silnych konotacjach politycznych.

</doc>
<doc id="1444681" url="https://pl.wikipedia.org/wiki?curid=1444681" title="Kaumpuli">
Kaumpuli

Kaumpuli, u Bagandów z Ugandy bóg dżumy.
Jego największa świątynia znajduje się w Bulemezi, gdzie ma przebywać w dole przykryty liśćmi bananowców, skórami dzikich kotów oraz kamieniami, co ma zapewniaś mniejsze możliwości oddziaływania na ludzi.

</doc>
<doc id="1444683" url="https://pl.wikipedia.org/wiki?curid=1444683" title="Delaware (zatoka)">
Delaware (zatoka)

Delaware () – zatoka Oceanu Atlantyckiego, u wschodniego wybrzeża Stanów Zjednoczonych, na granicy stanów Delaware (na zachodzie) i New Jersey (na wschodzie), stanowiąca estuarium rzeki Delaware. Zatoka wcina się w ląd na długość około 80 km i liczy do 40 km szerokości, powierzchnia – około 2030 km². Wejście do zatoki znajduje się pomiędzy przylądkami Cape May i Cape Henlopen. Wybrzeże zatoki składa się głównie ze słonowodnych bagien.
Przez zatokę przebiega droga wodna, łącząca Ocean Atlantycki z portem w Filadelfii (na rzece Delaware) i siecią kanałów Intracoastal Waterway.
Dawniej jej okolice zamieszkiwali Delawarowie (Lenape), którzy nazywali zatokę "Poutaxat", co oznacza „w pobliżu wodospadów”. Obecną nazwę zatoce Delaware nadał w 1610 roku angielski żeglarz Samuel Argall na cześć gubernatora kolonialnego Thomasa Westa, barona De La Warr. Rzeka i stan Delaware wzięły swoje nazwy od zatoki.

</doc>
<doc id="1444687" url="https://pl.wikipedia.org/wiki?curid=1444687" title="Rumuńskie Siły Zbrojne">
Rumuńskie Siły Zbrojne

Rumuńskie Siły Zbrojne (rum. "Forțele Armate Române") – siły i środki wydzielone przez Rumunię do zabezpieczenia własnych interesów i prowadzenia walki zbrojnej zarówno na jej terytorium oraz poza nim.
Struktura.
Obecnie składają się z trzech rodzajów sił zbrojnych:
Rumuńskie Siły Zbrojne składają się z 64 500 osób, według rankingu "Global Firepower" Rumuńskie Siły Zbrojne stanowią 41"." siłę militarną na świecie.
Inne organizacje wojskowe.
Oprócz sił zbrojnych Rumunia posiada inne służby militarne nie wchodzące jednak w skład RSZ. Należą do nich:

</doc>
<doc id="1444689" url="https://pl.wikipedia.org/wiki?curid=1444689" title="Kościół Najświętszej Maryi Panny Anielskiej w Kleszczowie">
Kościół Najświętszej Maryi Panny Anielskiej w Kleszczowie

Kościół NMP Anielskiej w Kleszczowie – kościół należący do parafii NMP Anielskiej w Kleszczowie.
Został wybudowany w 1978 roku z funduszy gminnych w czasie pełnienia funkcji ks. proboszcza Czesława Jabłońskiego. Świątynia została wybudowana w miejsce starego kościoła drewnianego. Kościół zbudowany jest z czerwonej cegły, dach pokryty jest blado żółtą dachówką. W pobliżu bram kościoła stoi 25-metrowy krzyż, a u jego podstawy tablica informacyjna.
We wnętrzu znajduje się 23-metrowy ołtarz, zbudowany z drewna, z figurą NMP Anielskiej.
Okolice kościoła.
Obok kościoła znajduje się pomnik Jana Pawła II, przy którym w rocznicę śmierci papieża odprawiana jest msza św. W przykościelnych ogrodach stoi pomnik św. Barbary, ufundowany przez tutejszą kopalnię węgla brunatnego. Co roku w Barbórkę odprawiana jest przy nim msza z udziałem biskupa, górników oraz ich zakładowej orkiestry. Po prawej stronie umiejscowiony jest pomnik NMP oraz krzyż z Jezusem. Oprócz pomników znajdują się 100-letnie wierzby płaczące oraz parking samochodowy.

</doc>
<doc id="1444694" url="https://pl.wikipedia.org/wiki?curid=1444694" title="Serie A (2008/2009)">
Serie A (2008/2009)

Serie A 2008/2009 – 107. edycja najwyższej w hierarchii klasy mistrzostw Włoch w piłce nożnej, organizowanych przez Lega Nazionale. Rozpoczęły się 30 sierpnia 2008 roku o godzinie 18:00 meczem Udinese Calcio z US Palermo, a zakończyły się 31 maja 2009 roku. Terminarz został ustalony 25 lipca 2008 roku. Tytuł mistrzowski obronił Inter Mediolan. Do drugiej ligi spadły Torino FC, US Lecce i Reggina Calcio. Królem strzelców został Zlatan Ibrahimović, który zdobył 25 goli.
Organizacja.
Liczba uczestników pozostała bez zmian (20 drużyn). , i awansowali z Serie B. Rozgrywki składały się z meczów, które odbyły się systemem kołowym u siebie i na wyjeździe, w sumie 38 rund: 3 punkty przyznano za zwycięstwo i po jednym punkcie w przypadku remisu. W przypadku równości punktów wyżej została sklasyfikowana drużyna, która uzyskała większą liczbę punktów i różnicę bramek zdobytych w meczach bezpośrednich (więcej goli), a jeśli nadal była sytuacja nierozstrzygnięta, to większa liczba punktów i różnica bramek zdobytych w końcowej klasyfikacji. Zwycięzca rozgrywek ligowych otrzymywał tytuł mistrza Włoch. Trzy ostatnie drużyny spadało bezpośrednio do Serie B.
Dwadzieścia klubów reprezentowało trzynaście różnych regionów. Najliczniej reprezentowanym regionem była Lombardia, skąd pochodziły Atalanta BC, Inter Mediolan oraz A.C. Milan. Z Piemontu, Ligurii, Toskanii i Lacjum były po dwa zespoły, natomiast Friuli-Wenecja Julijska, Wenecja Euganejska, Emilia-Romania, Kampania, Apulia, Kalabria i Sardynia liczyły po jednej drużynie.
Najwięcej klubów pochodziło z południowej części Włoch. Było to sześć drużyn – Cagliari Calcio, Calcio Catania, US Lecce, SSC Napoli, US Palermo oraz Reggina Calcio
Wszystkie mecze rozgrywane były nową piłką Nike T90 Omni.
Tabela.
&lt;onlyinclude&gt;&lt;/onlyinclude&gt;
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="1444704" url="https://pl.wikipedia.org/wiki?curid=1444704" title="Olena Zubriłowa">
Olena Zubriłowa



</doc>
<doc id="1444706" url="https://pl.wikipedia.org/wiki?curid=1444706" title="Katarzyna Kołeczek">
Katarzyna Kołeczek

Katarzyna Kołeczek (ur. 30 listopada 1984 w Warszawie) – polska aktorka teatralna, filmowa i serialowa.
Życiorys.
W 2008 ukończyła studia na PWST w Warszawie. Jest aktorką Teatru Polskiego w Warszawie. Związana również z Och Teatrem i Teatrem Polonia oraz ze stołecznym Klubem Komediowym, w którym zajmuje się również improwizacją teatralną. 
Gra w filmach i serialach na Wyspach Brytyjskich. Wystąpiła, m.in. w takich produkcjach jak "Ojciec Brown" czy "Bridget Jones Baby". Zagrała także rolę Leiki w filmie fabularnym "97 minut", u boku Aleca Baldwina, którego premiera zaplanowana jest na rok 2023. Polskim telewidzom znana najbardziej z roli w serialu TVP2 "M jak miłość", gdzie wciela się w postać Jagody, siostrzenicy Modrego.
Od 2017 roku prowadziła program "Ale numer!" na kanale TV Puls. Wiosną 2023 wzięła udział w osiemnastej edycji programu rozrywkowego telewizji Polsat "Twoja twarz brzmi znajomo".
Role teatralne.
Przedstawienia w Akademii Teatralnej
Teatr Polski w Warszawie
Teatr Kamienica w Warszawie
Teatr Polski w Bydgoszczy
Grupa Dochodzeniowa
Życie prywatne.
Jej narzeczonym jest Przemysław Rudzki – były redaktor naczelny „Przeglądu Sportowego”, komentator Canal+ Sport. W 2018 roku urodziła się ich pierwsza córka, Marianna.

</doc>
<doc id="1444711" url="https://pl.wikipedia.org/wiki?curid=1444711" title="Marcisław">
Marcisław

Marcisław — notowane w Polsce od 1374 roku imię męskie powstałe poprzez dodanie do imienia Marcin typowej dla imion słowiańskich cząstki -sław.
Marcisław imieniny obchodzi 7 grudnia.

</doc>
<doc id="1444713" url="https://pl.wikipedia.org/wiki?curid=1444713" title="Więzień polityczny">
Więzień polityczny

Więzień polityczny – osoba umieszczana w zakładzie karnym lub areszcie domowym ze względu na swoje przekonania polityczne lub poglądy. Często jest to związane z krytyką władzy, a czasem walkami w obrębie jednej partii politycznej. Czasami pojęcie jest utożsamiane z więźniem sumienia. Zwykle w takich przypadkach dowody są fabrykowane. Często więźniowie polityczni po uwolnieniu, jak na przykład Aleksandr Sołżenicyn publikują wspomnienia (w tym wypadku Archipelag GUŁag).

</doc>
<doc id="1444714" url="https://pl.wikipedia.org/wiki?curid=1444714" title="Spinal Cord">
Spinal Cord

Spinal Cord – polska grupa muzyczna wykonująca thrash/death metal. Zespół powstał w sierpniu 1999 roku w Busku-Zdroju w składzie Michał „Barney” Bachrij (śpiew), Piotr „Smoq” Smodrzewski (gitara elektryczna), Michał „Boba” Dobaj (gitara basowa), Sebastian „Basti” Łuszczek (perkusja) oraz Krystian „Dino” Wojdas (gitara elektryczna).
W kwietniu 2000 roku w lubelskim Hendrix Studio zespół we współpracy z Arkadiuszem Malczewskim nagrał swoje pierwsze demo zatytułowane "AD.2000". Wydawnictwo zostało zmiksowane natomiast przez Grzegorza Piwkowskiego. Tego samego roku zespół wystąpił podczas trasy koncertowej Behemoth's Millenium Tour 2000 wraz z grupami Behemoth, Devilyn i Nomad. W 2001 roku Łuszczek i Wojdas nawiązali współpracę z grupą Devilyn. Łuszcek dołączył także do grupy Hell-Born.
W listopadzie 2002 roku w dębickim Screw Factory Studio zespół rozpoczął nagrania swojego debiutanckiego albumu pt. "Remedy". W styczniu roku 2003 zespół podpisał kontrakt płytowy z wytwórnią muzyczną Empire Records nakładem której album ukazał się 23 maja tego samego roku. W czerwcu w ramach Empire Invasion Tour 2003 zespół wystąpił wraz z grupami Dies Irae, Hate, Lost Soul i Esqarial.
W 2004 roku z grupy odszedł basista Michał „Boba” Dobaj, którego zastąpił Marcin „Novy” Nowak znany z występów w grupach Vader i Behemoth. W nowym składzie ponownie w Screw Factory Studio w Dębicy we współpracy z Januszem Brytą zespół rozpoczął nagrania drugiego albumu "Stigmata of Life" (2004) zmiksowanego przez braci Wiesławskich w białostockim Hertz Studio.
W 2007 roku z przyczyn osobistych z zespołu odeszli wokalista Bachrij oraz gitarzysta Smodrzewski. Obowiązki wokalisty zespołu przejął basista Marcin „Novy” Nowak. W 2008 roku w trzyosobowym składzie zespół rozpoczął pracę nad albumem "Schizmatech". W 2010 roku do zespołu powrócił wokalista Michał „Barney” Bachrij. Skład został także poszerzony o drugiego gitarzystę – Piotra „Żuru” Szydłowskiego.

</doc>
<doc id="1444716" url="https://pl.wikipedia.org/wiki?curid=1444716" title="Andriej Krauczanka">
Andriej Krauczanka



</doc>
<doc id="1444717" url="https://pl.wikipedia.org/wiki?curid=1444717" title="Uladzimir Kazlou">
Uladzimir Kazlou



</doc>
<doc id="1444718" url="https://pl.wikipedia.org/wiki?curid=1444718" title="Halina Bednarz">
Halina Bednarz

Halina Bednarz (ur. 10 maja 1958 w Rogoźnie) – polska aktorka teatralna, filmowa i telewizyjna. 
Życiorys.
W 1982 roku ukończyła studia na PWST w Warszawie.
Jest jedną z bohaterek książki „Optymistki” (autor: Marzanna Graff-Oszczepalińska).
Ma 161 cm wzrostu.
Spektakle teatralne (wybór).
Teatr Popularny, Warszawa
Teatr na Woli im. Tadeusza Łomnickiego, Warszawa
Towarzystwo Teatrum, Warszawa
Scena Faktu Teatru Telewizji

</doc>
<doc id="1444720" url="https://pl.wikipedia.org/wiki?curid=1444720" title="Margier (opera)">
Margier (opera)

Margier – opera dramatyczna w trzech aktach (w sześciu obrazach), skomponowana przez Konstantego Gorskiego. Libretto na podstawie poematu Władysława Syrokomli napisał W.W.G. (Walgier). Premiera odbyła się 13 stycznia 1927 roku w Teatrze Wielkim w Poznaniu. Wyciąg fortepianowy ukazał się drukiem w 1905 roku w Petersburgu.
Czas i miejsce akcji.
Rzecz dzieje się na zamku księcia litewskiego w Pullen (pol. Punie) nad Niemnem oraz na zamku krzyżackim w Malborku w XIV wieku.
Tło historyczne.
W operze przedstawione są zdarzenia na poły historyczne, które miały miejsce w XIV wieku. Legenda głosi, iż na Górze Zamkowej w Puniach nad Niemnem wznosił się zamek księcia litewskiego Margiera. W 1336 roku książę wraz z załogą zamku i okoliczną ludnością stawił bohaterski opór wyprawie krzyżackiej, pod wodzą wielkiego mistrza Teodoryka z Altenburgu, Ludwika, margrabiego brandenburskiego, Filipa hrabiego Namur i hrabiego Hennenberga. Obrońcy zamku (zgodnie z tradycją, którą za kronikarzami pruskimi podaje również Jan Długosz), widząc brak możliwości dalszej obrony zamku, pozabijali swoje żony i dzieci, spalili zgromadzone kosztowności, a sami polegli w walce z Krzyżakami lub spłonęli na stosie. Książę Margier popełnił samobójstwo, rzucając się w płomienie.
Treść.
Akt I.
Obraz pierwszy: Sala w zamku Pullen. Po bitwie z Krzyżakami odbywa się uczta, w czasie której Litwini dziękują bogom za zwycięstwo i wychwalają męstwo Margiera, któremu udało się pokonać wroga i wziąć do niewoli jednego z najznamienitszych rycerzy teutońskich, Ransdorfa. Wszyscy chcą go zobaczyć. Książę każe wprowadzić jeńca, który swą nieustraszoną postawą zdobywa sympatię córki litewskiego wodza, Egle. Margier zapowiada Ransdorfowi, że nie minie go straszna kara i zarzuca, że Krzyżacy, pod płaszczykiem szerzenia wiary chrześcijańskiej, urządzają napady i grabieże. Ku zaskoczeniu zgromadzonych młody rycerz nie błaga o litość. Książę, poruszony odwagą jeńca, gotów jest złagodzić karę, ale lud – powołując się na sądy boże – domaga się śmierci Ransdorfa. Wówczas Egle zwraca się z błagalną prośbą do boga Perkuna, by uchronił jeńca. Ransdorf spodziewając się rychłej śmierci wspomina ukochaną matkę, którą chciałby zobaczyć po raz ostatni, chociażby we śnie. Nie obawia się jednak śmierci, gdyż woli umrzeć z rąk pogan, niż żyć pohańbiony. Lutas oznajmi mu, że Egle stara się wyjednać łaskę u ojca.
Obraz drugi: Nad brzegiem Niemna, pod dębem. Ransdorf zwierza się Lutasowi z budzącego się uczucia do Egle, która właśnie nadchodzi w gronie dziewcząt śpiewając pieśń o Ransdorfie. Młodzi spotykają się i Ransdorf wyznaje księżniczce swoje uczucia, mówiąc, że gotów jest znieść niewolę by tylko być blisko niej. Dziewczyna jest przerażona, gdyż i ona uświadamia sobie, że go kocha. Nie decyduje się jednak na podobne wyznanie, pamiętając, że Ransdorf jest wrogim rycerzem. Ransdorf odchodzi zrozpaczony.
Akt II.
Obraz pierwszy: W podziemiach świątyni. Kapłanka Znicza, Marti żąda śmierci jeńca teutońskiego. Margier, nim wyda wyrok, chce znać wolę niebios. Wówczas Marti, wzywa bogów. Na jej zaklęcia zjawia się bóg Poklus, żądając śmierci Ransdorfa, gdyż tylko ofiara z niego złożona może ocalić Litwę od zguby. Zgromadzeni, prócz Egle i Lutasa, przyjmują ten wyrok z entuzjazmem. Margier, by uniknąć linczu, gotów jest sam poprowadzić skazańca na stos.
Obraz drugi: Pod murami zamku, nad brzegiem Niemna. Lutas wspomina chwalebną przeszłość, jest gotów bronić swojego narodu i poświęcić życie w obronie Ojczyzny. Egle jest zrozpaczona losem jeńca, pragnie go uratować. Przyznaje, że uczucie jakim darzy Ransdorfa jest silniejsze niż obowiązek względem poddanych. Lutas obiecuje księżniczce, że ocali jej ukochanego. Na te słowa zjawia się rycerz, a Lutas wskazuje mu tajemne przejście i pomaga w ucieczce. Wcześniej, wraz z Egle, żąda przysięgi, że nie wyjawi Krzyżakom tajemnicy. Ransdorf ślubuje, że tego nie zrobi, a widząc rozpacz Egle, zapewnia ją, że ich rozłąka nie będzie trwała długo.
Zjawia się Margier z ludem. Widząc Egle przy lochu wszyscy domyślają się, że pomogła jeńcowi w ucieczce. Kapłanka podburza lud i ten żąda śmierci księżniczki. Margier, choć serce pęka mu z bólu, skazuje Egle na śmierć.
Akt III.
Obraz pierwszy: Sala gotycka w zamku malborskim. Rycerze teutońscy żądają od Ransdorfa, by wydał ukryte przejście do zamku w Pullen. Ten jednak nie daje się skłonić do złamania przysięgi, nawet pod groźbą okrutnych kar, kierowanych pod jego adresem przez wielkiego mistrza. Wówczas Hugo von Altenburg, wielki mistrz krzyżacki, ucieka się do podstępu. Rozkazuje wprowadzić jeńca litewskiego, który opowiada Ransdorfowi, że Margier skazał swoją córkę na śmierć na stosie. To działa na rycerza piorunująco. Postanawia ocalić ukochaną i oznajmia zakonowi, że sam poprowadzi rycerstwo krzyżackie przeciw pogańskiemu władcy.
Obraz drugi: Zamek Pullen. Egle przed śmiercią śpiewa o swojej wielkiej miłości do Ransdorfa. Widząc to Margier wybacza córce. Wzywa wojowników do boju, a ofiarników wysyła do świątyni. Rozpoczyna się bitwa. Krzyżacy podstępnie wdzierają się do zamku, a Ransdorf zabija broniącego wejścia Lutasa. Umierający Lutas przeklina go. Margier widząc, że obrona jest bezcelowa podpala twierdzę. Egle wyrywa się Ransdorfowi, wyrzucając mu zdradę, która stłumiła w niej uczucia jakimi go darzyła. Ransdorf siła próbuje uprowadzić Egle. Jednak Margier zabija go, a sam wraz z Egle rzuca się w płomienie. Lud zaklina bogi, by wyzwolili ich z pęt ciała. Na oczach oszołomionych Krzyżaków wszyscy wskakują na stos. Wszystko niknie w kłębach dymu.

</doc>
<doc id="1444721" url="https://pl.wikipedia.org/wiki?curid=1444721" title="Grzegorz Gadziomski">
Grzegorz Gadziomski

Grzegorz Gadziomski (ur. w 1961) – polski aktor. W 1986 roku ukończył wrocławskie PWST.
W 1986 występował w Teatrze im. Stefana Żeromskiego w Kielcach, w latach 1987–1990 w Teatrze Narodowym w Warszawie, w latach 1991–1992 w Teatrze Szwedzka 2/4 w Warszawie. Od 1995 aktor Teatru Polskiego w Warszawie.
Znany jest także z występów w reklamach, głównie w tych z ostatnich lat (szczoteczki Oral B i sieć T-Mobile w 2011, markety "Biedronka" po zmianie logotypu w 2012) ale też tych starszych z lat 90. obecnych w serwisie YouTube (płatki Nestle Pacific "Corn Flakes" – 1995, mąka "Pokusa" – 1996–1997).

</doc>
<doc id="1444730" url="https://pl.wikipedia.org/wiki?curid=1444730" title="Agnieszka Dulęba-Kasza">
Agnieszka Dulęba-Kasza

Agnieszka Dulęba-Kasza (ur. 4 lipca 1978 w Łodzi) – polska aktorka teatralna, filmowa i telewizyjna.
Życiorys.
W 2002 ukończyła studia na wydziale aktorskim PWSFTviT w Łodzi. 26 stycznia 2002 miał miejsce jej debiut teatralny (w roli Audrey w "Pół żartem, pół sercem" Kena Ludwiga w reż. Piotra Szczerskiego na scenie Teatru im. Stefana Żeromskiego w Kielcach). Od 2007 jest aktorką Teatru im. Wojciecha Bogusławskiego w Kaliszu.

</doc>
<doc id="1444735" url="https://pl.wikipedia.org/wiki?curid=1444735" title="Bazylika Świętych Piotra i Pawła w Strzegomiu">
Bazylika Świętych Piotra i Pawła w Strzegomiu



</doc>
<doc id="1444737" url="https://pl.wikipedia.org/wiki?curid=1444737" title="Elżbieta Kilarska">
Elżbieta Kilarska

Elżbieta Kilarska (ur. 8 października 1931 w Warszawie, zm. 13 marca 2013 tamże) – polska aktorka teatralna i filmowa.
W latach 1959-60 występowała w Teatrze Polskim w Bydgoszczy, 1960-61 w Teatrze im. Mickiewicza w Częstochowie, 1962-65 w Teatrze Śląskim im. Wyspiańskiego w Katowicach. W latach 1965-72 była aktorką Teatrów Dramatycznych w Szczecinie, 1972-75 Teatru im. Węgierki w Białymstoku. Od 1975 występowała w Warszawie: 1975-86 w Teatrze Ziemi Mazowieckiej, 1986-90 w Teatrze Popularnym, w 1990 w Teatrze Szwedzka 2/4.
Pochowana została na Cmentarzu Powązkowskim (kwatera 148-1-2/3).

</doc>
<doc id="1444738" url="https://pl.wikipedia.org/wiki?curid=1444738" title="Achalkalaki">
Achalkalaki

Achalkalaki albo Achałkalaki (, , , , w czasach osmańskich "Ahılkelek") – miasto w Gruzji, 60 975 mieszkańców (według danych z 2002), w tym w 90% Ormian. Znajduje się ok. 30 km od granicy z Turcją, w prowincji Samcche-Dżawachetia. 
Historia.
W 1066 zdobyte przez Turków Alp Arslana. Miasto to po wojnie rosyjsko-tureckiej przeszło w 1829 z rąk tureckich pod władanie cara Rosji.
Od czasów wojny z Turcją mieście stacjonowały wojska rosyjskie; za czasów ZSRR rozlokowana tu była 147 Dywizja Zmechanizowana (do 1955 - 402 Dywizja Strzelecka, JW 42776), stanowiąca część 9 Armii Ogólnowojskowej Zakaukaskiego Okręgu Wojskowego, a po rozformowaniu 9 Armii weszła w skład 31 Korpusu Armijnego Zakaukaskiego Okręgu Wojskowego. Dywizja była wyposażona w najlepszy sprzęt bojowy w całym Zakaukaskim Okręgu Wojskowym.
Po upadku ZSRR dywizja została przekształcona w rosyjską 62 Bazę Wojskową. Na podstawie porozumienia zawartego w Soczi z władzami niepodległej Gruzji w roku 2006 ostatni Rosjanie opuścili tę bazę 27 czerwca 2007.
Gospodarka.
Przez Achalkalaki przebiega rurociąg naftowy z Baku do Turcji, z której dalej tankowcami przez Morze Czarne ropa naftowa transportowana jest do Europy.

</doc>
<doc id="1444739" url="https://pl.wikipedia.org/wiki?curid=1444739" title="Piotr Marczewski">
Piotr Marczewski

Piotr Marczewski (ur. 13 sierpnia 1938 w Łodzi, zm. 19 września 2022) – polski kompozytor, pianista, dyrygent.
Był absolwentem PWSM w Łodzi w klasie fortepianu, oraz teorii, dyrygentury i kompozycji. Był jednym z twórców Studenckiego Teatru Satyry „Pstrąg”. Autor muzyki do piosenek, muzyki teatralnej, telewizyjnej i filmowej. Był konsultantem muzycznym, dyrygentem oraz wykonywał opracowania muzyczne wielu filmów.
W 1979 roku otrzymał zespołowo Nagrodę Przewodniczącego Komitetu ds. Radia i Telewizji za muzykę do filmu "Ślad na ziemi".
Wybrana filmografia.
Źródło: Filmpolski.pl.

</doc>
<doc id="1444740" url="https://pl.wikipedia.org/wiki?curid=1444740" title="PSR J1748-2446ad">
PSR J1748-2446ad

 
PSR J1748-2446ad – pulsar milisekundowy położony w gwiazdozbiorze Strzelca, należy do gromady kulistej Terzan 5. Odkryty 10 listopada 2004 roku przez zespół astronomów amerykańskich i kanadyjskich, za pomocą radioteleskopu w Green Bank. Wiruje on z częstotliwością 716,3580 Hz (1 obrót na 1,39595 milisekundy, 42 981,48 obrotów na minutę), co czyni go najszybszym znanym (według stanu wiedzy na sierpień 2008) pulsarem.
Podobnie jak większość znanych pulsarów milisekundowych, PSR J1748-2446ad jest składnikiem ciasnego układu podwójnego, w którym występuje przepływ materii pomiędzy gwiazdą towarzyszącą a gwiazdą neutronową. Przenoszony przez tę materię moment pędu powoduje rozkręcanie pulsara do bardzo wysokiej obserwowanej prędkości kątowej. Gwiazda towarzysząca obiega pulsara po niemal kołowej orbicie, z okresem 26 godzin. Masa towarzysza została oszacowana na powyżej 0,14 mas Słońca, a promień orbity na 4 do 5 promieni Słońca. Pulsar jest przesłonięty przez gwiazdę towarzyszącą przez około 40% czasu, co oznacza, że rozmiar gwiazdy musi być porównywalny z promieniem jej orbity. Prawdopodobnie towarzysz jest "rozdętą" gwiazdą, wypełniającą swą powierzchnię Roche'a.
Wychodząc z warunków stabilności ze względu na siłę odśrodkową, odkrywcy oszacowali, że promień gwiazdy neutronowej musi być mniejszy niż 16 km, przy założeniu, że jej masa nie przekracza dwóch mas Słońca.

</doc>
<doc id="1444745" url="https://pl.wikipedia.org/wiki?curid=1444745" title="Symetria fizyczna">
Symetria fizyczna



</doc>
<doc id="1444746" url="https://pl.wikipedia.org/wiki?curid=1444746" title="Adolf Heidenhain">
Adolf Heidenhain

Adolf Heidenhain (ur. 28 lipca 1893 w Tybindze, zm. 26 maja 1937 w Berlinie) – niemiecki lekarz neurolog. Opisał postać choroby Creutzfeldta-Jakoba, historycznie nazywaną zespołem Heidenhaina.
Życiorys.
Syn anatoma Martina Heidenhaina. Maturę zdał w 1911 roku, studiował medycynę, egzaminy państwowe zdał w czerwcu 1921 roku. Od września 1921 do października 1923 roku był asystentem wolontariuszem w Klinice Chorób Nerwowych w Tybindze. Przez sześć miesięcy w szpitalu miejskim w Stuttgarcie, od 1923 do 1924 roku w Instytucie Psychiatrii w Monachium u Walthera Spielmeyera. Następnie, od początku 1925 roku do końca sierpnia 1928 roku, w klinice Charité w Berlinie u Karla Bonhoeffera. W 1928 roku habilitował się u Roberta Gauppa w Tybindze. Jego karierę akademicką utrudniły szykany ministerstwa związane z żydowskim pochodzeniem. Od 1935 roku do przedwczesnej śmierci w 1937 roku był oficerem sanitarnym w Wehrmachcie. 

</doc>
<doc id="1444747" url="https://pl.wikipedia.org/wiki?curid=1444747" title="Demokratyczna Republika Konga na Letnich Igrzyskach Olimpijskich 2008">
Demokratyczna Republika Konga na Letnich Igrzyskach Olimpijskich 2008

Demokratyczną Republikę Konga na Letnich Igrzyskach Olimpijskich 2008 reprezentowało 5 zawodników w 4 dyscyplinach. Włączając trenerów i sędziów sportowych reprezentacja kraju liczyła 29 osób.
Był to 8. występ reprezentacji Demokratycznej Republiki Konga na letnich igrzyskach olimpijskich (w tym 4 razy jako Zair).
Reprezentanci.
Boks.
Mężczyzna
Judo.
Mężczyzna
Lekkoatletyka.
Mężczyzna
Kobieta
Pływanie.
Mężczyzna

</doc>
<doc id="1444749" url="https://pl.wikipedia.org/wiki?curid=1444749" title="Fleestedt">
Fleestedt

Fleestedt (dolnoniem. "Fleest") – miejscowość w gminie Seevetal w powiecie Harburg w niemieckim kraju związkowym Dolna Saksonia. Należy do gminy Seevetal od 1 lipca 1972 roku. Fleestedt zamieszkuje 4 167 mieszkańców (30 czerwca 2008).
Kultura.
Znajduje się tu szkoła podstawowa, mała hala sportowa, dwa boiska sportowe, boisko tenisowe i małe centrum handlowe w centrum.
Komunikacja.
Ma bardzo dobre bezpośrednie połączenie komunikacyjne poprzez węzeł Seevetal-Fleestedt z autostradą A7. Ponadto jest połączenie autobusowe z Hamburgiem, jak również znajduje się tu dworzec kolejowy w pobliżu Emmelndorfu, chociaż jego nazwa pochodzi od nazwy miejscowości Hittfeld.
Herb.
W herbie Fleestedt jest wiatrak, który jeszcze do wojny stał w pobliżu obecnej autostrady A7, ale został zburzony w czasie działań wojennych, aby utrudnić aliantom rozpoznanie punktu orientacyjnego podczas nalotów pod koniec wojny.

</doc>
<doc id="1444753" url="https://pl.wikipedia.org/wiki?curid=1444753" title="Kasztelan krakowski">
Kasztelan krakowski



</doc>
<doc id="1444754" url="https://pl.wikipedia.org/wiki?curid=1444754" title="Marcelo Antônio Guedes Filho">
Marcelo Antônio Guedes Filho



</doc>
<doc id="1444756" url="https://pl.wikipedia.org/wiki?curid=1444756" title="Małgorzata Szewczyk">
Małgorzata Szewczyk

Małgorzata Szewczyk (właśc. Łucja Szewczyk; ur. w 1828 w Szepetówce, zm. 5 czerwca 1905 w Nieszawie) – polska błogosławiona Kościoła katolickiego, zakonnica, współzałożycielka i pierwsza przełożona zakonu Zgromadzenia Córek Matki Bożej Bolesnej (serafitek).
Życiorys.
Lata dzieciństwa i młodości.
Łucja Szewczyk urodziła się w pobożnej, katolickiej rodzinie Jana, dzierżawcy cukrowni posiadłości książąt Sanguszków i Marianny, która po śmierci pierwszej żony, była jego drugą żoną. Miała przyrodnią siostrę z pierwszego małżeństwa jej ojca. Pierwszą nauczycielką była jej matka, a po jej śmierci przyrodnia siostra, która nauczyła ją czytać i pisać, a następnie podała jej podstawy arytmetyki. Od niej nauczyła się również podstawowych prawd katechizmu oraz praktycznych robót pomocnych w prowadzeniu domu jak np. haftowania. W 1835 zmarł jej ojciec, a dwa lata później (1837) zmarła jej matka. Osieroconą Łucją opiekowała się jej starsza siostra, która wyszła za mąż za administratora cukrowni. Prawdopodobnie między dziewiątym a dwunastym rokiem życia przystąpiła do Pierwszej Komunii świętej, a później do bierzmowania, jednak nie znane są bliższe okoliczności ani daty przyjęcia tych sakramentów.
Duży wpływ na jej formację duchową mieli Księża Misjonarze przy kościele św. Józefa w Zasławiu, oddalonym o 13 km od Szepetówki, którzy prowadzili Bractwo Trójcy Przenajświętszej, do którego należała młoda Łucja, a ponadto duszpasterz kresów, ks. Wiktor Ożarowski oraz biskup łucko-żytomierski Kasper Borowski. Pielgrzymowała do sanktuariów maryjnych, m.in. do Berdyczowa, Częstochowy czy do sanktuarium Matki Bożej Bolesnej w Niewirkowie niedaleko Zasławia. Najczęściej jednak modliła się przy wizerunku Matki Bożej Zasławskiej w klasztorze Ojców Bernardynów. W latach późniejszych, kiedy była już zakonnicą jej ulubioną modlitwą była adoracja Najświętszego Sakramentu i różaniec, który trzymała w ręce.
Powołanie zakonne.
W 1848 wstąpiła przy klasztorze w Zasławiu do Trzeciego Zakonu Franciszkańskiego, zostając tercjarką. Następnie, w pierwszej połowie 1870 udała się z Julią Sowińską z pielgrzymką do Ziemi Świętej, wyrażając w ten sposób pragnienie wyboru przyszłego życia konsekrowanego. Początkowo drogę z Szepetówki do Odessy przebyły pieszo (ok. 1600 km), a potem statkiem udały się do Hajfy, by przybyć wreszcie do klasztoru franciszkanów do Jerozolimy. Tutaj przez trzy lata służyła pielgrzymom, chorym i ubogim. Przez pewien czas przebywała w Nazarecie, odwiedzając miejsca związane z życiem Matki Bożej i dzieciństwa Chrystusa. W drodze powrotnej podróżując w towarzystwie s. Magdaleny Boguckiej odwiedziła Loreto we Włoszech, gdzie – jak wspominała to po latach – usłyszała głos Matki Bożej, iż powinna zaopiekować się chorymi i ludźmi niepełnosprawnymi oraz gdzie doznała łaski uzdrowienia z niegojącej się rany na czole.
Jesienią 1873 udała się z s. Bogucką do Warszawy, gdzie dzięki kierowniczce przytułku przy ul. Wilczej 7, Felicji Piotrowskiej poznała osobiście w Zakroczymiu kapucyna o. Honorata Koźmińskiego, późniejszego błogosławionego, który był opiekunem tego przytułku. Pod jego okiem odbyła rekolekcje, po których na jego ręce złożyła śluby tercjarskie, a następnie została odesłana do pracy w warszawskim przytułku, gdzie przebywała w latach 1873-1878. Po roku nowicjatu, 24 sierpnia 1878 w Zakroczymiu s. Łucja złożyła śluby czasowe, uczestnicząc z polecenia o. Honorata w życiu jednego ze zgromadzeń bezhabitowych. W 1880 udała się ponownie do Zakroczymia, gdzie zamieszkała i przyjęła do domu dwie samotne staruszki, którymi się opiekowała.
Założenie Zgromadzenia zakonnego.
W następnym roku (8 kwietnia 1881) odnowiła śluby, obierając imię zakonne Maria Małgorzata oraz dała początek nowemu zgromadzeniu zakonnemu o nazwie "Siostrzyczki ubogich", zostając jednocześnie pierwszą przełożoną generalną i mistrzynią nowicjatu.
Powstałe Zgromadzenie o. Honorat oddał pod opiekę Matki Bożej Bolesnej, umieszczając w ich Ustawach hasło:
W lipcu 1881 siostry zamieszkały w nowo kupionym domu w Zakroczymiu, który stał się ośrodkiem ich działalności aż do 1891, kiedy przeniosły się następnie do zaboru austriackiego. We wrześniu 1881, pod wpływem przeżycia wspomnienia Matki Bożej Bolesnej s. Małgorzata nadała Zgromadzeniu imię "Córki Matki Bożej Bolesnej". Wśród pierwszych sióstr była m.in. Maria Bronic, późniejsza s. Weronika CMBB autorka jej biografii.
W marcu 1882 zostały przyjęte dwie nowe kandydatki: Franciszka Wysocka późniejsza s. Antonina CMBB i Wiktoria Domańska późniejsza s. Róża CMBB. Nowicjuszki otrzymały szkaplerz, sznur i różaniec, które ubierały pod świeckie ubranie. Po ukończeniu nowicjatu, 29 grudnia 1883 nowicjuszki złożyły na jej ręce potajemnie pierwsze śluby czasowe na trzy lata, z uwagi na niebezpieczeństwo interwencji policji carskiej. Wszystkie siostry musiały ciężko pracować, aby utrzymać porządek w całym domu i zabezpieczyć wyżywienie dla chorych, starszych i ubogich. Matka Małgorzata pozyskiwała środki finansowe potrzebne do utrzymania domu szyjąc oraz haftując. Wraz ze współsiostrami wykonywała ozdobną pościel, obrusy i rzeczy potrzebne do liturgii jak komże, alby, ornaty i stuły.
W 1884 udała się do Warszawy, wynajmując mieszkanie, do którego zaczęła przyjmować osoby chore i starsze. Pod koniec 1887, za zgodą o. Honorata wynajęła kolejne mieszkanie na ul. Kościelnej dla chorych i biednych. Następnie rozszerzyła pole działania, zakładając nowy dom w Częstochowie przy ul. św. Barbary, po czym kupiła tam większy dom przy ul. św. Rocha na działalność charytatywną, a od 1892 założyła tam nowicjat dla przyszłych sióstr. Potem przy pomocy kard. Albina Dunajewskiego i darowizny dużego domu z ogrodem, należącego do barona Hermana Czecza otworzyła 14 sierpnia 1891 kolejną fundację w Hałcnowie dla ubogich staruszek, biednych dzieci i sierot. Od tego momentu wspólnota sióstr przyjęła nową nazwę: Zgromadzenie Córek Matki Bożej Bolesnej znanych dziś jako Siostry Serafitki. Siostry nie posiadały żadnych źródeł na utrzymanie domu i ubogich, dlatego same podejmowały pracę oraz kwestowały prosząc o jałmużnę.
W 1892 siostry sprzedały dom w Zakroczymiu, a uzyskane środki przeznaczyły na budowę nowego klasztoru w Oświęcimiu, gdzie w 1893 przeniesiono zarząd Zgromadzenia. W Oświęcimiu otworzyła nową placówkę dla osób starszych, a dom w Hałcnowie przekształcono na sierociniec i dom formacyjny dla sióstr. Następnie w 1893 otworzyła nowy dom w Żywcu przeznaczony na przedszkole. Z czasem Zgromadzenie zaczęło prowadzić większą liczbę przedszkoli, sierocińców oraz szkół, podejmując działalność charytatywno edukacyjną.
U schyłku życia.
W Oświęcimiu Matka Małgorzata spędziła dziesięć lat (1894-1904), prowadząc na szeroką skalę działalność charytatywną. Obok Hałcnowa i Oświęcimia, powstały fundacje m.in. w Żywcu, Frydrychowicach, Stryju, Drohobyczu i Jarosławiu. Na początku XX wieku otworzyła nowy dom w Nieszawie. Łącznie w latach 1893-1904 powstało 13 nowych domów Zgromadzenia.
Statuty Sióstr Serafitek zostały po raz pierwszy zaaprobowane przez Kurię biskupią w Krakowie 30 grudnia 1898. Dwa lata później otrzymały aprobatę rządu austriackiego. Już po śmierci założycielki, 30 maja 1908 Zgromadzenie zostało afiliowane do Zakonu Braci Mniejszych Kapucynów, 12 lutego 1909 otrzymało dekret pochwalny od Stolicy Apostolskiej, a następnie 3 marca 1953 zostało przez nią ostatecznie zatwierdzone.
30 grudnia 1901 rozpoczęła się w Oświęcimiu pierwsza Kapituła Generalna Zgromadzenia zwołana przez Matkę Małgorzatę, która wybrała ją na przełożoną generalną, a na wikariuszkę generalną wybrano s. Katarzynę Hałacińską, późniejszą Służebnicę Bożą. 8 marca 1904 z uwagi na stan zdrowia złożyła rezygnację z funkcji przełożonej generalnej, która została przyjęta przez kard. Jana Puzynę 9 kwietnia, a kolejną przełożoną od 27 kwietnia tegoż roku została s. Hieronima Węgrzyk CMBB.
Po rezygnacji z kierowania Zgromadzeniem udała się do Nieszawy, gdzie zamieszkała w wynajętym od proboszcza niewielkim domku nazywanym „wikaryjką” albo „organistówką” naprzeciw kościoła parafialnego. Chorowała na nerki oraz oczy, które z biegiem lat były coraz słabsze. Zmarła 5 czerwca 1905 w godzinach porannych po przyjęciu sakramentu chorych w obecności czuwającej współsiostry Augustyny CMBB. Jej ciało, ubrane w strój zakonny i złożone do trumny zostało wystawione przez trzy dni w kaplicy św. Wojciecha w kościele parafialnym w Nieszawie. Trumnę początkowo złożono na cmentarzu w Nieszawie w grobowcu rodzinnym s. Augustyny Ogrodowskiej. 16 listopada 1931 ciało zostało ekshumowane i przewiezione do Oświęcimia, do kaplicy cmentarza parafialnego z myślą o przygotowaniu krypty w kościele klasztornym. Ostatecznie 18 stycznia 1951 ciało zostało przeniesione do przedsionka tego kościoła i złożone w sarkofagu z białego marmuru z wizerunkiem Piety. Ponowna ekshumacja jej ciała odbyła się 22 lutego 2013 w celu wydzielenia jej kości do relikwiarzy przed ceremonią jej beatyfikacji.
Proces beatyfikacji.
Z inicjatywy sióstr serafitek, przekonanych o świątobliwości jej życia podjęto próbę wyniesienia ją na ołtarze. 25 sierpnia 1993 Stolica Apostolska wyraziła zgodę tzw. "Nihil obstat" na rozpoczęcie procesu jej beatyfikacji. 9 listopada tegoż roku został rozpoczęty w Krakowie przez kard. Franciszka Macharskiego na szczeblu diecezjalnym proces jej beatyfikacji, który został zamknięty 15 czerwca 1996, po czym 6 grudnia tegoż roku Stolica Apostolska wydała dekret o ważności postępowania diecezjalnego. Postulatorem procesu mianowano ks. infułata Michała Jagosza.
W 2008 złożono w Kongregacji Spraw Kanonizacyjnych tzw. (łac. "Positio") celem dalszego postępowania. 19 grudnia 2011 Stolica Apostolska wydała dekret o heroiczności jej cnót. Odtąd przysługiwał jej tytuł Czcigodnej Służebnicy Bożej.
7 lipca 2012 odbyła się sesja konsultorów teologicznych, a 10 grudnia tegoż roku sesja kardynałów i biskupów Kongregacji Spraw Kanonizacyjnych, którzy zaaprobowali dokumentację jej procesu. 20 grudnia 2012 papież Benedykt XVI promulgował dekret o ważności cudu wymaganego w procesie beatyfikacyjnym, jakim było uzdrowienie z grzybicy kropidlakowej płuc w 1975 serafitki s. Wity Chamielec CMBB, po czym 9 czerwca 2013 wraz z Czcigodną Służebnicą Bożą Zofią Czeską w Sanktuarium Bożego Miłosierdzia w Krakowie pod przewodnictwem kard. Angela Amato odbyła się ich uroczysta beatyfikacja.
Upamiętnienie.
14 czerwca 2006 siostry serafitki w Oświęcimiu założyły fundację im. Matki Małgorzaty Szewczyk w celu wsparcia szeroko rozumianej działalności charytatywnej.
Przedszkole nr 18 w Krakowie przy ul. Łowieckiej 5, prowadzone przez siostry serafitki zostało poświęcone jej imieniu. Również przedszkole niepubliczne w Bielsku-Białej przy ul. Henryka Sucharskiego 21, prowadzone przez siostry nosi również jej imię. Ponadto w 2000, przy domu rekolekcyjnym serafitek w Hałcnowie, zostało otwarte przedszkole również jej imienia.
W Oświęcimiu, 7 czerwca 2014 przed domem sióstr ustawiono pomnik z jej figurą na postumencie, który poświęcił bp Roman Pindel. Ponadto na pierwszym piętrze oświęcimskiego klasztoru otwarto muzeum bł. Matki Małgorzaty z pamiątkami i zdjęciami związanymi z jej życiem oraz historią zgromadzenia.
W oświęcimskim kościele klasztornym odprawiana jest 5. dnia każdego miesiąca msza święta o dar jej kanonizacji. Siostry odmawiają ponadto nieustanną nowennę o łaski za jej wstawiennictwem według intencji osób, które składają swoje prośby do skrzynki umieszczonej przy jej grobie.
Ważnym miejscem pamięci jest dom zakonny w Hałcnowie. W domu tym znajduje się pokój, w którym ona mieszkała i niektóre przedmioty przez nią używane. Z okazji setnej rocznicy obecności sióstr w Hałcnowie (1991), ulica prowadząca do klasztoru otrzymała nazwę: Siostry Małgorzaty Szewczyk.
Z okazji setnej rocznicy jej śmierci w 2005 na cmentarzu parafialnym w Nieszawie została poświęcona nowa płyta nagrobna w miejscu, gdzie spoczywało jej ciało. Uchwałą Rady Miejskiej nadano jej pośmiertnie tytuł Honorowego Obywatela Miasta Nieszawy, a mieszkańcy ufundowali witraż z jej wizerunkiem w kościele parafialnym. Na domu w którym zmarła wmurowano tablicę pamiątkową.
Jej wspomnienie liturgiczne obchodzone jest 5 czerwca (dies natalis).

</doc>
<doc id="1444758" url="https://pl.wikipedia.org/wiki?curid=1444758" title="Małgorzata Łucja Szewczyk">
Małgorzata Łucja Szewczyk



</doc>
<doc id="1444765" url="https://pl.wikipedia.org/wiki?curid=1444765" title="Phil Selway">
Phil Selway

Philip James Selway (ur. 23 maja 1967 w Abingdon, Oxfordshire, Anglia) – perkusista Radiohead – brytyjskiego zespołu grającego rock alternatywny. Znany również jako Phil Selway.
W 2010 roku wydał pierwszy solowy album zatytułowany "Familial", a w 2014 roku kolejny zatytułowany "Weatherhouse".

</doc>
<doc id="1444766" url="https://pl.wikipedia.org/wiki?curid=1444766" title="Bitwa w dolinie Junin">
Bitwa w dolinie Junin

Bitwa w dolinie Junin – starcie zbrojne, które miało miejsce w dniu 6 sierpnia 1824 r. w trakcie wojen niepodległościowych w Ameryce Łacińskiej (wojna o niepodległość Peru), zakończone decydującym zwycięstwem zwolenników niepodległości Peru (patriotów).
W roku 1820 generał San Martin zebrał armię złożoną z 4500 żołnierzy, po czym skontaktował się z wicekrólem Peru de La Serną, z którym omówił sprawę utworzenia królestwa Peru. Rokowania zakończyły się jednak niepowodzeniem, w związku z czym wojska San Martina zajęły Limę. Dnia 28 lipca 1822 San Martin proklamował niepodległość Peru, mianując się dyktatorem państwa. I Republika Peru upadła w lutym 1824 r, w wyniku buntu załogi portowego miasta i twierdzy Callo – zbuntowani żołnierze przeszli na stronę rojalistów dezorganizując obóz republikański, na skutek czego 29 lutego 1824 r. rojaliści zajęli Limę.
Przed bitwą.
W reakcji na kryzys I Republiki Peru patrioci powierzyli 10 lutego 1824 r. władzę dyktatorską Simonowi Bolívarowi, ale decyzji tej podporządkowała się jedynie północ kraju. Wobec dezorganizacji armii Bolívar zaapelował o pomoc zbrojną do Wielkiej Kolumbii. Władze w Bogocie zdecydowały się na jej udzielenie w kwietniu.
W grudniu 1823 r. generał Olañeta, namiestnik Górnego Peru odmówił posłuszeństwa wicekrólowi Jose de La Serna. Bunt w Górnym Peru uniemożliwił rojalistom podjęcie natychmiastowej ofensywy przeciwko patriotom dowodzonym przez Bolívara. Do końca maja 1824 r. Bolívar zdołał odtworzyć armię i zaplanować działania ofensywne przeciwko rojalistycznym siłom generała Jose de Canteraca w dolinie Jauja. Dalszym celem patriotów miała być stolica sił wiernych Hiszpanii – Cuzco. Punkt zborny sił patriotycznych znajdował się w Cerro del Pasco, gdzie patrioci skoncentrowali się na początku sierpnia.
Jednocześnie wicekról de La Serna zaplanował ofensywę Armii Północnej de Canteraca przeciwko pozostałościom wojsk republikańskich. Otrzymawszy wiadomość o reorganizacji armii Bolívara zgrupowania de Canteraca 5 sierpnia 1824 r. uderzyło na Cerro del Pasco z zamiarem zaskoczenia patriotów, jednakże Bolívar nie wiedząc o marszu rojalistów opuścił wcześniej tę miejscowość i wyruszył zachodnim brzegiem jeziora Junin w kierunku baz rojalistów w dolinie Jauja.
Obydwaj dowódcy uzyskali 5 sierpnia informacje o położeniu wojsk nieprzyjaciela. De Canterac zarządził pościg za siłami Bolívara, a patrioci 6 sierpnia zmienili kierunek marszu na wschodni, zdecydowani odciąć rojalistów od doliny Jauja.
Bitwa.
Około 2.00 patriotyczna kawaleria wysunięta ok. 10 km przed główne siły Bolívara zlokalizowała armię rojalistów maszerującą przez przełęcz Chacamarca. Bolívar rozkazał dowódcy kawalerii gen. Necochea zaatakować tylną straż rojalistów.
De Centerac zdecydował się przyjąć bitwę i uprzedzając rozwinięcie się patriotów na szerszej przełączy ok. 4.00 wydał rozkaz ataku czterech szwadronów na przegrupowujących się patriotów. Atak szarżą odniósł pełne powodzenie i kawaleria Bolívara została rozbita. Około 5.00 kolejna szarża rojalistów odparła próbę kontrataku patriotycznego szwadronu Huzarów Peruwiańskich, podjętą przez Anglika w służbie republikańskiej gen. Millera. Przekonani o całkowitym zwycięstwie rojaliści skierowali dwuszwadronowe rezerwy do pościgu za wycofującymi się patriotami, nie zachowując szyków.
Moment ten wykorzystali patrioci do kontrataku ostatnim nietkniętym oddziałem – szwadronem dowodzonym przez podpułkownika Suareza. Po zakończeniu przegrupowania na płaskowzgórzu podpułkownik Suarez uderzył na tyły rojalistów, dezorganizując ich pościg i umożliwił Millerowi reorganizację wycofujących się szwadronów patriotycznych oraz decydujący atak.
Walka trwała około 45 minut i toczona była wyłącznie na broń białą. Jazda rojalistów została całkowicie rozbita, tracąc 252 zabitych, 80 jeńców i znaczną liczbę koni, po czym jej resztki wycofały się do Huanty i Hummangi.
Po bitwie.
W wyniku porażki Armia Północna de Canteraca utraciła całą kawalerię, a jej morale upadło. W trakcie pospiesznego odwrotu za rzekę Pampas z wojsk rojalistycznych zdezerterowało ok. 3000 zdemoralizowanych porażką i przemęczonych trudnymi marszami w wysokogórskim terenie żołnierzy. Ponadto Armia Północna utraciła znaczne ilości wyposażenia i broni. Wicekról de La Serna został zmuszony do przerwania działań przeciwko buntownikom w Górnym Peru i skoncentrowania wszystkich sił przeciwko patriotom Bolívara.
Decydujące zwycięstwo sił patriotycznych pod Junin umocniło władzę dyktatorską Bolívara w Peru i umożliwiło jego wojskom zdobycie Limy, zablokowanie Callo i zajęcie znacznych obszarów Peru opuszczonych przez rojalistów.

</doc>
<doc id="1444769" url="https://pl.wikipedia.org/wiki?curid=1444769" title="Geotermia">
Geotermia



</doc>
<doc id="1444772" url="https://pl.wikipedia.org/wiki?curid=1444772" title="Yungasocereus inquisivensis">
Yungasocereus inquisivensis

Yungasocereus inquisivensis – gatunek sukulenta z rodziny kaktusowatych ("Cactaceae"), jedyny przedstawiciel monotypowego rodzaju Yungasocereus F. Ritter .
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Trichocereeae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Samaipaticereus" Cárdenas.

</doc>
<doc id="1444773" url="https://pl.wikipedia.org/wiki?curid=1444773" title="Zhu Yuanzhang">
Zhu Yuanzhang



</doc>
<doc id="1444774" url="https://pl.wikipedia.org/wiki?curid=1444774" title="Samaipaticereus">
Samaipaticereus



</doc>
<doc id="1444779" url="https://pl.wikipedia.org/wiki?curid=1444779" title="Tygodnik Polski Poświęcony Włościanom">
Tygodnik Polski Poświęcony Włościanom

„Tygodnik Polski Poświęcony Włościanom” – pierwsza polska gazeta wydawana na Górnym Śląsku w Pszczynie w latach 1845–1846.
Historia.
Tygodnik został założony przez Niemca z Nysy Karola Beniamina Feistla. Wydawcą był burmistrz Pszczyny, dziennikarz, Christian Schemmel (1807–1862). Pierwszy numer ukazał się 5 lipca 1845.
W Tygodniku pisali między innymi Józef Lompa, Jan Dzierżoń, pastor Robert Fiedler i botanik pastor Karol Kotschy.
Drukowano fragmenty dzieł Ignacego Krasickiego i Franciszka Karpińskiego. Zamieszczano też przedruki z gazet polskich i niemieckich.

</doc>
<doc id="1444781" url="https://pl.wikipedia.org/wiki?curid=1444781" title="Renata Pękul">
Renata Pękul

Renata Pękul (ur. 26 sierpnia 1961 w Łodzi) – polska aktorka teatralna i filmowa.
Życiorys.
W 1987 roku ukończyła studia na PWST w Warszawie. Od 1987 do 1994 roku była aktorką Teatru Polskiego w Warszawie, a do roku 2005 współpracowała z tym teatrem. Jest matką aktora, Aleksandra Sosińskiego.
Filmografia.
Źródło.
Teatr.
Źródło.
Telewizja.
Źródło.

</doc>
<doc id="1444782" url="https://pl.wikipedia.org/wiki?curid=1444782" title="Monika Dymska">
Monika Dymska

Monika Dymska (ur. 1918, zm. 25 czerwca 1943 w Plötzensee, obecnie część Berlina) – polska harcerka i żołnierka AK.
Nauczycielka i harcerka w Toruniu. Była szefem hufca organizacji Przysposobienia Wojskowego Kobiet. W czasie II wojny światowej zbierała informacje wywiadowcze dla Związku Jaszczurczego i dla AK. Aresztowana w sierpniu 1942 przez Niemców, skazana na karę śmierci i zgilotynowana w więzieniu w Plötzensee.
18 marca 2010 odznaczona pośmiertnie Krzyżem Komandorskim Orderu Odrodzenia Polski.
26 marca 2010 odbyła się konferencja poświęcona losom kobiet, które działały w służbie wywiadu ZWZ-AK (upamiętnione zostały także Władysława Maciesza, Wanda Węgierska, Krystyna Wituska).

</doc>
<doc id="1444784" url="https://pl.wikipedia.org/wiki?curid=1444784" title="Lesław Żurek">
Lesław Żurek

Lesław Żurek (ur. 30 czerwca 1979 we Wrocławiu) – polski aktor filmowy, telewizyjny i teatralny.
Życiorys.
Wczesne lata.
Urodził się we Wrocławiu. Wychował się w Kostomłotach, w powiecie średzkim, gdzie jego matka pracowała na stanowisku sekretarza gminy. Ma starszego brata. Uczęszczał do wrocławskiego IV Liceum Ogólnokształcącego im. S. Żeromskiego. W 2005 ukończył Państwową Wyższą Szkołę Teatralną w Krakowie.
Kariera.
Podczas studiów, w 2005, zdobył wyróżnienie za rolę Merkucja w tragedii Szekspira "Romeo i Julia" w reżyserii Ewy Kutryś na XXIII Festiwalu Szkół Teatralnych w Łodzi. W latach 2005–2007 występował na deskach krakowskiego Teatru im. J. Słowackiego w "Kordianie" Słowackiego. Grywał również w prywatnych warszawskich teatrach Wytwórnia, Kamienica i Bajka, Capitol.
Na ekranie zadebiutował epizodyczną rolą w noweli Andrzeja Jakimowskiego "Torba", będącej częścią dramatu społecznego "Solidarność, Solidarność..." (2005). Następnie zagrał w dramacie "Oda do radości" (2005) wyreżyserowanym przez trójkę reżyserów Annę Kazejak-Dawid, Jana Komasę i Macieja Migasa, a także w serialu "Egzamin z życia" (2005–2008) jako Grzegorz Kopczyński, brat Konrada (Michał Sitarski). Wystąpił też gościnnie w serialach: "Na dobre i na złe" (2006), "Magda M." (2006) czy "Ekipa" (2007). Zagrał główną rolę męską Karola w nagrodzonym na Festiwalu w Wenecji dramacie Kena Loacha "Polak potrzebny od zaraz" ("It’s a Free World", 2007).
Przełomem w jego karierze okazała się kreacja porucznika Michała Janickiego, polskiego oficera zakochanego w żonie rosyjskiego pilota w miniserialu polsko-rosyjskim i melodramacie Waldemara Krzystka "Mała Moskwa" (2008), który został bardzo dobrze przyjęty przez publiczność i krytyków oraz przyniósł nominację do Złotej Kaczki, Nagrody im. Zbyszka Cybulskiego. W międzynarodowej produkcji – dreszczowcu politycznym "Izolator" ("Warsaw Dark", 2008), w reżyserii australijskiego operatora i reżysera Chrisa Doyle’a, wystąpił jako policjant Paul.
Pracował też na planie "Kryminalnych" (2004–2008), "Układu warszawskiego" (2011), "Przyjaciółek" (2012–2016) czy "Barw szczęścia" (2012–2016). Dołączył do obsady serialu komediowo-politycznego "Ucho Prezesa" (2017–2018) jako Ryszard z Nowoczesnej i opery mydlanej Polsat "Pierwsza miłość" (2019) jako Mateusz Stik, znany i ceniony w branży trener biznesu, z którym bliskie kontakty miała Emilka (Anna Ilczuk).
Użyczył swojego głosu, m.in. w "Thor ratuje przyjaciół" (2011), "Krudowie" (2013), ' (2013), ' (2014) i "" (2015). Wystąpił w teledysku do piosenki Haliny Mlynkovej „Kobieta z moich snów” (2011) i Ani Rusowicz „Ja i Ty” (2011). W 2013 wziął udział w kampanii społecznej zorganizowanej przez Muzeum Powstania Warszawskiego „Rozejrzyj się. Może go znasz?”.
Po dziewięciu odcinkach czternastej edycji programu rozrywkowego Polsatu "Twoja twarz brzmi znajomo" (2021) dotarł do finału; zwyciężył, wcielając się w Zbigniewa Wodeckiego z piosenką „Chałupy Welcome To”.
Życie prywatne.
30 grudnia 2004 ożenił się z Katarzyną Misiewicz. Mają córkę Zuzannę (ur. 21 maja 2005 w Krakowie) i syna Piotra (ur. 2018).

</doc>
<doc id="1444786" url="https://pl.wikipedia.org/wiki?curid=1444786" title="Komitet Zagraniczny PPS">
Komitet Zagraniczny PPS

Komitet Zagraniczny Polskiej Partii Socjalistycznej (KZ PPS) – struktura reprezentująca PPS na emigracji w Paryżu, a następnie w Londynie w okresie 1940–1948. W skład Komitetu wchodzili wszyscy członkowie władz naczelnych PPS wybrani na XXIV Kongresie PPS w 1937 r.
Komitet Zagraniczny w sprawach krajowych podlegał kierownictwu Centralnego Kierownictwa PPS-WRN,w kraju, posiadając swobodę w sprawach emigracyjnych. W sprawach rządu stanowisko miało być udzielane wspólnie. Jeden z członków Komitetu miał mandat do reprezentowania krajowej PPS (był nim Adam Ciołkosz).
Historia.
Początkowo, powołany został (22 stycznia 1940 r.) jako Centralny Komitet Zagraniczny PPS za Granicą, przekształcony został w Sekcję Zagraniczną, a następnie Komitet Zagraniczny PPS.
Początkowo (1940) w skład jego wchodzili przewodniczący – Herman Lieberman (przebywający od 1932 po wyroku w procesie brzeskim na emigracji), sekretarz – Adam Ciołkosz, członkowie: Lidia Ciołkosz, Ludwik Grosfeld, Jan Stańczyk, Tadeusz Tomaszewski. Do składu wybrano również Józefa Belońskiego nie będącego członkiem władz przedwojennych, ale przewodniczącemu PPS w Wielkiej Brytanii.
Początkowo do KZ nie wszedł Adam Pragier z uwagi na protest Liebermana krytykującego postawę Pragiera po procesie brzeskim (wrócił on z emigracji i poddał się karze).
Komitet Zagraniczny PPS popierał rząd gen. Sikorskiego, w skład którego wchodził Jan Stańczyk jako minister opieki społecznej. Socjaliści weszli również w skład Rady Narodowej Rzeczypospolitej Polskiej (Herman Lieberman (wiceprzewodniczący), Tadeusz Tomaszewski do marca 1940 r., Adam Ciołkosz od marca 1940 r., Alojzy Adamczyk od sierpnia 1940 r.) zaś Tadeusz Tomaszewski został powołany na prezesa Najwyższej Izby Kontroli.
Kryzys nastąpił w 1941 po podpisaniu układu Sikorski – Majski. W głosowaniu Komitet poparł (przewagą jednego głosu) rząd Sikorskiego. Przeciwnicy pomimo pozytywnej oceny umowy wyrażali obawy co do jej brzmienia m.in. brak gwarancji całości terytorialnej Polski. Stanowisko zbieżne z przeciwnikami umowy prezentowała Polska Partia Socjalistyczna – Wolność, Równość, Niepodległość. Na znak protestu z KZ PPS przejściowo wystąpili: Adam Ciołkosz, Lidia Ciołkosz, Tadeusz Tomaszewski.
W skład nowego rządu gen. Sikorskiego weszli: Herman Lieberman jako minister sprawiedliwości, Jan Stańczyk jako minister opieki społecznej oraz Jan Kwapiński jako minister przemysłu i handlu (od czerwca 1942) r.
Po układzie Sikorski – Majski dotarli do Londynu zwolnieni z więzień i zesłania członkowie władz PPS: Jan Szczyrek, Jan Kwapiński, Mieczysław Mastek, Franciszek Haluch, Otto Pehr, Bronisław Skalak, którzy zasilili skład Komitetu Zagranicznego.
Po śmierci Liebermana przewodniczącym Komitetu Zagranicznego PPS został Jan Kwapiński.
Po powstaniu rządu Stanisława Mikołajczyka we wrześniu 1943, w jego skład weszli: Jan Kwapiński, jako wicepremier i minister przemysłu, handlu i żeglugi, Jan Stańczyk jako minister pracy i opieki społecznej oraz Ludwik Grosfeld jako minister skarbu.
Po przybyciu (w ramach operacji Most III) w sierpniu 1944, przewodnictwo w Komitecie Zagranicznym objął Tomasz Arciszewski ostatni przedwojenny przewodniczący CKW PPS i przewodniczący Centralnego Kierownictwa PPS-WRN.
W tym czasie (1944) skład Komitetu Zagranicznego PPS przedstawiał się następująco: przewodniczący – Tomasz Arciszewski, Alojzy Adamczyk, Józef Beloński, Adam Ciołkosz, Lidia Ciołkosz, Ludwik Grosfeld, Franciszek Haluch, Jan Kwapiński, Otto Pehr, Adam Pragier, Bronisław Skalak, Jan Stańczyk, Jan Szczyrek, Tadeusz Tomaszewski.
Po powołaniu rządu Tomasza Arciszewskiego w listopadzie 1944 w skład którego weszli: Tomasz Arciszewski jako premier i minister pracy i opieki społecznej, Jan Kwapiński – wicepremier, minister skarbu, przemysłu i handlu, Adam Pragier – minister informacji i dokumentacji oraz Antoni Pajdak jako członek Krajowej Rady Ministrów, Komitet udzielił mu poparcia.
31 stycznia 1945 wycofali się z prac w Komitecie Zagranicznym Józef Beloński, Ludwik Grosfeld, Jan Stańczyk i Jan Szczyrek.
Po wycofaniu w dniu 5 lipca 1945 uznania dla rządu RP na uchodźstwie przez Wielką Brytanię i USA, dysydenci w liście skierowanym 15 lipca 1945 do KZ PPS (podpisanym obok byłych członków KZ również przez Tadeusza Ćwika, Bernarda Drzewickiego, Franciszka Górskiego, Juliana Hochfelda, Arkadiusza Rozwadowskiego, Józefa Stopnickiego, Jerzego Szapiro i Juliusza Żakowskiego) poparli działania Tymczasowego Rządu Jedności Narodowej. Po dysydentów władze komunistyczne wysłały 9 sierpnia 1945 r. samolot z Warszawy.
W sierpniu 1946 we Francji rozpoczęła działalność Delegacja Zagraniczna PPS w składzie Zygmunt Zaremba przewodniczący, Franciszek Białas, Adam Ciołkosz, Emanuel Freyd, Jan Kwapiński, Otto Pehr działający równoległe z Komitetem Zagranicznym PPS reprezentujący działania krajowe pozostawiając Komitetowi Zagranicznemu działania emigracyjne. Do składu KZ weszli natomiast Zygmunt Zaremba i Franciszek Białas.
Po kryzysie prezydenckim i objęciu funkcji Prezydenta RP przez Augusta Zaleskiego doszło do rozłamu w Komitecie Zagranicznym. PPS opuścili: Adam Pragier i Tadeusz Tomaszewski tworząc Związek Socjalistów Polskich na Obczyźnie.
Komitet Zagraniczny PPS oraz Delegacja Zagraniczna PPS zakończyły swoją działalność na I Zjeździe PPS w maju 1948 r. w Pont à Less, tworząc władze PPS na emigracji.

</doc>
<doc id="1444789" url="https://pl.wikipedia.org/wiki?curid=1444789" title="Maria Kościałkowska">
Maria Kościałkowska

Maria Anna Kościałkowska-Ballenstedt (ur. 2 lutego 1922 w Wilnie, zm. 11 sierpnia 2020 w Warszawie) – polska aktorka.
Życiorys.
Ukończyła tajne studia dramatyczne. Na scenie debiutowała 16 czerwca 1946 jako Józia w "Damach i huzarach" Aleksandra Fredry w reż. Stanisława Milskiego na scenie Teatru Ziemi Pomorskiej w Toruniu. W latach 1946–1947 była aktorką Teatru Śląskiego im. Stanisława Wyspiańskiego w Katowicach. Następnie występowała w teatrach krakowskich: Dramatycznych (1947–1953), Starym (1954–1960), im. Juliusza Słowackiego (1961–1964), Muzycznym (1964) i ponownie Teatrze im. Juliusza Słowackiego (do 1991). W latach 1954–1999 wykładała w PWST w Krakowie, gdzie od 1989 była profesorem.
Pochodziła z arystokratycznej rodziny, była córką polityka Mariana Zyndram-Kościałkowskiego h. Syrokomla i jego pierwszej żony Anny z Krysińskich h. Leliwa. Siostra Józefa Grudy (1916–1981), reżysera i dyrektora teatrów w Szczecinie. Jej mężem był architekt Janusz Ballenstedt (1921–2005). 

</doc>
<doc id="1444791" url="https://pl.wikipedia.org/wiki?curid=1444791" title="Teoria konspiracji">
Teoria konspiracji

Teoria konspiracji – piąty album studyjny polskiego zespołu Frontside, wydany 24 listopada 2008 roku przez Mystic Production. Gitary zostały nagrane w sosnowieckim S-Tone Studio pod okiem Rafała Nowaka, perkusja została zarejestrowana w łódzkim Toya Music Sound. Na albumie wystąpili gościnnie: Adam Darski (Nergal) - lider trójmiejskiego Behemoth w utworze "Spłoniesz w piekle" i Łukasz "Pachu" Pach - wokalista Huge ccm, autor okładki. 17 listopada ukazał się teledysk do utworu "Zapalnik". 

</doc>
<doc id="1444794" url="https://pl.wikipedia.org/wiki?curid=1444794" title="Star 660">
Star 660

Star 660 – polski terenowy samochód ciężarowy o ładowności 4,5 tony produkowany w latach 1965–1983 przez FSC „Star”.
Historia modelu.
Model ten stanowi modernizację produkowanego od 1958 roku samochodu ciężarowego Star 66. W wyniku zebranych doświadczeń oraz uwag wojska na temat eksploatacji modelu 66 postanowiono unowocześnić oraz w lepszym stopniu dostosować ten pojazd do wykonywania zadań jakich przed nim stawiano. Prace konstrukcyjne nad zmodernizowanym modelem rozpoczęto na początku lat 60. w Biurze Konstrukcji Przemysłu Motoryzacyjnego w Warszawie oraz Przyzakładowym Biurze Konstrukcyjnym FSC Star. Efekty prac biur konstrukcyjnych zostały zaprezentowane w 1962 roku. Z powodu braku możliwości technicznych oraz finansowych zakładu w Starachowicach, postanowiono przeprowadzić proces wdrażania nowych rozwiązań konstrukcyjnych w dwóch etapach.
Produkcję zmodernizowanego modelu o oznaczeniu Star 660M1 rozpoczęto w 1965 roku. Nadwozie pojazdu osadzone zostało na podłużnicowej ramie spawanej wykonanej z blachy tłoczonej. W układzie jezdnym zastosowano przedni sztywny most napędowy zawieszony na półeliptycznych resorach piórowych oraz dwóch hydraulicznych amortyzatorach ramieniowych. Zawieszenie osi środkowej i tylnej stanowiły mosty napędowe, każdy zawieszony na dwóch odwróconych półeliptycznych resorach piórowych oraz sześciu drążkach reakcyjnych. Mosty napędowe wyposażone zostały w sterowaną pneumatycznie blokadę mechanizmu różnicowego. Układ hamulcowy dostosowano do zasilania hamulców przyczepy oraz wyposażony został w nadciśnieniowy system wspomagania. Do napędu Stara 660M1 zastosowano polski, 6-cylindrowy, rzędowy silnik benzynowy typu S47, o pojemności skokowej 4680 cm³ i mocy maksymalnej 77,3 kW (105 KM). Jednostka napędowa zblokowana została z 5-biegową manualną, niezsynchronizowaną skrzynią biegów, zespoloną poprzez wał rurowy ze sterowanym mechanicznie reduktorem o dwóch przełożeniach. Dodatkowo skrzynia biegów zintegrowana była z przystawką odbioru mocy umożliwiającą przekazywanie mocy urządzeniom zewnętrznym. 
Star 660M1 wyposażany był w otwartą, dwuosobową kabinę wagonową typu N66 z brezentowym, składanym do tyłu dachem oraz dwudzielną przednią szybą.
W roku 1968 przeprowadzono modernizację tego modelu. W zmodernizowanym pojeździe o oznaczeniu Star 660M2 zastosowano metalowo-brezentową konstrukcję dachu kabiny, poprawiając izolację termiczna i akustyczną, zmieniono kształt osłony silnika oraz dźwigni zmiany biegów. Zmianami objęto również instalację elektryczną pojazdu poprzez jej ekranowanie, dostosowując ją do pracy w całkowitym zalaniu przez wodę, dzięki czemu pojazd mógł pokonywać głębsze przeszkody wodne oraz być przeciąganym po dnie. W układzie hamulcowym zwiększono wydajność pompy wspomagania oraz zastosowano zawór sterujący układem hamulcowym przyczepy. 
W tym samym roku do produkcji wprowadzony został model Star 660D. Do napędu tej wersji przeznaczono 6-cylindrowy, rzędowy silnik wysokoprężny typu S530A, o pojemności skokowej 6230 cm³ i mocy maksymalnej 73,6 kW (100 KM). Od 1970 roku stosowano również mocniejszy silnik wysokoprężny typu S359 z bezpośrednim wtryskiem paliwa o pojemności skokowej 6840 cm³ i mocy 110 kW (150 KM).
Pomimo wprowadzenia do produkcji w 1973 roku, nowego terenowego samochodu ciężarowego Star 266, produkcja modeli rodziny Star 660 była kontynuowana do 1983 roku.
Na podwoziu modelu Star 660 i jego pochodnych montowano różne wersje zabudów jak np. nadwozie furgonowe typu 117 AUM, Żuraw samochodowy Hydros R-061 lub ŻSH-6S, koparki K-407B, radiostacje R-118, R-137 oraz R-140, stacje radioliniowe R-404 i R-405, nadwozia naprawcze typu 750 Sarna, nadwozia typu AP-64 do przewozu bloków pontonowych, nadwozia typu BP-64 do przewozu bloków brzegowych parków pontonowych czy też most towarzyszący SMT-1. 
Dla Wojska Polskiego dostarczono 13 760 samochodów Star 660.
Modernizacje postprodukcyjne.
W 2000 roku modernizację Stara 660 zaproponowała spółka AMZ Głowno, w wyniku czego ok. 100 ciężarówek Wojska Polskiego zostało przebudowanych przez różne podmioty do wersji Star 660M3P. Głównym jej elementem była wymiana silnika na nowoczesny turbodiesel IVECO 8140SRC20 o pojemności 2,8 l, mocy maksymalnej 122 KM (90 kW) i maksymalnym momencie obrotowym 285 Nm. Ponadto zastosowano m.in. przekładnię kierowniczą typu ZF z hydraulicznym wspomaganiem, dwuobwodowy układ hamulcowy ze wspomaganiem i instalację elektryczną 24 V. Mimo zastosowania silnika o umiarkowanej mocy, pochodzącego z samochodu dostawczego Iveco Daily, modernizacja ta poprawiła parametry samochodu. Następnie około 20 samochodów zostało zmodernizowanych do wariantu Star 660M3 przez WZM w Siemianowicach Śląskich, które zastosowały silnik IVECO o mocy maksymalnej 170 KM (125 kW) i maksymalnym momencie obrotowym 550 Nm.

</doc>
<doc id="1444796" url="https://pl.wikipedia.org/wiki?curid=1444796" title="Henryk Majcherek">
Henryk Majcherek

Henryk Majcherek (ur. 22 listopada 1934 w Bydgoszczy, zm. 30 września 2021) – polski aktor.
Uczęszczał do III Liceum Ogólnokształcącego w Bydgoszczy, które ukończył w 1952 roku.
W 1961 ukończył studia na Wydziale Aktorskim PWSTiF w Łodzi.
Pochowany na Cmentarzu św. Trójcy w Bydgoszczy.

</doc>
<doc id="1444799" url="https://pl.wikipedia.org/wiki?curid=1444799" title="Stanisław Kuniczak">
Stanisław Kuniczak

Stanisław Bronisław Kuniczak (ur. 15 października 1900 we Lwowie, zm. 14 maja 1974 w Londynie) – podpułkownik dyplomowany artylerii Wojska Polskiego, w 1972 mianowany przez Prezydenta RP na uchodźstwie na stopień generała brygady.
Życiorys.
Urodził się 15 października 1900 we Lwowie, w rodzinie Jana i Emilii z Trojanowskich, córki powstańca styczniowego. W wieku sześciu lat przeniósł się z rodzicami do Wiednia i tam ukończył szkołę powszechną. Od 1910 ponownie mieszkał we Lwowie, gdzie podjął naukę w C. K. Gimnazjum VIII we Lwowie. 
Po wybuchu I wojny światowej w 1914 w wieku 14 lat wstąpił do Polskiej Organizacji Wojskowej we Lwowie. W lipcu 1916 przeszedł do służby w Legionach Polskich, będąc żołnierzem-kanonierem 1 pułku artylerii w składzie II Brygady, później w szeregach Polskiego Korpusu Posiłkowego. Po bitwie pod Rarańczą w połowie lutego 1918 został internowany w Huszt. Wcielony do armii austro-węgierskiej i 5 maja 1918 w szeregach 46 pułku artylerii ciężkiej wysłany na front włoski nad rzekę Piave.
W listopadzie 1918 wziął udział w obronie Lwowa w trakcie wojny polsko-ukraińskiej. Po wstąpieniu do Wojska Polskiego pełnił służbę w Szkole Podchorążych Artylerii i 1 pułku artylerii polowej Legionów (do grudnia 1920). W 1919 zdał egzamin dojrzałości. Podjął studia prawnicze na Wydziale Prawa Uniwersytetu Jana Kazimierza we Lwowie, które wkrótce przerwał i kontynuował karierę wojskową.
W latach 1920–1923 pełnił służbę w 29 pułku artylerii polowej w Grodnie. 10 listopada 1923 został przydzielony z Obozu Szkolnego Artylerii w Toruniu do 5 pułku artylerii polowej we Lwowie. W latach 1933–1935 był słuchaczem Kursu Normalnego Wyższej Szkoły Wojennej w Warszawie. Po ukończeniu studiów do 1939 kierował Ekspozyturą Nr IV Oddziału II Sztabu Głównego WP w Katowicach. W 1938 kierował placówką wywiadowczą „Boruta” w Wiedniu. Po anschlussie Austrii aresztowany przez Gestapo. Uwolniony na prośbę rządu polskiego, oficjalnie na prośbę władz niemieckich.
Ożenił się z Marią Georgeon, siostrą Ireny, która została żoną Wacława Kuchara, sportowca LKS Pogoń Lwów. Został kierownikiem sekcji piłkarskiej Pogoni Lwów, sędzią piłkarskim.
W czasie kampanii wrześniowej 1939 pełnił służbę w Oddziale II sztabu Armii „Kraków”. Po agresji ZSRR na Polskę przekroczył granicę polsko-rumuńską. W Bukareszcie został szefem tajnej ekspozytury RKW. Następnie przedostał się na zachód i wstąpił do Wojska Polskiego we Francji. W marcu i kwietniu 1940 przebywał na stażu we francuskim 9 Korpusie na odcinku lotaryńskim na Linii Maginota. Po upadku Francji przedostał się do Wielkiej Brytanii i został żołnierzem Polskich Sił Zbrojnych. Od lipca 1940 do grudnia 1943 był oficerem Oddziału II, potem Oddziału VI Sztabu Naczelnego Wodza w Londynie. Od grudnia 1943 do maja 1944 był wykładowcą w Wyższej Szkole Wojennej w Szkocji, a od maja 1944 do lutego 1945 szefem Oddziału III Operacyjnego Sztabu I Korpusu Polskiego. W lutym 1945 mianowany został zastępcą dowódcy 14 pułku artylerii lekkiej 4 Dywizji Piechoty.
Po demobilizacji osiadł w Londynie. Był założycielem w 1960 i od początku do końca życia pierwszym prezesem Koła Lwowian w Londynie. 3 czerwca 1971 Prezydent RP na Uchodźstwie, August Zaleski mianował go Ministrem Spraw Społecznych w rządzie Zygmunta Muchniewskiego. 4 maja 1972 Prezydent RP na Uchodźstwie, August Zaleski awansował na generała brygady. 18 lipca 1972 roku Prezydent RP na Uchodźstwie, Stanisław Ostrowski mianował go Ministrem Spraw Społecznych w rządzie Alfreda Urbańskiego. 30 stycznia 1974 Prezydent RP na Uchodźstwie, Stanisław Ostrowski mianował go Prezesem Najwyższej Izby Kontroli.
Ostatnie niespełna dwa miesiące przebywał w szpitalu w Londynie. Zmarł 14 maja 1974 w Londynie. Po mszy św. w kościele św. Andrzeja Boboli w Londynie 22 maja 1974 został pochowany na tamtejszym cmentarzu Chiswick New Cemetery, gdzie 15 listopada 1975 został poświęcony pomnik nagrobny.

</doc>
<doc id="1444801" url="https://pl.wikipedia.org/wiki?curid=1444801" title="Omega Kleszczów">
Omega Kleszczów



</doc>
<doc id="1444802" url="https://pl.wikipedia.org/wiki?curid=1444802" title="Stefania Iwińska">
Stefania Iwińska

Stefania Iwińska-Czyżewska (ur. 16 lutego 1928 w Warszawie, zm. 7 kwietnia 1988 tamże) – polska aktorka. W 1988 laureatka nagrody za drugoplanową rolę kobiecą na FPFF w Gdyni w filmie "Krótki film o miłości".
Pochowana na warszawskim cmentarzu Bródnowskim (Kw. 94C-II-8).

</doc>
<doc id="1444807" url="https://pl.wikipedia.org/wiki?curid=1444807" title="FC Vaslui">
FC Vaslui

Sporting Vaslui, właśc. Clubul Sportiv Sporting Juniorul Vaslui – profesjonalny rumuński klub piłkarski występujący w rumuńskiej trzeciej lidze. Klub powstał w 2002 roku. W 2005 roku drużyna z Vaslui pobiła rekord, wchodząc do rumuńskiej ekstraklasy po zaledwie 3 latach istnienia. W sezonie 2012/2013 na najlepszego gracza drużyny został wybrany Piotr Celeban. W 2014 roku, pomimo ukończeniu rozgrywek na 5 miejscu, klub został relegowany z I ligi z powodów finansowych.
W lipcu 2014 zespół został reaktywowany przez stowarzyszenie kibiców pod nazwą Asociația Sportivă a Suporterilor Fotbal Club Vaslui. ASS FC Vaslui przystąpił do Ligi IV i nieoficjalnie był kontynuatorem historii pierwotnego klubu. Ze względu na ograniczony budżet nie udało mu się uzyskać promocji do Ligi III, pomimo pewnych docenianych zmian na poziomie czwartej ligi.
W styczniu 2020 ASS FC Vaslui ogłosił, że nawiązał współpracę ze Sporting Juniorul Vaslui. Latem 2020 oba kluby połączyły się i przyjęły nazwę Clubul Sportiv Sporting Juniorul Vaslui.
Sezony w I lidze.
2005/2006.
W pierwszym sezonie w I lidze właściciel FC Vaslui zdecydował wnieść do drużyny piłkarzy o dużym doświadczeniu w krajowym futbolu. Pierwszym transferem było ściągnięcie byłego gracza Steauy Claudiu Răducanu za darmo z Arminii Bielefeld. Następnie szeregi klubu zasilili m.in. Nana Falemi (z Ergotelis), Sabin Ilie (z Changchun Yatai) i Ionuţ Badea. Trenerem został Basarab Panduru sprowadzony z Oțelul Gałacz.
Pierwszy mecz rozegrali z Rapidem Bukareszt. Rapid wygrał 1:0. W następnej kolejce FC Vaslui zaliczyło 1 punkt w rozgrywkach pierwszoligowych. 1:1 w meczu z Gloria Bistriţa. Po kolejnych 3 porażkach Panduru zrezygnował ze stanowiska. Zastąpił go Mircea Rednic wcześniejszy szkoleniowiec Universitatea Krajowa.
Nowy trener nie odniósł większego sukcesu. Do końca pierwszej części sezonu zespół zdobył tylko 5 punktów i w dalszym ciągu nie zaliczył pierwszego zwycięstwa w lidze. Najbliżej triumfu byli w meczu ze Steauą (2:2). Po tym meczu Ionuţ Badea zastąpił Sorina Frunzâ jako kapitana. W przerwie zimowej klub postanowił rozwiązać kontrakty z zawodnikami, którzy rozczarowali w pierwszej części sezonu. Byli to: Claudiu Răducanu, Nana Falemi, Sabin Ilie, Dejan Pešić (przed przybyciem do Vaslui na wypożyczeniu w Wiśle Kraków), Gabriel Kajcsa, George Şoltuz, Ionuţ Voicu i Darko Maletić.
Nowymi zawodnikami zostali: Marius Croitoru, Sebastian Sfârlea, Sebastian Huţan, Adrian Mihalcea, Cătălin Cursaru i Milorad Bukvić.
W 17 meczu sezonu FC Vaslui wreszcie wygrało mecz ligowy. 2:0 z Gloria Bistriţa. Gole strzelali nowi piłkarze klubu: Marius Croitoru i Milorad Bukvić. Po nowej serii porażek drużyna pokonała 3:0 FC Argeș Pitești. Niektórzy podejrzewają, że był to mecz ustawiony.
Po 2 zwycięstwach z FC Naţional i CS Pandurii Târgu Jiu oraz 2 remisach z Oțelul Gałacz i Politehnica Timișoara FC Vaslui pierwszy raz pokonało klasowego rywala. Na stadionie im. Ştefana cel Mare FC Dinamo Bukareszt przegrało po bramkach Croitoru i Badei. W 29 meczu ekipa z Vaslui zapewniła sobie utrzymanie w lidze wygrywając 2:0 z FCM Bacău. W finałowym meczu sezonu do Vaslui przybyła ekipa Steauy, której potrzebne było zwycięstwo by zdobył tytuł mistrza i wyprzedzić Rapid. Staeua wygrała, ale wynik 4:0 zakwestionowali działacze Rapidu i następnego dnia Adrian Porumboiu zrezygnował ze sponsorowania drużyny FC Vaslui.
Po zdobyciu tytułu przez Steauę Gigi Becali rozpoczął negocjacje kupna z FC Vaslui Valentina Badei i Bogdana Panaita. Steaua zapłaciła za nich 1,2 mln $. W lecie Sebastian Huţan przeszedł do moskiewskiego Dynama, Adrian Mihalcea do cypryjskiego AEL Limassol i Sebastian Sfârlea do FC Politehnica Iaşi. Ilie Baicu, Cătălin Cursaru i Ionuţ Badea również zdecydowali się opuścić FC Vaslui.
Mircea Rednic postanowił zostawić drużynę Vaslui i podpisać kontrakt z Dinamem Bukareszt (kolejna kontrowersja związana z meczem Vaslui – Steaua, Steaua potrzebowała wygranej do mistrzostwa, Dinamo do gry w europejskich pucharach).
2006/2007.
W 2 sezonie występów w 1 lidze Vaslui miało tylko 6 graczy z poprzedniego sezonu: Cristian Hăisan, Bogdan Buhuş, Petar Jovanović, Marius Croitoru, Vasile Buhăescu i Milorad Bukvić. Nowym trenerem został Gheorghe Mulţescu. Latem drużyna z Vaslui kupiła 4 zawodników ze zdegradowanego FCM Bacău: Ştefan Mardare, Marius Doboş, Adrian Gheorghiu i Răzvan Neagu. Kolejnych kilku zawodników z drugiej ligi podpisało kontrakty z Vaslui: Laurenţiu Ivan, Horaţiu Popa, Daniel Sabou i Marian Alexandru oraz zawodnicy spoza lig rumuńskich: Jan Zolna, Kobi Nachtailer, Ştefan Apostol, Marko Ljubinković, Aleksandar Madžar (wcześniej występujący w Zagłębiu Sosnowiec). Kapitanem drużyny został Marius Croitoru. Nowy sezon rozpoczęli od 0:0 z Universitatea Krajowa. Potem 3 porażki z rzędu 2:5 z UTA Arad i po 1:3 z Farul Konstanca i Steauą. W 5 meczu Vaslui pokonało 1:0 FC Argeș Pitești. W 7 kolejce do Vaslui przybyła ekipa Dinama Bukareszt. Goście zwyciężyli 1:2, a Adrian Porumboiu skrytykował Mariusa Croitoru, Cristiana Hăisana i Petara Jovanovicia, mówiąc, że lepiej zagrałyby koszulki Dinama. Trener nowym kapitanem ustanowił Bogdana Buhuşa. Po porażce 0:3 z Glorią Bistriţa i remisie z Politehnica Iaşi 1:1, Gheorghe Mulţescu podał się do dymisji. Zastąpił go Viorel Hizo. Hizo zaczął od remisu z CFR Cluj 2:2. W następnym meczu pokonali Oţelul Galaţi 3:1, a Viorel Frunzâ zdobył hat-tricka. Po porażce z Unireą Urziceni Vaslui zaliczyło serię 5 kolejnych zwycięstw. W przerwie zimowej CFR Cluj kupił zdobywcę 10 goli w pierwszej części sezonu Viorela Frunzę za 350 tys. $, a Staeua za taką samą sumę kupiła Mariusa Croitoru i wzięła na wyszkolenie Bogdana Panaita. Ostatecznie Vaslui skończyło sezon na 8 miejscu.
2007/2008.
W sezonie 2007/2008 Vaslui zajęło 7 miejsce dające szanse na debiut w europejskich pucharach. Wystąpili w Pucharze Intertoto 2008, wygrali swoją parę w III rundzie i awansowali do Pucharu UEFA. Drużynę przez ten sezon prowadzili Dorinel Munteanu,a następnie Emil Săndoi.
2008/2009.
W obecnym sezonie po 5 kolejkach FC Vaslui zajmuje 3 miejsce z dorobkiem 12 punktów.
Europejskie puchary.
Puchar Intertoto UEFA 2008.
Jako przedstawiciel Rumunii, FC Vaslui rozpoczęło te rozgrywki bezpośrednio od III rundy (finałowej).
Puchar UEFA 2008/2009.
Vaslui po zwycięstwie w dwumeczu z Neftçi Baku awansowało do II rundy Pucharu UEFA.
I runda zasadnicza.
Vaslui wywalczyło awans po zwycięstwie w dwumeczu 5:1 z łotewskim Liepājas Metalurgs. W losowaniu zostali przydzieleni do 6 koszyka jako zespół nierozstawiony.
Koszyk 6
Przeciwnikiem Vaslui została ekipa Slavii Praga.
Aktualny skład.
"Stan na 8 marca 2022"

</doc>
<doc id="1444811" url="https://pl.wikipedia.org/wiki?curid=1444811" title="Bogusz (nazwisko)">
Bogusz (nazwisko)

Bogusz to nazwisko używane w Polsce przez około 11 300 osób.
Pochodzenie.
Nazwisko pochodzi od imienia Bogusz, powstałego od staropolskich imion złożonych z członem Bog-, np. Bogumił, Bogusław. Nazwisko Bogusz często przyjmowały osoby świeżo ochrzczone, na przykład konwertyci z judaizmu.
Występowanie.
Ogółem w Polsce mieszka 11 301 osób noszących nazwisko Bogusz, powiaty z najliczniejsza ich liczbą to:
1. Warszawa (769)
2. Garwolin (545)
3. Łuków (427)
4. m. Łódź (309)
5. m. Lublin (301)
6. Lubartów (284)
7. Łowicz (244)
8. Gorlice (241)
9. Tarnów (240)
10. m. Kraków (219)

</doc>
<doc id="1444813" url="https://pl.wikipedia.org/wiki?curid=1444813" title="Maciej Maciejewski (1914–2018)">
Maciej Maciejewski (1914–2018)

Maciej Maciejewski (ur. 1 października 1914 w Augustowie, zm. 17 maja 2018 w Warszawie) – polski aktor filmowy, telewizyjny i teatralny.
Życiorys.
W latach 1936–1938 kształcił się w Studiu Operowym przy Operze Warszawskiej. W 1938 debiutował na scenie partią Janusza w "Halce" według Stanisława Moniuszki. Brał udział w kampanii wrześniowej, w trakcie której został ranny. W latach 1940–1941 przebywał w Grodnie, gdzie występował w polskim "Teatrze Lalki i Aktora". W 1941 wrócił do Warszawy, podejmując pracę w Banku Cukrowniczym.
W 1946 ukończył studia aktorskie w studiu Iwo Galla w Krakowie, a w 1947 zdał egzamin eksternistyczny. Już wcześniej w latach 1944–1946 grał w Krakowie w: Teatrze Rapsodycznym i Teatrze Groteska. W latach 1946–1948 przebywał w Gdyni występując w Teatrze Wybrzeże, a w latach 1948–1949 był aktorem Teatru Wojska Polskiego w Łodzi. Od 1949 był związany ze scenami Warszawy: w latach 1956–1959 grał w Teatrze Dramatycznym, a w latach 1949–1956 i ponownie od 1959 był aktorem Teatru Polskiego. W 1978 przeszedł na emeryturę.
W filmie zadebiutował w 1951 roku rolą skrzypka Slavika w "Młodości Chopina". Następnym filmem, w którym wystąpił był produkcyjniak "Żołnierz zwycięstwa", gdzie pojawił się w epizodycznej roli oficera sztabowego. Najbardziej znany z roli porucznika „Gustawa” w filmie wojennym "Kanał". Tą rolą zapisał się na stałe w kartach polskiej kinematografii. Zagrał jeszcze kilkadziesiąt drugoplanowych ról filmowych i telewizyjnych.
Wielokrotnie pojawiał się także w spektaklach Teatru Telewizji. Od 1958 do 2008 wziął udział w ponad 40 spektaklach.
Od 1951 do 2003 był związany z Teatrem Polskiego Radia.
Udzielał się także w dubbingu. Jego głosem mówił przysięgły nr 6 w polskiej wersji językowej filmu "Dwunastu gniewnych ludzi" z 1959 roku.
1 października 2014 świętował 100. urodziny. Uroczystości z tej okazji zorganizowano m.in. w siedzibie ZASP.
Zmarł 17 maja 2018 w wieku 103 lat. Był najdłużej żyjącym polskim aktorem w historii. 25 maja został pochowany na Powązkach Wojskowych w Warszawie (kwatera E-20-15).
Spektakle telewizyjne.
Od 1958 zagrał w ponad 40 spektaklach Teatru Telewizji. Ostatni, w którym wystąpił, nosił tytuł „Przygody Sindbada Żeglarza” (2008).

</doc>
<doc id="1444814" url="https://pl.wikipedia.org/wiki?curid=1444814" title="Joanis Jeorjadis">
Joanis Jeorjadis

Joanis Jeorjadis (gr. Ιωάννης Γεωργιάδης; ur. 24 kwietnia 1876 w Tripoli, zm. 17 maja 1960 w Atenach) – grecki szermierz. W 1896 na igrzyskach olimpijskich w Atenach wziął udział w turnieju szablistów. W zawodach wystąpiło pięciu zawodników. Jeorjadis wygrał wszystkie cztery pojedynki i zajął pierwsze miejsce.
Na zawodach w 1906 w Atenach, nazywanych Letnią Olimpiadą, lecz nieuznawanych przez Międzynarodowy Komitet Olimpijski jako oficjalne igrzyska olimpijskie, Jeorjadis zdobył złoty medal w indywidualnym turnieju szablistów i srebrny w zawodach drużynowych.
Brał też, bez sukcesów, udział w igrzyskach w 1924 w Paryżu.

</doc>
<doc id="1444815" url="https://pl.wikipedia.org/wiki?curid=1444815" title="Prosiaczek">
Prosiaczek

Prosiaczek () – postać fikcyjna ze świata książek dla dzieci o Kubusiu Puchatku, mała świnka.
Spokojny, nieśmiały, pracowity i lękliwy. Mieszka w starym buku na południe od chatki Puchatka. W czasie zimy nosi biały szalik. Jego najlepszym przyjacielem jest Puchatek. Lubi żołędzie.
Postać Prosiaczka pojawia się często w filmach animowanych z Kubusiem. W wersji oryginalnej głosu użycza mu John Fiedler, zaś w wersji polskojęzycznej – Mirosław Wieprzewski, Tomasz Steciuk i Sebastian Perdek.

</doc>
