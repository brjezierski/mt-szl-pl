<doc id="1444816" url="https://pl.wikipedia.org/wiki?curid=1444816" title="Wu Jinglian">
Wu Jinglian

Wu Jinglian, 吴敬琏 (ur. 24 stycznia 1930 w Nankinie) – chiński ekonomista specjalizujący się przede wszystkim w polityce gospodarczej i jej zastosowaniu do chińskich reform gospodarczych. Znany ze swojego bardzo silnego przekonania o tym, że socjalizm jest kompatybilny z ustrojem rynkowym, nazywany jest przez część chińskich mediów „Rynkowym Wu” (Wu Shichang, 吴市场).
Zajmował szereg prestiżowych stanowisk, z czego najważniejsze to profesor ekonomii w Chińsko-Europejskiej Międzynarodowej Szkole Biznesu oraz Chińskiej Akademii Nauk, starszy naukowiec w Centrum Badań nad Rozwojem przy Radzie Państwa ChRL (odpowiednik rządu) oraz członek Ludowej Politycznej Konferencji Konsultatywnej Chin.
Ukończył ekonomię na Uniwersytecie Fudan w 1954. W swojej karierze naukowej był profesorem wizytującym na wielu chińskich uczelniach, a także na Uniwersytecie Yale, Uniwersytecie Duke’a, Uniwersytecie Stanforda, Uniwersytecie Oksfordzkim i w Instytucie Technicznym Massachusetts.
W trakcie rewolucji kulturalnej w Chinach Wu był częstym celem ataków za opowiadanie się za „prawami burżuazji”, co w tym przypadku oznaczało popieranie idei „kompensacji pieniężnej w zależności od wykonanej pracy”. W związku z tym był zmuszony do publicznego wyrzeczenia się i krytyki swojego profesora Sun Yefanga, za co potem wyraził swoje ubolewanie. Wyraził też swoje ubolewanie nad losem innej ofiary prześladowań politycznych, Gu Zhun, którego idee rewizji koncepcji marksistowskich w kierunku rynkowym były wielkim źródłem inspiracji dla Wu.
Wu był wielkim adwokatem otwarcia Chin i ich wstąpienia do Światowej Organizacji Handlu, ale był przerażony skutkami ubocznymi szybkiego wzrostu – korupcji, nierównej dystrybucji dóbr i zmierzania gospodarki Chin do modeli kapitalistycznych. Wraz z kilkoma innymi znanymi intelektualistami (m.in. Qin Hui i He Qinglian) próbował doprowadzić do szerszej debaty na temat sprawiedliwości społecznej w nowej gospodarce Chin.
Pod koniec sierpnia 2008 pojawiły się doniesienia, opublikowane też przez jedną z agencji prasowych, że Wu został aresztowany przez chińskie służby bezpieczeństwa pod zarzutem szpiegostwa dla Stanów Zjednoczonych. Kilka dni później jedna z gazet odnalazła Wu na wolności, ale ten odmówił wszelkich komentarzy w tej sprawie. Z forów i blogów wiadomości na ten temat zaczęły znikać (czasem nosząc ślady automatycznych usunięć), ale ostatecznie nie pojawiło się żadne stanowcze dementi.

</doc>
<doc id="1444818" url="https://pl.wikipedia.org/wiki?curid=1444818" title="Jerzy Zass">
Jerzy Zass

Jerzy Zass (ur. 7 listopada 1937, zm. 19 maja 2022) – polski aktor teatralny i filmowy.
Życiorys.
Występował głównie na deskach teatralnych, m.in. w Teatrze Dolnośląskim w Jeleniej Górze (1959–1960), Teatrze Zagłębia w Sosnowcu (1960–1961) i Teatrze im. Juliusza Osterwy w Gorzowie Wielkopolskim (1961–1964) oraz w Teatrze Narodowym w Warszawie i Teatrze Dramatycznym we Wrocławiu. W 1973, na XV FTPP w Toruniu otrzymał nagrodę za rolę Kreona w przedstawieniu „Antygona” Helmuta Kajzara w Teatrze Ziemi Pomorskiej w Grudziądzu.

</doc>
<doc id="1444819" url="https://pl.wikipedia.org/wiki?curid=1444819" title="Połtawa (1911)">
Połtawa (1911)

Połtawa – rosyjski, a następnie radziecki pancernik typu "Gangut" z okresu I wojny światowej i dwudziestolecia międzywojennego. Początkowo nazwany "Połtawa" dla uczczenia stoczonej w 1709 roku bitwy pod Połtawą. W 1926 roku okrętowi zmieniono imię na "Frunze" dla upamiętnienia rewolucjonisty Michaiła Frunzego.
Historia.
Stępkę pod czwarty pancernik typu "Gangut" położono w Stoczni Admiralicji w Piotrogordzie 16 czerwca 1909 roku. Wodowanie okrętu nastąpiło 23 lipca 1911 roku, zaś wejście do służby 30 grudnia 1914 roku. Po wejściu do służby został przydzielony do 1 Brygady Okrętów Liniowych stacjonującej w Helsinkach, która wchodziła w skład Floty Bałtyckiej. W ramach tej floty wziął aktywny udział w I wojnie światowej. W marcu 1918 roku wraz z innymi okrętami stacjonującymi w Helsinkach ewakuował się do bazy w Kronsztadzie. 24 listopada 1919 na okręcie wybuchł trwający 15 godzin pożar. Z powodu znacznego poziomu zniszczeń remont okrętu uznano za nieopłacalny i zdecydowano o wykorzystaniu go jako magazynu części zamiennych dla pozostałych jednostek typu "Gangut". W tym czasie pojawił się projekt przebudowy kadłuba na lotniskowiec, który nie został jednak zrealizowany. 2 września 1924 roku podjęto decyzję o usunięciu z "Połtawy" uzbrojenia artyleryjskiego. W czerwcu 1925 po decyzji władz rozpoczęła się odbudowa okrętu, po której miał on ponownie wejść do służby. 7 stycznia 1926 imię okrętu zmieniono na "Frunze". Po półrocznym remoncie z uwagi na brak środków dalsze prace zostały wstrzymane. W lutym 1928 przeznaczono kolejne środki na odbudowę okrętu, którą ostatecznie wstrzymano w grudniu 1928.
W kwietniu 1931 pojawił się projekt przebudowy kadłuba na krążownik liniowy, jednak z powodu innych priorytetów floty prac tych nie kontynuowano. We wrześniu 1935 planowano przebudować kadłub na pływającą baterię. Po niemieckiej inwazji na Związek Radziecki "Połtawa" został zaholowany do Kronsztadu. Późnym lipcem 1941 roku przeznaczony na złom kadłub zatonął na płytkich wodach w pobliżu Leningradzkiego Kanału Morskiego. Podczas oblężenia Leningradu jego kadłub był używany jako baza dla mniejszych okrętów. Podniesienie z dna nastąpiło 31 maja 1944. Jego wrak został zaholowany do Leningradu, a złomowanie rozpoczęło się w 1949 roku.
Po II wojnie światowej dwie wieże artyleryjskie "Połtawy" zostały użyte do odbudowania baterii artylerii nadbrzeżnej nr 30 (Maksym Gorki I) w Sewastopolu. Pozostawała ona w służbie radzieckiej Marynarki Wojennej do 1997 roku.

</doc>
<doc id="1444820" url="https://pl.wikipedia.org/wiki?curid=1444820" title="Varanasi">
Varanasi



</doc>
<doc id="1444821" url="https://pl.wikipedia.org/wiki?curid=1444821" title="Helena Norowicz">
Helena Norowicz

Helena Norowicz (ur. 14 listopada 1934 w Chiłowszczyźnie) – polska aktorka i modelka. 
Życiorys.
Jest jedną z pięciu córek swoich rodziców, ma dwie starsze siostry: Weronikę i Ludwikę oraz dwie młodsze: Leokadię i Teresę. W 1945 wyjechała z rodziną z Litwy i zamieszkała w Koszalinie.
W 1958 ukończyła studia w PWST w Łodzi. W latach 1958-1972 była aktorką Teatru Klasycznego w Warszawie, a następnie aktorką Teatru Studio w Warszawie (1972–2001). W 1980 odznaczona Srebrnym Krzyżem Zasługi, a w 1987 – Złotym Krzyżem Zasługi.
Jako modelka jest związana z polską marką Bohoboco.
Życie prywatne.
Jej mężem był aktor i reżyser Marian Pysznik (zm. 2020), z którym w 2017 otrzymali Srebrne Jabłka, nagrodę przyznawaną przez czytelników magazynu „Pani” ulubionym polskim parom.

</doc>
<doc id="1444824" url="https://pl.wikipedia.org/wiki?curid=1444824" title="Krzysztof Kumor">
Krzysztof Kumor

Krzysztof Łukasz Kumor (ur. 16 kwietnia 1940 w Garbatce) – polski aktor teatralny, filmowy i telewizyjny.
Życiorys.
Syn Łukasza. W latach 1960–1961 studiował na Wydziale Aktorskim PWSTiF im. Leona Schillera w Łodzi, a w 1964 ukończył studia na PWST w Krakowie. 30 kwietnia tego roku zadebiutował na deskach Teatru Polskiego w Bydgoszczy.
Występował w Teatrze Wybrzeże w Gdańsku (1964–1965) oraz na scenach warszawskich: Teatru Polskiego (1965–1968), Teatru Ludowego (1968–1970), Teatru Ziemi Mazowieckiej (1970–1980) i Teatru Popularnego (1980–1983). Od 1983 jest aktorem Teatru Polskiego w Warszawie. W latach 2006–2010 był prezesem Związku Artystów Scen Polskich.
Występował również w Teatrze Telewizji, m.in. w spektaklach: "Szwejk na tyłach" Jaroslava Haszka w reż. Jana Bratkowskiego (1966), "Odprawa posłów greckich" Jana Kochanowskiego w reż. Ludwika René (1966), "Ostatnia stacja" Ericha Marii Remarque’a w reż. Zygmunta Hübnera (1967), "Znaki wolności" Romana Brandstaettera w reż. Marka Okopińskiego (1969), "Niemcy" Leona Kruczkowskiego w reż. Kazimierza Dejmka (1969) oraz w "Twarzy pokerzysty" Józefa Hena w reż. Stanisława Wohla jako Zbrożek (1974), "Uciekła mi przepióreczka" Stefana Żeromskiego w reż. Stanisława Brejdyganta jako Ciekocki (1974) i w "Lekkomyślnej siostrze" Włodzimierza Perzyńskiego w reż. Andrzeja Ziębińskiego jako Władysław (1991).
Ojciec aktorki Agnieszki Kumor.
Filmografia.
Polski dubbing

</doc>
<doc id="1444825" url="https://pl.wikipedia.org/wiki?curid=1444825" title="Abu Ghurajb">
Abu Ghurajb

Abu Ghurajb (, ) – miasto w środkowym Iraku, w muhafazie Bagdadu. Graniczy od południowego zachodu z Bagdadem.
Według danych z 2003 miejscowość zamieszkiwało 189 tysięcy osób.
W mieście znajduje się więzienie Abu Ghraib, w którym w latach dziewięćdziesiątych więziono m.in. przeciwników Saddama Husajna. Po inwazji Stanów Zjednoczonych na Irak więziono tam osoby podejrzane o terroryzm, gdzie, jak ujawnił w 2004 roku dziennikarz Seymour Hersh, iraccy więźniowie byli torturowani i mordowani przez amerykańskich żołnierzy.

</doc>
<doc id="1444827" url="https://pl.wikipedia.org/wiki?curid=1444827" title="Sclerocactus">
Sclerocactus

Sclerocactus Britton &amp; Rose – rodzaj sukulentów z rodziny kaktusowatych ("Cactaceae").
Systematyka.
"Ancistrocactus" (K.Schum.) Britton &amp; Rose, "Coloradoa" Boissev. &amp; Davidson, "Echinomastus" Britton &amp; Rose, "Glandulicactus" Backeb., "Toumeya" Britton &amp; Rose
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cacteae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Sclerocactus" Britton &amp; Rose.

</doc>
<doc id="1444828" url="https://pl.wikipedia.org/wiki?curid=1444828" title="Ferdinand Georg Waldmüller">
Ferdinand Georg Waldmüller

Ferdinand Georg Waldmüller (ur. 15 stycznia 1793 w Wiedniu, zm. 23 sierpnia 1865 w Hinterbrühl pod Mödling) – austriacki malarz akademicki okresu biedermeier.
Malował początkowo portrety, później pejzaże, martwe natury i sceny rodzajowe. Projektował także dekoracje teatralne. Prace artysty odznaczają się delikatną kolorystyką i dbałością o szczegóły. Gdy został profesorem Akademii Sztuk Pięknych w Wiedniu, jego poglądy były w opozycji do oficjalnej doktryny idealnej sztuki głoszonej przez uczelnię. Waldmüller sprowadzał akademizm do wiernego przedstawiania przyrody, a nie kopiowania dzieł starych mistrzów. W wyniku konfliktów został zmuszony do wcześniejszego przejścia na emeryturę.
Obecnie najbardziej cenione są jego pejzaże, zawierające drobiazgowy opis przyrody.
Życiorys.
W latach 1807–1813 studiował, z przerwami, na Akademii Sztuk Pięknych w Wiedniu, w pracowniach von Maurera i Johanna Baptista Lampi. W tym czasie utrzymywał się z malowania portretów miniaturowych. W 1810 roku otrzymał Gundelpreis. W 1811 roku otrzymał posadę nauczyciela rysunku u księcia Gyulay w Agram (Zagrzeb), którą piastował przez kolejne trzy lata. Tam poznał swoją pierwszą żonę, śpiewaczkę operową, Katharinę Weidner, siostrę Josefa Weidnera, malarza-portrecisty. W 1814 roku wzięli ślub. Ponieważ Katharina otrzymywała propozycje pracy w różnych miastach, para mieszkała w Baden, pod Wiedniem, w Brnie i Pradze, a Waldmüller w tym czasie wykonywał różne zlecenia w teatrze.
W 1818 roku rozpoczął naukę malarstwa olejnego u Josepha Lange oraz malarstwa pejzażowego u J.N.Schödlbergera.
W 1823 roku wykonał portret Ludwiga van Beethovena.
W 1827 roku otrzymał zlecenie sportretowania cesarza Franciszka I, co przyniosło mu kolejne zlecenia od przedstawicieli arystokracji. W latach 1825–1844 odbył parę podróży do Włoch, a w 1830 do Paryża. W latach następnych powstało wiele pejzaży wiedeńskiego Prateru oraz terenów z Salzkammergut, regionu w Austrii, gdzie Waldmüller spędził wiele letnich wakacji w miejscowości Bad Ischl.
Od roku 1830 pracował jako profesor i kustosz Galerii Akademii Sztuk Pięknych w Wiedniu.
W 1835 roku wszedł w skład Rady Akademii, a w roku 1836, razem z Josephem von Führich, sporządził Katalog obrazów Galerii. Wkrótce jednak popadł w konflikt z przedstawicielami Akademii, gdyż akademickiemu kopiowaniu dzieł dawnych mistrzów przeciwstawił studiowanie Natury. Chociaż sam Metternich protegował Waldmüllera, propozycje reform malarza zostały odrzucone, w 1850 roku utracił swoją pracownię, a w 1857 posadę profesora na Akademii.
Po śmierci swojej pierwszej żony (rozwód z nią otrzymał już w 1834 roku), ożenił się ponownie w 1851 roku z modystką, Anną Bayer. W jej pracowni, w roku 1854 sporządził wystawę swoich prac. Do tego czasu utrzymywał się z prywatnych korepetycji.
Dopiero kolejne wystawy międzynarodowe w 1856 roku w Pałacu Buckingham w Londynie, 1861 roku w Kolonii, 1862 roku ponownie w Londynie, oraz jego rehabilitacja ze strony cesarza Franciszka Józefa przywróciła mu pozycję społeczną i sławę.
Do jego najbardziej znanych uczniów należeli: malarz Hans Canon, Anton Romako i Adam Brenner.
Upamiętnienie.
1 października 1913 roku odsłonięty został w Parku Ratuszowym w Wiedniu (Wiener Rathauspark) pomnik wykonany na cześć Waldmüllera przez Josefa Engelharta. W 1923 roku dawny katolicki cmentarz Matzleinsdorf, na którym znajdował się grób malarza, został przekształcony w Park Waldmüllera. Od roku 1888 w 20 dzielnicy Wiednia znajduje się ulica Waldmüllera – Waldmüllergasse. W 1932 roku poczta austriacka wydała serię znaczków z austriackimi malarzami. Na jednym z nich znajduje się portret Waldmüllera.

</doc>
<doc id="1444830" url="https://pl.wikipedia.org/wiki?curid=1444830" title="An-Nasr wa as-Salam">
An-Nasr wa as-Salam

An-Nasr wa as-Salam lub Nasser Wa Salaam (arab. النصر والسلام) – miasto w środkowym Iraku, w muhafazie Bagdad. Leży koło Abu Ghraib, 30 kilometrów od Bagdadu. Mieszka w nim 150 tys. osób.

</doc>
<doc id="1444831" url="https://pl.wikipedia.org/wiki?curid=1444831" title="Nasser Wa Salaam">
Nasser Wa Salaam



</doc>
<doc id="1444834" url="https://pl.wikipedia.org/wiki?curid=1444834" title="Mikołaj Łapicki">
Mikołaj Łapicki

Mikołaj Grzegorz Łapicki (ur. 16 września 1896 w Krakowie, zm. 20 sierpnia 1972 w Londynie) – pułkownik dyplomowany artylerii Wojska Polskiego i Polskich Sił Zbrojnych.
Życiorys.
W Krakowie studiował medycynę i działał w Związku Strzeleckim. W okresie od grudnia 1914 r. do lipca 1917 r. w Legionach Polskich w 2 baterii 1 pułku artylerii. 1 grudnia 1916 roku został mianowany chorążym sanitarnym. Po kryzysie przysięgowym wcielony do cesarskiej i królewskiej armii i wysłany na front włoski.
Od listopada 1918 r. do lipca 1919 r. pełnił służbę w 1 Krakowskim pułku artylerii polowej podczas walk w obronie Lwowa i w Małopolsce Wschodniej, jako oficer baterii. Od lipca 1919 do 1924 r. był instruktorem w Obozie Szkoleniowym Artylerii. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 135. lokatą w korpusie oficerów artylerii, a jego oddziałem macierzystym był 1 pułk artylerii polowej Legionów. W latach 1924–1927 dowodził baterią i dywizjonem w 1 pułku artylerii polowej Legionów, a później w 16 pułku artylerii polowej. 31 marca 1924 roku został awansowany do stopnia majora ze starszeństwem z dniem 1 lipca 1923 roku i 49. lokatą w korpusie oficerów artylerii. 
W latach 1927–1929 był słuchaczem Kursu Normalnego Wyższej Szkoły Wojennej w Warszawie. Po ukończeniu kursu i otrzymaniu dyplomu naukowego oficera dyplomowanego, przydzielony został do Wyższej Szkoły Wojennej na stanowisko asystenta. 2 grudnia 1930 roku został awansowany do stopnia podpułkownika ze starszeństwem z dniem 1 stycznia 1931 roku i 9. lokatą w korpusie oficerów artylerii. Później zajmował stanowisko kierownika katedry taktyki artylerii w W.S.Woj. W latach 1934–1935 dowodził 7 dywizjonem artylerii konnej w Poznaniu, a od 19 listopada 1935 roku 1 pułkiem artylerii lekkiej Legionów w Wilnie. Pułkownikiem został awansowany ze starszeństwem z dniem 19 marca 1937 roku i 6. lokatą w korpusie oficerów artylerii. W listopadzie 1938 roku został szefem sztabu Dowództwa Okręgu Korpusu Nr IX w Brześciu.
W kampanii wrześniowej 1939 roku był szefem sztabu Samodzielnej Grupy Operacyjnej „Polesie”. Po bitwie pod Kockiem w niewoli niemieckiej. Po uwolnieniu w dowództwie 5 Kresowej Dywizji Piechoty we Włoszech i po jego ewakuacji do Wielkiej Brytanii. Po demobilizacji osiadł w Londynie, gdzie zmarł.
Pośmiertnie został mianowany generałem brygady ze starszeństwem z dniem 3 maja 1972 roku w korpusie generałów.

</doc>
<doc id="1444842" url="https://pl.wikipedia.org/wiki?curid=1444842" title="Simon Davies">
Simon Davies

Simon Davies (ur. 23 października 1979 w Haverfordwest) – walijski piłkarz grający na pozycji prawego pomocnika.
Kariera klubowa.
Karierę piłkarską Davies rozpoczął w walijskim zespole Wrexham A.F.C., ale już w wieku 15 lat przeniósł się do angielskiego Peterborough United. W barwach Peterborough zadebiutował w sezonie 1997/1998 w rozgrywkach Division Three i grał tam przez 2,5 roku. 31 grudnia 1999 menedżer zespołu Tottenham Hotspur, George Graham, wykupił go za 700 tysięcy funtów. Do Tottenhamu trafił wraz z klubowym kolegą Matthew Etheringtonem. W klubie z White Hart Lane zadebiutował 9 kwietnia 2000 roku w przegranym 0:2 wyjazdowym spotkaniu z Liverpoolem. Przez pierwsze półtora roku Walijczyk był tylko rezerwowym w „Spurs”, ale w sezonach 2001/2002 i 2002/2003 stał się podstawowym zawodnikiem zespołu. Przez kolejne dwa lata znów jednak był rezerwowym, a do lata 2005 roku rozegrał w koszulce Tottenhamu 121 ligowych spotkań, w których strzelił 13 bramek.
26 maja 2005 roku Davies podpisał kontrakt z Evertonem, do którego trafił za sumę około 4 milionów funtów (w zależności od występów zawodnika w lidze). Swój pierwszy mecz dla klubu z Goodison Park rozegrał 13 sierpnia przeciwko Manchesterowi United (0:2). Jesienią zadebiutował w europejskich pucharach, a konkretnie w Pucharze UEFA. W „The Toffies” grał do końca 2006 roku i przez półtora sezonu wystąpił w 45 meczach tego klubu i zdobył w nich jedną bramkę.
W styczniu 2007 roku Davies po raz kolejny zmienił barwy klubowe i odszedł do Fulham F.C. (sumy transferu nie podano do publicznej wiadomości). W Fulham planowo miał zostać zmiennikiem Francuza Steeda Malbranque'a. 30 stycznia po raz pierwszy wystąpił w barwach Fulham, które przegrało w tamtym meczu 0:2 z Sheffield United. W sezonie 2007/2008 wygrał rywalizację z Malbranque i za postawę w lidze wybrano go Piłkarzem Roku w drużynie Fulham.
Davies 12 maja 2010 roku strzelił jedyną bramkę dla Fulham w przegranym 2:1 finale Ligi Europy z Atlético Madryt. 
Kariera reprezentacyjna.
W reprezentacji Walii Davies zadebiutował 28 marca 2001 roku w zremisowanym 1:1 domowym meczu eliminacji do Mistrzostw Świata 2002 z Ukrainą. Natomiast pierwszą bramkę w kadrze narodowej zdobył 21 sierpnia 2002 w zremisowanym 1:1 towarzyskim spotkaniu z Chorwacją. Od czasu debiutu jest podstawowym zawodnikiem kadry narodowej.

</doc>
<doc id="1444846" url="https://pl.wikipedia.org/wiki?curid=1444846" title="Marius Croitoru">
Marius Croitoru

Marius Marian Croitoru (ur. 2 listopada 1980 w Giurgiu) – były rumuński piłkarz. Obecnie trener Argeș Pitești.
Kariera klubowa.
W swojej karierze grał w takich klubach jak: Turistul Bukareszt, FCM Bacău, FC Vaslui, Steaua Bukareszt, Ceahlăul Piatra Neamț, FCM Bacău, Politehnica Jassy i kazachski FK Atyrau i Astra Giurgiu.
Kariera trenerska.
W latach 2019-2022 trener FC Botoșani.

</doc>
<doc id="1444848" url="https://pl.wikipedia.org/wiki?curid=1444848" title="Związek wyznaniowy Singh Saba Gurudwara w Rzeczpospolitej Polskiej">
Związek wyznaniowy Singh Saba Gurudwara w Rzeczpospolitej Polskiej

Związek wyznaniowy Singh Sabha Gurudwara w Rzeczpospolitej Polskiej – pierwszy i jedyny zarejestrowany w Polsce sikhijski związek wyznaniowy. MSWiA dokonało rejestracji związku na liście kościołów i innych związków wyznaniowych pod pozycją nr 166 w dniu 20 grudnia 2007.
Pierwszym Naczelnym Przełożonym związku został Jawahar Jyoti Singh. Siedziba władz i pierwsza gurudwara w Polsce znajduje się w Warszawie przy ul. Na Skraju 56.

</doc>
<doc id="1444854" url="https://pl.wikipedia.org/wiki?curid=1444854" title="Łąki Łan">
Łąki Łan

Łąki Łan – polski zespół muzyczny, grający połączenie muzyki elektronicznej, rocka oraz funku.
Historia zespołu.
Początki zespołu sięgają 1999, gdy jego członkowie – Piotr Koźbielski i Jarosław Jóźwik – uczęszczali jeszcze do szkół średnich. Włodzimierz Dembowski, który był o rok młodszy od Koźbielskiego i Jóźwika, na przerwie w szkole podsłuchał, że Jóźwik będzie wyprawiał imprezę na działce pod Warszawą i udał się tam. Na miejscu pokazał Jarkowi swoje wiersze. Spodobały się one Jóźwikowi, w związku z czym zaprosił Dembowskiego na próby, a po pewnym czasie włączył do zespołu. W początkowym składzie zespołu znaleźli się także: Michał Chęć, Krzysztof Pieszak i Stanisław Wróbel.
W 2004 doszło do konfliktu w grupie, w wyniku którego odszedł Dembowski – podłożem były jego problemy z używkami. Rok później w trakcie wycieczki do słowackiego Popradu Dembowski napisał tekst pt. „Galeon”. W 2005 zaproponował dawnym kolegom, by zagrać to jako utwór. Przypadł on reszcie do gustu, a Dembowski wrócił do zespołu. Później „Galeon” został nagrany w studiu i wydany na drugiej płycie pt. "Łąkiłanda".
Zanim to nastąpiło, we wrześniu 2005 nakładem wydawnictwa „OFF Music/Fonografia” światło dzienne ujrzał pierwszy album, zatytułowany po prostu "Łąki Łan". Otwierający go utwór „Luźny łan” ma istotne w historii grupy znaczenie. To w nim znajdują się wersy „Paprodziada”, które posłużyły dla nazwę dla zespołu: „Wyjścia plan z między ścian/na zielony łąki łan”. Według relacji Dembowskiego, na te wersy zareagował Jóźwik i zaproponował, by grupę nazwać Łąki Łan.
W międzyczasie z zespołem rozstali się Pieszak i Wróbel, a w 2007 do grupy dołączyli Bartek Królik i Marek Piotrowski, byli członkowie zespołu Sistars. Rok później podczas jednej z prób powstał jeden z najbardziej znanych przebojów zespołu w skali międzynarodowej – „Jammin'”. Jóźwik zagrał na klawiszach kilka taktów, dołączył do niego Koźbielski, a Królik, grając na gitarze elektrycznej i fristajlując, zaczął nucić po angielsku kilka słów, mając przy okazji luźny stosunek do zasad gramatycznych: "I give it to you, say, that woman say". Słowa te były potem wielokrotnie na różne sposoby interpretowane i – wśród słuchaczy – wielokrotnie ewoluowały. Próbę, w której trakcie powstał utwór, została zarejestrowana, opublikował ją na swoim kanale na YouTube „Zając Cokictokloc”.
W 2009 muzycy wystąpili na pierwszych dużych festiwalach: Wisłostradzie, Coke Live Music i Heineken Open’er. W tym samym roku grupa wydała kolejny album – „ŁąkiŁanda”. Znalazły się na nim m.in. trzy wielkie hity: „Propaganda”, „Big baton” i „Selawi”. W lutym 2010 roku wydawnictwo „ŁąkiŁanda” uzyskało nominację do nagrody polskiego przemysłu fonograficznego Fryderyka w kategorii: muzyka alternatywna.
Przełomem w karierze zespołu – na co wskazują sami muzycy – był występ na Przystanku Woodstock w 2010 roku. Dzięki świetnemu przyjęciu przez publiczność, rok później na tym samym festiwalu wystąpili na koncercie zamykającym. Przed ich koncertem zagrało The Prodigy, a Jurek Owsiak pół żartem mówił potem ze sceny, że brytyjska grupa była zaledwie supportem przed Łąki Łan. W kulminacyjnym momencie tego występu Dembowski zawieszony na linie kilka metrów nad sceną śpiewał i rozrzucał wśród publiczności sztuczne kwiaty.
W 2012 grupa wydała kolejny album – „Armanda”. Na krążku znalazło się długo oczekiwane przez fanów – a znane wcześniej jedynie z koncertów i YouTube – „Jammin'” oraz takie utwory, jak: „Łan pała”, „Lovelock”, „Pleń” i „Łan for me”. Do dwóch pierwszych powstały teledyski. W grudniu tego samego roku ukazała się reedycja pierwszej płyty pt. "Łąki Łan".
Kolejne lata to dziesiątki koncertów w kraju i za granicą, w tym także koncert studyjny w radiowej Czwórce w 2014 i występ w ramach cyklu „Made in Polska” w Łodzi. W tym czasie zespół zwykle rozpoczynał koncerty od przerobionej wersji „Aprokofa”, w której najpierw muzycy aplikują dużą dawkę muzyki elektronicznej, a na końcu „Paprodziad” śpiewa cztery wersy swojego tekstu.
Rok 2016 to nowe wydawnictwo – „Syntonia” i nowe przeboje: „Pola ar”, do którego powstał teledysk w reżyserii Wojciecha Mosiejczuka i „Bombaj”. Od tej pory zwykle to te dwa utwory otwierają koncerty zespołu. W 2017 po raz kolejny wystąpili na Woodstocku, tym razem otwierając festiwal. Z repertuarem z „Syntonii” Łąki Łan zdążył już odbyć trzy trasy koncertowe.
9 marca 2022 roku na oficjalnym fan page’ u zespołu na Facebooku opublikowana została informacja o rozstaniu z Włodkiem Dembowskim. Pod oświadczeniem podpisali się Michał Chęć, Piotr Koźbielski oraz Jarek Jóźwik. Powodem rozstania był brak identyfikacji zespołu z poglądami „Paprodziada” na temat pandemii COVID-19 oraz inwazji Rosji na Ukrainę.
Przesłanie.
Muzyka Łąki Łan naznaczona jest przede wszystkim tekstami „Paprodziada”. Swoją filozofię przedstawił on w utworze „Lovelock”, która jest peanem na cześć Jamesa Lovelocka. Twierdził on, iż Ziemia funkcjonuje jak jeden olbrzymi organizm, przystosowany do zmian tak, by zachować odpowiednie warunki do życia. Podobnego zdania jest „Paprodziad”, który wers z tej piosenki – "Wszyscy jesteśmy jednym organizmem" – często powtarza podczas wywiadów, a nawet występuje na koncertach w koszulce z takim nadrukiem.
Zamiłowanie do natury przewija się w wielu piosenkach, m.in.: „Łan pała”, „Pola ar” czy „Big baton”.

</doc>
<doc id="1444855" url="https://pl.wikipedia.org/wiki?curid=1444855" title="George Trevelyan">
George Trevelyan

George Otto Trevelyan, 2. baronet OM (ur. 20 lipca 1838 w Edynburgu, zm. 17 sierpnia 1928) – brytyjski polityk, członek Partii Liberalnej, minister w rządach Williama Ewarta Gladstone’a i lorda Rosebery’ego.
Życiorys.
Był jedynym synem sir Charlesa Trevelyana, 1. baroneta, i Hannah Macaulay, córki Zachary’ego Macaulaya. Wykształcenie odebrał w Harrow School oraz w Trinity College na Uniwersytecie Cambridge. Na studiach był przewodniczącym Cambridge Union Society. Uczelnię ukończył w 1861 r. W 1862 r. został urzędnikiem służby cywilnej w Indiach.
W 1865 r. został wybrany do Izby Gmin jako reprezentant okręgu Tynemouth and North Shields. W 1868 r. zmienił okręg na Hawick Burghs. W latach 1868–1870 był cywilnym lordem Admiralicji. W 1880 r. został parlamentarnym sekretarzem przy Admiralicji. W maju 1882 r. został członkiem gabinetu jako hłówny sekretarz Irlandii. W latach 1884–1885 był Kanclerzem Księstwa Lancaster. W lutym 1886 r. został ministrem ds. Szkocji, ale zrezygnował po miesiącu sprzeciwiając się rządowym projektom przyznania autonomii Irlandii.
Po śmierci ojca w czerwcu 1886 r. George odziedziczył tytuł 2. baroneta. W wyborach parlamentarnych 1886 r. Trevelyan utracił mandat parlamentarny. Wkrótce powrócił w szeregi Partii Liberalnej. W sierpniu 1887 r. wygrał wybory uzupełniające w okręgu Glasgow Bridgeton. W latach 1892–1895 ponownie był ministrem ds. Szkocji. W 1897 r. zrezygnował z miejsca w parlamencie i wycofał się z życia publicznego. W 1911 r. otrzymał Order Zasługi.
Rodzina.
W 1869 r. poślubił Caroline Philips, córkę Marka Philipsa. Miał z nią trzech synów:

</doc>
<doc id="1444856" url="https://pl.wikipedia.org/wiki?curid=1444856" title="Modraszek">
Modraszek



</doc>
<doc id="1444858" url="https://pl.wikipedia.org/wiki?curid=1444858" title="Okręg wyborczy Glasgow Bridgeton">
Okręg wyborczy Glasgow Bridgeton

Okręg wyborczy Glasgow Bridgeton powstał w 1885 r. i wysyłał do brytyjskiej Izby Gmin jednego deputowanego. Okręg obejmował dzielnicę Bridgeton w Glasgow. Został zlikwidowany w 1974 r.

</doc>
<doc id="1444860" url="https://pl.wikipedia.org/wiki?curid=1444860" title="Valentin Badea">
Valentin Badea

Valentin Vasile Badea (ur. 23 października 1982 w Alexandrii) – rumuński piłkarz, napastnik w klubie Al-Ain FC.
Kariera klubowa.
Badea był zawodnikiem i najlepszym strzelcem 3-ligowego rumuńskiego klubu Rulmentul Alexandria, gdy został odkryty przez Ioana Sdrobișa. Sdrobiș wziął go do Jiul Petroszany i FC Vaslui, gdzie trenował. W 2006 przeszedł do Steauy. 23 sierpnia 2006 zdobył 2 gole w meczu przeciwko Standard Liège, w trzeciej rundzie kwalifikacyjnej Ligi Mistrzów, dzięki czemu Steaua awansowała do fazy grupowej Ligi Mistrzów.
Grał też w Panserraikosie, Universitatei Craiova, Politehnice Jassy i FC Braszów. Do Al-Ain trafił w 2011 roku.

</doc>
<doc id="1444864" url="https://pl.wikipedia.org/wiki?curid=1444864" title="Okręg wyborczy Hawick Burghs">
Okręg wyborczy Hawick Burghs

Okręg wyborczy Hawick Burghs powstał w 1868 r. i wysyłał do brytyjskiej Izby Gmin jednego deputowanego. Okręg obejmował miasta Hawick w hrabstwie Roxburghshire oraz Selkirk i Galashiels w hrabstwie Selkirkshire. Został zlikwidowany w 1918 r.

</doc>
<doc id="1444865" url="https://pl.wikipedia.org/wiki?curid=1444865" title="Inwazja na Irak">
Inwazja na Irak



</doc>
<doc id="1444866" url="https://pl.wikipedia.org/wiki?curid=1444866" title="Okręg wyborczy Tynemouth and North Shields">
Okręg wyborczy Tynemouth and North Shields

Okręg wyborczy Tynemouth and North Shields powstał w 1832 r. i wysyłał do brytyjskiej Izby Gmin jednego deputowanego. Okręg obejmował miasta Tynemouth i North Shields w hrabstwie Northumberland. Został zlikwidowany w 1885 r.

</doc>
<doc id="1444874" url="https://pl.wikipedia.org/wiki?curid=1444874" title="Więzienie Abu Ghurajb">
Więzienie Abu Ghurajb

Więzienie Abu Ghurajb () – więzienie w Abu Ghurajb w środkowym Iraku, położone blisko Bagdadu, miejsce tortur więźniów irackich przez żołnierzy amerykańskich w 2003 roku. 
Historia.
Więzienie zostało wybudowane w latach 60. XX w. ok. 32 km na zachód od Bagdadu. Teren więzienia zajmuje ponad . Podczas rządów Saddama Husajna pełnił funkcję zakładu karnego, w którym przetrzymywano zarówno więźniów kryminalnych jak i politycznych. Liczba uwięzionych w Abu Ghurajb w okresie rządów Husajna nie jest znana. Więźniowie polityczni byli poddawani torturom i często wykonywano tu wyroki śmierci. W październiku 2002 roku Husajn ogłosił amnestię i wszyscy więźniowie Abu Ghurajb zostali uwolnieni. Więzienie zostało splądrowane w 2003 roku. 
Po rozpoczęciu II wojny w Zatoce Perskiej ośrodek przeszedł w ręce United States Army, został odremontowany i przekształcony w miejsce przetrzymywania ludzi podejrzanych o bycie rebeliantami lub terrorystami. Jak się później okazało, zdecydowaną większość przetrzymywanych stanowiły osoby cywilne. Komendantem ośrodka była generał Janis Karpinski.
W kwietniu 2004 roku media opublikowały zdjęcia zrobione przez żołnierzy amerykańskich – strażników w Abu Ghurajb – przedstawiające rozebranych i upokarzanych więźniów, często w towarzystwie uśmiechających się żołnierzy amerykańskich. W maju 2004 roku 
amerykański dziennikarz Seymour Hersh w tygodniku The New Yorker ujawnił rozliczne przypadki torturowania więźniów przez amerykańskich żołnierzy, powołując się na tajny raport generała Antonia Taguby. Do tortur należało m.in.:
Aby skruszyć niektórych więźniów, torturowano członków ich rodzin, w tym niepełnoletnie dzieci.
W wyniku skandalu, jaki wybuchł po ujawnieniu tych informacji, wielu wojskowych odsunięto od służby i postawiono przed sądem, m.in. Lynndie England i Charles Graner zostali uznani za winnych i skazani na kary pozbawienia wolności. Ówczesnej komendantce więzienia generał Janis Karpinski obniżono w 2005 roku stopień wojskowy do pułkownika.
Według generała Taguby, na sprawę tortur w Abu Ghurajb nie należy patrzeć jak na samowolne działania kilku żołnierzy. Zebrane przez niego dowody wskazują jednoznacznie na udział agentów CIA, wywiadu wojskowego oraz wysokich rangą urzędników Pentagonu. 
We wrześniu 2006 więzienie przekazano władzom irackim. W lutym 2009 roku więzienie ponownie otwarto jako Centralny Zakład Karny Bagdadu, który zamknięto w 2014 roku.

</doc>
<doc id="1444876" url="https://pl.wikipedia.org/wiki?curid=1444876" title="George Otto Trevelyan">
George Otto Trevelyan



</doc>
<doc id="1444877" url="https://pl.wikipedia.org/wiki?curid=1444877" title="Anthony John Mundella">
Anthony John Mundella



</doc>
<doc id="1444878" url="https://pl.wikipedia.org/wiki?curid=1444878" title="Arthur Dyke Acland">
Arthur Dyke Acland



</doc>
<doc id="1444881" url="https://pl.wikipedia.org/wiki?curid=1444881" title="Podbeskidzie Bielsko-Biała w Pucharze Polski">
Podbeskidzie Bielsko-Biała w Pucharze Polski

Artykuł obejmuje historię występów w Pucharze Polski obecnego Podbeskidzia Bielsko-Biała od 1997 – fuzji BBTS Włókniarz Bielsko-Biała i DKS Inter Komorowice.
Dzisiejsze Podbeskidzie, również pod dawnymi nazwami BBTS Komorowice i BBTS Bielsko-Biała, występuje w Pucharze Polski od sezonu 1997/1998. W latach 1997–2002, z uwagi na grę w niższych klasach rozgrywkowych, musiało walczyć o wejście na centralny szczebel rozgrywek przez grę na poziomie regionalnym. Przed sezonem 2000/2001 do gier krajowych awansowali zwycięzcy rozgrywek okręgowych. Po reformie systemu ligowego w 2000, wejście na szczebel ogólnopolski dla drużyn z niższych klas rozgrywkowych odbywa się dwustopniowo – poprzez zwycięstwo w podokręgu i wywalczenie możliwości występu w grach wojewódzkich, z których również awansuje jedynie zwycięzca.
Od sezonu 2003/2004 Podbeskidzie uczestniczy w rozgrywkach krajowych bez konieczności występowania na poziomie wojewódzkim z uwagi na grę na poziomie centralnym. Największym sukcesem klubu w Pucharze Polski jest awans do półfinału edycji 2010/2011 i 2014/2015.
Rozgrywki centralne.
Na szczeblu centralnym Pucharu Polski piłkarze z Bielska-Białej startowali 22-krotnie, w tym dwa razy osiągając półfinał i pięć razy docierając do 1/8 finału.
Pierwszy start w sezonie 1999/2000 przyniósł największy do 2003 roku sukces dzisiejszego Podbeskidzia – drużyna z Bielska-Białej awansowała do 1/32 finału Pucharu Polski, gdzie przegrała z drugoligowym KS Myszków, wcześniej jednak pokonała m.in. występujący wówczas również w drugiej klasie rozgrywkowej Grunwald Ruda Śląska. W kolejnej edycji bielszczanie nie przebrnęli pierwszej rundy, ulegając drużynie z zaplecza ekstraklasy – Włókniarzowi Kietrz. Z powodu słabszych występów na regionalnym szczeblu Pucharu, na kolejny występ Podbeskidzia trzeba było czekać trzy lata. Również w sezonie 2003/2004 „Górale” odpadli z rozgrywek już po pierwszej rundzie po porażce – w rzutach karnych – z czwartoligowym Rakowem Częstochowa.
Kolejne sezony przyniosły awans do 1/8 finału i 1/16 finału „pucharu tysiąca drużyn”. W pierwszym z nich drużyna znalazła się w gronie 16 najlepszych zespołów turnieju dzięki wyjściu na z rundy grupowej, w której Podbeskidzie zmierzyło się z pierwszoligowymi Górnikiem Zabrze i GKS Katowice, wyprzedzając drugą z tych drużyn. W dwumeczu uległo później Pogoni Szczecin. W sezonie 2005/2006 „Górale” pokonali m.in. (po dwóch zwycięstwach) beniaminka I ligi – GKS Bełchatów, w 1/8 finału przegrali z Wisłą Płock, ówczesną zwyciężczynią tych rozgrywek. Edycję 2006/2007 Podbeskidzie zakończyło na 1/16 finału, gdzie uległo jedną bramką Lechowi Poznań.
Od edycji 2007/2008 bielszczanie występowali w rozgrywkach Pucharu Polski w okrojonym składzie, co było jedną z przyczyn porażek z drużynami występującymi w ligach regionalnych – rezerwami Sandecji Nowy Sącz i Stalą Sanok. W obu przypadkach Podbeskidzie odpadało z dalszej rywalizacji po serii rzutów karnych. Również w sezonie 2009/2010 „Górale” zakończyli udział w Pucharze Polski w I rundzie po porażce ze Startem Otwock.
Największym sukcesem Podbeskidzia w historii występów w Pucharze Polski jest osiągnięcie półfinału. Po raz pierwszy stało się tak w edycji 2010/2011 po zwycięstwach nad Startem Otwock, Piastem Gliwice, GKS Bełchatów i dwumeczu z Wisłą Kraków, w którym „Górale” pokonali rywala na jego stadionie 1:0, a w rewanżu uzyskali remis 2:2; dwumecz z Lechem Poznań bielszczanie przegrali 3:4 (1:1 na wyjeździe, 2:3 u siebie). W następnych trzech sezonach, gdy drużyna znalazła się w gronie zespołów Ekstraklasy, nie powtórzono takiego wyniku. Edycję 2011/2012 Podbeskidzie zakończyło na 1/8 finału, przegrywając z Śląskiem Wrocław. Później klub odpadał z rywalizacji pucharowej już po pierwszych meczach – kolejno z Wartą Poznań i GKS Katowice.
Po raz drugi Podbeskidzie znalazło się w gronie czterech najlepszych drużyn Pucharu Polski w sezonie 2014/2015 – kolejnymi rywalami byli: Zawisza Bydgoszcz, Górnik Zabrze i Piast Gliwice (w dwumeczu 2:1 na wyjeździe i 1:0 u siebie). W półfinale bielszczanie zmierzyli się – po raz pierwszy w rozgrywkach pucharowych – z Legią Warszawa, przegrywając przy ul. Rychlińskiego 1:4 i na obiekcie rywala 0:2. Ponownie w 1/8 finału meczem ze Śląskiem zakończył się udział Podbeskidzia w Pucharze Polski w sezonie 2015/2016. Do tej samej fazy „Górale” dotarli w edycji 2017/2018, przegrywając z Arką Gdynia.
Rozgrywki regionalne.
Przy drugim podejściu ówczesne BBTS Komorowice wygrało rozgrywki na szczeblu okręgowym (Beskidzki OZPN), awansując do gier ogólnopolskich sezonu 1999/2000 (po zwycięstwie nad Góralem Żywiec), a osiągnięcie to powtórzyło w kolejnym starcie (zwyciężając Beskid Andrychów). Porażka z BKS Stal Bielsko-Biała w ćwierćfinale podokręgu bielskiego w sezonie 2000/2001 przekreśliła szanse dzisiejszego Podbeskidzia na walkę o Puchar Polski w kolejnej edycji.
Ostatni raz BBTS przystąpiło do rozgrywek regionalnych w 2001, wygrywając finał podokręgu bielskiego z Walcownią Czechowice-Dziedzice. W grach wojewódzkich odpadło z dalszej rywalizacji w ćwierćfinale, a w sezonie 2002/2003 – już pod nazwą Podbeskidzie – drużyna nie przystąpiła nawet do rywalizacji podokręgowej.
Sezon 1998/1999 – Beskidzki Okręgowy Związek Piłki Nożnej.
"BBTS zdobyło prawo udziału w rozgrywkach krajowych Pucharu Polski 1999/2000."
Sezon 1999/2000 – Beskidzki Okręgowy Związek Piłki Nożnej.
"BBTS zdobyło prawo udziału w rozgrywkach krajowych Pucharu Polski 2000/2001."
Sezon 2001/2002 – Beskidzki Okręgowy Związek Piłki Nożnej.
"BBTS zdobyło prawo udziału w rozgrywkach wojewódzkich Pucharu Polski 2001/2002."
II drużyna.
Drużyna rezerw Podbeskidzia uczestniczy w rozgrywkach Pucharu Polski od sezonu 2003/2004. Na szczeblu podokręgu bielskiego (Śląski Związek Piłki Nożnej) pięciokrotnie doszła do finału, przegrywając jednak za każdym razem, przez co nie awansowała nigdy do rozgrywek wojewódzkich. W pierwszych trzech sezonach startów Podbeskidzie II odpadało w pierwszej z rund, do której przystąpiło, a w sezonie 2008/2009 po losowaniu dwumeczów drużyna wycofała się. Na pierwszym meczu rezerwy „Górali” zakończyły swój udział także w rozgrywkach 2011/2012, 2014/2015 i 2016/2017.
Mecze II drużyny w poszczególnych sezonach.
W nawiasach obok nazw drużyn podano ich ówczesny poziom ligowy.

</doc>
<doc id="1444883" url="https://pl.wikipedia.org/wiki?curid=1444883" title="Tilemachos Karakalos">
Tilemachos Karakalos

Tilemachos Karakalos (ur. 1866, zm. 9 czerwca 1951) – grecki szermierz. W 1896 na igrzyskach olimpijskich w Atenach wziął udział w turnieju szablistów. W zawodach wzięło udział pięciu zawodników. Wygrał trzy pojedynki, jedynej porażki doznał w pojedynku ze zwycięzcą zawodów, rodakiem Joanisem Jeorjadisem. Ostatecznie zajął drugie miejsce.

</doc>
<doc id="1444890" url="https://pl.wikipedia.org/wiki?curid=1444890" title="Aleksander Gabszewicz">
Aleksander Gabszewicz

Aleksander Klemens Gabszewicz ps. "Hrabia Oleś", "Gabsio" (ur. 6 grudnia 1911 w Szawlach, zm. 10 października 1983 w Hanley Swan) – podpułkownik pilot Polskich Sił Zbrojnych, as myśliwski Polskich Sił Powietrznych, pułkownik (ang. "Group Captain") Królewskich Sił Powietrznych, mianowany przez władze RP na uchodźstwie generałem brygady.
Życiorys.
Absolwent Miejskiego Gimnazjum Koedukacyjnego w Otwocku (1931), członek Otwockiego Klubu Sportowego, gdzie uprawiał koszykówkę. W latach 1931–1934 był podchorążym Szkoły Podchorążych Piechoty w Ostrowi Mazowieckiej. Mianowany podporucznikiem ze starszeństwem z dniem 15 sierpnia 1934 roku i 61. lokatą w korpusie oficerów piechoty. W latach 1934–1935 ukończył Centrum Wyszkolenia Pilotów, po czym służył w 1 pułku lotniczym w Warszawie. W 1937 roku ukończył kurs wyższego pilotażu w Grudziądzu. W okresie od 1937 do sierpnia 1939 roku pełnił obowiązki dowódcy 113 eskadry myśliwskiej. Mianowany porucznikiem ze starszeństwem z dniem 19 marca 1938 roku w korpusie oficerów lotnictwa. Od sierpnia do 18 września 1939 roku był oficerem taktycznym IV/1 dywizjonu myśliwskiego. 1 września po godz. 6.45 wystartował z lotniska polowego Poniatowa koło Jabłonny jako dowódca klucza 114 eskadry myśliwskiej. Razem z kapralem pilotem Andrzejem Niewiarą zestrzelił pierwszy samolot Luftwaffe nad Warszawą. Tego dnia sam został zestrzelony w kolejnej walce powietrznej, w obronie stolicy. Ranny w rękę i poparzony, ratował się skokiem ze spadochronem.
Ewakuowany do Rumunii. Następnie przedostał się do Francji, gdzie do kwietnia 1940 roku pełnił służbę w eskadrze treningowej. W czerwcu 1940 roku klucz lotniczy pod jego dowództwem (podwójny klucz frontowy nr 10 „Ga”) przy wziął udział w walkach w składzie francuskiego dywizjonu myśliwskiego GC III/10. Od 9 października 1940 roku w składzie brytyjskiego 607 dywizjonu myśliwskiego „Durham” walczył w bitwie o Anglię.
Od 13 listopada 1940 roku był zastępcą dowódcy eskadry w 303 dywizjonie myśliwskim Warszawskim. 2 lutego 1941 roku został przeniesiony do 316 dywizjonu myśliwskiego Warszawskiego na stanowisko dowódcy eskadry. 1 września 1941 roku został awansowany na kapitana. Od 15 listopada 1941 roku do 4 czerwca 1942 roku dowodził 316 dywizjonem myśliwskim Warszawskim. Następnie był oficerem łącznikowym w dowództwie 11 Grupy RAF. 1 września 1942 roku awansował na majora. 25 września tego roku objął funkcję komendanta 58 Ośrodka Szkolenia Bojowego. 28 stycznia 1943 roku został dowódcą 2 Polskiego Skrzydła Myśliwskiego. Od 21 czerwca do 12 grudnia 1943 roku dowodził 1 Polskim Skrzydłem Myśliwskim. 20 lutego 1944 roku objął dowództwo 18 Polskiego Sektora Myśliwskiego, największej polskiej jednostki lotnictwa myśliwskiego. 1 września 1944 roku awansował na podpułkownika. Od 12 lipca 1944 roku do 31 maja 1945 roku dowodził 131 Polskim Skrzydłem Myśliwskim. W czasie wojny wykonał 183 loty operacyjne i 201 lotów bojowych.
Po demobilizacji osiadł w Wielkiej Brytanii, gdzie zajmował się działaniami kombatanckimi – był m.in. prezesem Światowego Stowarzyszenia Lotników Polskich. 1 października 1966 Prezydent RP na Uchodźstwie August Zaleski mianował go pułkownikiem, a 1 stycznia 1974 – generałem brygady. 26 maja 1977 i 24 stycznia 1980 był powoływany na członka Głównej Komisji Skarbu Narodowego.
Zmarł 10 października 1983 roku Hanley Swan, w hrabstwie Worcestershire. W 1992 roku jego prochy zostały przywiezione do Polski i – zgodnie z jego życzeniem – rozsypane nad Dęblinem i Poniatowem.
Był jednym z siedmiu lotników polskich odznaczonych Krzyżem Złotym Orderu Virtuti Militari.
Lista zwycięstw Aleksandra Gabszewicza.
Został sklasyfikowany na 8. pozycji na „liście Bajana”. Przyznano mu 9 i 1/2 pewnych (8 indywidualnych i 3 zespołowe) i 1 i 1/3 prawdopodobnych zestrzeleń oraz 3 uszkodzone samoloty nieprzyjaciela.

</doc>
<doc id="1444891" url="https://pl.wikipedia.org/wiki?curid=1444891" title="Dyskografia Depeche Mode">
Dyskografia Depeche Mode

Dyskografia zespołu Depeche Mode.
Brytyjska grupa muzyczna Depeche Mode, tworząca muzykę z kręgu elektronicznego popu, powstała w 1980 w Basildon w Anglii. Zespół wydał (według stanu na marzec 2023): 15 albumów studyjnych, siedem albumów koncertowe, dziesięć albumów kompilacyjnych, 55 singli oraz 16 box set. Głównym wydawcą płyt zespołu jest wydawnictwo Mute Records. Płyty były wydawane także przez Sire Records, Reprise Records, Some Bizzare Records oraz Columbia Records. Do piosenek zespołu nakręcono 75 wideoklipów (nie wliczając w to remiksów oraz wersji wydłużonych), dziesięć filmów VHS/DVD z udziałem zespołu, oraz singli DVD.
Od ich debiutu w 1981, Depeche Mode wydali 54 singli notowanych na UK Singles Chart, a także uzyskali dwukrotnie pozycję numer jeden w swoim rodzinnym kraju oraz jeden raz w USA (z albumami "Songs of Faith and Devotion" oraz "Ultra"). Według wydawcy zespół sprzedał do 2006 roku ponad 72 miliony płyt na całym świecie.

</doc>
<doc id="1444895" url="https://pl.wikipedia.org/wiki?curid=1444895" title="Stanisław Palimąka">
Stanisław Palimąka

Stanisław Palimąka (ur. 1 grudnia 1933 w Rębiechowie, zm. 27 lutego 1985 w Klimontowie) – polski prezbiter katolicki, proboszcz parafii w Klimontowie.
Życiorys.
Był synem rolników Piotra i Marianny z Dąbrowskich. Pierwsze lata jego nauki przypadły na okres okupacji i wkroczenia Sowietów do Polski. Po wojnie uczęszczał do liceum w Jędrzejowie, gdzie w 1954 zdał maturę. Następnie wstąpił do seminarium duchownego w Kielcach – był to okres więzienia biskupa Czesława Kaczmarka przez komunistów, co w dużym stopniu wpłynęło na kształtowanie się jego postawy kapłańskiej. 11 czerwca 1960 roku przyjął święcenia kapłańskie.
Pierwszą placówką duszpasterską, w której pracował jako wikariusz, był Łopuszyn. Tam zajmował się przede wszystkim katechizacją. Po trzech latach pracy został przeniesiony, najpierw do Słaboszowa koło Miechowa, a 3 grudnia 1963 r. do Pierzchnicy koło Chmielnika. Dał się już wtedy poznać jako dobry, zaangażowany patriotycznie kaznodzieja. W związku z tym zaczęła się nim interesować „władza ludowa”. 16 kwietnia 1966 r. poinformowano kurię biskupią w Kielcach, że wszczęto przeciw niemu postępowanie z racji działalności „szkodliwej dla państwa ludowego”. Zagrożono mu usunięciem z parafii. Podczas konfrontacji z przedstawicielami kurii biskupiej nie zaprzeczał prawdziwości zarzutów, ale nie zaprzestał głoszenia kazań w duchu patriotycznym. Był przesłuchiwany na tę okoliczność w Wydziale do Spraw Wyznań. Jak pokazały następne lata, ani ówczesna władza państwowa, ani proboszczowie nie zdołali zmienić jego nastawienia i zaangażowania w sprawy społeczne.
30 czerwca 1966 r. został mianowany wikarym w Białogonie kolo Kielc. Po trzech latach podjął pracę w Kazimierzy Wielkiej, a 13 czerwca 1972 roku w Proszowicach. 
Parafia Klimontów.
W 1972 roku ordynariusz kielecki, biskup Jan Jaroszewicz, zlecił księdzu Stanisławowi Palimące organizację nowej parafii i budowę kościoła w Klimontowie – wtedy wchodzącym w skład parafii Proszowice. 
Po odpowiednich przygotowaniach 10 kwietnia 1978 roku rozpoczęto budowę kościoła, a 15 października wmurowano kamień węgielny. Sprawa budowy tak dalece nadwerężyła jego siły, że przeżył ciężki zawał serca. W tym okresie wiele czasu poświęcał kaznodziejstwu i katechizacji. Już od 1978 roku był samodzielnym duszpasterzem, ale formalnie parafię erygowano dopiero 10 lipca 1983 roku.
Nastały czasy po stanie wojennym. Atmosfera w kraju nie sprzyjała zaangażowaniu patriotycznemu. 
Tragiczna śmierć.
27 lutego 1985 roku, po śniadaniu, ksiądz Stanisław Palimąka zawiózł kleryka Stanisława Olesińskiego do punktu katechetycznego. W porze obiadowej siostra proboszcza Otylia Kaczmarek, która pomagała mu w prowadzeniu gospodarstwa, w oczekiwaniu na brata wyszła przed garaż. Tam znalazła martwego księdza. Obok stał jego samochód – Fiat 125, który zatrzymał się na drzwiach garażu. Drzwi z solidnie wykonanych desek zostały wybite z ram.
Według oficjalnej wersji – auto, staczając się w kierunku garażu z podjazdu o długości 12 m i nachyleniu 12 stopni, najechało na księdza, powodując jego śmierć. Już 30 marca 1985 r. umorzono postępowanie wyjaśniające. Sekcja zwłok wykazała złamanie podstawy czaszki, stłuczenie mózgu, krwiak podpajęczynkowy, rany tłuczone twarzy po prawej stronie i złamanie prawego uda. Oficjalnie było to nieszczęśliwy wypadek.
Pogrzeb.
Pogrzeb tragicznie zmarłego księdza, który odbył się 2 marca 1985 roku w Klimontowie przy udziale 218 księży, pod przewodnictwem ks. biskupa Stanisława Szymeckiego i przy udziale setek ludzi, stał się wielką manifestacją religijną i patriotyczną. Trumna z ciałem księdza została złożona w grobowcu rodziny Husków na cmentarzu w Klimontowie, a po pewnym czasie przeniesione do grobowca usytuowanego na wprost wejścia do kościoła.
Kontrowersje.
Tymczasem świadkowie stwierdzili, że przez wiele dni przed śmiercią przy kościele i plebanii stał samochód milicyjny. Ksiądz bez wątpienia był pilnie śledzony. Sejmowa Komisja Nadzwyczajna, pod kierownictwem posła Jana Marii Rokity, orzekając w sprawie śmierci ks. Palimąki, stwierdziła, że okoliczności śmierci nasuwają wiele wątpliwości. Nie zabezpieczono żadnych dowodów, nie sprawdzono odcisków palców w samochodzie, nie przesłuchano wszystkich świadków. Okazało się też, że w Ministerstwie Spraw Wewnętrznych zniszczono dokumenty w tej sprawie. Prokurator z Prokuratury Generalnej, Aleksander Herzog, uznał, że śledztwo było prowadzone nieprawidłowo, podobnie jak w sprawach Piotra Bartoszcze, Grzegorza Przemyka, ks. Jerzego Popiełuszki i ks. Sylwestra Zycha. Żyjący jeszcze w 2008 r. były milicjant miał stwierdzić, że ksiądz zginął z rąk funkcjonariuszy Milicji Obywatelskiej.
Upamiętnienie.
3 maja 1990 r. ks. biskup Jan Gurda poświęcił tablicę upamiętniającą księdza Palimąkę.

</doc>
<doc id="1444896" url="https://pl.wikipedia.org/wiki?curid=1444896" title="Mushishi">
Mushishi

 – seinen-manga napisana i zilustrowana przez Yuki Urushibarę, która była publikowana w magazynie "Afternoon" wydawnictwa Kōdansha od 1999 do sierpnia 2008 roku. Manga ta zdobyła "nagrodę doskonałości" w 2003 roku na ceremonii Japan Media Arts Festival oraz w 2006 roku nagrodę Kōdansha Manga.
Manga doczekała się w 2005 roku adaptacji w postaci serii anime, które zostało wyprodukowane przez studio Artland i wyreżyserowane przez Hiroshiego Nagahamę. Na podstawie mangi powstał także film live-action w reżyserii Katsuhiro Ōtomo, który miał swoją premierę 24 marca 2007 roku.
Opis fabuły.
Mushi to istoty ożywione (jak zwierzęta) lecz nie w dosłownym znaczeniu; są esencją samego życia bez materialnego ciała, jednak mają możliwość wpływu na świat materialny. Ze względu na swą duchową formę większość ludzi ich nie dostrzega, a nawet nie wie o ich istnieniu, lecz są osoby, które posiadają umiejętność dostrzegania i interakcji z Mushi. 
Jedną z takich osób jest , główny bohater serii. Podróżując z miejsca na miejsce, jako pomaga osobom z problemami spowodowanymi przez Mushi. Serię stanowią odrębne, luźno ze sobą związane epizody, których elementami wspólnymi są Ginko i różne rodzaje Mushi.
Postacie.
Ze względu na charakter epizodyczny serii jest niewielu cyklicznych bohaterów, przez co wykaz seiyū jest długi. Są tylko dwie postacie oprócz Ginko które pojawiają więcej niż raz.
Anime.
Seria anime, wyprodukowana przez Artland i w reżyserii Hiroshi Nagahama, obejmuje łącznie 26 odcinków. Pierwszych dwadzieścia odcinków pierwszej serii zostało wyemitowanych od 23 października 2005 do 12 marca 2006 roku na antenie Fuji TV i powiązanych z nią sieci nadawczych, w tym Kansai TV, Tōkai TV, Hokkaidō Bunka Hoso, TV Shinhiroshima i TV Nishinippon. Odcinki od 21. do 26. emitowane były na antenie BS Fuji w każdą niedzielę od 15 maja do 18 czerwca 2006 roku.
Na piątym Tokyo Anime Award konkursie na Tokyo International Anime Fair, który odbył się 25 marca 2006, seria ta wygrała nagrodę w kategorii najlepszych seriali telewizyjnych i reżyserii artystycznej (dla Takashi Waki).
Serial zdobył rozgłos dzięki japońskiemu kanałowi telewizyjnemu Animax, który w późniejszym czasie wyemitował go w swojej sieci na całym świecie, w tym w Hongkongu, na Tajwanie, w Korei Południowej i Ameryce Łacińskiej. 
Film aktorski.
Live-action "Mushishi" wyreżyserowany został przez Katsuhiro Ōtomo, i miał swoją światową premierę w 2006 roku na Festiwalu Filmowym w Wenecji. W japońskich kinach pierwsze pokazy odbyły się 24 marca 2007 roku.
Fabuła filmu opiera się na 2., 7., 9. i 15. rozdziale mangi. Główne role odgrywają Joe Odagiri jako Ginko, Makiko Esumi jako Nui oraz Yū Aoi jako Tanyū.
Gra wideo.
Gra będąca adaptacją serii powstała na Nintendo DS i wydana została w Japonii 31 stycznia 2008 roku.
Odbiór.
Seria zdobyła liczne nagrody; w 2003 roku manga została nagrodzona "nagrodą doskonałości" na siódmym Japan Media Arts Festival, w 2006 r. seria wygrała Kodansha Manga Award w ogólnej kategorii manga. Na dziesiątym Japan Media Arts Festival, zarówno seria anime jak i manga znalazły się wśród 10 najlepszych w swoich kategoriach za najlepsze anime i mangę. Seria anime została nagrodzona w kategorii najlepszych seriali telewizyjnych i reżyserii artystycznej (dla Takashi Waki) na piątym konkursie Tokyo Anime Award na Tokyo International Anime Fair w 2006 roku.

</doc>
<doc id="1444898" url="https://pl.wikipedia.org/wiki?curid=1444898" title="Dan Lin">
Dan Lin



</doc>
<doc id="1444900" url="https://pl.wikipedia.org/wiki?curid=1444900" title="Jerycho-1">
Jerycho-1

Jerycho-1 – izraelski taktyczny pocisk balistyczny krótkiego zasięgu (SRBM), uzbrojony w głowicę konwencjonalną albo jądrową o mocy 20 kT. Wkrótce po rozmieszczeniu tego pocisku około 1970 roku w Izraelu, przystąpiono do prac nad jego ulepszoną wersją Jerycho-2, której dyslokację rozpoczęto około 1986.
Historia.
We wrześniu 1962 izraelski rząd złożył w dwóch koncernach zamówienie na budowę pocisku rakietowego. Były to francuskie koncerny Sud Aviation i Dassault Aviation. Zamówienie przewidywało, że rakieta musi mieć zdolność przeniesienia głowicy bojowej o ciężarze 750 kg na odległość 235-500 km. Rakieta powinna zachowywać zdolność bojową bez względu na warunki atmosferyczne, posiadać mobilną platformę transportową i osiągać gotowość do wystrzelenia pocisku w ciągu 2 godzin.
Ostatecznie konkurs wygrał Dassault Aviation. Umową podpisano 26 kwietnia 1963. Dassault zobowiązał się dostarczyć 25 doświadczalnych pocisków rakietowych MD 620 (5 mobilnych wyrzutni z dwustopniowymi rakietami) i wyposażenie kontrolujące. Po przeprowadzeniu testów, produkcja seryjna pocisków miała być uruchomiona w Izraelu.
Podwykonawcami Dassault Aviation byli: przy produkcji silników Nord Aviation, Sepracor i Service des Poudres, a system naprowadzania firma Sagem. Produkcję pocisków rakietowych uruchomiono w maju 1964 w miejscowości Martignas-sur-Jalle we Francji. Trwała ona do stycznia 1969.
Pierwszy test rakiety jednoczłonowej przeprowadzono 1 lutego 1965 przy francuskiej wyspie Lewant na Morzu Śródziemnym. Pierwszy test rakiety dwuczłonowej przeprowadzono 23 grudnia 1965. We wrześniu 1968 przeprowadzono serię testów, z których 10 zakończyło się sukcesem, 3 częściowym sukcesem i 3 niepowodzeniem.
Dalsze testy zostały przerwane przez wprowadzenie przez Francję embarga na dostawy broni do Izraela. Była to odpowiedź na izraelski atak komandosów na port lotniczy Bejrut w Libanie (29 grudnia 1968). Program rakiety MD 620 przerwano w styczniu 1969, gdy pozostało do przeprowadzenia jeszcze jedynie siedem testów. Dassault wystrzelił pozostałe pociski rakietowe i 2 maja 1969 podpisał porozumienie z izraelskim rządem o niedopuszczeniu do kontynuowania badań i testów nad rozwojem rakiety MD 620. Pomimo to Izrael kontynuował prace badawcze w Israel Aerospace Industries. Ocenia się, że około 100 pocisków rakietowych Jerycho-1 rozlokowano w podziemnych bunkrach w Izraelu.
W 1977 rozpoczęto nowy program związany z budową pocisku rakietowego Jerycho-2.
Opis.
Pocisk rakietowy Jerycho-1 przenosił głowice konwencjonalne, chemiczne albo jądrowe o mocy 20 kT, na odległość do 500 km. Był to pocisk dwustopniowy z silnikami NA-804 i NA-805, zbudowanymi na podstawie silnika NA-803 z rakiety VE 111 Topaze.
Pierwszy człon rakiety był identyczny jak w rakiecie Topaze-1, i był sterowany przez cztery obracane dysze silników. Drugi człon posiadał tylko jedną dyszę i był sterowany przez cztery aerodynamiczne stery kierunkowe.

</doc>
<doc id="1444902" url="https://pl.wikipedia.org/wiki?curid=1444902" title="Kestutis Navickas">
Kestutis Navickas



</doc>
<doc id="1444907" url="https://pl.wikipedia.org/wiki?curid=1444907" title="Autumnal Fires">
Autumnal Fires

Autumnal Fires jest drugim demem doom metalowej grupy muzycznej Mourning Beloveth wydanym w kwietniu 1998. demo zostało nagrane w Poppyhill Studios 11 kwietnia 1998 roku, a 12 kwietnia zmiksowane. "Autumnal Fires" zaaranżowane zostało przez Grahama Ryana i Paula Jordana. Demo wyprodukowane zostało przez Grahama Rayana oraz Adriana Butlera. Muzyka została skomponowana przez Mourning Beloveth, a słowa (tak jak na pierwszym demie) ułożył Darren Moore.

</doc>
<doc id="1444911" url="https://pl.wikipedia.org/wiki?curid=1444911" title="Lekkoatletyka na Letnich Igrzyskach Olimpijskich 2008 – skok o tyczce kobiet">
Lekkoatletyka na Letnich Igrzyskach Olimpijskich 2008 – skok o tyczce kobiet

Skok o tyczce kobiet to jedna z konkurencji lekkoatletycznych rozegranych podczas XXIX Letnich Igrzyskach Olimpijskich w Pekinie na Stadionie Narodowym. 
Rozgrywki rozpoczęły się 16 sierpnia o godzinie 10:10 czasu miejscowego. Wtedy to rozegrano rundę kwalifikacyjną zawodów. Decydująca faza, która wyłoniła mistrzynię olimpijską odbyła się 18 sierpnia. 
Wymagane minimum A do awansu na igrzyska olimpijskie wynosiło 4,45 m, natomiast minimum B - 4,30 m.
Złoty medal zdobyła Rosjanka Jelena Isinbajewa, która skacząc 5,05 m pobiła rekord świata.
Rekordy.
W poniższej tabeli przedstawione są rekord świata, rekord olimpijski oraz rekordy poszczególnych kontynentów z dnia 8 sierpnia 2008 roku.
Przebieg zawodów.
Runda kwalifikacyjna.
Awans do rundy finałowej uzyskało 12 najlepszych zawodniczek, minimum kwalifikacyjne wynosiło 4,60 m, jednak już zaliczenie wysokości o 10 cm niższej gwarantowało awans do konkursu finałowego.
Runda finałowa.
Godzina rozpoczęcia: 19:20 

</doc>
<doc id="1444912" url="https://pl.wikipedia.org/wiki?curid=1444912" title="Wojewódzkie Przedsiębiorstwo Komunikacyjne w Sieradzu">
Wojewódzkie Przedsiębiorstwo Komunikacyjne w Sieradzu

Wojewódzkie Przedsiębiorstwo Komunikacyjne w Sieradzu (WPK Sieradz) – jedno z Wojewódzkich Przedsiębiorstw Komunikacyjnych w Polsce w czasach PRL, działające na terytorium województwa sieradzkiego w latach 1976–1991.
W skład WPK Sieradz wchodziły PKM obsługujące następujące miasta:
WPK miało wspólną numerację taborową, oraz linie kursujące między poszczególnymi miastami (A: Sieradz – Zduńska Wola; B: Zduńska Wola – Łask)
1 stycznia 1991 roku Wojewódzkie Przedsiębiorstwo Komunikacyjne w Sieradzu przestało istnieć. Nastąpił jego podział na trzy samodzielne przedsiębiorstwa:
Komunikację miejską spośród miast w województwie sieradzkim miał też Wieluń. Zapewniał ją PKS.

</doc>
<doc id="1444917" url="https://pl.wikipedia.org/wiki?curid=1444917" title="Ben Hecht">
Ben Hecht

Ben Hecht (ur. 28 lutego 1893 w Nowym Jorku, zm. 18 kwietnia 1964 tamże) – amerykański scenarzysta, reżyser, producent filmowy, dramaturg, dziennikarz i powieściopisarz.
Życiorys.
Pochodził z rodziny żydowskich imigrantów z Białorusi. Zaczynał jako reporter opisujący przestępczy świat Chicago. Po raz pierwszy przybył do Hollywood w 1926, zachęcony przez Hermana J. Mankiewicza. Większość życia spędzał jednak w Nowym Jorku, krążąc między tymi dwoma miastami. Trafił na początek kina dźwiękowego, gdzie doskonale pasowały jego ostre, realistyczne dialogi ze slangowym językiem. Napisanie scenariusza zajmowało mu 2-8 tygodni. Specjalizował się w thrillerach kryminalnych i zwariowanych komediach.
Zwano go „Szekspirem Hollywood”. Był autorem lub współautorem scenariuszy do 65 filmów, napisał także 25 książek, 20 sztuk teatralnych oraz setki opowiadań i artykułów prasowych. Otrzymał dwa Oscary za scenariusze do filmów "Ludzie podziemia" (1927) i "The Scoundrel" (1935). Najbardziej znane filmy, przy których pracował, to: "Przeminęło z wiatrem" (1939) Victora Fleminga, "Dyliżans" (1939) Johna Forda oraz "Urzeczona" (1945) i "Osławiona" (1946) Alfreda Hitchcocka.
W latach powojennych często pisał anonimowo, by ominąć brytyjski bojkot, wynikający z jego wsparcia dla syjonistów z Palestyny. Wspierał również walkę o równouprawnienie czarnoskórych Amerykanów.

</doc>
<doc id="1444918" url="https://pl.wikipedia.org/wiki?curid=1444918" title="Rajd Karkonoski">
Rajd Karkonoski

Rajd Karkonoski - polski rajd samochodowy istniejący od 1981 roku. Od 1990 (oprócz 2010) jest rundą Rajdowych Samochodowych Mistrzostw Polski, odbywający się na terenie Kotliny Jeleniogórskiej.
Między 2002 a 2008 rokiem nie było go w kalendarzu RSMP.
Historia.
Początki.
Rajd jest organizowany przez utworzony w 1980 roku Automobilklub Karkonoski. Pierwsza edycja odbyła się rok po utworzeniu Automobilklubu. Przez 9 pierwszych lat był rundą mistrzostw strefy Południowo-Zachodniej Polski.
RSMP.
W 1989 roku Rajd Karkonoski awansował z mistrzostw strefy do rangi rajdu ogólnopolskiego.Dobra organizacja sprawiła, że już w następnym roku rajd uzyskał status rundy Rajdowych Samochodowych Mistrzostw Polski. W roku 1994 rajd uzyskał status rundy Mistrzostw Europy. W latach 1989 - 2002 Komandorem Rajdu był Józef Kisiel
Eliminacja Mistrzostw Europy.
Po modyfikacjach trasy w 1994 roku Karkonoski staje się eliminacją Mistrzostw Europy o współczynniku 2 i ten status utrzymał do 2000 roku. W latach 2001-2002 rajd otrzymał wyższy współczynnik - 5, co dawało mu status drugiego pod względem znaczenia rajdu w Polsce.
Przerwa.
W 2003 roku rajd zniknął z kalendarza i przez kolejnych 5 lat kierowcy nie mieli możliwości ścigania się po trasach wokół Kotliny Jeleniogórskiej. Blisko był rozgrywany Rajd Nikon, ale tras wokół Jeleniej Góry nie wykorzystywał.
Powrót.
W 2008 roku Rajd Karkonoski powraca jako eliminacja Mistrzostw Polski. Młodzi organizatorzy zorganizowali imprezę na starych trasach. Odtąd rajd jedynie raz - w 2010 roku - nie był rozgrywany jako eliminacja RSMP. Wtedy jednak stanowił eliminację Rajdowego Pucharu Polski. Po powrocie rajdu do kalendarza RSMP od 2008 do 2015 roku Dyrektorem Rajdu był Marek Kisiel.
Specyfikacja.
Rajd Karkonoski uchodził za jeden z najbardziej kompaktowych rajdów w Mistrzostwach Polski. Odcinki dojazdowe nie przekraczały 30 km. Marian Bublewicz stwierdził w 1992 roku, że dałby radę przejechać rajd mając do dyspozycji jeden tylko serwis.
To także jeden z najtrudniejszych (choć niektórzy kierowcy uważają, że najtrudniejszy) rajd w Polsce, porównywalny z mającym znacznie dłuższe tradycje Rajdem Wisły. Paweł Dytko stwierdził po powrocie rajdu do kalendarza, że odzwyczaił się od takiej ilości zakrętów.
Rajd Karkonoski był także w latach 1990-1993 jedyną imprezą mającą całkowicie szutrowe odcinki specjalne.

</doc>
<doc id="1444920" url="https://pl.wikipedia.org/wiki?curid=1444920" title="Henry Louis Mencken">
Henry Louis Mencken

Henry Louis Mencken (ur. 12 września 1880 w Baltimore, zm. 29 stycznia 1956 tamże), amerykański dziennikarz, eseista, redaktor czasopisma, satyryk, krytykujący amerykański styl życia i kulturę. Był też badaczem amerykańskiej odmiany języka angielskiego, autorem wielotomowej monografii "The American Language" (1919).
Znany jest jako „mędrzec z Baltimore” i uważany za jednego z najbardziej wpływowych amerykańskich pisarzy i stylistów pierwszej połowy XX wieku. Pamiętane są jego satyryczne relacje z procesu Scopesa (nauczanie teorii Darwina), który nazwał „małpim procesem”.
Przez 68 lat mieszkał w tym samym domu w Baltimore. Nigdy nie poszedł na studia, wystarczyły mu wieczorowe zajęcia o profilu dziennikarskim, gdy był nastolatkiem. Zaczynał jako reporter, potem pisał artykuły redakcyjne i recenzje literackie, a w 1924 roku został współzałożycielem i współredaktorem wpływowego w kręgach uniwersyteckich miesięcznika „The American Mercury”.
Przez długi czas krytykował instytucję małżeństwa i amerykańskie Południe, a potem w 1930 r. nieoczekiwanie poślubił kobietę z Alabamy, o czym pisały na pierwszych stronach czołowe gazety.
Jego popularność spadła, gdy nie poparł Nowego Ładu Roosevelta i udziału USA w II wojnie światowej. Wtedy właśnie zajął się badaniami lingwistycznymi, napisał też 3-tomowe wspomnienia.
W 1948 przeszedł udar mózgu, który pozbawił go możliwości czytania i pisania. Odtąd słuchał muzyki poważnej i porządkował swoje bogate archiwa (m.in. setki tysięcy wysłanych i otrzymanych listów).
Przyjaźnił się z Dreiserem, Fitzgeraldem, Hechtem, Sinclairem Lewisem. Podziwiał Nietzschego (sam był pochodzenia niemieckiego) i Conrada, w sferze satyry wiele zawdzięczał Ambrose’owi Bierce’owi i Twainowi. W latach 20., u szczytu sławy, był czołowym przedstawicielem ruchu „antyamerykańskiego”, przeciwstawiającego się nacjonalistycznemu patriotyzmowi i rosnącej kontroli instytucji rządowych nad krajem. Wtedy to wielu amerykańskich pisarzy wyjechało do Europy.
W swoich felietonach, które przedrukowywano w całym kraju, i w książkach atakował ignorancję, nietolerancję, chrześcijański fundamentalizm i postawy klasy średniej, przybierając pozę cynicznego sarkastycznego ateisty.
Entuzjastycznie pisał o Niemczech cesarza Wilhelma II, zafascynowany silnymi osobowościami. Amerykańska demokracja, promująca jego zdaniem ludzi przeciętnych na prezydentów, nie wydawała mu się doskonała. Niekiedy zarzuca mu się antysemityzm, rasizm, jednak na podstawie raczej prywatnych tajnych zapisków niż publicznych wystąpień. W każdym razie apelował o przyjęcie żydowskich uchodźców w czasie wojny. Ostro atakował Stalina i bolszewików.

</doc>
<doc id="1444922" url="https://pl.wikipedia.org/wiki?curid=1444922" title="Kościół parafialny w Kleszczowie">
Kościół parafialny w Kleszczowie



</doc>
<doc id="1444923" url="https://pl.wikipedia.org/wiki?curid=1444923" title="Studenckie Koło Naukowe Prawników UMCS">
Studenckie Koło Naukowe Prawników UMCS

Studenckie Koło Naukowe Prawników UMCS – drugie najstarsze prawnicze koło naukowe w Polsce i najstarsze koło naukowe Uniwersytetu Marii Curie-Skłodowskiej w Lublinie, działające na Wydziale Prawa i Administracji UMCS.
Historia.
Organizacja powstała w 1959 roku. Pierwszy statut zatwierdzony został pismem rektora UMCS z 15 stycznia 1959. Opiekunem SKNP został prof. Henryk Reniger, a jego zastępcą mgr, a następnie dr Wiesław Skrzydło.
Kiedy w 1965 roku prof. Henryk Reniger został prodziekanem WPiA i zrzekł się funkcji Opiekuna SKNP, jego następcą został prof. dr hab. Henryk Groszyk. Był on Opiekunem SKNP 44 lata, do śmierci w 2009 roku. W pierwszych latach tego okresu rozbudowano strukturę SKNP. Utworzono sekcje politycznoprawną i cywilistyczną, następnie karnistyczną oraz historycznoprawną. Na początku lat 80. członkowie SKNP pracowali nad uniezależnieniem kół naukowych od Socjalistycznego Związku Studentów Polskich, a także nad utworzeniem polskich struktur Europejskiego Stowarzyszenia Studentów Prawa. W związku z przemianami ustrojowymi pojawiła się konieczność opracowania nowego statutu, uchwalonego w 1994 i zatwierdzonego przez rektora w 1995 roku.
Od roku 2010 Opiekunem SKNP jest dr hab. Ireneusz Nowikowski prof. nadzw. UMCS. W roku 2013 uchwalono trzeci statut w historii SKNP.
Działalność Koła.
Od czasu powstania na WPiA struktury instytutowej działają w Kole cztery sekcje, jako jednostki stałe, pokrywające się w swym nazewnictwie ze strukturą instytutową. Są to: Sekcja Teorii i Historii Państwa i Prawa, Sekcja Prawa Publicznego, Sekcja Prawa Cywilnego oraz Sekcja Prawa Karnego. W ramach sekcji (lub obok nich) mogą być powoływane zespoły do zadań okresowych. Takimi zespołami były grupy badawcze ds. dziejów rodziny Marii Curie-Skłodowskiej na Lubelszczyźnie oraz życia i działalności Kazimierza Mariana Wyszyńskiego.
Koło corocznie w ramach swojej działalności organizuje seminaria, konferencje i kongresy naukowe. Działalność rozszerzona jest również na wyjazdy naukowe oraz spotkania z przedstawicielami nauki i praktyki prawniczej. Od 1970 roku SKNP organizuje coroczny Środowiskowy Konkurs Krasomówczy.
Koło od roku 1998 wydaje Studenckie Zeszyty Naukowe, umieszczone na liście czasopism punktowanych MNiSW jako jedna z dwóch pozycji wydawanych przez studenckie prawnicze towarzystwa naukowe (obok Zeszytów Prawniczych TBSP UJ). SZN służą publikacji artykułów i referatów studentów, które przeważnie były przedmiotem wystąpień na konferencjach, seminariach czy sesjach naukowych. Od roku 1999 redaktorem naczelnym Zeszytów jest dr Jarosław Kostrubiec.
Prace organizacji koordynuje zarząd, w skład którego wchodzi pięć osób: prezes, wiceprezes ds. naukowych, wiceprezes ds. organizacyjnych, sekretarz oraz skarbnik. Najwyższym organem SKNP jest walne zgromadzenie członków, które dokonuje wyboru członków zarządu, komisji rewizyjnej i sądu koleżeńskiego.
Członkowie.
Spośród członków SKNP pracownikami naukowymi UMCS zostali m.in.: Artur Korobowicz, Marian Klementowski, Wojciech Witkowski (w roku 1968/1969 pełnił funkcję wiceprezesa ds. naukowych), Ryszard Skubisz (w roku 1969/1970 pełnił funkcję wiceprezesa ds. naukowych), Zbigniew Hołda, Anna Przyborowska (w roku 1974/1975 pełniła funkcję sekretarza, rok później – wiceprezesa), Jerzy Stelmasiak (w roku 1974/1975 pełnił funkcję skarbnika), Ireneusz Nowikowski, Wiesław Perdeus, Andrzej Korybski, Ewa Skrzydło, Andrzej Jakubecki i Andrzej Gorgol.
Ponadto prezesami Koła byli m.in.: Teresa Liszcz, Mirosław Nazar, Jan Barcz, Antoni Hanusz, Mirosław Granat, Piotr Sendecki (dziekan ORA w Lublinie), Wojciech Orłowski oraz Janusz Niczyporuk.

</doc>
<doc id="1444924" url="https://pl.wikipedia.org/wiki?curid=1444924" title="Princess Maker">
Princess Maker

 – seria japońskich gier, w których zadaniem gracza jest wychowywanie córki (od chwili gdy trafia ona pod jego dach, w wieku lat 10, do uzyskania przez nią pełnoletniości). Pomysł na grę zrodził się w wytwórni Gainax (znanej z, między innymi, animacji Neon Genesis Evangelion).
Choć gry z serii Princess Maker są niezwykle popularne w krajach Azji, nie doczekały się przetłumaczenia na inne języki niż chiński i koreański. Jedynie Princess Maker 2 została przetłumaczona na język Angielski przez SoftEgg w celu wydania gry w Stanach Zjednoczonych, jednak przed wprowadzeniem gry na rynek projekt anulowano.
Na podstawie Princess Maker stworzono także anime "Petite Princess Yucie". Ta seria liczy 26 epizodów (powstały na przestrzeni 2002 i 2003 roku).
Princess Maker 1.
Pierwsza gra w serii, wydana w 1991 roku. Gracz wciela się w bohatera, któremu przyszło zaopiekować się sierotą, dziesięcioletnią dziewczynką o imieniu Marie. Przybraną córkę trzeba ubrać (odpowiednio na każdą porę roku), nakarmić, posłać do szkoły i pracy, by mogła dorobić do kieszonkowego. Podczas corocznych dożynek organizowanych w królestwie, w którym toczy się gra, Marie może wziąć udział w turnieju sztuk walki lub w konkursie piękności. Nad jej edukacją czuwa nie tylko gracz, ale także lokaj Cube, który objaśnia kolejne opcje gry, ostrzega przed zbytnim pobłażaniem córce lub zbyt surowym jej traktowaniem.
Dziewczynkę można wysłać także na wędrówki po okolicach królestwa oraz zabrać ją na wakacje. Gra ma około trzydziestu zakończeń. Córkę można wychować m.in. na tytułową księżniczkę, zakonnicę, hrabinę, generała czy herszta bandytów. Princess Maker 1 Gainax wydał również w tzw. odnowionej wersji, w której poprawiona została oprawa graficzna i muzyczna gry.
Princess Maker 2.
Fabuła drugiej części serii jest stosunkowo podobna do fabuły części pierwszej. Gracz znowu wciela się w bohatera, przy czym przybrana córka zostaje mu powierzona przez bogów. Ma się nią zajmować przez osiem kolejnych lat, aż do dnia, w którym dziewczynka osiągnie pełnoletniość. Graczowi, podobnie jak w "Princess Maker", towarzyszy lokaj Cube. Córka w "Princess Maker 2" ma do wyboru znacznie więcej zajęć niż w poprzedniej części. Wraz z wiekiem pojawiają się kolejne lekcje w szkole oraz nowe rodzaje pracy, której dziewczynka może się podjąć. Również w trakcie dożynek pojawia się możliwość uczestniczenia w aż czterech konkursach – kulinarnym, artystycznym, tanecznym i sztuk walki. Wędrówki po okolicach królestwa przypominają z kolei gry cRPG. Córka spacerować może po czterech lokacjach, walczyć z potworami, odkrywać przedmioty i spotykać ściganych listami gończymi bandytów. "Princess Maker 2" liczy około osiemdziesięciu zakończeń. Podobnie jak pierwsza część, doczekała się swojej odnowionej wersji, w której poprawiono grafikę, a postaciom użyczono głosów.
Princess Maker 3.
W tej części wprowadzono kilka urozmaiceń. Gracz zyskał możliwość wyboru swojej profesji (do wyboru m.in. bard, kupiec, szlachcic), a opiekę nad córką pomaga mu sprawować nie Cube, lecz wróżka o imieniu Uzu. Również córka nie jest zwykłą dziewczynką, lecz wróżką, której marzeniem jest stać się człowiekiem (i żoną księcia). Podobnie jak w poprzednich częściach gry, córkę należy odpowiednio wychować – posyłać do szkoły i pracy, troszczyć się o jej dietę, odpowiednio ją ubrać i dbać o to, by była wypoczęta. Twórcy gry zrezygnowali jednak z elementu wędrówek. "Princess Maker 3" oferuje około sześćdziesięciu zakończeń.
Princess Maker 4.
Czwarta część serii (wydana przez GeneX) przypomina "Princess Maker 2" – przynajmniej pod względem organizacji czasu córki. Gracz ponownie wciela się w bohatera, a dziewczynkę (której na imię Patricia) ofiarowuje mu na przechowaniu niejaka Isabelle, jej biologiczna matka. Opiekę nad dzieckiem ponownie wspomaga Cube. Standardowo córkę można wysyłać do szkoły i pracy, dziewczynka może także uczestniczyć w corocznych dożynkach (czekają na nią takie konkurencje jak turniej sztuk walki, konkurs artystyczny i taneczny). Córka na przestrzeni kolejnych lat uczestniczyć może w kilkudziesięciu wydarzeniach, zaprzyjaźnić się ze spotykanymi w królestwie rówieśniczkami (Marie, Christina, Rize, Karen) i biegać na randki (na swojej drodze spotyka trzech królewiczów). Również fabuła tej części "Princess Maker" jest mocno rozbudowana – prawdę o pochodzeniu Patricii gracz odkrywa z czasem. "Princess Maker 4" oferuje kilkadziesiąt zakończeń, w tym jedno tzw. doskonałe zakończenie, które w pełni wyjaśnia kwestie związane z pochodzeniem córki i rozwiązuje konflikty, które rozgrywały się w królestwie i jego okolicach.
Japońska wersja "Princess Maker 4" została wydana na PC 28 lipca 2006 roku. Uzupełniono ją o kilka dodatkowych scen w stosunku do gry wydanej na PlayStation, a także załączono do niej dodatek – "Day without Cube"
Wersja "Princess Maker 4" na konsolę PlayStation Portable została wydana w Japonii 12 października 2006 roku.
Princess Maker 5.
Najnowsza jak dotąd część gry, która wprowadziła sporo zmian w stosunku do części poprzednich. Gracz może zdecydować, czy dla dziewczynki będzie przybranym ojcem, czy przybraną mamą. Istnieje możliwość wyboru zawodu (jest to powrót do koncepcji z "Princess Maker 3"). Gra toczy się w czasach współczesnych. Wszystkie poprzednie części rozgrywały się w średniowieczu okraszonym fantastyką i przypominającym nieco baśń. W "Princess Maker 5" córkę wychowuje się we współczesnej Japonii, choć i tutaj nie brak elementów fantastycznych, jak choćby magii – której córka może uczyć się w szkole. Dziewczynka uczestniczy w zajęciach szkolnych jak każda typowa Japonka. Gracz towarzyszy jej zatem przez szkołę podstawową i gimnazjum aż do liceum. Poza zajęciami w szkole dziecko można wysłać także na lekcje prywatne oraz do pracy. Podobnie jak w "Princess Maker 4" na samym początku rozgrywki o pochodzeniu córki niewiele wiadomo. Przy jej boku czuwa Cube, który powierzył nam opiekę nad dziewczynką, przy czym prawdę o jej historii gracz poznaje z czasem. "Princess Maker 5" umożliwia wędrówki. Córka uczestniczy w licznych wydarzeniach, poznaje wielu znajomych, spotyka się z przyjaciółkami i chodzi na randki. Zakończeń gry jest kilkadziesiąt. Dziewczynka może zostać zarówno królową w świecie wróżek, jak i piosenkarką czy szefem lokalnej mafii.
Piąta część serii została wydana w Japonii 3 marca 2007 roku.

</doc>
<doc id="1444927" url="https://pl.wikipedia.org/wiki?curid=1444927" title="Goci skandynawscy">
Goci skandynawscy



</doc>
<doc id="1444928" url="https://pl.wikipedia.org/wiki?curid=1444928" title="Hans Kehr">
Hans Kehr

Hans Kehr (ur. jako Johannes Otto Kehr 27 kwietnia 1862 w Erfurcie, zm. 20 maja 1916 w Berlinie) – niemiecki chirurg, profesor chirurgii w Halberstadt i Berlinie. Był synem pisarza Carla Kehra (1830-1885) i młodszym bratem Paula Fridolina Kehra (1860-1940), wieloletniego przewodniczącego Monumenta Germaniae Historica.
Pamiętany jest za rozwój technik operacyjnych pęcherzyka żółciowego i dróg żółciowych, jest też upamiętniony w eponimicznej nazwie objawu Kehra, towarzyszącego pęknięciu śledziony, i popularnego do dziś, T-kształtnego drenu Kehra.

</doc>
<doc id="1444929" url="https://pl.wikipedia.org/wiki?curid=1444929" title="Jerycho-2">
Jerycho-2

Jerycho-2 – izraelski taktyczny pocisk balistyczny średniego zasięgu uzbrojony w głowicę konwencjonalną albo jądrową o mocy 1 MT.
Historia.
Program rozwoju pocisku rakietowego Jerycho-2 rozpoczął się w 1977 na podstawie rakiety Jerycho-1, być może we współpracy z Iranem. Program przewidywał stworzenie rakietowego pocisku balistycznego średniego zasięgu wystrzeliwanego z platform lądowych i podwodnych. Miała to być rakieta dwustopniowa. Współpraca z Iranem została przerwana w 1979, istnieją jednak informacje o współpracy z RPA.
Pierwsze testy rakiety Jerycho-2 rozpoczęły się w 1987 na terenie izraelskiego kosmodromu Palmachim. Przeprowadzono ogółem do 1992 roku cztery udane próby, osiągając zasięg około 1300 km. Na podstawie zdobytych doświadczeń zbudowano rakietę nośną Shavit, z którą przeprowadzono dwa udane testy.
W 2005 rozpoczęto nowy program związany z budową pocisku rakietowego typu międzykontynentalnego Jerycho-3.
Opis.
Brak dokładnych danych technicznych i szczegółowych informacji o sprawności rakiet Jerycho-2, istnieją jednak informacje, że są one (wersja A) porównywalne z amerykańskimi rakietami MGM-31A Pershing I.

</doc>
<doc id="1444941" url="https://pl.wikipedia.org/wiki?curid=1444941" title="Undergrajdoł">
Undergrajdoł

Undergrajdoł – jedyny album kieleckiej jazzowej grupy Stan d’Art, wydany w 1987 roku, nakładem Polskich Nagrań.
Rejestracja materiału na płytę była jedną z form nagrody Grand Prix, którą zespół otrzymał w 1986 roku na Międzynarodowym Konkursie Jazzowym „Jazz nad Odrą”. Nagrania zrealizowano na początku 1987 roku w Studio Polskiego Radia w Szczecinie. Realizacja nagrań – Bogusław Radziak oraz Zbigniew Malarski. Projekt graficzny – Krzysztof Nowak.
Twórcy.
gościnnie

</doc>
<doc id="1444942" url="https://pl.wikipedia.org/wiki?curid=1444942" title="Apostolska administratura personalna Świętego Jana Marii Vianneya">
Apostolska administratura personalna Świętego Jana Marii Vianneya

Apostolska administratura personalna Świętego Jana Marii Vianneya (łac. "Apostolica Administratio Sancti Ioannis Mariae Vianney"; skrót: AAP-SJMV) – administratura apostolska w Brazylii istniejąca na terenie rzymskokatolickiej diecezji Campos.
Jest to jedyna katolicka personalna administratura apostolska na świecie.
Historia.
Apostolska administratura personalna Świętego Jana Marii Vianneya powstała 18 stycznia 2002 roku na skutek pojednania się ze Stolicą Apostolską tradycjonalistycznego biskupa Licinio Rangela i grupy duchownych zrzeszonych w Bractwie Kapłańskim Świętego Jana Marii Vianneya (FSSJV).
Obecnym administratorem apostolskim tej wspólnoty jest biskup tytularny Cedamusa, Fernando Arêas Rifan.
Charakterystyka.
Administratura jest wspólnotą wiernych katolickich i księży tradycjonalistycznych, którzy przed 2002 rokiem należeli do założonej przez biskupa-seniora Campos, Antonio de Castro Mayera Unii Świętego Jana Marii Vianneya.
Od chwili rekoncyliacji biskupa FSSJV, Licinio Rangela byli członkowie Unii pozostają w pełnej komunii z Kościołem rzymskokatolickim. Duchowni podlegający jurysdykcji administratury posługują się księgami liturgicznymi według wydania z 1962 roku (nadzwyczajna forma rytu rzymskiego).

</doc>
<doc id="1444943" url="https://pl.wikipedia.org/wiki?curid=1444943" title="Earth 2150">
Earth 2150



</doc>
<doc id="1444944" url="https://pl.wikipedia.org/wiki?curid=1444944" title="Dziśnieńska Półbrygada Obrony Narodowej">
Dziśnieńska Półbrygada Obrony Narodowej

Dziśnieńska Półbrygada Obrony Narodowej – półbrygada piechoty Wojska Polskiego II RP.
Formowanie i zmiany organizacyjne.
Dziśnieńska Półbrygada ON została sformowana na podstawie rozkazu L. dz. 1533/Tjn. ON Ministra Spraw Wojskowych z 18 lipca 1938 roku w składzie dwóch batalionów: brasławskiego i postawskiego batalionu ON oraz oddziału zwiadowców. Etatowo liczyła 868 ludzi, w tym: 36 oficerów, 156 podoficerów, 3 pracowników cywilnych i 673 strzelców. Uzbrojona była w 4 ckm-y, 18 rkm-ów, 542 kb i 241 kbk. Dowódcą został mianowany ppłk. dypl. Edward Perkowicz. Półbrygada podporządkowana została pułkowi KOP „Głębokie”.
Półbrygada podporządkowana została dowódcy Okręgu Korpusu Nr III, a pod względem inspekcji, gen. dyw. Stefanowi Dąb-Biernackiemu.
Dowództwo stacjonowało w Postawach. Dowódca półbrygady pełnił równocześnie obowiązki kierownika Okręgowego Urzędu Wychowania Fizycznego i Przysposobienia Wojskowego oraz referenta dowódcy OK III do spraw Obrony Narodowej.
22 marca 1939 roku szef Departamentu Piechoty M.S.Wojsk. wyraził zgodę na wcielenie do półbrygady 20% Białorusinów "lojalnych wobec władzy państwowej". Było to spowodowane dużymi trudnościami z rekrutacją odpowiedniej liczby Polaków.
Wiosną tego roku oba bataliony ON przeformowane zostały według etatu batalionu ON typ I. Latem półbrygada podporządkowana została dowódcy Korpusu Ochrony Pogranicza, a teren powiatu postawskiego włączony do Rejonu PW KOP.
Działania półbrygady w 1939.
W kampanii wrześniowej półbrygada osłaniała granicę z Łotwą. 17 września 1939 około 5:00 szef sztabu brygady kpt. Cyprian Chodźko ogłosił alarm. Pełniący obowiązki dowódcy kpt. Chodźko nawiązał też łączność z dowódcą pułku KOP „Głębokie” ppłk. Świątkowskim. Wobec niekorzystnego położenia baonu ON „Brasław”, nakazał jego odwrót do Wilna. Podobny rozkaz otrzymał dowódca baonu ON „Postawy”. Z baonem kpt. Cadera wyruszyły z Postaw nadwyżki 23 puł rtm. Grzegorza Druhowino. W czasie marszu polskie pododdziały atakowane były przez sowieckie lotnictwo. Strat nie było. Wieczorem zgrupowanie dotarło do Hoduciszek. Tam oczekiwał na nie przybyły z Wilna płk dypl. Perkowicz. Nawiązał on kontakt telefoniczny z władzami dyrekcji kolejowej w Wilnie i zażądał transportu. Załadowanie baonu kpt. Cadera oraz dywizjonu rtm. Druhowino zakończono 18 września o 1:30. Baon prowadził kpt. Chodźko, a płk dypl. Perkowicz udał się do baonu ON „Brasław”. Postawski Batalion ON dotarł do Wilna 18 września około godz. 6.00, a już wieczorem tego samego dnia wymaszerował na Grodno. 21 września w składzie „Zgrupowania Wołkowysk” gen. bryg. Wacława Przeździeckiego wymaszerował z miasta na przeprawę przez Niemen w m. Hoża. W rejonie przeprawy stoczył walkę z sowietami po czym wycofał się na Kalety. 23 września pod Kaletami ponownie starł się z Armią Czerwoną. Tego samego dnia, wieczorem, po wyczerpaniu amunicji, batalion przeszedł na Litwę.
Dowództwo półbrygady i Brasławski Batalion ON nie mogąc dotrzeć do Wilna dotarły do m. Dukszty, a następnie przeszły na Łotwę.

</doc>
<doc id="1444948" url="https://pl.wikipedia.org/wiki?curid=1444948" title="Gazela Biznesu">
Gazela Biznesu



</doc>
<doc id="1444949" url="https://pl.wikipedia.org/wiki?curid=1444949" title="Cmentarz Petrašiūnai w Kownie">
Cmentarz Petrašiūnai w Kownie



</doc>
<doc id="1444951" url="https://pl.wikipedia.org/wiki?curid=1444951" title="Propionian sodu">
Propionian sodu

Propionian sodu – organiczny związek chemiczny, sól sodowa kwasu propionowego. Konserwant żywności o numerze E281. Charakteryzuje się łagodnym smakiem i zapachem. Szczególnie aktywny w stosunku do bakterii "Bacillus mesentericus" i laseczki siennej "B. subtilis". Działa w środowisku kwaśnym (pH &lt;5,0), aktywność traci w pH &gt;6,0. Zapobiega także rozwojowi pleśni.
Propionian sodu jest bardzo dobrze rozpuszczalny w wodzie, słabo w etanolu. Jest bezpieczny dla środowiska i szybko ulega biodegradacji.

</doc>
<doc id="1444953" url="https://pl.wikipedia.org/wiki?curid=1444953" title="Aleksandr Priwałow">
Aleksandr Priwałow

Aleksandr Wasiljewicz Priwałow (ros. Александр Васильевич Привалов, ur. 6 sierpnia 1933 w Moskwie, zm. 19 maja 2021) – radziecki biathlonista, dwukrotny medalista olimpijski i dwukrotny medalista mistrzostw świata.
Życiorys.
Z patrolem wojskowym (pierwowzorem biathlonu) po raz pierwszy zetknął się podczas służby w wojsku. Na arenie międzynarodowej po raz pierwszy pojawił się w 1959 roku, kiedy podczas mistrzostw świata w Courmayeur w biegu indywidualnym zajął 11. miejsce. Podczas rozgrywanych rok później VIII Zimowych Igrzysk Olimpijskich w Squaw Valley zdobył brązowy medal, przegrywając tylko ze Szwedem Klasem Lestanderem i Anttim Tyrväinenem z Finlandii. Był to pierwszy w historii medal olimpijski w biathlonie dla Związku Radzieckiego.
Podczas mistrzostw świata w Umeå w 1961 roku, wspólnie z Walentinem Pszenicynem i Dmitrijem Sokołowem zdobył wicemistrzostwo świata w sztafecie. Ponadto w biegu indywidualnym również zajął drugie miejsce, plasując się za Finem Kalevim Huuskonenem a przed jego rodakiem, Paavo Repo. Jeszcze trzykrotnie startował w zawodach tego cyklu, jednak ani razu nie znalazł się w czołowej dziesiątce.
Ostatni sukces osiągnął podczas IX Zimowych Igrzysk Olimpijskich w Innsbrucku w 1964 roku, zdobywając srebrny medal w biegu indywidualnym. Wyprzedził go tylko rodak – Władimir Miełanjin, a trzecie miejsce zajął Olav Jordet z Norwegii. Pierwotnie zarówno Aleksandrowi Priwałowowi jak i Olavowi Jordetowi przypisano po jednym niecelnym strzale, przy czym Norweg był szybszy w biegu i to on zajmował drugie miejsce. Po kontroli na strzelnicy pudło Aleksandra Priwałowa zamieniono na trafienie, co przesunęło go na drugie miejsce.
Po zakończeniu kariery pracował jako trener. W latach 1966-1991 prowadził reprezentację Związku Radzieckiego. W latach 1991-1994 opiekował się żeńską reprezentacją Rosji, następnie w latach 1995-1997 kierował reprezentacją Polski.
Został odznaczony między innymi medalem „Za pracowniczą wybitność”, Orderem Przyjaźni Narodów i Orderem „Znak Honoru”.

</doc>
<doc id="1444959" url="https://pl.wikipedia.org/wiki?curid=1444959" title="Jerycho-3">
Jerycho-3

Jerycho-3 – izraelski strategiczny pocisk balistyczny międzykontynentalnego zasięgu.
Historia.
Program budowy nowego pocisku rakietowego Jerycho-3 o dalekim zasięgu, rozpoczęto w Izraelu przed 2005 rokiem. Uważa się, że około połowy 2005 pierwsze rakiety weszły do użycia, brak jednak informacji na ten temat. Nieznana też jest dokładna ich liczba na stanie armii izraelskiej, jednak szacuje się ją na nie więcej niż 50 sztuk.
Opis.
Brak dokładnych danych technicznych i szczegółowych informacji o sprawności rakiet Jerycho-3, istnieją jednak informacje, że są to rakiety czterostopniowe. Pierwsze trzy człony mają silniki na paliwo stałe, a czwarty człon na paliwo płynne.

</doc>
<doc id="1444967" url="https://pl.wikipedia.org/wiki?curid=1444967" title="Leave Out All The Rest">
Leave Out All The Rest



</doc>
<doc id="1444973" url="https://pl.wikipedia.org/wiki?curid=1444973" title="Nobuhiro Watsuki">
Nobuhiro Watsuki

 - mangaka, najbardziej znany ze swojej samurajskiej serii "Rurōni Kenshin". Pracował jako asystent swojego ulubionego autora, Takeshiego Obaty, jest również konsultantem dystrybutorów komiksów Marvel Comics, którzy asygnują takie tytuły jak "X-Men" czy "Spider-Man".

</doc>
<doc id="1444977" url="https://pl.wikipedia.org/wiki?curid=1444977" title="Université de Paris X">
Université de Paris X

Université Paris-X, lub Université Paris Nanterre, jest jednym z 13 autonomicznych uniwersytetów, powstałych po podziale Uniwersytetu Paryskiego. Uniwersytet jest położony w mieście Nanterre w departamencie Hauts-de-Seine, niedaleko La Défense, podparyskiej dzielnicy biznesowej.
Historia.
Budowa uczelni rozpoczęła się na początku lat 60. XX wieku w celu odciążenia Sorbony. Wzorując się na amerykańskich kampusach uniwersytet został zbudowany w stylu modernistycznym, a konstrukcja architektoniczna uczelni odbiegała od ówczesnych i dotychczasowych francuskich norm (uniwersytet był mniejszy od dotychczas budowanych, a także bardziej zintegrowany z otoczeniem).
Uniwersytet, oficjalnie otwarty w 1964 roku, był jednym z głównych miejsc rebelii maja 1968 roku. Wówczas przez uniwersytet przewinęła się fala studenckich protestów. Uniwersytet otrzymał wówczas pseudonim ""Nanterre, la folle" (Zły Nanterre) a także "Nanterre la rouge"" (Czerwony Nanterre). Do dziś uniwersytet uważany jest za bastion uniwersytecki lewicy, podczas gdy Université Paris-II jest kojarzony z prawicą.
Kampus w Nanterre stanowi drugi po Nantes największy kompleks uniwersytecki we Francji. Na Université Paris-X studiuje ponad 35 000 studentów. Uczelnia posiada własny stadion oraz basen o wymiarach olimpijskich. Uczelnia posiada szeroki wachlarz kierunków oraz wydziałów, na których studiują studenci takich kierunków jak: nauki społeczne, filozofia, literatura, historia, językoznawstwo, ekonomia, prawo, politologia, a także kinematografia oraz sztuka.
Uczelnia posiada także bogaty program studiów podyplomowych, współpracując w tym zakresie z innymi uniwersytetami oraz z Grandes écoles. Ważną instytucją naukową na kampusie w Nanterre są wydziały antropologii oraz archeologii, które regularnie współpracują z CNRS oraz innymi filiami Uniwersytetu Paryskiego.
Podobnie jak w większości autonomicznych uczelni w Paryżu, znaczny odsetek studentów Université Paris-X stanowią studenci z wymiany międzynarodowej.

</doc>
<doc id="1444986" url="https://pl.wikipedia.org/wiki?curid=1444986" title="LZP">
LZP

LZP (P od predykacja) - metoda kompresji opracowana w 1996 roku przez Charlesa Blooma, będąca modyfikacją algorytmu LZ77, wykorzystująca kontekstowość danych - pewne ciągi występują z większym prawdopodobieństwem w sąsiedztwie innych. Mówiąc obrazowo, jeśli wcześniej po ciągu "abc" wystąpił ciąg "def", i znów pojawił się ciąg "abc", to jest szansa, że następnym ciągiem będzie "def".
Metoda LZP nie została opatentowana.
Różnica w stosunku do LZ77 przedstawia się następująco:
Kontekst to ciąg określonej długości poprzedzający dane mające zostać zakodowane; Bloom proponuje stosować konteksty kilkuznakowe, w przykładowych implementacjach wykorzystywał 3 do 5 znaków. Do zapamiętywania ostatniego wystąpienia kontekstu używana jest tablica mieszająca, w której problem kolizji nie jest rozwiązywany - jest to podyktowane względami wydajnościowymi.
Algorytm kompresji.
Tak samo jak w LZ77 jest bufor (albo okno), podzielone na słownik, tj. już zakodowane dane, oraz bufor kodowania, tj. dane mające właśnie zostać zakodowane. Kontekst poprzedza bufor kodowania, jest sufiksem słownika.
Koder wypisuje dwa rodzaje kodów:
Algorytm przebiega następująco:
Przykładowy krok kompresji - przypadek znalezienie prefiksu.
Długość kontekstu N = 3.
Koder wypisze na wyjście liczbę 2, długość ciągu ba.
Przykładowy krok kompresji - niepowodzenie.
Długość kontekstu N = 3.
Po poprzednim wystąpieniu kontekstu nie występuje prefiks bufora kodowania - na wyjście wypisywana jest pierwsza litera z bufora kodowania, b.
Algorytm dekompresji.
Parametry są dokładnie takie same jak przy kompresji.
Algorytm:

</doc>
<doc id="1444987" url="https://pl.wikipedia.org/wiki?curid=1444987" title="Leopold Andrian">
Leopold Andrian

Leopold Freiherr Ferdinand von Andrian zu Werburg (ur. 9 maja 1875 w Berlinie, zm. 19 listopada 1951 we Fryburgu) – austriacki dyplomata, pisarz, polityk.
Pochodził ze starej arystokratycznej rodziny. Jego ojciec Ferdinand Leopold von Andrian-Werburg był antropologiem i profesorem w Wiedniu. Matka pochodząca z żydowskiej rodziny Meyerbeer była córką kompozytora Giacomo Meyerbeera. W latach 1885-1887 uczęszczał do kolegium jezuickiego w Kalksburgu koło Wiednia. Potem uczył się w Gimnazjum w Merano, a następnie w jednym z najsłynniejszych szkół wiedeńskich . Kontynuował naukę na Uniwersytecie Wiedeńskim. Studiował nauki prawne, historię, filozofię i literaturę. W 1899 roku uzyskał doktorat z nauk prawnych.
W 1899 roku rozpoczął pracę jako praktykant w ministerstwie spraw zagranicznych Austro-Węgier. Przeszedł po kolejnych stopniach kariery dyplomatycznej przez konsulaty i ambasady Aten, Rio de Janeiro, Buenos Aires, Bukaresztu, Petersburga. Od 1911 roku został mianowany generalnym konsulem w Warszawie, gdzie przebywał prawie do końca 1914 roku. Po wkroczeniu wojsk niemieckich do Warszawy w 1915 powrócił do Warszawy, jako przedstawiciel dyplomatyczny Austro-Węgier przy niemieckim gubernatorze w Warszawie, i przebywał tam do 1917 roku. Po upadku Austro-Węgier przyjął w 1920 roku obywatelstwo Księstwa Liechtenstein.
Po Anschlussie w marcu 1938 Leopold Adrian, który znalazł się na czarnej liście Gestapo, musiał uciekać z kraju. Najpierw wyjechał do Nicei następnie w lecie 1940 przez Hiszpanię i Portugalię do Brazylii. Po upadku Hitlera wrócił do Austrii. Tuż przed śmiercią na przełomie lat 1950/1951 wyjechał do Rodezji i Południowej Afryki. Zmarł 19 listopada 1951 roku we Fryburgu w wieku 76 lat. Został pochowany w grobie rodzinnym w Altaussee (Austria).

</doc>
<doc id="1444989" url="https://pl.wikipedia.org/wiki?curid=1444989" title="Droga krajowa B108 (Austria)">
Droga krajowa B108 (Austria)

Droga krajowa B108 (Felbertauernstraße) – droga krajowa w południowej Austrii. Jedno-jezdniowa arteria prowadzi z miejscowości Mittersill do miejscowości Lienz. Droga przechodzi pod Wysokimi Taurami poprzez tunel Felbertauern, za przejazd którym pobierana jest opłata.

</doc>
<doc id="1444990" url="https://pl.wikipedia.org/wiki?curid=1444990" title="Nobuaki Kakuda">
Nobuaki Kakuda

 − japoński karateka, kickbokser, działacz sportowy oraz sędzia sportów walki.
Kariera sportowa.
1980-1993.
Karate zaczął trenować będąc w szkole średniej. W 1980 roku, będąc na studiach przystąpił do tworzonego przez Kazuyoshi Ishiiego karate Seido-kaikan. Rok później, w wieku 21 lat, walczył na swoim pierwszym w karierze turnieju (Uniwersyteckie Mistrzostwa Kansai).
Po ukończeniu studiów założył w Kobe własne dojo, ale po 2 latach zbankrutował. Następnie parał się wielu zajęć. Na utrzymanie zarabiał m.in. jako sprzątacz, kucharz, ochroniarz i pracownik budowlany. W międzyczasie kontynuował treningi karate i startował z sukcesami w turniejach Seido-kaikan. Podczas K-1 Grand Prix 1993 wystąpił w walce pokazowej przeciwko utytułowanemu karatece Andy’emu Hugowi (został przez niego znokautowany ciosem kolanem). Karierę karateki zakończył po przegranej walce z Michaelem Thompsonem podczas Karate World Cup '93.
W okresie 1991–1993 Kakuda występował w RINGS, organizacji promującej puroresu, czyli japońską odmianę wrestlingu.
K-1.
W 1993 roku Kazuyoshi Ishii założył K-1. Wkrótce do organizacji tej dołączył Kakuda, któremu Ishii powierzył funkcję sędziego ringowego. W roli tej Kakuda zadebiutował w marcu 1995 roku, będąc arbitrem pojedynku między Andym Hugiem i Mikiem Bernardo. Cztery miesiące później Kakuda zadebiutował również jako zawodnik. Podczas gali "K-1 Legend 1995" znokautował znanego z UFC Joe Sona. Mierzący zaledwie 174 cm wzrostu Kakuda był jednym z najniższych zawodników w historii K-1 World GP.
W 2003 roku, po walce z Musashim, Kakuda ogłosił zakończenie kariery kickboksera. Nadal sędziował jednak walki K-1. Na ring powrócił raz jeszcze w 2005 roku − w wieku 44 lat. W ćwierćfinale K-1 GP Azji w Seulu przegrał z byłym Yokozuną Akebono Tarō. Było to jedyne zwycięstwo emerytowanego sumity w jego 9 walkach w K-1. Kakuda powetował sobie tę porażkę już dwa miesiące później, gdy w Paryżu znokautował w 56 sekund amerykańskiego zawodnika MMA Mavricka Harveya. Swoją trzecią po powrocie, a zarazem ostatnią walkę w karierze stoczył we wrześniu 2005 roku. Przegrał wtedy z Australijczykiem George’em Longinidisem przez jednogłośną decyzję.
W 2003 roku, gdy w wyniku prokuratorskich zarzutów z K-1 odszedł Ishii, Kakuda został współwłaścicielem organizacji. Ponadto pełnił funkcję producenta wykonawczego oraz przewodniczącego komitetu regulaminowego K-1. Nadal sędziował ważniejsze walki, będąc najstarszym sędzią ringowym w K-1. W 2012 roku organizacja została sprzedana.
Kakuda działa w środowisku karate, jest wiceprzewodniczącym Seido-kaikan Organization.
Działalność pozasportowa.
Nobuaki Kakuda cieszy się w Japonii statusem celebryty. Występuje w licznych show i programach telewizyjnych. W swoim dorobku ma kilka ról filmowych.
W 2001 roku pobił rekord Guinnessa w łamaniu kijów baseballowych. W ciągu jednej minuty kopiąc prawą nogą złamał ich 27. Rok później pobił własny rekord łamiąc 33 kije.
Jest utalentowanym tancerzem. W 2006 roku w parze z Mariko Kodama zwyciężył w japońskiej edycji "Tańca z gwiazdami".

</doc>
<doc id="1444994" url="https://pl.wikipedia.org/wiki?curid=1444994" title="Kilmainham Gaol">
Kilmainham Gaol

Kilmainham Gaol (irl. "Príosún Chill Mhaighneann") – byłe brytyjskie więzienie w Dublinie w dzielnicy Kilmainham, zbudowane w 1796 roku.
Historia.
Projekt budynku przygotował architekt John Trail. Budowę rozpoczęto w 1786 roku, a oddano do użytku w 1796 roku. Początkowo, tak jak większość osiemnastowiecznych więzień, było to więzienie nieuporządkowane. Mężczyźni, kobiety i dzieci trzymani byli razem w złych warunkach. Wzniesiony z szarego kamienia budynek od razu zyskał złą sławę. Najbardziej znaną częścią jest skrzydło wiktoriańskie. W swoim czasie, uznane za wzór budowli więziennych, było często odwiedzane. W latach wielkiego głodu wywołanego zarazą ziemniaczaną w więzieniu przebywali Irlandczycy, którzy dopuścili się z powodu braku żywności drobnych przestępstw. Część więźniów została następnie zesłana do Australii. Kilmainham Gaol było też miejscem, w którym więziono osoby związane z walką o niepodległość Irlandii. Tu też stracono przywódców powstania wielkanocnego. Po odzyskaniu przez Irlandię niepodległości budynek przestał pełnić funkcję więzienia, jako opuszczony popadał w ruinę do lat 60. XX wieku. W 1960 roku spotkała się grupa osób, które postanowiły odbudować zniszczone więzienie.
Muzeum.
W kwietniu 1966 roku muzeum mieszczące się we wschodnim skrzydle, zostało otwarte przez prezydenta Éamona de Valera. Był on jednym z ostatnich więźniów wypuszczonych w 1924 roku. W latach 1960–1986 budynkiem i muzeum zarządzała Kilmainham Jail Restoration Society (KJRS). Zbierała ona przedmioty związane z historią Irlandii od 1798 roku. Prezentowano je we wschodnim skrzydle budynku więzienia. Muzeum otrzymało wtedy jako darowizny materiały dotyczące Charlesa Stewarta Parnella i Michaela Collinsa, przedmioty i dokumenty należące do straconych przywódców powstania z 1916 roku oraz duży zbiór broni wykorzystywany głównie w latach 1914–1923. W 1986 roku kolekcja została przekazana pod zarząd państwa. Nadzór objął Urząd Robót Publicznych ("Office of Public Works"), który zaczął zbierać materiały dotyczące historii więzienia Kilmainham Gaol, równocześnie kontynuując gromadzenie materiałów dotyczących historii Irlandii. Muzeum w Kilmainham Gaol otwarto w 1996 roku.
Więzienie posłużyło jako sceneria wielu filmom, w tym "W imię ojca", "Michael Collins", "Święci z Bostonu", "Wiatr buszujący w jęczmieniu".

</doc>
<doc id="1444999" url="https://pl.wikipedia.org/wiki?curid=1444999" title="Międzynarodowy Zderzacz Liniowy">
Międzynarodowy Zderzacz Liniowy

Międzynarodowy Zderzacz Liniowy, ILC (ang. "International Linear Collider") – projekt akceleratora liniowego, w którym będą zderzać się elektrony i pozytony, poruszające się z prędkościami bliskimi prędkości światła w próżni (o sumarycznej energii 500 GeV). Szacunkowy koszt budowy to ok. 7 mld USD, nie wliczając detektorów.

</doc>
<doc id="1445004" url="https://pl.wikipedia.org/wiki?curid=1445004" title="Więzienie Kilmainham Gaol">
Więzienie Kilmainham Gaol



</doc>
<doc id="1445006" url="https://pl.wikipedia.org/wiki?curid=1445006" title="ILC">
ILC



</doc>
<doc id="1445009" url="https://pl.wikipedia.org/wiki?curid=1445009" title="Polski Produkt Przyszłości">
Polski Produkt Przyszłości

Polski Produkt Przyszłości – coroczny konkurs organizowany przez Polską Agencję Rozwoju Przedsiębiorczości pod honorowym patronatem Ministerstwa Rozwoju oraz Ministra Nauki i Szkolnictwa Wyższego. Od 2018 roku współorganizatorem konkursu jest Narodowe Centrum Badań i Rozwoju.
Konkurs ma na celu popularyzację innowacyjnych wyrobów i technologii, które mają potencjał do zaistnienia na globalnym rynku. Adresatami konkursu są instytucje szkolnictwa wyższego i nauki oraz przedsiębiorstwa prowadzące działalność na terytorium RP.
Warunkiem udziału w konkursie jest zgłoszenie innowacyjnego produktu, który:
albo
Pierwsza edycja konkursu odbyła się w 1997 roku – jej organizatorem była powołana rok wcześniej Agencja Techniki i Technologii (ATT). Od 2002 roku konkurs jest prowadzony przez Polską Agencję Rozwoju Przedsiębiorczości. Początkowo konkurs miał promować wyłącznie polską myśl techniczną, jednak z chwilą przystąpienia Polski do Unii Europejskiej do udziału w tym przedsięwzięciu zostały dopuszczone także podmioty z innych krajów.
Do 2007 roku konkurs był prowadzony w dwóch kategoriach (dla projektów w fazie przedwdrożeniowej):
Od 2008 roku - decyzją Kapituły, do konkursu dopuszczono rozwiązania wdrożone i Nagroda Polski Produkt Przyszłości była przyznawana w 4 kategoriach:
Od 2014 roku, również decyzją Kapituły, konkurs prowadzony jest w trzech kategoriach:
Projekty oceniane są pod kątem poziomu innowacyjności, zapotrzebowania na rynku, korzyści jakich produkt dostarcza odbiorcy oraz wpływu na środowisko. Przy wyborze najlepszych produktów istotne znaczenie mają również potencjał eksportowy, wpływ na rozwój branży, odpowiedź na problemy społeczne oraz kwestie dotyczące ochrony patentowej.
W każdej kategorii przyznawana jest jedna nagroda i oraz maksymalnie cztery wyróżnienia.
W latach 2017–2018 laureaci konkursu mogli ubiegać się o grant na rozwój, promocję i umiędzynarodowienie Polskich Produktów Przyszłości. Od 2019 r. zdobywcy nagrody Polski Produkt Przyszłości otrzymują nagrodę finansową w wysokości 100 tys. zł, statuetkę oraz dyplom. Zdobywcy wyróżnienia otrzymują nagrodę finansową w wysokości 25 tys. zł oraz dyplom. Wszystkim laureatom przysługuje prawo do posługiwania się znakiem i hasłem „Polski Produkt Przyszłości” oraz promocja produktu, m.in. w materiałach prasowych, filmowych oraz katalogu laureatów konkursu zamieszczanym na stronie internetowej konkursu oraz z formie drukowanej.
O przyznaniu nagród decyduje Kapituła konkursu.
Funkcję przewodniczącego Kapituły konkursu pełnili kolejno (prezesi ATT i PARP):
Laureaci.
Dotychczasowi Laureaci Konkursu Polski Produkt Przyszłości
I edycja Konkursu – 1997 rok.
Kategoria „wyrób przyszłości”
Kategoria „technologia przyszłości”
II edycja Konkursu – 1998 rok.
Kategoria „wyrób przyszłości”
Kategoria „technologia przyszłości”
III edycja Konkursu – 1999 rok.
Kategoria „wyrób przyszłości”
Kategoria „technologia przyszłości”
IV edycja Konkursu – 2000 rok.
Kategoria „wyrób przyszłości”
Kategoria „technologia przyszłości”
V edycja Konkursu – 2001 rok.
Kategoria „wyrób przyszłości”
Kategoria „technologia przyszłości”
VI edycja Konkursu – 2002 rok.
Kategoria „wyrób przyszłości”
Kategoria „technologia przyszłości”
VII edycja Konkursu – 2003 rok.
Kategoria „wyrób przyszłości”
Kategoria „technologia przyszłości”
VIII edycja Konkursu – 2004 rok.
Kategoria „wyrób przyszłości”
Kategoria „technologia przyszłości”
IX edycja Konkursu – 2005 rok.
Kategoria „wyrób przyszłości”
Kategoria „technologia przyszłości”
X edycja Konkursu – 2006 rok.
Kategoria „wyrób przyszłości”
Kategoria „technologia przyszłości”
XI edycja Konkursu – 2007 rok.
Kategoria „wyrób przyszłości”
Kategoria „technologia przyszłości”
XII edycja Konkursu – 2008 rok.
Kategoria „wyrób przyszłości w fazie przedwdrożeniowej”
Kategoria „wyrób przyszłości w fazie wdrożeniowej”
Kategoria „technologia przyszłości w fazie przedwdrożeniowej”
Kategoria „technologia przyszłości w fazie wdrożeniowej”
XIII edycja Konkursu – 2009/2010 rok.
Kategoria „wyrób przyszłości w fazie przedwdrożeniowej”
Kategoria „wyrób przyszłości w fazie wdrożeniowej”
Kategoria „technologia przyszłości w fazie przedwdrożeniowej”
Kategoria „technologia przyszłości w fazie wdrożeniowej”
XIV edycja Konkursu – 2011 rok.
Kategoria „wyrób przyszłości w fazie przedwdrożeniowej”
Kategoria „wyrób przyszłości w fazie wdrożeniowej”
Kategoria „technologia przyszłości w fazie przedwdrożeniowej”
XV edycja Konkursu – 2012 rok.
Kategoria „wyrób przyszłości w fazie przedwdrożeniowej”
Kategoria „wyrób przyszłości w fazie wdrożeniowej”
Kategoria „technologia przyszłości w fazie przedwdrożeniowej”
Kategoria „technologia przyszłości w fazie wdrożeniowej”
XVI edycja Konkursu – 2013 rok.
Kategoria „wyrób przyszłości w fazie przedwdrożeniowej”
Kategoria „wyrób przyszłości w fazie wdrożeniowej”
Kategoria „technologia przyszłości w fazie przedwdrożeniowej”
Kategoria „technologia przyszłości w fazie wdrożeniowej”
XVII edycja Konkursu – 2014 rok.
Kategoria „produkt przyszłości jednostki naukowej”
Kategoria „produkt przyszłości przedsiębiorcy”
Kategoria „produkt przyszłości konsorcjum: jednostka naukowa-przedsiębiorca”
XVIII edycja Konkursu – 2015 rok.
Kategoria „produkt przyszłości jednostki naukowej”
Kategoria „produkt przyszłości przedsiębiorcy”
Kategoria „produkt przyszłości konsorcjum: jednostka naukowa-przedsiębiorca”
XIX edycja Konkursu – 2016 rok.
Kategoria „produkt przyszłości jednostki naukowej”
Kategoria „produkt przyszłości przedsiębiorcy”
Kategoria „produkt przyszłości konsorcjum: jednostka naukowa – przedsiębiorca”
XX edycja Konkursu – 2017 rok.
Kategoria „produkt przyszłości jednostki naukowej”
Kategoria „produkt przyszłości wspólny jednostki naukowej i przedsiębiorcy”
Kategoria „produkt przyszłości przedsiębiorcy”
XXI edycja Konkursu – 2018 rok.
Kategoria „produkt przyszłości jednostki naukowej”
Kategoria „produkt przyszłości wspólny jednostki naukowej i przedsiębiorcy”
Kategoria „produkt przyszłości przedsiębiorcy”
XXII edycja Konkursu – 2019 rok.
Kategoria „produkt przyszłości instytucji szkolnictwa wyższego i nauki”
Kategoria „wspólny produkt przyszłości instytucji szkolnictwa wyższego i nauki oraz przedsiębiorcy”
Kategoria „produkt przyszłości przedsiębiorcy”
XXIII edycja Konkursu – 2020 rok.
Kategoria „produkt przyszłości instytucji szkolnictwa wyższego i nauki”
Kategoria „wspólny produkt przyszłości instytucji szkolnictwa wyższego i nauki oraz przedsiębiorcy”
Kategoria „produkt przyszłości przedsiębiorcy”
Kategoria „Nagrody Specjalne”

</doc>
<doc id="1445010" url="https://pl.wikipedia.org/wiki?curid=1445010" title="Ratusz w Ornecie">
Ratusz w Ornecie

Ratusz w Ornecie – gotycka budowla pochodząca z 1375 roku (jedyny gotycki ratusz na Warmii), w XVII i XVIII wieku obudowana domkami z podcieniami zajmowanymi dawniej przez kramarzy. Do 1920 parter budynku zajmowała hala targowa, na piętrze znajdowały się izby rady miejskiej i burmistrza oraz sala zebrań. Po zniszczeniach ostatniej wojny ratusz został odbudowany w latach 1968-1973 z przeznaczeniem na dom kultury. Budynek piętrowy, długości 40 metrów, na obu fasadach posiada ozdobne sterczynowo-skokowe szczyty, dach zwieńczony umieszczoną na środku barokową wieżyczką z zegarem i najstarszym na Warmii dzwonem, pochodzącym z 1384 roku. Niewielkie bezstylowe domki po bokach ratusza zostały odbudowane na wzór średniowiecznych kramów kupieckich.

</doc>
<doc id="1445012" url="https://pl.wikipedia.org/wiki?curid=1445012" title="Trofeo TIM">
Trofeo TIM



</doc>
<doc id="1445013" url="https://pl.wikipedia.org/wiki?curid=1445013" title="Îles du Salut">
Îles du Salut

Îles du Salut – grupa 3 niewielkich wysp pochodzenia wulkanicznego na Oceanie Atlantyckim, leżących około 11 kilometrów od wybrzeża Gujany Francuskiej i mniej więcej 14 km od Kourou. Obecnie są popularnym celem turystycznym, głównie z powodu więzienia.
Wyspy.
Kolonia karna.
Ostatnia z wysp słynie z tego, że w latach 1852-1953 znajdowała się na niej francuska kolonia karna. Niesłusznie osadzono w niej Henriego Charrière'a, który na podstawie pobytu tam napisał autobiografię pt. "Papillon".

</doc>
<doc id="1445014" url="https://pl.wikipedia.org/wiki?curid=1445014" title="Torfowiec magellański">
Torfowiec magellański

Torfowiec magellański ("Sphagnum magellanicum" Brid.) – gatunek mchu z rodziny torfowcowatych. Występuje w Europie, Chinach, Indiach, Indonezji, Rosji (Syberia), Ameryce Północnej, Środkowej i Południowej oraz w Afryce. Dość pospolity na terenie Polski.
Morfologia.
Mech o łodyżce dorastającej do 20 cm, niekiedy rozgałęzionej, zazwyczaj o czerwonym zabarwieniu. Posiada średniej wielkości główki, średnicy 10-15 mm, w różnych odcieniach czerwieni i fioletu. Liście łodyżkowe łopatkowate lub języczkowate, prawie płaskie, długości do 2 mm i szerokości 0,5-1 mm. Liście gałązkowe okrągławe do łódeczkowatych, tępe, długości do 2 mm i szerokości ok. 1 mm, z licznymi okrągłymi porami. Puszki tworzą się bardzo rzadko.
Zagrożenia i ochrona.
Gatunek jest objęty w Polsce ochroną od 2001 roku. W latach 2001–2004 podlegał ochronie częściowej, w latach 2004–2014 ochronie ścisłej, a od 2014 roku ponownie objęty jest ochroną częściową, na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin.

</doc>
<doc id="1445015" url="https://pl.wikipedia.org/wiki?curid=1445015" title="Siegfried von Dahenfeld">
Siegfried von Dahenfeld

Siegfried von Dahenfeld (zm. 1360 r.), rycerz zakonu krzyżackiego, dostojnik. W 1344 r. był komturem Ragnety, a w 1346 r. został komturem Bałgi. Jeszcze w tym samym roku wielki mistrz Heinrich IV Dusemer von Arfberg powołał go na urząd komtura Królewca i wielkiego marszałka jednocześnie. Dahenfeld zaliczał się do najbliższych współpracowników wielkiego mistrza oraz jego następcy Winricha von Kniprode. W 1348 r. uczestniczył w zwycięskiej dla Krzyżaków bitwie nad rzeką Strawą. 
Według historiografii krzyżackiej Dahenfeld był wzorem rycerza w czasach, gdy dyscyplina zakonna ulegała stopniowemu rozprzężeniu. Ponadto wielki marszałek uchodził za krzewiciela kultury franciszkańskiej w Zakonie.

</doc>
<doc id="1445016" url="https://pl.wikipedia.org/wiki?curid=1445016" title="Sphagnum magellanicum">
Sphagnum magellanicum



</doc>
<doc id="1445020" url="https://pl.wikipedia.org/wiki?curid=1445020" title="Ratusz w Bytomiu Odrzańskim">
Ratusz w Bytomiu Odrzańskim

Ratusz w Bytomiu Odrzańskim - został wzniesiony w roku 1609, zniszczony w 1694 roku, a następnie odbudowany w roku 1697 według projektu Caspara Millera. Obecnie jest siedzibą władz miasta.
Historia.
Pierwszy ratusz w Bytomiu Odrzańskim wzniesiono około 1483 roku, budynek ten uległ zniszczeniu i został rozebrany pod koniec XVI wieku. Obecna siedziba władz miejskich została zbudowana w okresie 1602-1609, w roku 1694 budynek został zniszczony w pożarze, a następnie został odbudowany w roku 1697 według projektu Caspara Millera z Bolesławca. W 1950 roku piorun zniszczył hełm wieży, który zrekonstruowano w roku 1964.
Decyzją wojewódzkiego konserwatora zabytków z dnia 13 czerwca 1953 roku ratusz został wpisany do rejestru zabytków.
Architektura.
Ratusz w Bytomiu Odrzańskim jest położony w lewym narożniku północno-zachodniej pierzei rynku i należy do najciekawszych zabytków architektury renesansu w Polsce. Elementem dominującym budynku jest siedmiokondygnacyjna wieża, posiadająca w górnej części tarcze zegarowe, a ponad nimi taras widokowy z balustradą. Ponad tarasem jest węższa kondygnacja, nakryta barokowym hełmem z dwiema latarniami. Na dole wieży znajduje się bogato zdobiony portal z kartuszem i bogato rzeźbionymi drzwiami. W szczycie fasady zamkniętej łukiem i flankowanym wolutami znajduje się ujęty w pilastry relief z herbem miasta. Wewnątrz zachowały się sklepienia kolebkowo-krzyżowe, a wśród pomieszczeń wyróżnia się sala obrad z drewnianym stropem o profilowanych belkach.
Obecnie ratusz jest siedzibą władz samorządowych i administracyjnych miasta.

</doc>
<doc id="1445022" url="https://pl.wikipedia.org/wiki?curid=1445022" title="Louis Janmot">
Louis Janmot

Anne-François-Louis Janmot (ur. 21 maja 1814, zm. 1 czerwca 1892) – francuski malarz i poeta.
Urodził się w Lyonie, studiował sztukę w Ecole des Beaux-Arts w Lyonie, następnie w Paryżu i Rzymie. Był uczniem Jeana Ingresa, do Lyonu powrócił w 1836. Malował obrazy religijne i symboliczne, wykonywał też dekoracje kościelne.
Twórczość Janmnota cechuje idealizm i mistycyzm, a także podobieństwo do prerafaelitów i nazareńczyków. Krytycy zwracali uwagę, że stosowana przez niego technika malarska ukształtowała się wpływem Ingresa, natomiast emocjonalnie i intelektualnie dzieła artysty przypominają warsztat Delacroix.
Dziełem życia Janmota był cykl "La Poème de l'âme" ("Poemat o duszy"), nad którym pracował w latach 1835-1855. Uzupełnieniem 18. obrazów był poemat napisany przez malarza. "La Poème de l'âme" eksponowano na wystawie światowej w Paryżu w 1855 ("Paris Exposition Universelle").

</doc>
<doc id="1445027" url="https://pl.wikipedia.org/wiki?curid=1445027" title="Wielki Staw Bystry">
Wielki Staw Bystry

Wielki Staw Bystry (słow. "Veľké Bystré pleso") – staw w Dolinie Bystrej w słowackich Tatrach Zachodnich. Znajduje się w najwyższym piętrze tej doliny, pod południowymi zboczami Bystrej i wschodnimi grzędy Garbate odchodzącej od Małej Bystrej. Jest największy z grupy kilku Bystrych Stawów. Znajduje się na dnie kotła lodowcowego. Na tym samym dnie kotła, blisko siebie, znajdują się jeszcze dwa inne stawy: Długi Staw Bystry i Mały Staw Bystry. Wielki Staw jest największy z nich; gromadzi najwięcej wody (42 500 m³) i jest też najdłuższy. Otoczenie stawów to pofałdowany teren morenowy wypełniony rumowiskiem głazów granitowych, miejscami tylko porastających niską murawą.
Staw badany był przez Jerzego Młodziejowskiego w 1935. Według jego pomiarów powierzchnia wynosiła 0,894 ha, rozmiar 146 × 93,5 m, a maksymalna głębokość 12,7 m. Po wojnie staw był mierzony powtórnie, w tabelce przedstawione są wyniki powojennych, czechosłowackich pomiarów.
Stawy te nie są udostępnione turystycznie. Znajdują się w pewnej odległości od szlaku prowadzącego przez Dolinę Bystrą i są niewidoczne z jej dna; widać je dopiero ze zboczy wschodniej grani Bystrej.

</doc>
<doc id="1445029" url="https://pl.wikipedia.org/wiki?curid=1445029" title="Ares (A Coruña)">
Ares (A Coruña)

Ares – miasto w Hiszpanii, w prowincji A Coruña, we wspólnocie autonomicznej Galicja (Hiszpania).
Historia.
Pierwsze ślady osadnictwa pochodzą z epoki żelaza – pozostałości osady celtyckiej. Osada istniała również w okresie rzymskim. W średniowieczu znajdowała się tu do czasu prześladowań za panowania Izabeli I i Ferdynanda II kolonia żydowska. W XV wieku została założona dzielnica portowa i miasto zaczęło się bogacić na handlu solą.

</doc>
<doc id="1445030" url="https://pl.wikipedia.org/wiki?curid=1445030" title="Vacha">
Vacha

Vacha – miasto w Niemczech, w zachodniej części kraju związkowego Turyngia w powiecie Wartburg, do 30 grudnia 2013 siedziba wspólnoty administracyjnej Vacha. Miasto bezpośrednio graniczy z krajem związkowym Hesja, leży nad rzeką Werra, liczy 5 521 mieszkańców (2009).
31 grudnia 2013 do miasta przyłączono trzy gminy: Martinroda, Völkesrhausen oraz Wölferbütt, które stały się jednocześnie jego dzielnicami.
Współpraca.
Miejscowości partnerskie:
Ciekawostki.
W Vacha łączy się sieć niemieckich dróg św. Jakuba do Santiago de Compostela – Ekumeniczna Droga Pątnicza ("Oekumenischer Pilgerweg") 
przebiegająca z Görlitz oraz trasa Via Regia.

</doc>
<doc id="1445031" url="https://pl.wikipedia.org/wiki?curid=1445031" title="Thüringen">
Thüringen



</doc>
<doc id="1445037" url="https://pl.wikipedia.org/wiki?curid=1445037" title="124 Eskadra IAF">
124 Eskadra IAF

124 Eskadra ("Wirujący Miecz") – eskadra helikopterów Sił Powietrznych Izraela, bazująca w Palmachim w Izraelu.
Historia.
Eskadra została sformowana 1 stycznia 1958 i składała się z lekkich helikopterów Bell 47G, oraz wielozadaniowych helikopterów transportowych Sikorsky S-55 i Sikorsky S-58. W lutym 1975 eskadra otrzymała ponad 50 helikopterów wielozadaniowych Bell 212.
Podczas wojny libańskiej w 1982 roku eskadra uczestniczyła w wielu zadaniach bojowych, tracąc w akcji 2 helikoptery Bell 212.
Na początku lat 90. eskadra przesiadła się do nowych helikopterów wielozadaniowych UH-60A Black Hawk, do których później dołączyły helikoptery S-70A.
Wyposażenie.
Na wyposażeniu 124 Eskadry znajdują się następujące helikoptery:

</doc>
<doc id="1445039" url="https://pl.wikipedia.org/wiki?curid=1445039" title="Tridacna squamosina">
Tridacna squamosina

Tridacna squamosina – gatunek dużego małża z rodziny przydaczniowatych (Tridacnidae). Zamieszkuje Morze Czerwone. Opisał go Rudolf Sturany w 1899.
Systematyka.
W 2008 opisano rzekomo nowo odkryty gatunek "Tridacna costata". Byłby to wtedy pierwszy od 20 lat przypadek odkrycia olbrzymiego małża. Gatunek został odkryty przypadkowo przez ekipę biologów, podczas prac nad programem rozmnażania innego gatunku dużych małży (cenionego przez akwarystów "Tridacna maxima"). Pierwszą osobą, która zaczęła podejrzewać, że natrafiono na nowy gatunek była Hilly Roa-Quiaoit z Xavier University na Filipinach. Jej przypuszczenia potwierdziły badania morfologiczne i z zakresu genetyki molekularnej.
Małż posiada kilka wspólnych cech z dwoma gatunkami zamieszkującymi Morze Czerwone, dlatego naukowcy początkowo myśleli, że jest to hybryda. Podwodne badania prowadzono w zatoce Akaba i w innych rejonach północnej części Morza Czerwonego.
Jednak w 2011 Markus Huber i Anita Eschner zbadali kolekcję okazów Rudolfa Sturanyego, przechowywaną w Muzeum Historii Naturalnej w Wiedniu, która nie została właściwie zidentyfikowana przez ponad 100 lat i odkryli, że jest to opisany przez niego w 1899 "Tridacna squamosina" oraz że jest on identyczny z "Tridacna costata".
Charakterystyka.
Na podstawie skamieniałości wiadomo, że gatunek w przeszłości stanowił 80% populacji gigantycznych mięczaków Morza Czerwonego, jednak dziś udział ten spadł poniżej 1%. To oznacza, że "T. squamosina" jest skrajnie zagrożonym gatunkiem. Reprezentowało go tylko 6 z 1000 zbadanych okazów.
Morfologia.
Wygląd zewnętrzny: Muszla duża z falowanymi krawędziami.
Rozmiary: Długość ciała wynosi 30 centymetrów.
Występowanie.
Występuje jedynie w Morzu Czerwonym.
Środowisko.
Żyje tylko na płyciznach.

</doc>
<doc id="1445044" url="https://pl.wikipedia.org/wiki?curid=1445044" title="Prytan">
Prytan

Prytan (gr. "πρύτανις" lm. "πρυτάνεις" być może od "πρῶτος" „pierwszy”) – wysoki urząd w wielu państwach starożytnej Grecji.
Urząd ten wywodził się z czasów królewskich, a spotykany był potem w wielu państwach. W Koryncie w królewskim rodzie Bakchiadów wybierano każdego roku najwyższego urzędnika zwanego prytanem; podobnie było na Korkyrze. W państwach demokratycznych było dwóch prytanów, na przykład na Rodos dwaj prytani zastąpili jednego wybieranego poprzednio z rodu Eratydów, będącego odgałęzieniem rodu Heraklidów; każdy z nich sprawował władzę przez 6 miesięcy. Prytani występowali na Tenedos, Kos, Astipalei, w Milecie, Efezie, Smyrnie, Teos. Byli często urzędnikami eponimami, np. w Mitylenie czy Pergamonie.
Najbardziej znana jest instytucja prytanii w Atenach. Po reformach Klejstenesa nazwą tą oznaczano urzędującą w danym okresie część rady. W ramach bule 1/10 jej członków, tzn. 50 członków z każdej fyli, to prytanowie urzędujący razem w prytanejonie przez dziesiątą część roku (okres ten nazywano prytaneją lub prytanią), czyli 35 lub 36 dni (a w latach przestępnych 38 lub 39 dni). W ten sposób reprezentanci każdej fyli, wyłonionej kolejno w drodze losowania, sprawowali funkcje prytanów. Posiłki spożywali wspólnie w Prytanejonie na koszt państwa, następnie przenieśli się do Tolosu na agorze. Kolegia prytanów pełniły swoje obowiązki w Tolosie przez cały dzień, a jedna trzecia prytanów pozostawała tam również na noc.
Każde kolegium prytanów wybierało spośród siebie drogą losowania przewodniczącego kolegium, epistatesa, który sprawował tę funkcję przez dobę i nie mógł być wybrany po raz drugi. Przechowywał pod swoją opieką pieczęcie oraz klucze do świątyń, gdzie znajdował się skarbiec państwowy i archiwa, i przez jeden dzień był swoistym szefem rządu, przewodniczył bule i eklezji.
Prytani przygotowywali oraz kierowali posiedzeniami bule i eklezji, wyznaczali przedmiot i porządek obrad, przyjmowali posłów zagranicznych. Mogli także przyznawać i otrzymywać wieńce.
W IV wieku p.n.e. odebrano prytanom prawo przewodniczenia zgromadzeniom, by nadać je proedrom.
Nazwę „prytan” nadawano też niekiedy niektórym tyranom, jak np. uczynił to Pindar w odniesieniu do Hierona z Syrakuz.

</doc>
<doc id="1445046" url="https://pl.wikipedia.org/wiki?curid=1445046" title="Bitwa pod San Lorenzo">
Bitwa pod San Lorenzo

Bitwa pod San Lorenzo – starcie zbrojne, które miało miejsce 2 lutego 1813 w trakcie wojen niepodległościowych w Ameryce Łacińskiej (wojna o niepodległość Argentyny).
W styczniu 1813 r. Hiszpanie w sile 11 okrętów i 300 ludzi pod wodzą kpt. P. Ruiza wypłynęli z Montevideo ku wybrzeżom argentyńskim. Na lądzie oczekiwały na nich siły płk. San Martina. Po wyokrętowaniu 100 ludzi w okolicy San Lorenzo z zamiarem grabieży tamtejszego klasztoru, natychmiast pojawiło się w tym rejonie 50 ludzi J.A. Escaldy, którzy spłoszyli rabusiów. Zaalarmowany San Martin zajął wówczas stanowiska w klasztorze, a gdy zbliżyło się do niego 250 Hiszpanów, przypuścił zaskakujący atak. Pierwsze uderzenie zostało odparte przez Hiszpanów, drugie jednak zakończyło się sukcesem i zmusiło przeciwnika do ucieczki na okręty. Hiszpanie stracili 40 zabitych oraz 12 rannych, 12 jeńców i 2 działa. Straty powstańców – 6 zabitych i 22 rannych.

</doc>
<doc id="1445047" url="https://pl.wikipedia.org/wiki?curid=1445047" title="Masato (zawodnik K-1)">
Masato (zawodnik K-1)



</doc>
<doc id="1445054" url="https://pl.wikipedia.org/wiki?curid=1445054" title="191 Eskadra IAF">
191 Eskadra IAF

191 Eskadra (hebr. טייסת 191) – eskadra zwiadu elektronicznego Sił Powietrznych Izraela, bazująca w Bazie lotniczej Sede Dow w Izraelu.
Wyposażenie.
Na wyposażeniu 191 Eskadry znajdują się następujące samoloty:

</doc>
<doc id="1445061" url="https://pl.wikipedia.org/wiki?curid=1445061" title="151 Eskadra IAF">
151 Eskadra IAF

151 Eskadra – eskadra rakietowa Sił Powietrznych Izraela, bazująca w Palmachim w Izraelu.
Jednostka zachowuje ciągłą gotowość bojową, przeprowadzając jednocześnie testy rakietowe na terenie poligonu kosmodromu Palmachim.
Wyposażenie.
Na wyposażeniu 151 Eskadry znajdują się następujące rakiety:

</doc>
<doc id="1445065" url="https://pl.wikipedia.org/wiki?curid=1445065" title="Selenicereus">
Selenicereus

Selenicereus (A.Berger) Britton &amp; Rose – rodzaj sukulentów z rodziny kaktusowatych ("Cactaceae").
Systematyka.
Rodzaj wydzielony z dawnego Linneuszowskiego rodzaju "Cactus".
"Cryptocereus" Alexander, "Deamia" Britton et Rose, "Marniera" Backeb., "Strophocactus" Britton et Rose, "Strophocereus" Fric et Kreuz.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Hylocereeae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Selenicereus" (A.Berger) Britton &amp; Rose.

</doc>
<doc id="1445068" url="https://pl.wikipedia.org/wiki?curid=1445068" title="Dead End Solution">
Dead End Solution

Dead End Solution – minialbum zespołu Manticora. Jest to pierwsza poważna płyta zespołu przed którą grupa nagrała tylko parę dem.

</doc>
<doc id="1445078" url="https://pl.wikipedia.org/wiki?curid=1445078" title="Gao Qinrong">
Gao Qinrong

Gao Qinrong (chiń. 高勤荣, pinyin Gāo Qínróng), urodzony 19 stycznia 1955 to chiński reporter, więziony przez 8 lat za publikację prasową. Ujawniał w niej, że wart 280 mln RMB (ok. 28 mln euro) projekt irygacyjny w mieście Yuncheng w prowincji Shanxi jest atrapą i służył urzędnikom głównie do imponowania przełożonym.
Gao był reporterem w państwowej agencji prasowej Xinhua, do której przeszedł po pracy w Dzienniku Młodzieżowym Shanxi (ang. "Shanxi Youth Daily"). O sprawie dowiedział się przypadkiem w pociągu, w którym ludzie dyskutowali o bezcelowym projekcie irygacyjnym w Yuncheng i jej możliwym prawdziwym celu. Według ich słów, ze względu na bardzo złą jakość ziemi nie miał on zupełnie sensu, ponadto wieże irygacyjne były wybudowane tylko częściowo, często np. tylko z jedną ścianą. Po obejrzeniu systemu irygacyjnego i rozmowach z władzami, Gao napisał krytyczny artykuł, którego jednak nie opublikowała jego agencja Xinhua.
Ostatecznie artykuł ukazał się 27 maja 1998 w głównej gazecie propagandowej, Renmin Ribao ("Dziennik Ludowy"), w dodatku przeznaczonym wyłącznie dla wysokich dygnitarzy komunistycznych. Później próbowała wezwać go Prowincjonalna Komisja Dyscyplinarna Shanxi, ale odmawiał spotkania. Sprawa wybuchła publicznie, gdy we wrześniu i październiku 1998 o sprawie doniosła chińska telewizja CCTV i inne media. Komitet Partii w Yuncheng nakazał zburzenie wież irygacyjnych, oraz rozpoczęcie śledztwa przeciwko Gao. Gao został aresztowany podczas wizyty w Pekinie i zabrany do Yuncheng, gdzie gotowy był już akt oskarżenia – zarzuty dotyczyły korupcji, defraudacji i sutenerstwa. Dziennikarzom odmawiano informacji, twierdząc, że nie jest to sprawa odpowiednia do publikacji, skoro sprawa wież została już rozwiązana, a Gao jest oskarżony o przestępstwa czysto kryminalne.
Gao został uznany za winnego i skazany na 12 lat więzienia. W trakcie odsiadki spotkał swojego głównego informatora w sprawie wież irygacyjnych, Gao Manqiang, byłego zastępcy szefa przedstawicielstwa okręgu Yuncheng w Pekinie.
Gao został wypuszczony 7 grudnia 2006. Wkrótce potem udzielił wielu wywiadów prasie krajowej i zagranicznej, jednak wkrótce potem władze zakazały publikacji informacji na jego temat.
Gao otrzymał w 2007 roku nagrodę "".

</doc>
<doc id="1445079" url="https://pl.wikipedia.org/wiki?curid=1445079" title="160 Eskadra IAF">
160 Eskadra IAF

160 Eskadra ("Pierwsza Kobra") – eskadra helikopterów Sił Powietrznych Izraela, bazująca w Palmachim w Izraelu.
Historia.
Eskadra została sformowana w kwietniu 1980 i składała się z lekkich helikopterów MD 500 oraz helikopterów szturmowych AH-1S Cobra. W kolejnych latach eskadra otrzymała helikoptery Cobra w wersjach AH-1F/E.
Podczas Wojny libańskiej w 1982 i Drugiej wojny libańskiej w 2006 roku eskadra uczestniczyła w wielu zadaniach bojowych, udzielając bezpośredniego wsparcia na polu walki.
Wyposażenie.
Na wyposażeniu 160 Eskadry znajdują się następujące helikoptery:

</doc>
<doc id="1445082" url="https://pl.wikipedia.org/wiki?curid=1445082" title="Łukasz Rutkowski (skoczek narciarski)">
Łukasz Rutkowski (skoczek narciarski)

Łukasz Tomasz Rutkowski (ur. 22 stycznia 1988 w Zakopanem) – polski skoczek narciarski, reprezentant Polski, olimpijczyk z Vancouver z 2010 roku. Obecnie mieszka w Skrzypnem. Skoki narciarskie uprawiał od siódmego roku życia. Jest bratem Mateusza Rutkowskiego. 
Przebieg kariery.
29 września 2005 zadebiutował w FIS Cup, w Bischofshofen był 11. 2 lutego 2006 zajął czwarte miejsce w mistrzostwach świata juniorów w 2006 w Kranju. 11 lutego 2006 zadebiutował w Pucharze Kontynentalnym, był 33. w Zakopanem. Następnego dnia zdobył już pierwsze punkty do klasyfikacji, zajmując 12. miejsce. 
Latem 2007 miał poważny wypadek samochodowy, po którym miał duże problemy z kręgosłupem. Po kontuzji szybko powrócił do startów. W sezonie 2007/2008 zajął trzecie miejsce w klasyfikacji generalnej Pucharu FIS. W styczniu 2008 zajął miejsca 1. i 2. w zawodach FIS Cup w niemieckim Lauscha. 25 stycznia 2008 zadebiutował w Pucharze Świata w Zakopanem, był 38. 17 lutego 2008 w jednym dniu zajął 1. i 2. miejsce w zawodach FIS Cup w Szczyrku. W lutym 2008 został brązowym medalistą Mistrzostw Świata Juniorów 2008 w Zakopanem w drużynie oraz był czwarty indywidualnie, kiedy to ustanowił rekord Średniej Krokwi – 94 metry. 1 sierpnia 2008 zadebiutował w Letnim Grand Prix, zdobywając pierwsze punkty, za 28. miejsce w Einsiedeln. Jego sukcesem było zajęcie 3. miejsca w konkursie Letniego Grand Prix 30 sierpnia 2008 w Zakopanem. W drugim konkursie, który odbył się w tym samym dniu był dwunasty.
W sezonie 2008/2009 powrócił do Pucharu Świata, jednak trzykrotnie nie awansował do konkursu. Pierwsze punkty wywalczył w drugim konkursie Pucharu Świata w Engelbergu, gdzie był 27. 
21 lutego 2009 zadebiutował w mistrzostwach świata w Libercu, na skoczni normalnej zajął 36. miejsce. W konkursie drużynowym wraz z Adamem Małyszem, Kamilem Stochem i Stefanem Hulą zajął czwarte miejsce.
21 marca 2009 pierwszy raz w karierze stanął na podium Pucharu Świata, zajmując wraz z kolegami z reprezentacji drugie miejsce w konkursie drużynowym rozgrywanym na skoczni Letalnicy w Planicy.
Rekord życiowy Łukasza Rutkowskiego to 203 metry uzyskane podczas treningu przed I konkursem indywidualnym PŚ w lotach narciarskich na skoczni Kulm w Tauplitz 8 stycznia 2010. W konkursie na tej skoczni, który odbył się dzień później, zajął 13. pozycję (najwyższą w karierze). Miejsce 13. w Pucharze Świata zajmował jeszcze dwukrotnie – 16 i 17 stycznia 2010 na skoczni Ōkurayama w Sapporo.
W listopadzie 2011 ogłosił zawieszenie kariery zawodniczej z powodu kłopotów zdrowotnych. Po dwóch miesiącach powrócił jednak do skakania. Ostatecznie karierę zakończył w 2014 https://sportowefakty.wp.pl/skoki-narciarskie/875106/skoki-narciarskie-odchudzanie-zniszczylo-kariere-lukasza-rutkowskiego-mam-wielki.
W 2017 założył Klub Sportowy Rutkow-Ski, którego celem jest szkolenie dzieci i młodzieży. Został jego prezesem, a jednym z członków zarządu został Mateusz Rutkowski. Łukasz Rutkowski od tego czasu trenował w barwach tego klubu, ostatni raz w 2017 https://www.sport.pl/skoki/7,65074,29046096,wielki-powrot-w-polskich-skokach-po-osmiu-latach-musialem.html. Po pięcioletniej przerwie w treningach i ośmioletniej przerwie w udziale w zawodach w październiku 2022 skakał podczas letnich mistrzostw Polski w Zakopanem https://sportowefakty.wp.pl/skoki-narciarskie/1026507/sensacyjny-powrot-do-skokow-wszyscy-sa-w-szoku. Wrócił, żeby pomóc swojemu klubowi. Ostatecznie razem z Dawidem Dzioboniem, Mateuszem Maciusiakiem i Stanisławem Majerczykiem zajęli dwunaste miejsce https://www.sport.pl/skoki/7,65074,29046096,wielki-powrot-w-polskich-skokach-po-osmiu-latach-musialem.html.
W lutym 2016 został asystentem społecznym Jana Dudy, posła na Sejm VIII i IX kadencji.

</doc>
<doc id="1445086" url="https://pl.wikipedia.org/wiki?curid=1445086" title="Satyna">
Satyna

Satyna – rodzaj atłasu, tkanina najczęściej bawełniana, czasem jedwabna, której prawa (błyszcząca) strona ma splot atłasowy wątkowy. Używana głównie na sukienki i inną lekką odzież kobiecą oraz jako materiał podszewkowy.
W Europie zachodniej satyna wyrabiana od średniowiecza, początkowo w Niderlandach; do Polski importowana. Szerzej zaczęła być stosowana w wieku XIX. 
Nazwa tkaniny pochodzi od "Zaiton", arabskiej nazwy chińskiego miasta Quanzhou, a do polszczyzny trafiła za pośrednictwem języka francuskiego, od słowa "satin".

</doc>
<doc id="1445087" url="https://pl.wikipedia.org/wiki?curid=1445087" title="Antoni Dębski">
Antoni Dębski



</doc>
<doc id="1445089" url="https://pl.wikipedia.org/wiki?curid=1445089" title="Peter Esenwein">
Peter Esenwein

Peter Esenwein (ur. 7 grudnia 1967 w Göppingen) – niemiecki lekkoatleta specjalizujący się w rzucie oszczepem.
Czołowy niemiecki oszczepnik początku XXI wieku. Uczestnik Igrzysk Olimpijskich w Atenach, gdzie odpadł w eliminacjach. W 2006 zajął szóste miejsce podczas mistrzostw Europy w Göteborgu, a podczas finału lekkoatletycznego zajął trzecie miejsce. Rok później w Osace podczas mistrzostw świata odpadł w eliminacjach, a w finale lekkoatletycznym zajął ósme miejsce. Rekord życiowy: 87,20 (31 maja 2004, Rehlingen-Siersburg).

</doc>
<doc id="1445092" url="https://pl.wikipedia.org/wiki?curid=1445092" title="Stanisław Broszkiewicz">
Stanisław Broszkiewicz

Stanisław Broszkiewicz (ur. 8 maja 1926 w Warszawie, zm. 4 marca 1984 w Katowicach) – polski pisarz, prozaik, dziennikarz i publicysta.
Życiorys.
Studiował filologię klasyczną na Uniwersytecie Rzymskim, ukończył kurs dla dziennikarzy. Brał udział w powstaniu warszawskim. W 1948 r. debiutował jako publicysta. W latach 1948–1957 był dziennikarzem prasy śląskiej. Od 1963 roku należał do PZPR. Został odznaczony Krzyżem Walecznych i Złotym Krzyżem Zasługi.
Pochowany jest na cmentarzu komunalnym w Będzinie-Małobądzu.

</doc>
<doc id="1445095" url="https://pl.wikipedia.org/wiki?curid=1445095" title="Raymond Hecht">
Raymond Hecht

Raymond Hecht (ur. 11 listopada 1968 w Gardelegen) – niemiecki lekkoatleta specjalizujący się w rzucie oszczepem. Przez pierwsze lata kariery startował w barwach NRD, zdobywając m.in. brąz Mistrzostw Europy juniorów w lekkoatletyce (Birmingham 1987).
Brązowy medalista mistrzostw Europy w Budapeszcie. Podczas igrzysk olimpijskich w 1996 i 2000 zajmował 4. lokaty. Trzykrotnie wygrywał w Superlidze Pucharu Europy (1995, 1996 oraz 1999). Dwukrotnie zajmował miejsca na podium Pucharu Świata w Lekkoatletyce (Londyn 1994 – 2. miejsce &amp; Johannesburg 1998 – 3. miejsce). Jeden z czołowych niemieckich oszczepników lat 90. XX wieku. Jego rekord życiowy - 92,60 (21 lipca 1995, Oslo) - jest 8. wynikiem w historii tej konkurencji (nowy model oszczepu) oraz byłym rekordem Niemiec.

</doc>
<doc id="1445099" url="https://pl.wikipedia.org/wiki?curid=1445099" title="RasMol">
RasMol

RasMol - graficzny program komputerowy, służący do wizualizacji i badania biologicznych struktur makromolekularnych, np. z Protein Data Bank. Pierwotna wersja została napisana przez Rogera Sayle'a na początku lat 90. XX wieku.
RasMol odegrał ważną rolę w biologii molekularnej, ponieważ jego działanie było wyjątkowo zoptymalizowane i możliwe było uruchomienie go na zwykłych komputerach osobistych. Przedtem oprogramowanie wizualizacyjne działało na stacjach graficznych, co czyniło go raczej niedostępnym dla naukowców. RasMol stał się także wartościowym programem edukacyjnym, pozostając ważnym narzędziem w pracy biologów molekularnych.
RasMol od wersji 2.7 wydawany jest na podwójnej licencji (GPL i własna licencja RASLIC). RasMol, jest obok programów takich jak Molekel, Jmol i PyMOL, jednym z nielicznych programów open source tego typu.
RasMol posiada także własny język skryptowy.

</doc>
<doc id="1445103" url="https://pl.wikipedia.org/wiki?curid=1445103" title="Prosionek">
Prosionek



</doc>
<doc id="1445105" url="https://pl.wikipedia.org/wiki?curid=1445105" title="161 Eskadra IAF">
161 Eskadra IAF

161 Eskadra ("Północna Kobra") – eskadra helikopterów Sił Powietrznych Izraela, bazująca w Palmachim w Izraelu.
Historia.
Eskadra została sformowana w 1980 i składała się z helikopterów szturmowych AH-1G Cobra. W 1981 zwiększono liczbę maszyn Cobra i dodano lekkie helikoptery MD 500.
Izrael rozkazał dziesięć by dodatkowy AH-1F sprowadzał helikopterem 1993 uzupełnić eskadrę. In 2001, Izrael nabył 15 AH-1E helikoptery z USA Wojsko. Począwszy od 2005, 160 eskadra używa wyłącznie AH-1E/F transportuje helikopterem.
Podczas Wojny libańskiej w 1982 eskadra wzięła udział w walkach, niszcząc kilka syryjskich czołgów, tracąc przy tym 1 własny helikopter. W 1993 wzmocniono eskadrę o dodatkowych 10 helikopterów AH-1F, a w 2001 o 15 helikopterów AH-1E. Począwszy od 2005 eskadra używa wyłącznie maszyn w wersjach AH-1E/F.
Podczas drugiej wojny libańskiej w 2006 roku eskadra uczestniczyła w wielu zadaniach bojowych, udzielając bezpośredniego wsparcia na polu walki.
Wyposażenie.
Na wyposażeniu 161 Eskadry znajdują się następujące helikoptery:

</doc>
<doc id="1445107" url="https://pl.wikipedia.org/wiki?curid=1445107" title="David Sheff">
David Sheff

David Sheff – amerykański dziennikarz i pisarz.
Pisarz mieszka wraz z rodziną w Inverness w Kalifornii. Publikował na łamach "The New York Times", "Playboya", "Rolling Stone Magazine", "Wired magazine" i "Fortune". Jest autorem kilku poczytnych w Stanach Zjednoczonych książek. Jego "Beautiful Boy: A Father's Journey through His Son's Meth Addiction" została w 2008 wybrana przez sieć Starbucks jako featured book (ang. polecana książka).

</doc>
<doc id="1445108" url="https://pl.wikipedia.org/wiki?curid=1445108" title="Irakli Tsirekidze">
Irakli Tsirekidze



</doc>
<doc id="1445109" url="https://pl.wikipedia.org/wiki?curid=1445109" title="Zurab Zviadauri">
Zurab Zviadauri



</doc>
<doc id="1445110" url="https://pl.wikipedia.org/wiki?curid=1445110" title="Dodo Abashidze">
Dodo Abashidze



</doc>
<doc id="1445113" url="https://pl.wikipedia.org/wiki?curid=1445113" title="200 Eskadra IAF">
200 Eskadra IAF

200 Eskadra - zwiadowcza eskadra Sił Powietrznych Izraela, bazująca w Palmachim w Izraelu.
Wyposażenie.
Eskadra została utworzona w 1971 i od samego początku obsługiwała różne rodzaje bezzałogowych aparatów latających UAV. Pierwsze z nich były wykorzystane podczas wojny Jom Kipur w 1973. Były to wówczas latające pojazdy zdalnie pilotowane (RPV), które stopniowo od 1981 zastępowano nowszymi modelami z autopilotem (UAV). Były one masowo wykorzystywane podczas wojny libańskiej w 1982. Od 1992 eskadra używała pojazdów Searcher, które w 1998 zastąpiono nowszą wersją Searcher-2.

</doc>
<doc id="1445115" url="https://pl.wikipedia.org/wiki?curid=1445115" title="Tymofiej Romanowicz Trubecki">
Tymofiej Romanowicz Trubecki

Tymofiej Romanowicz Trubecki (ros. "Тимофей Романович Трубецкой", zm. 1602) – kniaź rosyjski, bojar i wojewoda.
Był uczestnikiem wojny polsko-rosyjskiej 1577-1582. W 1577 roku dowodził atakiem pułku straży przedniej na Inflanty.

</doc>
<doc id="1445116" url="https://pl.wikipedia.org/wiki?curid=1445116" title="Gocha Jamarauli">
Gocha Jamarauli



</doc>
<doc id="1445123" url="https://pl.wikipedia.org/wiki?curid=1445123" title="EARTH 2150">
EARTH 2150



</doc>
<doc id="1445124" url="https://pl.wikipedia.org/wiki?curid=1445124" title="Marienhaus">
Marienhaus



</doc>
<doc id="1445127" url="https://pl.wikipedia.org/wiki?curid=1445127" title="FIS Team Tour 2009">
FIS Team Tour 2009

FIS Team Tour 2009 to 1. edycja turnieju drużynowego FIS Team Tour w historii skoków narciarskich.
Pięć turniejowych konkursów zostało rozegranych na trzech różnych skoczniach – w Willingen, Klingenthal i Oberstdorfie.
Willingen, 7 lutego.
Data: 7 lutego 2009
Godzina: 16.00
Konkurs: drużynowy
Państwo: 
Skocznia: Mühlenkopfschanze
Punkt konstrukcyjny: 130 m
Rozmiar skoczni (HS): 145 m
Rekord skoczni: Janne Ahonen (09.01.2005) – 152,0 m
Willingen, 8 lutego.
Data: 8 lutego 2009
Godzina: 14.30
Konkurs: indywidualny
Państwo: 
Skocznia: Mühlenkopfschanze
Punkt konstrukcyjny: 130 m
Rozmiar skoczni (HS): 145 m
Rekord skoczni: Janne Ahonen (9 stycznia 2005) – 152,0 m
Wyniki dwóch najlepszych zawodników (kolor złoty) z każdego kraju brane są pod uwagę w klasyfikacji FIS Team Tour.
Klingenthal, 11 lutego.
Data: 11 lutego 2009
Godzina: 19.00
Konkurs: indywidualny
Państwo: 
Skocznia: Vogtland Arena
Punkt konstrukcyjny: 125 m
Rozmiar skoczni (HS): 140 m
Rekord skoczni: Siergiej Maslennikow (4 marca 2006) – 144,0 m
Oberstdorf, 14 lutego.
Data: 14 lutego 2009
Godzina: 16.30
Konkurs: indywidualny
Państwo: 
Skocznia: Heini-Klopfer-Skiflugschanze
Punkt konstrukcyjny: 185 m
Rozmiar skoczni (HS): 213 m
Rekord skoczni: Harri Olli (14 lutego 2009) – 225,5 m
Oberstdorf, 15 lutego.
Data: 15 lutego 2009
Godzina: 14.45
Konkurs: drużynowy
Państwo: 
Skocznia: Heini-Klopfer-Skiflugschanze
Punkt konstrukcyjny: 185 m
Rozmiar skoczni (HS): 213 m
Rekord skoczni: Harri Olli (14 lutego 2009) – 225,5 m

</doc>
<doc id="1445129" url="https://pl.wikipedia.org/wiki?curid=1445129" title="Baza lotnicza Tel Nof">
Baza lotnicza Tel Nof

Baza lotnicza Tel Nof – baza Sił Powietrznych Izraela położona na południe od miasta Rechowot.
Jedna z trzech kluczowych izraelskich baz sił powietrznych – obok Ramat Dawid i Newatim.
Historia.
Lotnisko zostało wybudowane w 1941 przez Brytyjczyków, jako baza sił powietrznych Royal Air Force pod nazwą RAF Aqir. Stacjonowały tu liczne eskadry lotnicze, w tym ciężkie samoloty bombowe B-24 Liberator, które następnie przegrupowano do Egiptu.
W maju 1948 lotnisko przejęli Izraelczycy, którzy początkowo nazywali bazę Ekron. Bardzo szybko zaczęły tutaj stacjonować samoloty myśliwskie Avia S-199. 29 maja 1948 cztery izraelskie myśliwce Avia startujące z tutejszej bazy przeprowadziły pierwszy powietrzny nalot na egipską kolumnę wojskową w rejonie miasta Aszdod. Pilotami byli: dowódca Lou Lenart (amerykański ochotnik), Moddy Alon, Ezer Weizmann oraz Eddie Cohen (ochotnik z Południowej Afryki – zginął w tej akcji).
Działania wojenne podczas kryzysu sueskiego zaczęły się 29 października 1956 od startu 16 samolotów transportowych C-47 Dakota z lotniska Tel Nof. Na ich pokładzie znajdowało się 495 spadochroniarzy z 890 Batalionu, którzy miali za zadanie opanować Przełęcz Mitla na Półwyspie Synaj. W nocy samoloty przerzuciły w rejon walk dodatkowych ludzi i sprzęt wojskowy.
Obecna eksploatacja.
Baza Tel Nof jest wykorzystywana jako główny ośrodek szkoleniowy sił powietrznodesantowych i jednostki specjalnej „Unit 699”, a także jako baza macierzysta jednostki ratownictwa powietrznego (CSAR) i jednostki zadań specjalnych sił powietrznych (KAHAM). Dodatkowo stacjonuje tutaj 601 Eskadra (MANAT), która przeprowadza testy samolotów i nowych systemów uzbrojenia.
Na południowy wschód od bazy znajduje się duży kompleks podziemnych bunkrów, w których podobno przechowywana jest broń jądrowa. W tym miejscu znajdują się także wyrzutnie operacyjne rakiet balistycznych Jerycho-2 i Jerycho-3.
Eskadry.
W bazie stacjonuje kilka eskadr bojowych:

</doc>
<doc id="1445132" url="https://pl.wikipedia.org/wiki?curid=1445132" title="LZMW">
LZMW

LZMW – algorytm kompresji słownikowej będący modyfikacją algorytmu LZW, zaproponowany w 1985 roku przez V. Millera i M. Wegmana w artykule "Variations on a theme by Ziv and Lempel".
Zmianie podlega jedynie koder, dekoder jest taki sam jak w metodzie LZW.
W LZW po wyszukaniu w słowniku najdłuższego prefiksu niezakodowanych danych, do słownika dodawane jest nowe słowo będące konkatenacją tego prefiksu i następującego po nim znaku. Innymi słowy do słownika trafia słowo o jeden znak dłuższe niż prefiks. Z kolei w metodzie LZMW pamięta się słowo dopasowane w poprzednim kroku i po dopasowaniu kolejnego, do słownika trafia konkatenacja obu słów. W ten sposób słowa są pojawiające się w słowniku szybko stają się coraz dłuższe.
Modyfikacją LZMW jest z kolei LZAP (James Storer, 1988), która dodaje do słownika konkatenację poprzedniego słowa z wszystkimi prefiksami bieżącego – to powoduje znaczący rozrost słownika, jednak pozwala ominąć niedogodności LZMW.
Algorytm dekompresji.
Algorytm dekompresji jest identyczny jak w metodzie LZW.
Przykład kompresji.
Zostanie zakodowany ciąg składający się z 12 znaków: "aaaaabbbaaaa".
Zakodowane dane składają się z 9 indeksów: 1, 1, 4, 1, 2, 2, 2, 5, 1.
Jeśli przyjąć, że indeksy oraz symbole są zapisane na tej samej liczbie bitów, to współczynnik kompresji wyniesie ok. 25%.

</doc>
<doc id="1445133" url="https://pl.wikipedia.org/wiki?curid=1445133" title="Kompresja słownikowa">
Kompresja słownikowa



</doc>
<doc id="1445134" url="https://pl.wikipedia.org/wiki?curid=1445134" title="Pasmo Baraniej Góry">
Pasmo Baraniej Góry



</doc>
<doc id="1445139" url="https://pl.wikipedia.org/wiki?curid=1445139" title="Katastrofa górnicza w Cheche">
Katastrofa górnicza w Cheche

Katastrofa w Cheche – katastrofa, która miała miejsce 16 lipca 2001 w miasteczku Cheche w regionie autonomicznym Kuangsi (Chiny). W miejscowej kopalni cyny doszło do powodzi, na skutek uszkodzenia dużej studni. Kopalnia została zalana i zginęło około 200-300 górników.
Władze i właściciele kopalni próbowali zatuszować sprawę. Dwa tygodnie po katastrofie publikację na jej temat przedstawiła szanghajska gazeta Dziennik Młodzieżowy Szanghaju (ang. "Shanghai Youth Daily"), a następnie Dziennik Wuhan (ang. "Wuhan Daily"). Gazety oskarżyły rząd o próbę uciszenia krewnych i znajomych ofiar, poprzez wypłacenie im dużych odszkodowań (około 20000 RMB). Rząd stanowczo zaprzeczył tym informacjom. Na skutek presji medialnej, zmienił jednak podejście i już na początku sierpnia aresztował 15 menedżerów kopalni, oskarżając ich o próbę zatuszowania sprawy, próbę przekupstwa ofiar i grożenie dziennikarzom. Według amerykańskiego "Committee to Protect Journalists", do dziennikarzy przed publikacją celowano z pistoletów, goniono z nożem. Miejscowi dziennikarze nie odważyli się na publikację, a jedynie przekazali informację kolegom z Szanghaju.
Jednak pomimo tego sukcesu prasy, już kilka dni po aresztowaniach, chiński rząd wprowadził nowe regulacje mediów zakazujące m.in. negowania marksizmu, myśli Mao Zedonga, teorii Denga Xiaopinga, przeciwstawiania się regułom, poglądom i polityce partii komunistycznej, ujawniania tajemnic państwowych, szkodzenia interesowi narodowemu, przeciwstawiania się oficjalnemu podejściu do mniejszości narodowych i etnicznych, zakaz rozsiewania plotek i wiele innych podobnych.

</doc>
<doc id="1445144" url="https://pl.wikipedia.org/wiki?curid=1445144" title="Achałkalaki">
Achałkalaki



</doc>
<doc id="1445149" url="https://pl.wikipedia.org/wiki?curid=1445149" title="Kladzomen">
Kladzomen



</doc>
<doc id="1445156" url="https://pl.wikipedia.org/wiki?curid=1445156" title="Italo Gariboldi">
Italo Gariboldi

Italo Gariboldi (ur. 20 kwietnia w Lodi w 1879 roku, zm. 3 lutego 1970 w Rzymie) – włoski generał służący podczas II wojny światowej.
Kariera wojskowa.
Od zakończenia I wojny światowej poprzez okres międzywojenny, Gariboldi systematycznie piął się po szczeblach kariery wojskowej. W latach 20 oraz na początku lat 30 XX wieku Gariboldi służył jako oficer sztabowy oraz dowódca brygady.
Podczas włoskiej interwencji w Abisynii, Gariboldi dowodził 30 Dywizją Piechoty "Sabaudia". Jego dywizja wchodząca w skład I Korpusu Armijnego brała czynny udział w pokonaniu Etiopii, która w 1936 roku została włączona do Włoskiej Afryki Wschodniej.
II wojna światowa.
Pomiędzy 1939 a 1941 rokiem Gariboldi był oficerem w sztabie głównodowodzącego armii włoskiej w Afryce Północnej, marszałka Italo Balbo. Oprócz tego stanowiska Gariboldi pełnił obowiązki dowódcy 5 Armii włoskiej w Afryce, stacjonującej na granicy Libii oraz francuskiej Tunezji. Po zakończeniu kampanii francuskiej 5 Armia została przeniesiona w rejon granicy z Egiptem i włączona w skład 10 Armii. 
Gariboldi otrzymał nominację na dowódcę 10 Armii po nieudanej dla Włochów operacji "Compass". 25 marca 1941 roku Italo objął urząd Gubernatora Libii, zastępując na tym stanowisku zdymisjonowanego marszałka Rodolfo Grazianiego. 19 lipca Gariboldi ustąpił z funkcji gubernatora oraz dowódcy 10 armii ze względu na brak porozumienia oraz współpracy z Erwinem Rommlem. Wkrótce po jego dymisji funkcję, którą dotychczasowo pełnił, objął generał Ettore Bastico.
Od początku 1942 roku aż do roku 1943 Gariboldi pełnił funkcję dowódcy 8 Armii włoskiej na froncie wschodnim. Italo stracił dowództwo wraz ze zniszczeniem całej armii w trakcie trwania bitwy stalingradzkiej.
Gdy w 1943 roku Gariboldi wrócił do Włoch, władzę w Rzymie przejął król Wiktor Emanuel III. Wówczas Benito Mussolini oraz jego rząd zostali obaleni, a większość włoskich dowódców została wzięta do niewoli przez siły niemieckie. W 1944 roku Gariboldi został skazany na śmierć za zdradę.
Pod koniec 1944 roku obóz jeniecki, w którym przebywał Gariboldi, został wyzwolony przez aliantów, co ocaliło mu życie.
Italo Gariboldi zmarł w 1970 roku w Rzymie, mając 90 lat. Jego syn, Mario, kontynuował tradycję ojca, poświęcając się służbie wojskowej.

</doc>
<doc id="1445157" url="https://pl.wikipedia.org/wiki?curid=1445157" title="Interfront (Łotwa)">
Interfront (Łotwa)

Interfront, właśc. Międzynarodowy Front Pracujących Łotewskiej Socjalistycznej Republiki Radzieckiej (łot. "Latvijas PSR Internacionālā Darbaļaužu fronte", skrótowo: "Interfronte"; ros. Интернациональный фронт трудящихся Латвийской ССР, w skrócie: Интерфронт) – organizacja polityczna istniejąca na Łotwie w latach 1989–1991. Opowiadała się za pozostaniem kraju jako republiki związkowej w ramach ZSRR. 
Historia.
Interfront powstał 7 stycznia 1989 jako odpowiedź KPZR na rosnące tendencje niepodległościowe w krajach bałtyckich oraz dążenia lokalnych elit komunistycznych do uniezależniania się od rządu w Moskwie. 
Wśród liderów organizacji znaleźli się m.in. Igor Łopatin, Anatolij Aleksiejew i Tatjana Ždanoka. Głównym organem prasowym ruchu było "Единство", ugrupowanie dysponowało również lokalnymi biuletynami i dostępem do radia publicznego. 
We wrześniu 1991 organizacja została rozwiązana przez Radę Najwyższą Republiki Łotewskiej, a osoby pozostające w niej po 13 stycznia 1991 (data tzw. wypadków ryskich) zostały pozbawione obywatelstwa. Ci, którzy już je posiadali, nie mogli kandydować w wyborach do Sejmu i samorządów.

</doc>
<doc id="1445159" url="https://pl.wikipedia.org/wiki?curid=1445159" title="3M14 Buława">
3M14 Buława



</doc>
<doc id="1445160" url="https://pl.wikipedia.org/wiki?curid=1445160" title="Cesarz Taishō">
Cesarz Taishō



</doc>
<doc id="1445161" url="https://pl.wikipedia.org/wiki?curid=1445161" title="I liga ZSRR w piłce nożnej">
I liga ZSRR w piłce nożnej



</doc>
<doc id="1445162" url="https://pl.wikipedia.org/wiki?curid=1445162" title="James FitzJames (2. książę Berwick)">
James FitzJames (2. książę Berwick)

James Francis (Diego/Jacobo Francisco) FitzJames, hrabia Tinmouth, 2. książę Berwick, 2. książę Liria i 2. książę Xérica (ur. 21 października 1696, zm. 2 czerwca 1738 w Neapolu) – hiszpański arystokrata i dyplomata, uczestnik powstania z 1715 roku, które Jakobici zorganizowali w Szkocji. Jego ojcem był wódz James FitzJames, 1. książę Berwick (zm. 1734).
Otrzymał w roku 1714 Order Złotego Runa. Po klęsce szkockiego powstania do swej śmierci James Francis służył jako dowódca w armii hiszpańskiej. W Hiszpanii zyskał tytuł księcia Liria (grand Hiszpanii 1. klasy w 1716 r.). Potem był dowódcą hiszpańskiego pułku irlandzkiego – "infantería irlandesa". Od lutego 1724 marszałek polny.
Następnie ambasador nadzwyczajny w Petersburgu od grudnia 1726 do 1730, minister pełnomocny w Austrii w latach 1730-1733, potem ambasador w Neapolu, gdzie zmarł.
31 grudnia 1716 jego żoną została Catalina Ventura Colón de Portugal, 9. księżna Veragua, potomkini Kolumba.
Jego synem był Diego Francisco Duarte Fitzjames-Stuart y Colón, 3. książę Berwick (1718-1785).
W 1730 odznaczony Orderem Orła Białego, w 1728 został kawalerem rosyjskiego Orderu św. Andrzeja Apostoła Pierwszego Powołania.

</doc>
<doc id="1445163" url="https://pl.wikipedia.org/wiki?curid=1445163" title="Gubernatorzy hiszpańskiego Teksasu">
Gubernatorzy hiszpańskiego Teksasu



</doc>
<doc id="1445164" url="https://pl.wikipedia.org/wiki?curid=1445164" title="NGC 2070">
NGC 2070



</doc>
<doc id="1445165" url="https://pl.wikipedia.org/wiki?curid=1445165" title="Dla Ojczyzny i Wolności/Łotewski Narodowy Ruch Niepodległości">
Dla Ojczyzny i Wolności/Łotewski Narodowy Ruch Niepodległości

Dla Ojczyzny i Wolności/Łotewski Narodowy Ruch Niepodległości (łot. "Tēvzemei un Brīvībai/Latvijas Nacionālās Neatkarības Kustība", TB/TNNK) – łotewska partia narodowo-konserwatywna istniejąca w latach 1997–2011, do jesieni 2010 jedno z ugrupowań koalicji centroprawicowej rządzącej na Łotwie, członek Europejskich Konserwatystów i Reformatorów.
Historia.
Ugrupowanie powstało ze środowisk opozycyjnych wobec ZSRR i komunizmu, domagających się pełnej niepodległości dla Łotwy oraz opowiadających się za prawnym kontinuum prawnym z przedwojennym państwem: istniejącej od 1993 partii "Dla Ojczyzny i Wolności" ("Tēvzemei un Brīvībai", TB) i Łotewskiego Narodowego Ruchu Niepodległości ("Latvijas Nacionālās Neatkarības Kustība", LNNK).
Na początku lat 90. obie partie broniły restrykcyjnego prawa o obywatelstwie, domagały się powrotu do granic łotewskich z 1940 oraz występowały za wstąpieniem kraju do NATO. W kwestiach gospodarczych reprezentowały poglądy umiarkowane.
Od 1993 ugrupowania były obecne w Sejmie: w V i VI kadencji były reprezentowane przez 21 posłów. W VII kadencji TB/LNNK wywalczyło 17 mandatów, zaś w wyborach w 2002 i 2006 odpowiednio 7 i 8 mandatów.
W latach 1995–2004 partia była częścią centroprawicowych koalicji rządzących. W okresie 1997–1998 jeden z jej liderów Guntars Krasts sprawował urząd premiera. W latach 2006–2010 ugrupowanie ponownie wchodziło w skład gabinetów rządzących Łotwą.
TB/LNNK było w latach 2004–2009 członkiem Unii na rzecz Europy Narodów. Uzyskawszy 29% głosów w wyborach do Parlamentu Europejskiego w 2004 zanotowało najlepszy wynik w kraju i było do 2008 reprezentowane w Strasburgu przez 4 posłów. W lutym 2008 partię opuściło 3 eurodeputowanych. W wyborach do Parlamentu Europejskiego w 2009 partia uzyskała 7% głosów i 1 mandat poselski, który objął jej lider Roberts Zīle. Ugrupowanie było zrzeszone w klubie Europejskich Konserwatystów i Reformatorów.
Przed wyborami w 2010 partia weszła w koalicję z nacjonalistycznym ugrupowaniem Wszystko dla Łotwy!, uzyskując dwa mandaty poselskie. 23 lipca 2011 nastąpiło zjednoczenie TB/LNNK z „Visu Latvijai!”, w wyniku którego obie partie powołały do życia Zjednoczenie Narodowe „Wszystko dla Łotwy!” – TB/LNNK.

</doc>
<doc id="1445166" url="https://pl.wikipedia.org/wiki?curid=1445166" title="José de Viana y Eguiluz">
José de Viana y Eguiluz

José de Viana y Eguiluz (ur. 1695, zm. ok. 1750) hiszpański dyplomata. 
Był sekretarzem ambasad Hiszpanii we Francji (1720-1725), Austrii (1726-1733) i w Watykanie (1734-1750). Mimo niskiego szczebla dyplomatycznego w latach 1728-1731 był faktycznym kierownikiem hiszpańskiej misji dyplomatycznej w Wiedniu, gdzie zorganizował gęstą i dobrze działającą sieć konfidentów.

</doc>
<doc id="1445167" url="https://pl.wikipedia.org/wiki?curid=1445167" title="Ulica Dynasy w Warszawie">
Ulica Dynasy w Warszawie

Ulica Dynasy – ulica w śródmieściu Warszawy.
Zaczyna się przy Tamce na Powiślu, nieopodal Zamku Ostrogskich. Początkowy odcinek, do skrzyżowania z ulicą Zajęczą, jest dostępny tylko dla pieszych. Dalej ulica biegnie w górę skarpy, poniżej ul. Bartoszewicza (skąd schodzą trzy ciągi schodów), aż do ostrego zakrętu – za którym ulica przechodzi w ul. Oboźną w pobliżu bocznego wejścia na teren UW. Na całej długości ruch jest jednokierunkowy (pod górę), na górnym odcinku wyodrębniono kontrapas dla rowerów.
Pochodzenie nazwy.
Nazwa ulicy pochodzi od nazwiska księcia Karla Otto von Nassau-Siegena i jego posiadłości nazwanej przez warszawiaków Dynasami.
Historia.
Ulica Dynasy powstała w roku 1934 na terenach dawnych ogrodów należących wraz z pałacem przy ul. Sewerynów do rodziny Gozdzkich-de Nassau. Sam pałac spłonął w pożarze około roku 1778, i po tym okresie opuszczone ogrody zdziczały. Po śmierci kolejnego właściciela, Seweryna Uruskiego, jego córka księżna Maria Światopełk-Czetwertyńska wydzierżawiła w roku 1892 teren Dynasów Warszawskiemu Towarzystwu Cyklistów.
Wkrótce wybudowano tam tor kolarski według projektu Józefa Hussa oraz budynek głównej siedziby Towarzystwa, według projektu Stefana Szyllera. Sam tor został zastąpiony betonowym w roku 1921, i był używany do czasu zniwelowania go w roku 1939, zaś siedzibę Warszawskiego Towarzystwa Cyklistów w roku 1926 rozbudowano według projektu Franciszka Szymczaka. Nieco wcześniej, bo w roku 1896 przy Dynasach wystawiono według projektu Karola Kozłowskiego rotundę mająca służyć ekspozycji olbrzymiego obrazu "Panorama Tatr", pędzla Stanisława Janowskiego. Rotunda była budowlą centralną, nakrytą namiotowym dachem. Na początku XX wieku, w roku 1902, wystawiono w niej jeszcze panoramiczny obraz "Trzy dni Zbawiciela" autorstwa Jana Styki; w późniejszym okresie, po roku 1910 rotunda została przebudowana na teatr i gościła na występach różne trupy, aż do przejęcia budynku przez Warszawer Idiszer Kunstteatr pod kierunkiem Idy Kamińskiej. Przebudowany w roku 1938 na stację obsługi samochodów budynek uległ zniszczeniu w roku 1944 i w tym stanie pozostaje do dziś.
Ostatecznie księżna Światopełk-Czetwertyńska sprzedała w roku 1929 cały teren dawnych ogrodów Towarzystwu Budowlano-Parcelacyjnemu „Dynasy“, co zaowocowało podzieleniem ich na mniejsze, szybko zabudowywane działki. Zachowane do dziś, wzniesione w latach 1938-1939 kamienice zawierają w sobie cechy zarówno luksusowego półmodernizmu, jak i funkcjonalizmu.

</doc>
<doc id="1445168" url="https://pl.wikipedia.org/wiki?curid=1445168" title="Demografia Warszawy">
Demografia Warszawy



</doc>
<doc id="1445170" url="https://pl.wikipedia.org/wiki?curid=1445170" title="Cristóbal Gregorio Portocarrero Osorio Villalpando y Guzmán, 5. hrabia Montijo">
Cristóbal Gregorio Portocarrero Osorio Villalpando y Guzmán, 5. hrabia Montijo

Cristóbal Gregorio Portocarrero Osorio Villalpando y Guzmán, 5. hrabia Montijo (ur. 2 czerwca 1693, zm. 15 czerwca 1763) – hiszpański arystokrata i dyplomata.
Ambasador Hiszpanii w Londynie w latach 1731–1735. W roku 1741 on i José de Carvajal y Lancaster byli hiszpańskimi reprezentantami na sejmie Rzeszy we Frankfurcie nad Menem.
15 kwietnia 1717 jego żoną została María Dominga Francisca Zaviera Ignacia Josefa Teresa Luisa Fausta Antonia Fernández de Córdoba y Portocarrero (1693–1747), dama dworu królowych Elżbiety Farnese i Marii Barbary Portugalskiej. Ślub odbył się w kościele św. Marcina w Madrycie.

</doc>
<doc id="1445171" url="https://pl.wikipedia.org/wiki?curid=1445171" title="Huragan Gustav">
Huragan Gustav

Pięć cyklonów tropikalnych na Atlantyku nosiło nazwę Gustav:

</doc>
<doc id="1445173" url="https://pl.wikipedia.org/wiki?curid=1445173" title="Juan Joaquín Atanasio Pignatelli">
Juan Joaquín Atanasio Pignatelli

Juan Joaquín Atanasio Pignatelli Fernández de Heredia y Moncayo, 16. hrabia de Fuentes, 5. markiz de Mora, markiz de Coscojuela de Fantova (ur. w Caltanissetta (Sicilia) 2 maja 1724, zm. 13 maja 1776 roku w Madrycie) był hiszpańskim arystokratą, politykiem i dyplomatą. 
W latach 1754–1758 ambasador w Turynie (Królestwo Sardynii), w latach 1760–1762 w Wielkiej Brytanii a w latach 1763–1773 we Francji, gdzie nawoływał Francuzów do rozprawienia się z jezuitami, a jego syn wdał się w romans z Jeanne Julie Éléonore de Lespinasse.
On i inny minister Pedro de Aranda byli rzecznikami wypędzenia z Hiszpanii jezuitów.
Jego córka María Francisca Pignatelli de Aragón y Gonzaga poślubiła w 1763 roku Luisa Antonio Eustaquio Nicolása Fernández de Córdoba y de la Cerda, 11. księcia Medinaceli. Mężem innej córki został Juan Pablo de Aragón-Azlor.

</doc>
<doc id="1445174" url="https://pl.wikipedia.org/wiki?curid=1445174" title="Juan Pablo de Aragón-Azlor">
Juan Pablo de Aragón-Azlor

Juan Pablo de Aragón-Azlor (ur. 1730 w Pedrola, zm. 1791 w Madrycie) – hiszpański arystokrata i dyplomata.
Od 1761 roku - książę Villahermosa. Tytuł odziedziczył gdy zmarł jego wuj José Claudio de Aragón - Gurrea y de Castro - Pinós (1697 - 1761).
Pracował w ambasadzie hiszpańskiej w Paryżu i poślubił Marię Pignatelli, córkę ambasadora hrabiego Fuentes (1724-1776). 
W latach 1779-1783 był ambasadorem Hiszpanii w Turynie, 

</doc>
<doc id="1445175" url="https://pl.wikipedia.org/wiki?curid=1445175" title="Antonio de Azlor y Marimón">
Antonio de Azlor y Marimón

Antonio de Azlor y Marimón (ur. 1697, zm. 1774) był hiszpańskim wojskowym i dyplomatą.
W latach 1750-1754 pełnił funkcję ministra pełnomocnego królestwa Hiszpanii w Wiedniu.

</doc>
<doc id="1445179" url="https://pl.wikipedia.org/wiki?curid=1445179" title="Huragan Gustav (2008)">
Huragan Gustav (2008)

Huragan Gustav – potężny cyklon tropikalny, który na przełomie sierpnia i września 2008 zagroził wybrzeżu amerykańskich stanów Luizjana, Missisipi i Alabama, po uderzeniu w Kubę i Haiti. W jego wyniku śmierć poniosły 153 osoby.
Na 36 godzin przed nadejściem huraganu zarządzono obowiązkową całkowitą ewakuację Nowego Orleanu i okolic, obszaru uprzednio zdewastowanego i odbudowywanego po przejściu huraganu Katrina 26 sierpnia 2005.
Huragan Gustav powstał ranem 25 sierpnia 2008 ok. 420 km na południowy wschód od miasta Port-au-Prince. Szybko wzrósł w sile do rangi sztormu tropikalnego jeszcze tego samego popołudnia. Stał się huraganem w pierwszych godzinach 26 sierpnia. Później tego samego dnia Gustav dotarł do haitańskiej osady Jacmel. 31 sierpnia przypisano mu ok. 85 ofiar śmiertelnych. Gustav przeszedł nasilenie ze sztormu tropikalnego do huraganu IV kategorii w zaledwie 24 godziny.
Gustav to siódmy sztorm z nazwą własną, trzeci huragan i drugi silny huragan na Atlantyku w roku 2008. Po przejściu nad Kubą huragan wzmocnił się nad Zatoką Meksykańską do IV kategorii na skali Saffira-Simpsona i zmierzał w linii prostej w kierunku północno-zachodnim.
Huragan dotarł do wybrzeża stanu Luizjana 1 września 2008. Jego środek przeszedł kilka kilometrów na zachód od Nowego Orleanu. Ponieważ duża część powierzchni miasta leży poniżej poziomu morza, zaistniało poważne niebezpieczeństwo ponownego jego zatopienia przez wody spiętrzone przez huragan. Uprzednio Nowy Orlean zatopiony został przez huragan Katrina po przerwaniu wałów przeciwpowodziowych, odgradzających miasto na północy od jeziora Pontchartrain a na południu od sieci kanałów, kiedy woda zalała około 80% powierzchni miasta. Pomimo lokalnych podtopień, tym razem kanałami z kierunku południowego, miasto uniknęło ponownej katastrofy.

</doc>
<doc id="1445180" url="https://pl.wikipedia.org/wiki?curid=1445180" title="Max Isserlin">
Max Isserlin

Max Isserlin (ur. 1 marca 1879 w Królewcu, zm. 4 lutego 1941 w Sheffield) – niemiecki lekarz psychiatra. 
Życiorys.
Urodził się 1 marca 1879 roku w Królewcu, jako syn sprzedawcy Jonasa Isserlina (zm. 1904) i Celine (Mirjam) Halberstadt (zm. 1908). Od 1888 do 1897 uczęszczał do "Königliche Gymnasium" w Lyck (dziś Ełk). Następnie studiował medycynę na Uniwersytecie Albertyna w Królewcu. Jeszcze jako student pracował w laboratorium fizjologicznym Ludimara Hermanna; po zdaniu egzaminów w 1903 roku specjalizował się w psychiatrii, w klinice Ludwiga Lichtheima, uczęszczał też na wykłady Eugena Hallervordena. W 1907 roku przeniósł się do Bawarii. Pracował w klinikach uniwersyteckich w Gießen i Heidelbergu; po krótkiej przerwie spowodowanej gruźlicą szczytu płuca od 1906 roku pracował w Monachium u Kraepelina, którego był jednym z najważniejszych współpracowników. Zajmował się m.in. psychologią doświadczalną i prostymi odruchami warunkowymi. Pod wpływem prac Junga zainteresował się psychoanalizą. Z czasem stał się krytyczny wobec psychoanalitycznej "sztuki interpretacji" i innych spekulatywnych założeń teorii. Jung i Freud skonfliktowali się z Isserlinem, ostatecznie, Jung oficjalnie wykluczył Isserlina z udziału w Kongresie Towarzystwa Psychoanalitycznego w Norymberdze w 1910 roku. W latach 20. staraniem Isserlina utworzono w Monachium klinikę urazów mózgu i klinikę psychiatrii dziecięcej. Po dojściu narodowych socjalistów do władzy, latem 1933 roku Isserlin utracił stanowisko dyrektora kliniki urazów mózgu. W 1939 roku razem z rodziną emigrował do Wielkiej Brytanii, zamieszkał w Sheffield z córką Friedą Beate, absolwentką studiów medycznych. Frieda Beate Isserlin została asystentką w szpitalu w Sheffield, natomiast Max Isserlin nie mógł podjąć tam pracy i był na utrzymaniu córki. Zmarł w lutym 1941 roku po operacji przerostu prostaty, której poddał się w szpitalu w Sheffield; pochowany jest na tamtejszym żydowskim cmentarzu. Żona Ernestine z domu Sussmann przeżyła męża osiem lat. Brat Maxa Aron Isserlin, lekarz w klinice w Heidelbergu i Saarbrücken, emigrował do Palestyny. Syn Benedikt Sigmund studiował w Szwajcarii i Edynburgu historię, archeologię i orientalistykę.

</doc>
<doc id="1445186" url="https://pl.wikipedia.org/wiki?curid=1445186" title="Cerkiew Przemienienia Pańskiego w Siemuszowej">
Cerkiew Przemienienia Pańskiego w Siemuszowej

Cerkiew Przemienienia Pańskiego w Siemuszowej – drewniana filialna cerkiew greckokatolicka, znajdująca się w Siemuszowej, w powiecie sanockim.
Świątynia została włączona do podkarpackiego Szlaku Architektury Drewnianej.
Historia obiektu.
Cerkiew została wzniesiona w 1841. Cerkiew należała do parafii greckokatolickiej w Tyrawie Solnej. Od 1946 filialny kościół rzymskokatolicki pw. Chrztu Pańskiego, remontowany w 1978.
Architektura i wyposażenie.
Cerkiew prezentuje typ budownictwa ludowego w duchu klasycystycznym z wyraźnymi pierwiastkami latynizacji przejawiającymi się w nawiązaniu do tradycyjnego nurtu architektury sakralnej okresu józefińskiego. Jest to budynek o konstrukcji zrębowej, dwudzielny, z trójbocznie zamkniętym prezbiterium, nakryty dwukalenicowym dachem zwieńczonym baniastym hełmem. Od zachodu do cerkwi dobudowana jest szkieletowa wieża nakryta dachem namiotowym, również z hełmem. W przedłużeniu prezbiterium murowana zakrystia.
Wewnątrz zachował się klasycystyczny ikonostas z drugiej połowy XIX wieku, na ścianach babińca i nawy znajduje się polichromia figuralna.
Otoczenie.
Około 200 m powyżej cerkwi, na szczycie góry z pięknym widokiem, znajduje się duży cmentarz greckokatolicki, na którym można zobaczyć wiele kamiennych nagrobków, najstarsze pochodzą z początku XIX wieku. Cmentarz został odremontowany w 2008 przez Stowarzyszenie Dziedzictwo Mniejszości Karpackich, przy współudziale Stowarzyszenia Magurycz i Stowarzyszenia „Jeden Świat”.

</doc>
<doc id="1445194" url="https://pl.wikipedia.org/wiki?curid=1445194" title="Cerkiew św. Jana Ewangelisty w Borysławce">
Cerkiew św. Jana Ewangelisty w Borysławce

Cerkiew św. Jana Ewangelisty w Borysławce – nieistniejąca drewniana filialna cerkiew greckokatolicka, która znajdowała się w Borysławce, w gminie Fredropol, w powiecie przemyskim.
Cerkiew została zbudowana w 1750. Do 1847 była niezależną kaplicą, potem należała do parafii w Posadzie Rybotyckiej.
Po wysiedleniu ludności ukraińskiej cerkiew i zabudowania wsi zostały rozebrane.

</doc>
<doc id="1445197" url="https://pl.wikipedia.org/wiki?curid=1445197" title="Eugen Hallervorden">
Eugen Hallervorden

Eugen Hallervorden (ur. 17 lipca 1853 w powiecie Ragnit, zm. 22 września 1914) – niemiecki lekarz psychiatra. 
Praktykował w zakładzie psychiatrycznym w Allenbergu koło Wehlau. W 1886 roku objął funkcję dyrektora nowo powstałej placówki Kortau do roku 1891. W 1896 roku habilitował się i został Privatdozentem wykładającym psychiatrię na Uniwersytecie w Królewcu. Współpracował z Bernhardem Naunynem podczas jego prac doświadczalnych nad patofizjologią cukrzycy. Ojciec neuropatologa Juliusa Hallervordena (1882–1965).

</doc>
<doc id="1445198" url="https://pl.wikipedia.org/wiki?curid=1445198" title="Cerkiew św. Paraskewii w Hołuczkowie">
Cerkiew św. Paraskewii w Hołuczkowie

Cerkiew św. Paraskewii w Hołuczkowie - drewniana filialna cerkiew greckokatolicka, znajdująca się w Hołuczkowie, w gminie Tyrawa Wołoska.
Cerkiew włączono do podkarpackiego Szlaku Architektury Drewnianej.
Historia obiektu.
Cerkiew została zbudowana w 1858 przez miejscowego cieślę Konstiantyna Melnyka. W roku 1912 cerkiew została przebudowana, a w 1969 remontowana. Cerkiew należała do parafii greckokatolickiej w Tyrawie Solnej. Od 1946 cerkiew służy jako filialny kościół rzymskokatolicki.
Architektura i wyposażenie.
Cerkiew prezentuje typ budownictwa ludowego o skromnym programie architektonicznym w duchu klasycystycznym. Jest to cerkiew o konstrukcji zrębowej, trójdzielna, o prezbiterium zamkniętym trójbocznie, z dwoma zakrystiami. Dach dwuspadowy, z wieżyczką z sygnaturką. Wieża o konstrukcji słupowej z przedsionkiem w przyziemiu, przykryta dachem namiotowym z hełmem.
Wewnątrz cerkwi znajduje się kompletny ikonostas pochodzący z okresu budowy cerkwi, o wystroju późnobarokowym.
Otoczenie.
Obok cerkwi znajduje się cmentarz parafialny z kilkunastoma kamiennymi nagrobkami oraz rzeźba modlącej się Matki Boskiej na kolumnie. Cmentarz został odremontowany w 2008 przez Stowarzyszenie Dziedzictwo Mniejszości Karpackich, przy współpracy Stowarzyszeń Magurycz i Jeden Świat.
Około 500 metrów za cerkwią znajduje się drugi, opuszczony cmentarz greckokatolicki.

</doc>
<doc id="1445202" url="https://pl.wikipedia.org/wiki?curid=1445202" title="Paul Georges Dieulafoy">
Paul Georges Dieulafoy

Paul Georges Dieulafoy (ur. 18 listopada 1839 w Tuluzie, zm. 16 sierpnia 1911 w Paryżu) – francuski lekarz i chirurg. 
Studia medyczne w Paryżu ukończył w roku 1869. Był uczniem profesora Armanda Trousseau w paryskim szpitalu Hotel Dieu.
W roku 1870 skonstruował trokar do usuwania płynu z jamy otrzewnowej i z torbieli wątroby. W 1897 roku opisał zespół objawów ostrego zapalenia wyrostka robaczkowego (przeczulica skóry nad wyrostkiem, miejscowa bolesność uciskowa i zwiększone napięcie mięśni) nazywany triadą Dieulafoy. W tym samym roku opisał zmiany naczyniowe znane dziś jako zmiany Dieulafoya.
Znany był jako utalentowany wykładowca wykorzystujący dla utrzymania uwagi słuchaczy wrodzone zdolności aktorskie. Miał też talent do zbierania wywiadów lekarskich w taki sposób, by nie urazić ani nie zmęczyć pacjenta. 

</doc>
<doc id="1445207" url="https://pl.wikipedia.org/wiki?curid=1445207" title="Thomas Reichold">
Thomas Reichold



</doc>
<doc id="1445208" url="https://pl.wikipedia.org/wiki?curid=1445208" title="Gry Østvik">
Gry Østvik

Gry Østvik (ur. 14 sierpnia 1963) – norweska biathlonistka, dwukrotna medalistka mistrzostw świata.
Kariera.
W zawodach Pucharu Świata zadebiutowała 4 marca 1983 roku w Lappeenranta, wygrywając rywalizację w biegu indywidualnym. Były to pierwsze w historii zawody PŚ kobiet. Wyprzedziła tam dwie reprezentantki Finlandii: Pirjo Aalto i Tuulę Ylinen. W kolejnych startach jeszcze trzy razy stawała na podium zawodów tego cyklu: 6 stycznia 1984 roku w Falun ponownie wygrała bieg indywidualny, 21 stycznia 1984 roku w Ruhpolding wygrała sprint, a 10 marca 1984 roku w Lygna zajęła trzecie miejsce w biegu indywidualnym. Najlepsze wyniki osiągnęła w sezonie 1982/1983, kiedy zwyciężyła w klasyfikacji generalnej, zostając tym samym pierwszą triumfatorką Pucharu Świata kobiet w biathlonie. Ponadto w sezonie 1983/1984 zajęła trzecie miejsce, za swymi rodaczkami: Mette Mestad i Sanną Grønlid.
Podczas mistrzostw świata w Chamonix w 1984 roku wspólnie z Sanną Grønli i Siv Lunde zdobyła srebrny medal w sztafecie. Był to pierwszy w historii medal dla Norwegii w tej konkurencji. Wynik ten Norweżki w tym samym składzie powtórzyły na mistrzostwach świata w Egg rok później. W 1984 roku była też dwunasta w biegu indywidualnym i piąta w sprincie, a rok później zajęła odpowiednio dziewiąte i jedenaste miejsce.

</doc>
<doc id="1445209" url="https://pl.wikipedia.org/wiki?curid=1445209" title="James Collins (piłkarz)">
James Collins (piłkarz)

James Michael Collins (ur. 23 sierpnia 1983 w Newport) – piłkarz walijski grający na pozycji środkowego obrońcy.
Kariera klubowa.
Collins urodził się w Newport, ale karierę piłkarską rozpoczął w stolicy Walii, w Cardiff. Treningi rozpoczął w tamtejszym klubie Cardiff City, grającym w lidze angielskiej. W 2000 roku został włączony do kadry pierwszej drużyny, a w listopadzie 2000 zadebiutował w jej barwach, w meczu Pucharu Anglii z Bristol Rovers, wygranym przez Walijczyków 5:1. Przez pierwsze trzy sezony był rezerwowym, a Cardiff w 2001 roku awansowało z Division Three do Division Two, a w 2003 do Division One. Na zapleczu Premiership Collins grał przez dwa sezony, a w 2005 roku uznano go Najlepszym Młodym Piłkarzem Walii. Łącznie w barwach Cardiff rozegrał 66 meczów i zdobył 3 gole.
W lipcu 2005 roku Collins przeszedł do beniaminka Premiership, West Ham United. Do "The Hammers" trafił wraz z partnerem z linii obrony Cardiff, Dannym Gabbidonem, a suma transferu tej dwójki wyniosła 3,5 miliona funtów. Jednak z powodu kontuzji debiut Collinsa w nowym klubie opóźnił się. Zadebiutował on w rozgrywkach Pucharu Anglii, w meczu z Sheffield Wednesday (4:2). Z kolei po raz pierwszy w Premiership wystąpił 29 października w przegranym 0:2 wyjazdowym spotkaniu z Liverpoolem. W trakcie sezonu 2006/2007 kontuzji doznał Matthew Upson oraz Gabbidon i Collins do końca sezonu stworzył parę środkowych obrońców z Antonem Ferdinandem. 28 stycznia 2008 doznał kontuzji więzadeł kryżowych i nie wystąpił do końca sezonu 2007/2008.
Latem 2009 roku przeszedł do Aston Villi podpisując 4-letni kontrakt. Kwoty transferu nie ujawniono.
Kariera reprezentacyjna.
W reprezentacji Walii Collins zadebiutował 27 maja 2004 roku w zremisowanym 0:0 towarzyskim meczu z Norwegią. Wcześniej rozegrał 13 spotkań w reprezentacjach młodzieżowych w kategoriach U-19, U-20 i U-21.

</doc>
<doc id="1445210" url="https://pl.wikipedia.org/wiki?curid=1445210" title="Papillon">
Papillon



</doc>
<doc id="1445212" url="https://pl.wikipedia.org/wiki?curid=1445212" title="Eva Korpela">
Eva Korpela

Eva Korpela z d. Lundgren (ur. 31 października 1958 w Ulricehamn) – szwedzka biathlonistka, wielokrotna medalistka mistrzostw świata, a także dwukrotna zdobywczyni Pucharu Świata.
Kariera.
Pierwsze sukcesy osiągnęła podczas mistrzostw świata w Egg w 1985 roku. W biegu indywidualnym zdobyła tam brązowy medal, plasując się za Kaiją Parve z ZSRR i Norweżką Sanną Grønlid. Tym samym zdobyła pierwszy w historii kobiecego biathlonu medal dla Szwecji. Na rozgrywanych rok później mistrzostwach świata w Falun zdobyła medale we wszystkich trzech konkurencjach. W biegu indywidualnym zwyciężyła, zostając pierwszą w historii szwedzką mistrzynią świata w tej konkurencji. Następnie zajęła trzecie miejsce w sprincie, w którym wyprzedziły ją Kaija Parve i Nadija Biełowa. Ponadto wspólnie z Inger Björkbom i Sabiene Karlsson zdobyła też srebrny medal w sztafecie. Srebro w sztafecie zdobyła też rok później, na mistrzostwach świata w Lahti, startując z Inger Björkbom i Mią Stadig. Ostatnie medale wywalczyła podczas mistrzostw świata w Chamonix w 1988 roku. Najpierw była druga w sprincie, plasując się między Petrą Schaaf z RFN i Norweżką Anne Elvebakk. Parę dni później razem z Björkbom i Karlsson zajęła trzecie miejsce w sztafecie.
W zawodach Pucharu Świata zadebiutowała 6 stycznia 1984 roku w Falun, zajmując szóste miejsce w biegu indywidualnym. Tym samym już w debiucie zdobyła pierwsze punkty. Pierwszy raz na podium zawodów pucharowych stanęła 11 marca 1984 roku w Lygna, kończąc rywalizację w sprincie na drugiej pozycji. Rozdzieliła tam na podium swą rodaczkę - Anette Bouvin i Mette Mestad z Norwegii. W kolejnych startach jeszcze siedem razy stawała na podium zawodów tego cyklu, odnosząc jedno zwycięstwo: 14 lutego 1986 roku w Falun zwyciężyła w biegu indywidualnym w ramach mistrzostw świata. Najlepsze wyniki osiągnęła w sezonach 1985/1986 i 1986/1987, kiedy zwyciężała w klasyfikacji generalnej. Ponadto w sezonie 1984/1985 zajęła drugie miejsce, za Sanną Grønlid.

</doc>
<doc id="1445213" url="https://pl.wikipedia.org/wiki?curid=1445213" title="Aleksandra Kisielewska">
Aleksandra Kisielewska

Aleksandra Kisielewska (właśc. Aleksandra Maria Kisielewska-Trzcińska, ur. 4 września 1955 roku w Żyrardowie) – polska aktorka. Absolwentka PWST w Krakowie (1978).

</doc>
<doc id="1445214" url="https://pl.wikipedia.org/wiki?curid=1445214" title="Krystyna Bigelmajer">
Krystyna Bigelmajer

Krystyna Bigelmajer (ur. 10 października 1938 roku, zm. 28 sierpnia 1997) – polska aktorka.

</doc>
<doc id="1445215" url="https://pl.wikipedia.org/wiki?curid=1445215" title="Zadnia Dolina Łatana">
Zadnia Dolina Łatana



</doc>
<doc id="1445217" url="https://pl.wikipedia.org/wiki?curid=1445217" title="Sporty walki">
Sporty walki



</doc>
<doc id="1445219" url="https://pl.wikipedia.org/wiki?curid=1445219" title="Melaena">
Melaena



</doc>
<doc id="1445220" url="https://pl.wikipedia.org/wiki?curid=1445220" title="Sanda (miasto)">
Sanda (miasto)

 – miasto w Japonii, na wyspie Honsiu, w prefekturze Hyōgo.
Położenie.
Miasto położone jest w środkowej części prefektury Hyogo, na północ od stolicy prefektury Kobe. Powierzchnia miasta stanowi 3,1% powierzchni prefektury. Miasto graniczy z:
Historia.
Miasto otrzymało prawa miejskie 1 lipca 1958 roku.

</doc>
<doc id="1445222" url="https://pl.wikipedia.org/wiki?curid=1445222" title="Cerkiew Narodzenia Najświętszej Maryi Panny w Rakowej">
Cerkiew Narodzenia Najświętszej Maryi Panny w Rakowej

Cerkiew Narodzenia Najświętszej Marii Panny w Rakowej – drewniana filialna cerkiew greckokatolicka, znajdująca się w Rakowej, w gminie Tyrawa Wołoska.
Cerkiew została zbudowana około 1779. Jest to budynek o konstrukcji zrębowej, dwudzielny, z trójbocznie zamkniętym prezbiterium. Nad nawą znajduje się dach kalenicowy zwieńczony hełmem. Od zachodu przedsionek dobudowany około 1900. Nad przedsionkiem cerkwi znajduje się szkieletowa wieża nakryta dachem brogowym z hełmem. W wieży znajdują się dzwony z 1680 i 1715.
Wewnątrz cerkwi znajduje się ikonostas namalowany przez Zygmunta Bogdańskiego w 1894.
Cerkiew otoczona jest starodrzewem. Powyżej cerkwi znajdują się dwa cmentarze greckokatolickie, z małą liczbą nagrobków.
Po wojnie, od 1947, cerkiew wykorzystywano jako kościół rzymskokatolicki. Obecnie, po wybudowaniu nowego kościoła, cerkiew stoi opuszczona.

</doc>
<doc id="1445224" url="https://pl.wikipedia.org/wiki?curid=1445224" title="Brat naszego Boga (film)">
Brat naszego Boga (film)

Brat naszego Boga (oryg. "Our God's Brother") – film biograficzny w reżyserii Krzysztofa Zanussiego, zrealizowany na podstawie dramatu Karola Wojtyły "Brat naszego Boga". Film opowiada o życiu Adama Chmielowskiego. Zdjęcia powstały w Krakowie.

</doc>
<doc id="1445225" url="https://pl.wikipedia.org/wiki?curid=1445225" title="Alfred Dührssen">
Alfred Dührssen

Alfred Dührssen (ur. 23 marca 1862 w Heide, 11 października 1933) – niemiecki ginekolog i położnik. 
Życiorys.
Studiował medycynę na Uniwersytecie w Marburgu i w Akademii Lekarzy Wojskowych Cesarza Wilhelma, w 1886 roku został asystentem Adolfa Gusserowa (1836-1906) w Berlinie. W 1888 roku został "privatdozentem", w 1892 roku otworzył własną klinikę położniczą i ginekologiczną.

</doc>
<doc id="1445227" url="https://pl.wikipedia.org/wiki?curid=1445227" title="Siergiej Woronow">
Siergiej Woronow

Siergiej Abramowicz Woronow (fr. "Serge Voronoff", ros. Сергей Абрамович Воронов, ur. 10 lipca 1866 w Woroneżu, zm. 3 września 1951 w Lozannie) – francuski chirurg rosyjskiego pochodzenia, pamiętany za opracowanie techniki chirurgicznego przeszczepienia tkanki jąder małpy do jąder mężczyzn. Ostatnie doniesienia naukowe sugerują, że stosowana przez niego terapia mogła być skuteczna, dzięki właściwościom immunosupresyjnym komórek Sertolego, występującym w jądrach.
Kultura masowa.
Dzięki swojej wielkiej popularności terapia Woronowa przeniknęła do masowej kultury w latach 20. XX w. Irving Berlin skomponował piosenkę „Monkey-Doodle-Doo”, która pojawiła się w filmie Braci Marx "The Coconuts" ("Orzechy kokosowe"). Zawiera ona, między innymi, słowa: „If you're too old for dancing/Get yourself a monkey gland” („Jeśli jesteś zbyt stary by tańczyć/ weź se (wszczep) małpie jądro”). Został także wymyślony drink na bazie ginu, soku pomarańczowego, soku z grenadyny i absyntu – „The Monkey Gland” („Małpi gruczoł”).

</doc>
<doc id="1445228" url="https://pl.wikipedia.org/wiki?curid=1445228" title="Hans Sølling">
Hans Sølling

Hans Adolf Sølling (ur. 19 kwietnia 1879 w Skanii, zm. 5 listopada 1945) – duński neurochirurg szwedzkiego pochodzenia, pionier neurochirurgii w Danii. Uczęszczał do szkoły w Randers, studiował w Kopenhadze. Jego nauczycielami byli Christian Bohr, Hans Christian Gram, i anatom Jens Chievitz. Tytuł doktora medycyny otrzymał w czerwcu 1905 roku. Praktykował w Horsens. Jako pierwszy w Danii leczył chirurgicznie neuralgię trójdzielną, padaczkę, urazy czaszkowo-mózgowe, guzy mózgu, neuralgię językowo-gardłową i przepukliny oponowo-rdzeniowe. 

</doc>
<doc id="1445229" url="https://pl.wikipedia.org/wiki?curid=1445229" title="Józef Marceli Dzięcielski">
Józef Marceli Dzięcielski

Józef Marceli Dzięcielski herbu Jastrzębiec (ur. w 1768, zm. w 1839) – biskup rzymskokatolicki, biskup pomocniczy kujawski w latach 1819–1825, biskup diecezjalny lubelski w latach 1825–1839, od 1827 senator Królestwa Polskiego.
W 1826 był proboszczem włocławskiej kapituły katedralnej. Przeniósł katedrę wraz z kapitułą z Krasnegostawu do Lublina. W 1828 był członkiem Sądu Sejmowego mającego osądzić osoby oskarżone o zdradę stanu.
Jako senator 25 stycznia 1831 podpisał akt detronizacji Mikołaja I Romanowa.
W 1829 został kawalerem Orderu Świętego Stanisława I klasy.

</doc>
<doc id="1445230" url="https://pl.wikipedia.org/wiki?curid=1445230" title="Natalija Tobias">
Natalija Tobias

Natalija Tobias (ukr. Наталія Тобіас, po mężu Sydorenko, ukr. Сидоренко; ur. 22 listopada 1980 w Sierowie) – ukraińska lekkoatletka, biegaczka średniodystansowa, brązowa medalistka olimpijska z Pekinu w biegu na 1500 m. 
Wielokrotna mistrzyni i rekordzistka Ukrainy.
Kontrola antydopingowa przeprowadzona w trakcie trwania mistrzostw świata w Daegu wykazała obecność testosteronu w organizmie zawodniczki. Niecały rok później ponownie zbadano pobrane próbki, które drugi raz pokazały wynik pozytywny. Zawodniczka została zdyskwalifikowana na dwa lata (do 10 czerwca 2014).

</doc>
<doc id="1445231" url="https://pl.wikipedia.org/wiki?curid=1445231" title="Hiizu Miyake">
Hiizu Miyake

 – japoński lekarz patolog, profesor na Uniwersytecie Tokijskim i dziekan Szkoły Medycznej przy tym uniwersytecie. Tytuł doktora nauk medycznych otrzymał w 1888 r. Miał sześcioro dzieci; jego synem był Koichi Miyake, a zięciem Kinnosuke Miura.

</doc>
<doc id="1445240" url="https://pl.wikipedia.org/wiki?curid=1445240" title="Enjoy Yourself">
Enjoy Yourself

Enjoy Yourself – drugi studyjny album australijskiej piosenkarki Kylie Minogue. Został wydany 9 października 1989 roku. "Enjoy Yourself" był numerem 1 w Wielkiej Brytanii. Płyta zawiera 10 piosenek. Album sprzedał się w ponad 6 milionach egzemplarzy na całym świecie.
Lista utworów.
Międzynarodowa Edycja
Północnoamerykańska Edycja

</doc>
<doc id="1445241" url="https://pl.wikipedia.org/wiki?curid=1445241" title="Bułgarski Ludowy Związek Chłopski im. Nikoły Petkowa">
Bułgarski Ludowy Związek Chłopski im. Nikoły Petkowa

Bułgarski Ludowy Związek Chłopski im. Nikoły Petkowa () – bułgarska partia polityczna założona w 1945 przez działaczy ludowych, na czele których stał Nikoła Petkow. Jej głównym celem było wprowadzenie demokracji parlamentarnej w powojennej Bułgarii i zapobiegnięcie budowie systemu totalitarnego przez komunistyczny Front Ojczyźniany. W listopadzie 1946 wzięła udział w wyborach do Wielkiego Zgromadzenia Narodowego 6. kadencji zdobywając kilkadziesiąt mandatów deputowanych. Poparła likwidację monarchii i wprowadzenie ustroju republikańskiego. W sierpniu 1947 została rozwiązana przez komunistów, zaś jej lider Nikoła Petkow skazany na karę śmierci po wyreżyserowanym procesie. W okresie transformacji ustrojowej w grudniu 1989 działacze opozycji antykomunistycznej reaktywowali partię. W 1990 BLZCh im. Nikoły Petkowa nawiązał współpracę ze Związkiem Sił Demokratycznych i wziął udział w rozmowach przy okrągłym stole oraz w obradach Wielkiego Zgromadzenia Narodowego 7. kadencji. Po 1991 zerwał bliską współpracę z ZSD i utracił znaczenie na bułgarskiej scenie politycznej.
Historia Bułgarskiego Ludowego Związku Chłopskiego im. Nikoły Petkowa do 1947.
W 1944 na scenie politycznej Carstwa Bułgarii, zaangażowanego od 1941 w II wojnę światową po stronie koalicji hitlerowskiej, istniały dwie duże partie ludowe: Bułgarski Ludowy Związek Chłopski „Wrabcza 1”, który w dniach 2-9 września utworzył koalicyjny rząd oraz Bułgarski Ludowy Związek Chłopski im. Aleksandyra Stambolijskiego, nazywany często BLZCh „Pładne”, współpracujący z antyrządowym Frontem Ojczyźnianym, zorganizowanym pod egidą bułgarskich komunistów. 9 września 1944, cztery dni po wypowiedzeniu Bułgarii wojny przez Związek Radziecki, bojówki wspieranego przez Sowietów Frontu Ojczyźnianego dokonały zamachu stanu i szybko przejęły władzę w kraju. Tego samego dnia sformował się tymczasowy gabinet rządowy na czele z Kimonem Georgiewem, w skład którego weszli przedstawiciele Bułgarskiej Partii Komunistycznej, BLZCh „Pładne” (w tym jeden z jego liderów, Nikoła Petkow), Zwena, Bułgarskiej Robotniczej Partii Socjaldemokratycznej i niezależni eksperci. Nowy rząd przywrócił Konstytucję Tyrnowską i system wielopartyjny, zlikwidował ograniczenia swobód obywatelskich, a także skierował armię bułgarską do walki u boku Armii Czerwonej. 
Po przewrocie jako największa siła polityczna kraju wyłoniła się Bułgarska Partia Komunistyczna, której kierownictwo utrzymywało ścisłe kontakty z rządem radzieckim. Drugi pod względem znaczenia był BLZCh „Pładne”, którego przewodniczący Georgi Dimitrow - Gemeto powrócił w końcu września z emigracji. Wśród ludowców nie było zgody co do współpracy z komunistami. Przeciwny był jej Dimitrow, widzący zarówno w nazizmie jak i komunizmie poważne zagrożenie dla kraju. Niechętni jego osobie działacze Frontu Ojczyźnianego w 1945 doprowadzili do zmiany lidera BLZCh „Pładne”. Następcą Dimitrowa został Nikoła Petkow, który jednak również nie poparł dążeń komunistów do wprowadzenia władzy totalitarnej na wzór stalinowski. Pod jego wodzą ugrupowanie, nazywane później BLZCh im. Nikoły Petkowa, połączyło się w listopadzie z BLZCh „Wrabcza 1” i rozpoczęło walkę o zachowanie demokracji parlamentarnej. 
W 1945 zaplanowano wybory do Zgromadzenia Narodowego. Początkowo miały się one odbyć w sierpniu, ale na żądanie Petkowa i Kosty Lulczewa z Bułgarskiej Robotniczej Partii Socjaldemokratycznej, którzy obawiali się ich sfałszowania przez komunistów, zostały, za zgodą Stalina, odłożone na listopad. W międzyczasie Petkow usiłował uzgodnić z przedstawicielem Stanów Zjednoczonych, Maynardem Barnesem, obecność międzynarodowych obserwatorów w Bułgarii. Niezależnie od uzyskanego porozumienia opozycja ostatecznie podjęła decyzję o zbojkotowaniu wyborów i do parlamentu wszedł tylko Front Ojczyźniany. W tej sytuacji państwa zachodnie usiłowały, za pośrednictwem ZSRR, skłonić bułgarskich komunistów do włączenia opozycji pozaparlamentarnej w skład rządu. Petkow i Lulczew postawili jednak twarde warunki współpracy z Frontem Ojczyźnianym, w związku z czym propozycja upadła. 
8 września 1946 rząd rozpisał referendum na temat przyszłości monarchii. Podobnie jak wszystkie inne liczące się siły polityczne kraju oraz większość społeczeństwa, BLZCh im. Nikoły Petkowa poparł propozycję zmiany ustrojowej. W październiku odbyły się wybory do Wielkiego Zgromadzenia Narodowego w celu uchwalenia nowej konstytucji. Mimo narastających represji ze strony komunistów, których Stalin od 1946 zachęcał do przejęcia pełni władzy w kraju w związku z początkiem zimnej wojny, działacze partii opozycyjnych zdecydowali się kandydować i zdobyli ok. 100 mandatów (wobec 366 uzyskanych przez Front Ojczyźniany). Uzyskany wynik dawał im nadzieję na utrzymanie demokracji parlamentarnej w powojennej Bułgarii. Nadzieję tę dodatkowo rozbudziła paryska konferencja pokojowa z początku 1947, po której opozycja bułgarska oczekiwała rozpoczęcia wycofywania wojsk radzieckich z kraju. 12 marca prezydent Stanów Zjednoczonych Harry S. Truman ogłosił jednak swoją doktrynę, na mocy której Amerykanie związali się z Grecją i Turcją, pozostawiając Bułgarię w strefie wpływów Związku Radzieckiego. Tym samym opozycja antykomunistyczna utraciła poparcie z zewnątrz i wkrótce stała się celem brutalnej rozprawy ze strony Bułgarskiej Partii Komunistycznej. 5 czerwca 1947 Nikoła Petkow został aresztowany w budynku parlamentu, a następnie skazany na karę śmierci po wyreżyserowanym procesie. Mimo protestów opinii międzynarodowej, wyrok wykonano. Następnym krokiem komunistów było wydanie 26 sierpnia 1947 zakazu dalszej działalności opozycyjnego BLZCh, co oznaczało koniec istnienia ugrupowania.
Bułgarski Ludowy Związek Chłopski im. Nikoły Petkowa po 1989.
Na początku 1989, u schyłku Ludowej Republiki Bułgarii, działacze dawnego BLZCh im. Nikoły Petkowa skierowali do premiera Georgiego Atanasowa prośbę o rehabilitację Nikoły Petkowa oraz uchylenie zakazu działalności partii. 25 listopada tego samego roku uformował się komitet na rzecz reaktywowania ugrupowania, które stało się faktem 9 grudnia podczas specjalnie zwołanej konferencji. Tymczasowe kierownictwo BLZCh im. Nikoły Petkowa rychło włączyło się w rozmowy na temat zjednoczenia rodzącej się opozycji antykomunistycznej i powołania Związku Sił Demokratycznych (ZSD), a także w negocjacje z komunistami przy okrągłym stole. 15 stycznia 1990 władza ustosunkowała się do prośby ludowców i uchyliła zakaz działalności ugrupowania, zaś 3 lutego odbył się kolejny zjazd jego członków i sympatyków. Pierwszym przewodniczącym formacji został Milan Drenczew. W lipcu tego samego roku odbyły się pierwsze po 1946, demokratyczne wybory do Wielkiego Zgromadzenia Narodowego, w których BLZCh im. Nikoły Petkowa wystartował w ramach ZSD. Wkrótce po wyborach ścisła współpraca między ZSD i ludowcami, którzy uważali, że ich partia powinna istnieć samodzielnie na scenie politycznej kraju, została zerwana. Przejawem tego było poparcie przez ludowców projektu nowej konstytucji, opracowanego w porozumieniu z komunistami i zbojkotowanego przez 39 radykalnych posłów ZSD. 
Przed wyborami do Zgromadzenia Narodowego 36. kadencji, przewidzianymi na listopad 1991, ludowcy utworzyli wraz z Bułgarską Partią Socjaldemokratyczną koalicję o nazwie ZSD - Centrum, jednak później wystąpili z niej i ostatecznie wystartowali samodzielnie. Zarówno BLZCh im. Nikoły Petkowa, jak i ZSD - Centrum nie zdołali przekroczyć 4-procentowego progu wyborczego. W grudniu 1991 grupa niezadowolonych z osiągniętego wyniku ludowców wystąpiła z partii i założyła BLZCh im. Nikoły Petkowa w ZSD (bułg. "БЗНС „Никола Петков в СДС"), który ponownie związał się z głównym nurtem Związku Sił Demokratycznych. Pozostali działacze w 1992 zaangażowali się w negocjacje na temat zjednoczenia bułgarskich partii ludowych, którego jednak nie udało się osiągnąć.
W wyborach do Zgromadzenia Narodowego 37. kadencji przeprowadzonych w końcu 1994 BLZCh im. Nikoły Petkowa wystartował w koalicji z kilkoma innymi małymi partiami ludowymi. Koalicja zdobyła tylko 0,25% głosów i nie uzyskała ani jednego mandatu. 
W lutym 1997, przed majowymi wyborami do Zgromadzenia Narodowego 38. kadencji, BLZCh im. Nikoły Petkowa utworzył wraz z Partią Zielonych, Ruchem na rzecz Praw i Wolności i kilkoma mniejszymi partiami koalicję nazwaną Zjednoczeniem na rzecz Ocalenia Narodowego (bułg. "Обединение за национално спасение"). Koalicja zdobyła 7,6% głosów, co dało jej 19 mandatów deputowanych w 240-osobowym parlamencie. Początkowo współpracowała z reformatorskim rządem Iwana Kostowa, ale później przeszła do obozu jego krytyków. W połowie 1998 BLZCh im. Nikoły Petkowa opuścił koalicję z powodu nieporozumień z pozostałymi członkami.
W czerwcu 2001 odbyły się wybory do Zgromadzenia Narodowego 39. kadencji. BLZCh im. Nikoły Petkowa wystartował tym razem w koalicji z Narodowym Stowarzyszeniem - Bułgarski Ludowy Związek Chłopski, nazwanej Zjednoczone Siły Chłopskie (bułg. "Обединени земеделски сили"). Koalicja nie zdołała przekroczyć progu wyborczego i znalazła się poza parlamentem.
Po 2001 partia wielokrotnie prowadziła rozmowy na temat zjednoczenia z BLZCh Anastazji Dimitrowej-Moser oraz BLZCh Georgiego Pinczewa, jednak ich rezultaty były niejasne i niekiedy wzajemnie sprzeczne.

</doc>
<doc id="1445244" url="https://pl.wikipedia.org/wiki?curid=1445244" title="Grzegorz Lipiec (filmowiec)">
Grzegorz Lipiec (filmowiec)

Grzegorz Lipiec, pseudonim "Lipa" (ur. 16 kwietnia 1974 w Zielonej Górze) – polski reżyser i scenarzysta. Uprawia tzw. kino offowe. Studiuje montaż na PWSFTviT w Łodzi oraz pracuje jako montażysta TV w Telewizji Przewodowej Zielona Góra.
W 1990, w wieku 16 lat, z kolegami z zielonogórskiego Osiedla Piastowskiego założył amatorską grupę filmową "Sky Piastowskie". Grupa ma na swoim koncie 11 produkcji fabularnych.

</doc>
<doc id="1445248" url="https://pl.wikipedia.org/wiki?curid=1445248" title="Blessing Okagbare">
Blessing Okagbare

Blessing Okagbare (ur. 9 października 1988 w Sapele) – nigeryjska lekkoatletka, sprinterka, trójskoczkini i skoczkini w dal, srebrna medalistka olimpijska z Pekinu (2008) oraz wicemistrzyni świata z Moskwy (2013) w skoku w dal. Wielokrotna mistrzyni i rekordzistka Nigerii.

</doc>
<doc id="1445249" url="https://pl.wikipedia.org/wiki?curid=1445249" title="Blessing Akagbare">
Blessing Akagbare



</doc>
<doc id="1445251" url="https://pl.wikipedia.org/wiki?curid=1445251" title="Leftfield">
Leftfield

Leftfield – duet muzyków i producentów muzycznych, Paula Daleya (wcześniej The Rivals, A Man Called Adam, Brand New Heavies) i Neila Barnesa, założony w 1989 roku w Londynie. Nazwa Leftfield została użyta przez Barnesa na potrzeby singla "Not Forgotten", zanim Paul Daley rozpoczął z nim współpracę podczas remiksowania i tworzenia nowych utworów. Leftfield uważani są za pionierów w gatunku intelligent dance music i progressive house, jako jedni z pierwszych łączyli house z dubem i reggae. Obok The Chemical Brothers i Underworld jako jedni z pierwszych grali na żywo z wokalistami. Scott Kirkland z The Crystal Method w 2005 roku stwierdził, że Leftfield to "najlepsza grupa grająca muzykę elektroniczną, kropka" ("The best Electronic band, period!").

</doc>
<doc id="1445256" url="https://pl.wikipedia.org/wiki?curid=1445256" title="Anna Bukowska (krytyk literacki)">
Anna Bukowska (krytyk literacki)

Anna Kira Bukowska-Dwernicka (ur. 6 lutego 1930 w Bydgoszczy, zm. 2 listopada 2021) – eseistka i krytyk literacki.
Ukończyła filologię romańską na Uniwersytecie Jagiellońskim Debiutowała w 1952 r. na łamach tygodnika „Nowa Kultura” jako krytyk literacki. W latach 1952–1959 była członkiem redakcyjnego tygodnika „Nowa Kultura”, a w latach 1961–1966 dwutygodnika „Współczesność”. W latach 1967–1990 była członkiem zespołu redakcyjnego miesięcznika „Miesięcznik Literacki” (Warszawa).
Spoczywa na Cmentarzu Wojskowym na Powązkach.

</doc>
<doc id="1445257" url="https://pl.wikipedia.org/wiki?curid=1445257" title="Umba">
Umba



</doc>
<doc id="1445260" url="https://pl.wikipedia.org/wiki?curid=1445260" title="Młodzieżowe Mistrzostwa Europy w Lekkoatletyce 1999">
Młodzieżowe Mistrzostwa Europy w Lekkoatletyce 1999

II Młodzieżowe Mistrzostwa Europy w Lekkoatletyce rozgrywane były w dniach 29 lipca - 1 sierpnia 1999 w Göteborgu w Szwecji. W zawodach startowali zawodnicy, którzy nie ukończyli 23 lat.

</doc>
<doc id="1445262" url="https://pl.wikipedia.org/wiki?curid=1445262" title="HSC Boomerang">
HSC Boomerang

HSC Boomerang – szybki prom pasażersko-samochodowy (HSC) należący w latach 1997–2001 do Polskiej Żeglugi Bałtyckiej. Później eksploatowany przez innych armatorów pod nazwą Tallink AutoExpress 2.
Stępkę pod budowę katamaranu typu AutoExpress 82 (kadłub nr 53) położono w australijskiej stoczni Austal Ships z Henderson 1 marca 1996 roku. Dokładnie rok później 1 marca 1997 jednostka została zwodowana. Zbudowany został na ryzyko stoczni jako tzw. budowa spekulacyjna. Wykańczany prom został zakupiony 18 marca 1997 roku przez PŻB, a prace wykończeniowe zakończono z końcem kwietnia tego samego roku. Prom przypłynął do Polski, do portu w Ṡwinoujściu 25 maja 1997 po 25 dniach żeglugi (z Henderson w zachodniej Australii). Jednostka stanowiła zupełnie nową jakość w przewozach pasażerskich PŻB: konstrukcja wykonana całkowicie ze stopów aluminiowych i kompozytów, prędkość eksploatacyjna powyżej 40 węzłów (na próbach 48 w.), napęd wodnoodrzutowy, całkowicie elektroniczny mostek kapitański ze sterowaniem za pomocą ekranów dotykowych i joysticka zamiast koła sterowego.
Matką chrzestną jednostki była żona ówczesnego prezydenta RP – Jolanta Kwaśniewska. Ceremonia chrztu miała miejsce 23 czerwca 1997 w Świnoujściu. Tego samego dnia statek wszedł do eksploatacji i do 15 października 2000 w sezonie letnim pływał na linii Świnoujście – Malmö. Podróż do Szwecji trwała 4 godziny 15 minut zamiast ośmiu, dlatego też nie było na promie kabin, pasażerowie siedzieli w fotelach lotniczych. Zabierał do 700 pasażerów i max. 175 samochodów osobowych lub 10 autobusów i 70 samochodów. Statek okazał się jednak mało dochodowy – w pierwszym sezonie odbył 230 rejsów tam i z powrotem, przewożąc średnio w jedną stronę 142 pasażerów (obłożenie tylko 20%), 36 samochodów osobowych i niecałe 0,4 autobusu.
W 2001 prom z powodów ekonomicznych i eksploatacyjnych został sprzedany zarejestrowanemu na Cyprze armatorowi Hansalink Ltd. (operator: estoński Tallink z Tallinna). W październiku 2009 został zakupiony przez Consolidada de Ferrys C.A., armatora z Wenezueli a od około 2017 na skutek postępującego kryzysu ekonomicznego w tym kraju zaprzestano konserwacji i eksploatacji promu. W nocy 6 sierpnia 2018 podczas postoju w porcie Puerto de Guanta porzucony prom częściowo zatonął.
Poprzedzające wprowadzenie Boomeranga promy siostrzane serii Auto Express 82: Delphin (TT-Line - w serwisie Niemcy-Pd Szwecja), Felix (Scandlines - w serwisie Szwecja-Dania)

</doc>
<doc id="1445268" url="https://pl.wikipedia.org/wiki?curid=1445268" title="Marek Bukowski (pisarz)">
Marek Bukowski (pisarz)

Marek Bukowski (ur. 14 września 1959 w Warszawie) – polski prozaik.
Ukończył studia na Wydziale Elektrycznym Politechniki Warszawskiej. Debiutował w 1984 r. na łamach miesięcznika "Twórczość" jako prozaik. Jest konstruktorem w Zakładzie Aparatury Mikrofalowej "Wilnar".

</doc>
<doc id="1445269" url="https://pl.wikipedia.org/wiki?curid=1445269" title="Umba (osiedle)">
Umba (osiedle)

Umba (ros. Умба) - osiedle typu miejskiego w obwodzie murmańskim w Rosji, położone na Półwyspie Kolskim, przy ujściu rzeki Umba do Zatoki Kandałaksza. W roku 2010 mieszkały tam 5532 osoby.
Liczba ludności w miejscowości systematycznie spada. Według spisu powszechnego z 2002 roku miała 6497 mieszkańców, zaś w 1989 było to 8309 mieszkańców.

</doc>
<doc id="1445271" url="https://pl.wikipedia.org/wiki?curid=1445271" title="Bruno Jentzsch">
Bruno Jentzsch

Bruno Wolfgang Heinz Jentzsch (ur. 8 czerwca 1917 w Zittau, zm. 11 maja 1994 w Spirze) – zbrodniarz nazistowowski, członek załogi obozu koncentracyjnego Mauthausen-Gusen i SS-Hauptscharführer.
W latach 1940–1942 pełnił służbę w "Gusen I", podobozie Mauthausen, jako adiutant komendanta Karla Chmielewskiego. W latach 1941–1942 organizował tzw. "Totbadeaktionen", podczas których mordowano niezdolnych do pracy więźniów wielu narodowości (między innymi Żydów, obywateli radzieckich, Polaków, Czechów i Hiszpanów). W 1968 w związku ze zbrodniami popełnionymi w trakcie "Totbadeaktionen" odbył się proces przed zachodnioniemieckim sądem w Hagen, a na ławie oskarżonych zasiadło czterech byłych esesmanów, wśród nich Bruno Jentzsch. Jentzsch skazany został na dożywocie, dwóch oskarżonych na terminowe kary pozbawienia wolności, a jednego uniewinniono. W 1982 roku został zwolniony.

</doc>
<doc id="1445272" url="https://pl.wikipedia.org/wiki?curid=1445272" title="Umba (rzeka w Rosji)">
Umba (rzeka w Rosji)

Umba (ros. "Умба") – rzeka na Półwyspie Kolskim, w obwodzie murmańskim, w Rosji. Ma 123 km długości, wypływa z jeziora Umboziero, uchodzi do Zatoki Kandałaksza.

</doc>
<doc id="1445276" url="https://pl.wikipedia.org/wiki?curid=1445276" title="Umba (rzeka w Afryce)">
Umba (rzeka w Afryce)

Umba - rzeka w Tanzanii i Kenii, uchodzi do Oceanu Indyjskiego. 
Z nanosu rzecznego w Dolinie Umba na terytorium Tanzanii wydobywane są szafiry Umba.

</doc>
<doc id="1445278" url="https://pl.wikipedia.org/wiki?curid=1445278" title="Umba (dolina)">
Umba (dolina)

Dolina Umba - kraina geograficzna i dolina w Tanzanii, która jest jedynym na świecie źródłem wydobycia szafirów Umba. Przez dolinę przepływa także rzeka Umba.

</doc>
<doc id="1445282" url="https://pl.wikipedia.org/wiki?curid=1445282" title="Polskie Towarzystwo Medycyny Seksualnej">
Polskie Towarzystwo Medycyny Seksualnej

Polskie Towarzystwo Medycyny Seksualnej – stowarzyszenie powstałe na początku kwietnia 2004 roku, z inicjatywy lekarzy tworzących Komitet Założycielski. Skupia wyłącznie lekarzy specjalistów seksuologii, oraz lekarzy innych specjalności o uznanym dorobku naukowym i zawodowym, którzy w swej codziennej pracy zajmują się pacjentami z problemami w życiu seksualnym.
Organizacja współpracuje z Polskim Towarzystwem Seksuologicznym.
PTMS w 2005 roku uzyskało afiliację Europejskiego Towarzystwa Medycyny Seksualnej.
Na swojej stronie internetowej podaje listę rekomendowanych gabinetów seksuologicznych.

</doc>
<doc id="1445285" url="https://pl.wikipedia.org/wiki?curid=1445285" title="Bow (Londyn)">
Bow (Londyn)

Bow – wschodni obszar londyńskiej dzielnicy Tower Hamlets. Rejon głównie mieszkalny, leżący w pobliżu dwóch największych dzielnic finansowych Londynu oraz centrów światowego biznesu, tj. The City (około 5 km) oraz Canary Wharf (około 3,8 km).
Centralnym punktem Bow jest Bow Church, który razem ze starym przykościelnym cmentarzem jest małą "wysepką" rozdzierającą drogę na dwie części. Wybudowanie niedaleko tunelu Blackwell pod Tamizą, łączącego północny Londyn z południowym, spowodowało większe natężenie ruchu następstwem czego było rozrośnięcie się drogi dojazdowej z dwóch pasów ruchu do pokaźnej autostrady (6 pasów ruchu).
Rejon ten otrzymał kod pocztowy "E3", a jego geograficznymi granicami są: "Grove Road" na zachodzie, "Victoria Park" na północy, rzeka "Lee" na wschodzie oraz "Mile End Road" na południu.

</doc>
<doc id="1445288" url="https://pl.wikipedia.org/wiki?curid=1445288" title="Holger Nielsen (sportowiec)">
Holger Nielsen (sportowiec)

Holger Louis Nielsen (ur. 18 grudnia 1866 w Kopenhadze, zm. 26 stycznia 1955 w Hellerup) – duńsk] szermierz, strzelec i lekkoatleta.
W 1896 na igrzyskach olimpijskich w Atenach wziął udział w turnieju szablistów. Z czterech walk wygrał dwie, a dwie przegrał, co pozwoliło mu zająć trzecie miejsce w zawodach.
W zawodach strzeleckich wystartował w czterech konkurencjach. Z turnieju w strzelaniu z karabinu wojskowego wycofał się po pierwszym dniu zmagań. W zawodach strzeleckich z pistoletu wojskowego zajął piąte miejsce. Zajął trzecie miejsce w strzelaniu z pistoletu szybkostrzelnego (był ostatni wśród zawodników, którzy ukończyli konkurencję). Najlepszą lokatę – drugą – zajął w zawodach strzeleckich z pistoletu dowolnego.
Nielsen uczestniczył też w konkursie rzutu dyskiem, gdzie zajął miejsce od 5 do 9.

</doc>
<doc id="1445289" url="https://pl.wikipedia.org/wiki?curid=1445289" title="Szafir Umba">
Szafir Umba



</doc>
<doc id="1445294" url="https://pl.wikipedia.org/wiki?curid=1445294" title="Lucian Burdujan">
Lucian Burdujan

Lucian Burdujan (ur. 18 lutego 1984 w Piatra Neamţ) – rumuński piłkarz, grający na pozycji napastnika.
Kariera piłkarska.
Wychowanek klubu Ceahlăul Piatra Neamţ, w barwach którego w 2002 rozpoczął karierę piłkarską. W 2004 przeszedł do Rapidu Bukareszt, ale nie mógł grać regularnie w pierwszej jedenastce. Jego najlepszy moment w Rapidzie był pierwszym sezonie, kiedy udało mu się zdobyć 8 bramek. W sezonie 2006/07 doznał kontuzji, przez co stracił niemal cały sezon. Latem 2008 przeniósł się do FC Vaslui. Swoją pierwszą bramkę dla Vaslui zdobył przeciwko Neftçi PFK w Pucharze Intertoto. Na koniec sezonu 2008/09 był najlepszym strzelcem klubu we wszystkich rozgrywkach. Na początku 2011 został piłkarzem Steaui Bukareszt. 24 czerwca 2011 podpisał 2,5-letni kontrakt z Czornomorcem Odessa, w którym występował do 1 czerwca 2013. 7 listopada 2013 roku jako wolny agent podpisał kontrakt z Tawriją Symferopol. Ale już 23 kwietnia 2014 roku z przyczyny nie otrzymania przez dłuższy czas wypłaty anulował kontrakt z krymskim klubem. 18 września 2014 został piłkarzem Howerły Użhorod. Podczas przerwy zimowej sezonu 2014/15 opuścił zakarpacki klub.
Kariera reprezentacyjna.
W latach 2003–2005 bronił barw młodzieżowej reprezentacji Rumunii.

</doc>
<doc id="1445296" url="https://pl.wikipedia.org/wiki?curid=1445296" title="Kino (zespół muzyczny)">
Kino (zespół muzyczny)

Kino () – radziecki zespół rockowy założony w 1981 w Leningradzie przez Wiktora Coja, który do końca działalności zespołu pozostał jego liderem. Kino i Coj do dzisiaj są ikonami rosyjskiej popkultury.
Muzykę zespołu można usłyszeć w filmie Siergieja Bodrowa Jr. "Córki mafii". Dzieje zespołu były inspiracją nakręconego w 2018 filmu "Lato" w reżyserii Kiriłła Sieriebriennikowa.
Historia.
Zespół powstał latem 1981 w Leningradzie jako Garin i hiperboloidy (Гарин и гиперболоиды). W pierwszym składzie znajdowali się Wiktor Coj (gitara i wokal), Aleksiej Rybin (gitara) i Oleg Walinski (perkusja), który niedługo potem musiał opuścić zespół na skutek poboru do wojska. Rok później nazwa została zmieniona na „Kino”. Ponieważ w Związku Radzieckim muzyka rockowa była uważana za „burżuazyjną”, Kino grało koncerty tylko w „podziemnych” klubach i w prywatnych mieszkaniach.
Latem 1982 został wydany ich pierwszy album, "45" (został tak nazwany z powodu swojej długości). Album powstał w oparciu o współpracę z zespołem Akwarium, jednak sprzedawany był metodą „undergroundową”. Jeszcze przed 1981 Coj nawiązał współpracę z liderem owej grupy – Borysem Griebienszczikowem, który udzielał się na kilku następnych nagraniach grupy. W 1983 wydano zawierający dema album zatytułowany "46", który powstał w charakterze bootlegu i nie był uznawany przez grupę za oficjalny. Krótko potem Rybin i Coj pokłócili się z powodu ich stosunku do grupy, w wyniku czego ten pierwszy odszedł z Kina, a jego miejsce zajął Jurij Kasparian. W 1984 do grupy dołączyli perkusista Gieorgij Gurianow i basista Aleksandr Titow. Wtedy grupa wydała swój drugi album zatytułowany "Naczalnik Kamczatki", którego nazwa wzięła się z pracy Coja jako palacza w znajdującej się w jego bloku kotłowni nazywanej „Kamczatką”. Z owej płyty pochodzi jeden z największych hitów zespołu, zatytułowany "Poslednij gieroj". W roku 1985 wydano trzeci album – "Eto nie lubow". Wtedy też Titow został zastąpiony na basie przez Igora Tichomirowa. Skład grupy uległ ostatecznej krystalizacji i do końca jej istnienia tworzyli ją Coj, Tichomirow, Kasparian i Gurianow.
Kino do 1986 pozostawało zespołem undergroundowym. Sytuacja ta zmieniła się, kiedy państwowe przedsiębiorstwo Miełodija wydało album "Nocz" zawierający nowe utwory. Stał się on hitem w ZSRR i przełomem w historii grupy, której popularność zaczęła wzrastać. Sam Coj jednak skrytykował tę płytę, gdyż została ona wydana bez wiedzy zespołu. Największą popularnością cieszył się wydany w 1988 album "Gruppa krowi", którego tytułowa piosenka jest uznawana za sztandarowy przebój Kina. Z płyty tej pochodzą również inne znane utwory takie jak "Zakroj za mnoj dwier", czy "Stuk". Rok później grupa wylansowała płyty "Zwiezda po imieni Sołnce" i "Poslednij Gieroj", które podobnie jak ich poprzedniczki, stały się hitami.
Nocą 15 sierpnia 1990 wracający z łowienia ryb Coj zginął w wypadku samochodowym na 35. kilometrze trasy Sloka-Talsi, po tym jak zderzył się z autobusem. Zespół przygotowywał się wówczas do trasy koncertowej po Japonii i Korei Południowej. Zgon lidera doprowadził do rozwiązania grupy. Materiały nagrane przez wokalistę trafiły na płytę "Czornyj Albom" wydaną wkrótce po tym zdarzeniu. Pozostali członkowie zebrali się po raz ostatni w 2011 i nagrali ostatnią piosenkę Coja zatytułowaną "Ataman". Dwa lata później, 20 lipca 2013, zmarł Gurianow. Kasparian wraz z byłym liderem zespołu Nautilus Pompilius – Wiaczesławem Butusowem założyli w 1997 grupę U-Piter, która istniała do 2017. Tichomirow zaś grał przez pewien czas w zespole Jurija Szewczuka – DDT. W 2020 Tichomirow, Kasparian i Titow za namową syna Coja – Aleksandra – postanowili zagrać dwa koncerty jako Kino, które odbyły się w październiku i listopadzie tegoż roku. Podczas nich wykorzystano archiwalne nagrania wokalisty.

</doc>
<doc id="1445298" url="https://pl.wikipedia.org/wiki?curid=1445298" title="Rénmín Rìbào">
Rénmín Rìbào



</doc>
<doc id="1445301" url="https://pl.wikipedia.org/wiki?curid=1445301" title="Łotewska Droga">
Łotewska Droga

Łotewska Droga (łot. "Latvijas Ceļš", LC) – liberalna partia polityczna na Łotwie, jeden z podmiotów centroprawicowej koalicji rządzącej krajem od 2007 do 2009, następnie część zjednoczonej partii LPP/LC.
Historia.
Łotewska Droga powstała 25 września 1993 jako ugrupowanie założone przez dawnych członków Frontu Ludowego Łotwy o poglądach umiarkowanych oraz część dawnej emigracji łotewskiej (m.in. Gunarsa Meierovicsa). Partia wygrała pierwsze wolne wybory do Sejmu w 1993 uzyskując 32,4% i stała się wiodącą częścią rządzącej koalicji. Jej członkowie pełnili kilkakrotnie funkcje premierów: Valdis Birkavs (1993–1994), Māris Gailis (1994–1995), Vilis Krištopans (1998–1999) i Andris Bērziņš (2000–2002). 
W kolejnych wyborach poparcie dla partii znacząco malało (14.6% w 1995; 18,0% w 1998), aż w 2002 znalazła się poza Sejmem. W wyborach z 2006 LC startowała w koalicji z Pierwszą Partią Łotwy uzyskując w Sejmie 5 mandatów i stając się częścią obozu rządzącego. Od grudnia 2007 jej lider Ivars Godmanis był po raz drugi premierem Łotwy. W 2007 ugrupowanie połączyło się oficjalnie z chrześcijańsko-narodową Pierwszą Partią Łotwy. W marcu 2009 zjednoczona już LPP/LC opuściła centroprawicową koalicję rządzącą Łotwą, zaś w grudniu 2011 uległa rozwiązaniu. 
Partia była stowarzyszona z międzynarodówką liberalną. W Parlamencie Europejskim reprezentował ją zasiadający w klubie Liberałów i Demokratów były minister spraw zagranicznych Georgs Andrejevs. Od 2009 do 2011 posłem LPP/LC w Strasburgu był Ivars Godmanis.

</doc>
<doc id="1445302" url="https://pl.wikipedia.org/wiki?curid=1445302" title="Filippo Brizzi">
Filippo Brizzi

Filippo Brizzi (1603 - 1675) – włoski malarz barokowy. Urodzony w Bolonii. Syn malarza-rzeźbiarza Francesco Brizzi. Filippo był uczniem Guido Reni. 
Namalował dla kościoła pod wezwaniem św. Sylwestra w Bolonii nastawę reprezentującą "Świętą Dziewicę Maryję ze św. Janem Chrzcicielem i św. Sylwestem".

</doc>
<doc id="1445303" url="https://pl.wikipedia.org/wiki?curid=1445303" title="Mike Temwanjera">
Mike Temwanjera

Mike Temwanjera (ur. 21 maja 1982 w Harare) – zimbabwejski piłkarz grający na pozycji napastnika.
FC Vaslui.
Puchar Intertoto
1. miejsce: 2008

</doc>
<doc id="1445304" url="https://pl.wikipedia.org/wiki?curid=1445304" title="Lovemore Moyo">
Lovemore Moyo

Lovemore Moyo (ur. 29 stycznia 1965 w Kezi) – zimbabweński polityk, przewodniczący Izby Zgromadzenia od 25 sierpnia 2008 do 3 września 2013. Narodowy Przewodniczący Ruchu na rzecz Demokratycznej Zmiany (MDC).
Życiorys.
Lovemore Moyo urodził się w miejscowości Kezi w Matabelelandzie Południowym w ówczesnej Rodezji Południowej. W 1977, w wieku 12 lat, przerwał edukację i wyjechał do Zambii, by przejść szkolenie wojskowe w organizacji ZIPRA (Niezależnej Ludowej Rewolucyjnej Armii Zimbabwe), militarnym skrzydle ZAPU kierowanym przez Joshuę Nkomo. Do Zimbabwe powrócił w 1980. W 1990 Moyo zakończył edukację na szczeblu średnim.
W 1999 Lovemore Moyo był jednym z założycieli Ruchu na rzecz Demokratycznej Zmiany (MDC, "Movement for Democratic Change"). Został jego sekretarzem w prowincji Matabeleland Południowy. W czerwcu 2000 został wybrany do Izby Zgromadzenia (niższa izba parlamentu) z okręgu Matobo w Matabelelandzie Południowym. Był członkiem parlamentarnego Komitetu Edukacji, Sportu i Kultury. W wyborach parlamentarnych w marcu 2005 uzyskał reelekcję. 
W wyniku wyborów parlamentarnych z 29 marca 2008 po raz trzeci dostał się parlamentu jako przedstawiciel MDC. 25 sierpnia 2008 na pierwszym posiedzeniu nowego parlamentu, został wybrany przewodniczącym Izby Zgromadzenia, uzyskując 110 z 208 głosów deputowanych. Moyo został pierwszym politykiem na tym stanowisku, który nie jest członkiem rządzącej partii ZANU-PF.

</doc>
<doc id="1445306" url="https://pl.wikipedia.org/wiki?curid=1445306" title="H. L. Mencken">
H. L. Mencken



</doc>
<doc id="1445310" url="https://pl.wikipedia.org/wiki?curid=1445310" title="Giacinto Bellini">
Giacinto Bellini

Giacinto Bellini - włoski malarz, aktywny w epoce baroku (XVII w.). Urodzony w Bolonii, był uczniem Francesco Albani. Malował w pracowni Franceschino Caracci.

</doc>
<doc id="1445311" url="https://pl.wikipedia.org/wiki?curid=1445311" title="Cage the Elephant">
Cage the Elephant

Cage the Elephant – zespół rockowy założony w 2006 roku w Bowling Green w stanie Kentucky (USA). Debiutancki album grupy, "Cage the Elephant" został wydany 23 czerwca 2008 roku. Utwór „Ain't No Rest For the Wicked” został wykorzystany w intro gry Borderlands i serialu Lucyfer.

</doc>
<doc id="1445314" url="https://pl.wikipedia.org/wiki?curid=1445314" title="Irena Węgierska">
Irena Węgierska

Irena Węgierska, właśc. Pryska, węg. Piroska (ur. ok. 1088, zm. ok. 1134 w Bitynii) – bizantyńska cesarzowa, święta Kościoła prawosławnego.
Życiorys.
Na chrzcie otrzymała imię Piroska. Była córką króla Węgier Władysława I Świętego z dynastii Arpadów oraz Adelajdy Szwabskiej (ur. przed 1077, zm. w maju 1090), córki Rudolfa Szwabskiego.
W 1104 roku przeszła na prawosławie i poślubiła cesarza bizantyńskiego Jana II Komnena. Na powtórnym chrzcie przyjęła imię Irena.
Para cesarska doczekała się ósemki dzieci.
Irena nie odegrała znaczącej roli w polityce. Poświęciła się wychowaniu dzieci i sprawom religijnym. Jako żona cesarza zajęła się fundacją klasztoru Pantokratora w Konstantynopolu (dzis. Stambuł) i złączonego z nim szpitala. Na łożu śmierci miała przyjąć imię zakonne Ksene.
W synaksarionach wspominana jest 14 sierpnia.

</doc>
<doc id="1445317" url="https://pl.wikipedia.org/wiki?curid=1445317" title="Bitwa nad Sarandí">
Bitwa nad Sarandí

Bitwa nad Sarandí – starcie zbrojne, które miało miejsce 12 października 1825 r. w początkowej fazie wojny brazylijsko-argentyńskiej (przed jej formalnym wypowiedzeniem).
Brazylijscy dowódcy, Bento Gonçalves da Silva i Bento Manuel Ribeiro połączyli swoje siły, zbierając łącznie ok. 2200 żołnierzy. Przeciwko tej sile, nad potokiem Sarandí, płk Juan Antonio Lavalleja zgromadził ok. 2000 żołnierzy urugwajskiej milicji, między Florida i Durazno. 
Walki rozpoczęły się o 9 rano, gdy kawaleria lewego skrzydła Urugwajczyków uderzyła na prawe skrzydło brazylijskie (450 piechurów i 400 jeźdźców pod komendą Gonçalvesa. Po zaciętej walce, natarcie zakończyło się sukcesem, rozpraszając siły obrońców.
Prawe skrzydło armii urugwajskiej (700 kawalerzystów wspartych przez jedno działo polowe, dca. Pablo Zufriategui) powstrzymało marsz 300 żołnierzy brazylijskich, a następnie przeszło do kontrataku. Natomiast w centrum początkowo przewagę mieli Brazylijczycy: ich obrona załamała natarcie urugwajskie; ostatecznie jednak, po wprowadzeniu przez Lavajalla rezerw, opór brazylijski się koło południa załamał, i wycofali się oni, ze stratą 200 zabitych i 630 rannych i wziętych do niewoli. Straty urugwajskie były znacznie niższe, wynosząc 35 zabitychi 90 rannych
Po bitwie, Argentyna zdecydowała się oficjalnie wypowiedzieć wojnę Brazylii (10 grudnia 1825 ). Urugwajczycy szybko opanowali interior, i na początku 1826 w rękach brazylijskich pozostawały jedynie Colonia del Sacramento, Maldonado i Montevideo. Rozpoczęła się też wojna na morzu, bo brazylijski admirał Rodrigo Lobo ogłosił blokadę portów argentyńskich.

</doc>
<doc id="1445321" url="https://pl.wikipedia.org/wiki?curid=1445321" title="Matt Long">
Matt Long

Matthew Clayton „Matt” Long (ur. 18 maja 1980 w Winchester) – amerykański aktor.
Życiorys.
Urodził się w Winchester w Kentucky. Wychowywał się z młodszym bratem. Zaczął grać w przedstawieniach w szkole podstawowej. Był członkiem braterstwa Sigma Alpha Epsilon. Studiował na Western Kentucky University, gdzie poznał swoją przyszłą żonę Lora Chaffins. Wzięli ślub 23 kwietnia 2005. Zamieszkał w Hollywood. 
Po ukończeniu uniwersytetu, w 2002 przeniósł się do Nowego Jorku i znalazł pracę w wielu produkcjach teatralnych. Zadebiutował na ekranie jako szeregowy Smith w przygodowym dramacie wojennym "The Greatest Adventure of My Life" (2002) u boku Pata Hingle’a. W latach 2004-2005 występował w roli Jacka McCallistera w dobrze przyjętym przez krytyków serialu The WB "Jack &amp; Bobby" z Christine Lahti i Loganem Lermanem. Po występie w telewizyjnym dreszczowcu "Pajęczyna pozorów" ("Deceit", 2006) z Emmanuelle Chriqui, zagrał postać młodego Johnny’ego Blaze’a w komiksowej adaptacji "Ghost Rider" (2007) i rolę Tylera Prince’a w komedii "Sydney i siedmiu nieudaczników". Powrócił na mały ekran grając idealistycznego współpracownika Dylana Hewitta w serialu ABC "The Deep End" (2010). Następnie przyjął rolę doktora Kyle’a Sommera w serialu fantastycznonaukowym SyFy "Helix" (2015). W 2019 został zaangażowany do roli Zeke’a Landona w serialu NBC "Turbulencje" ("Manifest"). 

</doc>
<doc id="1445323" url="https://pl.wikipedia.org/wiki?curid=1445323" title="Łopatki (przystanek kolejowy)">
Łopatki (przystanek kolejowy)

Łopatki – przystanek kolejowy w Klementowicach, w województwie lubelskim, w Polsce. Znajdują się tu 2 perony.
W roku 2017 przystanek obsługiwał 20–49 pasażerów na dobę.
W 2014 r. wyburzono budynek kas stojący wcześniej po południowej stronie toru. W związku z modernizacją linii kolejowej nr 7 w latach 2017–2019, przystanek ma być przeniesiony o ok. 500 m w stronę Lublina.

</doc>
<doc id="1445329" url="https://pl.wikipedia.org/wiki?curid=1445329" title="Światowy Turniej Kwalifikacyjny w piłce siatkowej mężczyzn do Igrzysk Olimpijskich 2008">
Światowy Turniej Kwalifikacyjny w piłce siatkowej mężczyzn do Igrzysk Olimpijskich 2008



</doc>
<doc id="1445334" url="https://pl.wikipedia.org/wiki?curid=1445334" title="George McCartney">
George McCartney

George McCartney (ur. 29 kwietnia 1981 w Belfaście) – piłkarz pochodzący z Irlandii Północnej grający na pozycji lewego obrońcy.
Kariera klubowa.
McCartney pochodzi ze stolicy Irlandii Północnej, Belfastu. Karierę piłkarską rozpoczął w angielskim Sunderlandzie A.F.C. W 2000 roku został włączony do kadry pierwszego zespołu. Zadebiutował w nim w meczu Pucharu Ligi Angielskiej z Luton Town. W Premier League zawodnik po raz pierwszy wystąpił 24 lutego w przegranym 0:2 wyjazdowym spotkaniu z Leicester City. W sezonie 2001/2002 występował w większej liczbie meczów "Czarnych Kotów", jednak w 2003 roku przeżył z nimi degradację do League Championship. Latem został mianowany kapitanem zespołu i przejął opaskę od Irlandczyka Jasona McAteera. Za swoją postawę w sezonie 2004/2005 został wybrany przez fanów Sunderlandu Piłkarzem Roku i przyczynił się do powrotu klubu do Premier League. Jednakże większość sezonu 2005/2006 spędził na leczeniu kontuzji. Łącznie w Sunderlandzie wystąpił 134 razy.
8 sierpnia 2006 roku McCartney podpisał kontrakt z londyńskim West Ham United. Trafił tam na zasadzie wymiany za Clive'a Clarke'a i dodatkowe 600 tysięcy funtów na konto Sunderlandu. W koszulce "The Hammers" zadebiutował 24 października w przegranym 1:2 spotkaniu Pucharu Ligi z Chesterfield F.C. Natomiast w lidze po raz pierwszy wystąpił 29 października przeciwko Blackburn Rovers (2:1). Początkowo był rezerwowym, ale z czasem wywalczył miejsce w podstawowym składzie drużyny prowadzonej przez Alana Curbishleya. 4 listopada 2007 w meczu sezonu 2007/2008 strzelił gola Boltonowi Wanderers, który był jego pierwszym za czasów gry w lidze angielskiej. Za sezon 2007/2008 został wybrany drugim najlepszym zawodnikiem West Ham.
1 września 2008 przeszedł za kwotę 4,5 miliona funtów do swojego wcześniejszego klubu, Sunderland A.F.C.. W nowym klubie zadebiutował 13 września w zremisowanym 1:1 pojedynku z Wigan Athletic. 8 lutego 2011 zakończył reprezentacyjną karierę.
Kariera reprezentacyjna.
W reprezentacji Irlandii Północnej McCartney zadebiutował 5 września 2001 roku w wygranym 3:0 meczu eliminacji do Mistrzostw Świata 2002 z Islandią. W 61. minucie tego meczu zdobył gola na 3:0. Od czasu debiutu jest podstawowym zawodnikiem kadry narodowej.

</doc>
<doc id="1445336" url="https://pl.wikipedia.org/wiki?curid=1445336" title="Thokozani Khuphe">
Thokozani Khuphe

Thokozani Khuphe (ur. 18 listopada 1963 w Bulawayo) – zimbabweńska polityk, wiceprezydent Ruchu na rzecz Demokratycznej Zmiany (MDC) od 2005, wicepremier w latach 2009-2013.
Życiorys.
Thkozani Khupe uczęszczała do " Turin College" we Włoszech, a następnie ukończyła studia licencjackie w dziedzinie mediów.
W latach 80. XX w. była członkinią Związku Kolei Zimbabwe (ZARU). W 1991 została sekretarzem Kongresu Związków Zawodowych Zimbabwe (ZCTU). W 1999 była jedną z założycieli Ruchu na rzecz Demokratycznej Zmiany (MDC, "Movement for Democratic Change"). W latach 2000-2005 była sekretarzem partii ds. transportu. Od 2005 zajmuje stanowisko wiceprezydenta MDC.
W 2000 Thokozani Khpuhe dostała się po raz pierwszy do Izby Zgromadzenia (niższej izby parlamentu). Była członkiem parlamentarnego Komitetu Budżetu, Finansów i Rozwoju Gospodarczego oraz Komitetu Rozwoju Młodzieży i Rozwoju Zatrudnienia. W wyborach w marcu 2005 uzyskała reelekcję na stanowisku deputowanej.
W wyniku wyborów parlamentarnych z 29 marca 2008 ponownie dostała się do parlamentu.

</doc>
<doc id="1445340" url="https://pl.wikipedia.org/wiki?curid=1445340" title="Jacek Kałucki">
Jacek Kałucki

Jacek Kałucki (ur. 5 grudnia 1953 w Kaliszu) – polski aktor teatralny, filmowy i dubbingowy, reżyser, felietonista, kabareciarz oraz autor tekstów i sztuk teatralnych.
Życiorys Urodził się w 1953 w Kaliszu. W 1972 złożył egzamin dojrzałości w I Liceum Ogólnokształcącym im. Adama Asnyka w Kaliszu..
W 1978 ukończył warszawską PWST pod opieką pedagogiczną Ryszardy Hanin. Zaraz potem został zaangażowany przez Mariusza Dmochowskiego do Teatru Nowego w Warszawie. W grudniu tego roku zadebiutował rolą Nieznajomego w „Horsztyńskim”. Później pojawiły się inne, istotne w karierze Kałuckiego kreacje sceniczne, takie jak Demetriusz w „Śnie nocy letniej”, Saint-Just w „Dr Guillotin” czy Ahr-Schreiter w „Mrokach” Bogusława Schaeffera.
Podczas trwania stanu wojennego bojkotował media. Wraz z przyjaciółmi – Agatą Rzeszewską i Maciejem Pietrzykiem – założył alternatywny Teatr Domowy. Walczył z ówczesną sytuacją polityczną poprzez autorskie teksty, poezję i sztuki, w których także sam brał udział. Pisał adaptacje książek wydawanych w drugim obiegu oraz nagrywał kasety audio.
Wielką popularność – przede wszystkim wśród młodych widzów, zdobył dzięki programom telewizyjnym emitowanym pod koniec lat 80. i w 90. pt. „Wyprawy profesora Ciekawskiego” i „Ciuchcia”. Grał tam Docenta Doświadczalskiego.
Artysta założył i występował również w kabarecie „Figlik”. Jest autorem piosenek, a wiele z nich znalazło się na płycie zatytułowanej „Ortografia śpiewająco”. Zdobyła ona spore uznanie krytyków oraz słuchaczy.
Jacek Kałucki jest także aktorem dubbingowym. Swojego głosu użyczył między innymi w takich produkcjach jak: „Pokémon”, „Inspektor Gadżet – Misja specjalna” oraz „Muppety z kosmosu”. Nagrał kilka audiobooków.
Wystąpił w ponad 60 obrazach kinowych i telewizyjnych: „Konopielka”, „Fachowiec”, „Ogród Luizy”, „Tato” czy „Czarny czwartek”. W filmach grywa najczęściej drugoplanowe role, które jednak zapadają w pamięci widzów. Od 2007 wciela się w postać Krzysztofa Jaworskiego w serialu „Barwy szczęścia”.
Kałucki jako Jacek Hempel napisał trzy jednoaktówki: „Jakoś to będzie”, „Będzie tylko lepiej” i „Za lepsze czasy”. Bohaterami sztuk są panowie „A” i „B”, którzy komentują rodzime wydarzenia od momentu wejścia Polski do Unii Europejskiej. Ze spektaklami jako pan „B”, występuje z wielkim powodzeniem zarówno w kraju, jak i za granicą.
23 lutego 2023 roku ukazała się jego debiutancka książka pt. "Sekrety zza kulis". Autor przywołuje w niej nieznane dotąd anegdoty i zdarzenia oraz pokazuje dziwny zabawny, i niekiedy skomplikowany świat teatru, filmu i telewizji. Książka spotkała się z wielkim uznaniem i cieszy się powodzeniem.
Od 1990 roku, aktor nie jest związany z żadnym teatrem.
Życie prywatne.
Jest żonaty i ma dwoje dzieci.
Nagrody i wyróżnienia.
4 grudnia 2007 roku decyzją Kapituły składającej się z dziennikarzy i wydawców prasy podziemnej, z rąk Prezydenta RP został odznaczony Krzyżem Kawalerskim Orderu Odrodzenia Polski z tytułem: „Cichego bohatera stanu wojennego”.

</doc>
<doc id="1445343" url="https://pl.wikipedia.org/wiki?curid=1445343" title="Port lotniczy Rodrigues">
Port lotniczy Rodrigues

Port lotniczy Rodrigues (IATA: RRG, ICAO: FIMR) – port lotniczy położony na wyspie Rodrigues, w Mauritiusie.

</doc>
<doc id="1445345" url="https://pl.wikipedia.org/wiki?curid=1445345" title="Actiones in personam">
Actiones in personam

Actiones in personam (znane również jako Condictiones) – powództwa o charakterze osobistym. W prawie rzymskim grupa powództw służących do ochrony zobowiązań (wierzytelności).
Cechy charakterystyczne.
Gaius opisywał powództwa obligacyjne następująco:
Powództwa obligacyjne wnoszono również przy zobowiązaniach powstałych ze zdarzeń prawnych innych niż kontrakt czy delikt, bądź też na wypadek niewykonania lub nienależytego wykonania zobowiązania.
W powództwach "in personam" roszczenie powoda kierowane było – w odróżnieniu od "actiones in rem" – ku konkretnie oznaczonej i z góry wiadomej osoby, tj. do dłużnika. Osoba dłużnika wymieniana była w "intentio" formułki. Różnica między "actiones in personam" i "actiones in rem" stała się podstawą podziału praw podmiotowych na względne i bezwzględne.
Podział powództw na "in rem" i "in personam" był podstawowym sposobem systematyzowania skarg w prawie rzymskim.
"Actiones in rem scriptae".
Do wyjątków należała sytuacja, kiedy powództwo "in personam" kierowano także przeciwko innej niż dłużnik osobie trzeciej – pozostającej w określonym związku z roszczeniem powoda. Powództwa takie określano jako "in rem scriptae". Za przykład można podać "actio quod metus causa".
"Litis contestatio" i konsumpcja skargi.
W sprawie wszczętej za pomocą "actio in personam", prowadzonej w "iudicium legitimum" i z formułką zawierającą "intentio" opartą na prawie cywilnym (tj. "actio in ius concepta"), z chwilą dokonania "litis contestatio" następowała z mocy samego prawa tzw. konsumpcja skargi. Oznaczała ona wygaśnięcie dotychczasowego stosunku prawnego między stronami zobowiązania. W szczególności gasło roszczenie materialne powoda. Jednocześnie po stronie powoda rodziło się uprawnienie do uzyskania wyroku opartego na treści formułki. Po stronie pozwanego rodził się obowiązek poddania się wyrokowi. W konsekwencji powód nie mógł już ponownie wytoczyć powództwa w tej samej sprawie. Odpowiadało to zasadzie "bis de eadem re ne sit actio".

</doc>
<doc id="1445349" url="https://pl.wikipedia.org/wiki?curid=1445349" title="Taniec z gwiazdami (VIII edycja)">
Taniec z gwiazdami (VIII edycja)



</doc>
<doc id="1445350" url="https://pl.wikipedia.org/wiki?curid=1445350" title="Drogomierz">
Drogomierz

Drogomierz, hodometr (gr. "hodós", droga) – urządzenie służące do pomiaru odległości pokonanej przez obiekt. Ze względu na sposób ustalania wyniku pomiaru drogomierz może mieć być urządzeniem analogowym (mechanicznym) lub cyfrowym (elektronicznym).
Historia.
Pierwsze potwierdzone historycznie użycie drogomierza można znaleźć w pracach Pliniusza Starszego i Strabona. Wspominają oni o odległościach przemierzonych przez wyprawę Aleksandra Wielkiego. Dokładny opis konstrukcji drogomierza zawarł w swoim dziele Witruwiusz (bardzo prawdopodobne jest, że urządzenie to skonstruował Archimedes). Podobne urządzenie znajduje się również w pismach Herona z Aleksandrii ("Dioptra"). Drogomierz Witruwiusza był oparty na kołach z rydwanu o średnicy 1,2 m, które musiały wykonać 400 obrotów na pokonanie jednej mili rzymskiej (1400 m). Podczas każdego obrotu końcówka na osi wozu wchodziła w koło z 400 zębami. Ta czynność uruchamiała kolejny mechanizm złożony z rozmieszczonych na obwodzie otworów, przez które wypadały do specjalnego pudełka umieszczone wyżej kamyki. Liczba kamyków, które znalazły się w pudełku, służyła do obliczenia dystansu. Kolejną wersję drogomierza opracował w XVIII wieku Benjamin Franklin. Znane są też podobne urządzenia skonstruowane w starożytnych Chinach. Chiński drogomierz miał postać wozu, w którym po pokonaniu dziesięciu "li" mechanizm przytwierdzony do koła powodował uderzenie w dzwon, który sygnalizował przemierzenie odpowiedniej odległości.
Pierwszy nowoczesny drogomierz skonstruował Andre Sleeswyk. Wykorzystywał on koła zębate - podobne do mechanizmu z Antikithiry. Natomiast znane obecnie drogomierze, w których oddzielne tryby przesuwają kolejne cyfry na wyświetlaczu, opracował William Clayton z pomocą Orsona Pratta. W drogomierzu Claytona znajdowały się dwa koła zębate, z których jedno obracało się co ćwierć mili, a drugie – co 10 mil.
Zasada działania.
Większość drogomierzy składa się z koła o ustalonym obwodzie przymocowanego do obracającej się osi. Liczba obrotów koła przemnożona przez obwód daje wynik w postaci pokonanej drogi.

</doc>
<doc id="1445351" url="https://pl.wikipedia.org/wiki?curid=1445351" title="Bolesław Proch">
Bolesław Proch

Bolesław Proch (ur. 4 lutego 1952 w Świebodzinie, zm. 22 grudnia 2012 w Niemczech) – polski żużlowiec.
Kariera.
W czasie trwającej 15 lat kariery reprezentował barwy klubów: Zgrzeblarki / Falubaz Zielona Góra (1972–1975), Stal Gorzów Wielkopolski (1977–1980) oraz Polonia Bydgoszcz (1981–1987). Odniósł szereg sukcesów indywidualnych oraz drużynowych, zarówno na arenie krajowej, jak i międzynarodowej.
W 1976 roku zdecydował się przejść z Falubazu Zielona Góra do Stali Gorzów Wielkopolski, za co został zawieszony przez Główną Komisję Sportu Żużlowego na dwa lata. Ostatecznie w połowie 1976 roku zezwolono mu na starty w lidze brytyjskiej, gdzie bronił barw drużyn Reading Racers (1976–1977) oraz Leicester Lions (1977). W 1977 roku GKSŻ anulowała resztę karencji i zezwoliła Prochowi na starty w Gorzowie.

</doc>
<doc id="1445352" url="https://pl.wikipedia.org/wiki?curid=1445352" title="Transwede Airways">
Transwede Airways

Transwede Airways – nieistniejąca szwedzka czarterowa linia lotnicza z siedzibą w Göteborgu. Głównym węzłem był Port lotniczy Göteborg-Landvetter.

</doc>
<doc id="1445353" url="https://pl.wikipedia.org/wiki?curid=1445353" title="Schronisko Rainera">
Schronisko Rainera



</doc>
<doc id="1445355" url="https://pl.wikipedia.org/wiki?curid=1445355" title="Ouranopolis">
Ouranopolis



</doc>
<doc id="1445357" url="https://pl.wikipedia.org/wiki?curid=1445357" title="Encarnação">
Encarnação

Encarnação – stacja metra w Lizbonie, na linii Vermelha. Pierwotnie otwarcie stacji miało nastąpić w 2010, jednak ostatecznie uruchomiono ją 17 lipca 2012 roku.
Stacja ta znajduje się na "Rua General Silva Freire", umożliwiając dostęp do dzielnicy Encarnação. Projekt architektoniczny jest autorstwa architekta Alberto Barradasa. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych, takie jak windy i schody ruchome ułatwiające dostęp na antresolę.

</doc>
<doc id="1445361" url="https://pl.wikipedia.org/wiki?curid=1445361" title="Uranopoli">
Uranopoli



</doc>
<doc id="1445362" url="https://pl.wikipedia.org/wiki?curid=1445362" title="Aeroporto">
Aeroporto

Aeroporto – stacja metra w Lizbonie, na linii Vermelha. Otwarcie stacji nastąpiło 17 lipca 2012. Obsługuje Port lotniczy Lizbona-Portela.
Ta stacja znajduje się tuż obok budynku przylotów lotniska Portela, umożliwiając dostęp do miejskiej sieci transportowej. Projekt architektoniczny jest dziełem architekta Leopoldo de Almeida Rosa i wykonany został przez artystę António. Podobnie jak najnowsze stacje metra w Lizbonie, jest przystosowana do obsługi pasażerów niepełnosprawnych. Znajdują się tu windy i schody ruchome ułatwiające dostęp do antresoli.

</doc>
<doc id="1445365" url="https://pl.wikipedia.org/wiki?curid=1445365" title="Uranopolis">
Uranopolis



</doc>
<doc id="1445366" url="https://pl.wikipedia.org/wiki?curid=1445366" title="Dokimazja">
Dokimazja

Dokimazja (gr. "δοκιμασία", trl. "dokimasia" - badanie) - urzędowe badanie (lustracja), któremu podlegali w starożytnych Atenach urzędnicy przed objęciem funkcji oraz jeźdźcy i naturalizowani obywatele. 
Celem tej procedury w odniesieniu do urzędników było sprawdzenie wszystkich aspektów życia kandydatów na urząd: ich wieku, pochodzenia, posiadanego obywatelstwa, dotychczasowego życia i działalności, charakteru, zasad moralnych nimi kierujących, a nawet stanu majątkowego. Procedurze podlegali zarówno kandydaci na najwyższe urzędy w państwie, jak i zwykli urzędnicy miejscy.
Badanie jeźdźców polegało na sprawdzeniu ich koni oraz majątku, by stwierdzić, czy będą zawsze w stanie utrzymać swego wierzchowca i wyposażyć się odpowiednio. 
Badaniom podlegali także cudzoziemcy zamieszkujący w Atenach, ubiegający się o naturalizację w celu sprawdzenia, czy byli godni miana obywatela. 
Badanie odbywało się pod kierunkiem tesmotetów przed Radą Pięciuset ("bule") i trybunałami ("dikasteria"). Archontów i nowych buleutów badała ustępująca bule, innych uczestników - dykasteria pod przewodnictwem tesmotety. Zarzuty mógł wnosić każdy obywatel. Jeżeli kandydat został odrzucony, miał on prawo do zwrócenia się z apelacją do sądu. Jeżeli został przyjęty, zgłaszający przeciwko niemu jakieś obiekcje mógł także odwołać się do decyzji sądu. Jeżeli sąd przyznawał rację oskarżającemu, oskarżony tracił urząd i odpowiadał za przestępstwo np. utratą praw obywatelskich (atimia).

</doc>
<doc id="1445371" url="https://pl.wikipedia.org/wiki?curid=1445371" title="Cerkiew Objawienia Pańskiego w Krecowie">
Cerkiew Objawienia Pańskiego w Krecowie

Cerkiew Objawienia Pańskiego w Krecowie – nieistniejąca drewniana greckokatolicka cerkiew parafialna, znajdująca się w Krecowie, w gminie Tyrawa Wołoska.
Cerkiew została zbudowana w 1784, w miejscu starszej cerkwi. Był to budynek dwudzielny, ze zrębowym przedsionkiem, kryty jednokalenicowym dachem z hełmem nad nawą. Nad babińcem znajdowała się szkieletowa wieża z namiotowym dachem, również zwieńczonym hełmem. Cerkiew zbudowana była z jodłowych bali ciosanych wyłącznie toporem.
Cerkiew została rozebrana w 1980 na polecenie władz gminy.
W latach 2007/2008 cerkwisko i przylegający cmentarz zostały uporządkowane i odnowione przez Stowarzyszenie Dziedzictwo Mniejszości Karpackich, przy współpracy ze stowarzyszeniami Magurycz i Jeden Świat.

</doc>
<doc id="1445376" url="https://pl.wikipedia.org/wiki?curid=1445376" title="Sestri Levante (stacja kolejowa)">
Sestri Levante (stacja kolejowa)

Sestri Levante (wł: "Stazione di Sestri Levante") – stacja kolejowa w Sestri Levante, w regionie Liguria, we Włoszech. Znajdują się tu 3 perony.

</doc>
<doc id="1445378" url="https://pl.wikipedia.org/wiki?curid=1445378" title="JoBeth Williams">
JoBeth Williams

Margaret JoBeth Williams (ur. 6 grudnia 1948 w Houston) – amerykańska aktorka.

</doc>
<doc id="1445386" url="https://pl.wikipedia.org/wiki?curid=1445386" title="Vallecrosia (stacja kolejowa)">
Vallecrosia (stacja kolejowa)

Vallecrosia (wł: "Stazione di Vallecrosia") - stacja kolejowa w Vallecrosia, w regionie Liguria, we Włoszech. Znajdują się tu 2 perony.

</doc>
<doc id="1445389" url="https://pl.wikipedia.org/wiki?curid=1445389" title="Károly Brocky">
Károly Brocky

Károly Brocky (ur. 22 maja 1807, zm. 8 lipca 1855) – malarz węgierski działający w Anglii.
Urodził się w Temesvárze, studiował w Wiedniu i Paryżu, gdzie kopiował dzieła starych mistrzów. W 1838 osiadł na stałe w Londynie. Oprócz portretów królowej Wiktorii i księcia Alberta malował obrazy pod wpływem włoskich mistrzów renesansu. Poruszał głównie tematykę mitologiczną i religijną, malował akty i portrety pełnych życia kobiet. Jego najbardziej znane dzieła to "Amor i Psyche", "Wenus i Amor", "Śpiąca Bachantka". Zmarł przedwcześnie w Londynie w 1855.

</doc>
<doc id="1445390" url="https://pl.wikipedia.org/wiki?curid=1445390" title="Ainārs Šlesers">
Ainārs Šlesers

Ainārs Šlesers z domu Leščinskis (ur. 22 stycznia 1970 w Rydze) – łotewski przedsiębiorca i polityk. Wicepremier (2002–2004), minister w różnych resortach, wiceburmistrz Rygi, poseł na Sejm. Współprzewodniczący i przewodniczący Pierwszej Partii Łotwy oraz ugrupowania LPP/LC, lider partii LPV.
Życiorys.
W 1989 ukończył średnią szkołę techniczną w Rydze. W latach 1990–1991 kształcił się w zakresie marketingu w Norwegii. W 1999 rozpoczął studia w Łotewskiej Akademii Chrześcijańskiej, które przerwał w 2002. Od 1992 zaangażowany w działalność biznesową, obejmował stanowiska prezesa zarządu w różnych przedsiębiorstwach. W 1997 znalazł się na liście 50 najbogatszych Łotyszy jako właściciel firm Varner Baltija i Varner Hakon Invest.
Karierę polityczną rozpoczął w 1998, uzyskując mandat deputowanego do Sejmu VII kadencji z listy Nowej Partii. Od listopada 1998 do maja 1999 pełnił funkcję ministra gospodarki w gabinecie Vilisa Krištopansa.
W 2002 założył Pierwszą Partię Łotwy (LPP), był jej współprzewodniczącym (z Ēriksem Jēkabsonsem) i następnie przewodniczącym. Również w 2002 uzyskał reelekcję do Sejmu. W VIII kadencji parlamentu pełnił obowiązki przewodniczącego komisji budżetu i finansów. W koalicyjnym rządzie, którym kierował Einars Repše, był wicepremierem (2002–2004). Funkcję tę pełnił także w działającym w 2004 gabinecie Indulisa Emsisa, w którym był również ministrem transportu. W rządach Aigarsa Kalvītisa i Ivarsa Godmanisa (2004–2009 z przerwą od marca do listopada 2006) również sprawował urząd ministra transportu. W międzyczasie w 2006 został wybrany do Sejmu IX kadencji
Po zjednoczeniu Pierwszej Partii Łotwy z Łotewską Drogą został w 2007 współprzewodniczącym LPP/LC z Ivarsem Godmanisem, a w 2009 samodzielnym przewodniczącym partii. W wyborach samorządowych 2009 kandydował z ramienia ugrupowania na urząd burmistrza Rygi. Ostatecznie LPP/LC zajęła w wyborach trzecie miejsce, zaś Ainārs Šlesers został wiceburmistrzem stolicy w ramach koalicji z Centrum Zgody.
W wyborach w 2010 został kandydatem ruchu O lepszą Łotwę na urząd premiera. Uzyskał mandat poselski na X kadencję, w związku z czym w listopadzie 2010 przestał pełnić funkcję wiceburmistrza Rygi. W wyborach w 2011 po raz kolejny ubiegał się o funkcję premiera, tym razem z ramienia własnego ugrupowania pod nazwą Partia Reform Šlesersa, będącego kontynuacją LPP/LC. Przegrał wybory, nie dostając się do Sejmu XI kadencji. 1 grudnia 2011 jego ugrupowanie uległo rozwiązaniu.
Powrócił do biznesu, wchodząc w skład organów kierowniczych różnych spółek prawa handlowego. W 2013 stanął na czele ugrupowania Vienoti Latvijai, bez powodzenia kandydując w 2014 do parlamentu. W 2016 odszedł z kierownictwa tej partii.
W 2021 współtworzył nowe ugrupowanie pod nazwą LPV, w 2022 został wybrany na przewodniczącego tej formacji. W 2022 z jego ramienia uzyskał mandat posła na Sejm XIV kadencji.
Życie prywatne.
Jest żonaty z byłą miss Łotwy i posłanką LPP/LC Inesą Šlesere. Mają czterech synów (Edvardsa, Ričardsa, Gerhardsa Daniēlsa i Markussa) i jedną córkę (Elizabete).

</doc>
<doc id="1445394" url="https://pl.wikipedia.org/wiki?curid=1445394" title="Ventimiglia (stacja kolejowa)">
Ventimiglia (stacja kolejowa)

Ventimiglia (wł: "Stazione di Ventimiglia") – stacja kolejowa w Ventimiglii, w regionie Liguria, we Włoszech. Znajdują się tu 3 perony. Nietypowa instalacja 1,5 kV (włoski standard 3 kV DC, linia Marsylia-Ventimiglia 25 kV 50 Hz AC).

</doc>
<doc id="1445397" url="https://pl.wikipedia.org/wiki?curid=1445397" title="Wu Xianghu">
Wu Xianghu

Wu Xianghu (chiń. 吴湘湖, pinyin Wú Xiānghú), urodzony w 1964 - zmarł 2 lutego 2006, był chińskim dziennikarzem. Zastępca redaktora naczelnego "Wiadomości wieczornych Taizhou" (chiń. 台州晚报, pinyin Táizhōu Wǎnbào, ang. "Taizhou Evening News"), Wu zmarł w rezultacie ciężkiego pobicia przez policję drogową.
19 października 2005, Wu opublikował artykuł będący wynikiem śledztwa dotyczącej sposobu pobierania opłat za licencje na rowery elektryczne w Dziale Pojazdów Niemotorowych dzielnicy Jiaojiang w Taizhou. Według niego, wiele z tych opłat było zawyżonych, a niektóre (np. ubezpieczenie, w konkretnej firmie) nie miały żadnego umocowania prawnego. 
Następnego dnia, do biura przybyło kilkudziesięciu policjantów z Biura Ruchu Drogowego, domagając się natychmiastowych przeprosin i obietnicy zamieszczenia sprostowania. Wu wyjaśnił, że sprawa była dogłębnie zbadana w kilku biurach urzędów miejskich, a przed publikacją została sprawdzona przez Miejski Komitet Dyscyplinarny Partii w Taizhou i nie ma podstaw by uznać konieczność zamieszczenia sprostowania ani przeprosin. Według relacji licznych świadków, dowódca policji, kapitan Li Xiaoguo oświadczył, że "dzisiaj nie będzie oficerem policji", po czym uderzył reportera w głowę teczką. Wywiązała się szarpanina, a Li nakazał kilkunastu podwładnym wyniesienie Wu z biura i trzymać świadków z daleka. Według Wu, został bardzo ciężko pobity w windzie, m.in. skopany metalowymi częściami butów. Inni reporterzy sfotografowali, jak policja wynosi Wu do samochodu policyjnego, podczas gdy ten cały czas wzywał pomocy. Ostatecznie po negocjacjach redaktora naczelnego gazety, Wu został wypuszczony.
Wu zmarł 2 lutego 2006 w rezultacie odniesionych obrażeń, bezpośrednio - uszkodzenia wątroby i niewydolności nerek. Według hongkońskiej gazety "South China Morning Post", władze zakazały pisania artykułów w tej sprawie. Li Xiaoguo został ostatecznie wyrzucony z Partii Komunistycznej.

</doc>
<doc id="1445398" url="https://pl.wikipedia.org/wiki?curid=1445398" title="Keiko Fujimori">
Keiko Fujimori

Keiko Sofía Fujimori Higuchi (ur. 25 maja 1975 w Limie) – peruwiańska polityk, córka byłego prezydenta Peru Alberta Fujimoriego. Pierwsza dama Peru w latach 1994–2000, deputowana do Kongresu Republiki Peru od 2006. Kandydatka w wyborach prezydenckich w 2011, 2016 i 2021 r.
Edukacja i życie prywatne.
Keiko Fujimori jest najstarszą córką Alberto Fujimoriego, prezydenta Peru w latach 1990–2000 oraz Susany Higuchi, deputowanej do parlamentu w latach 2000–2006. Jej rodzice byli potomkami japońskich emigrantów. Podobnie jak jej trzej młodsi bracia uczęszczała do katolickiej szkoły w Limie, Colegio Sagrados Corazones Recoleta. W 1993 ukończyła edukację na poziomie średnim i wyjechała do Stanów Zjednoczonych, by rozpocząć studia z dziedziny administracji na Stony Brook University. Ukończyła je w 1997 na Boston University (tytuł "Bachelor of Science").
Pierwsza dama.
23 sierpnia 1994 objęła obowiązki pierwszej damy, po tym jak jej matka odeszła od męża, zarzucając mu korupcję i łamanie prawa. Susana Higuchi już w 1992 oskarżyła męża o defraudację japońskiej dotacji przeznaczonej na pomoc najuboższym. W późniejszym czasie zarzucała Fujimoriemu autorytaryzm, praktyki korupcyjne, a także stosowanie przemocy wobec swoich przeciwników politycznych. 3 sierpnia 1994 postanowiła ostatecznie odejść od męża. W 1997 nastąpił rozwód. Fujimori w wieku 19 lat została najmłodszą pierwszą damą w historii kraju.
Pełniąc tę funkcję kierowała działalnością organizacji charytatywnej Fundación por los Niños del Perú (Fundacja na rzecz Dzieci Peru). W marcu 1996 dodatkowo została prezesem fundacji Fundación Peruana Cardioinfantil (Peruwiańska Fundacja na rzecz Dziecięcej Kardiologii), zbierającej środki na operacje dla dzieci z chorobami serca.
W grudniu 1994 zadebiutowała jako pierwsza dama na arenie międzynarodowej, biorąc udział w I Szczycie Ameryk w Miami. W kolejnych latach wypełniała powierzone jej obowiązki, towarzysząc ojcu w podróżach zagranicznych i podejmowaniu zagranicznych przywódców państwowych i dyplomatów. W 1998 i 1999 reprezentowała kraj na VIII i IX Konferencji Pierwszych Dam, Małżonków i Przedstawicieli Szefów Państw i Rządów Ameryk, odbywających się odpowiednio w Santiago i Ottawie. W 1998 uczestniczyła w Regionalnym Szczycie na rzecz Dzieci w Ameryce Łacińskiej i Karaibach w Cartagenie.
W lipcu 1998 poparła oficjalnie plan przeprowadzenia powszechnego referendum w sprawie trzeciej kadencji prezydenta Fujimoriego, wysunięty przez opozycję. Choć zebranych zostało ponad 1,4 mln podpisów w tej sprawie, Kongres nie zajął się nią. Pomimo iż konstytucja z 1993 dopuszczała maksymalnie dwie kadencje prezydenta, wykładnia przedstawiona przez sąd nie wliczała do tego okresu pierwszej kadencji Fujimoriego z lat 1990-1995. Keiko Fujimori zaangażowała się w kampanię wyborczą ojca, który ostatecznie uzyskał reelekcję, pokonując Alejandra Toledo.
Po wybuchu afery korupcyjnej we wrześniu 2000 oraz antyprezydenckiej rebelii wojskowej w październiku 2000, prezydent Fujimori w połowie listopada wyjechał do Japonii, skąd przesłał faksem swoją rezygnację z urzędu. Tymczasowym szefem państwa został 22 listopada 2000 przewodniczący parlamentu Valentín Paniagua, a obowiązki pierwszej damy przejęła jego małżonka, Nilda Jara de Paniagua. Keiko Fujimori opuściła pałac prezydencki i zamieszkała w domu ciotki ojca.
Lata 2001–2005.
W sierpniu 2001 udała się do Tokio, gdzie przebywał jej ojciec. Władze Japonii zezwoliły na jego pobyt z powodu posiadania przez niego również japońskiego obywatelstwa i odmówiły jego ekstradycji do Peru. W 2001 i 2002 Fujimori broniła ojca oskarżonego przez wymiar sprawiedliwości o korupcję i defraudację środków państwowych.
W 2002 wyjechała do Stanów Zjednoczonych, gdzie w 2004 ukończyła studia MBA w Columbia Business School na Columbia University. Mieszkając w Nowym Jorku poznała Marka Villanellę, Amerykanina pochodzenia włoskiego, którego poślubiła 3 lipca 2004 w Limie. W 2007 urodziła pierwszą córkę Kyarę Sofíe, a dwa lata później drugą, Kaori Marcelę.
W 2004 została oskarżona o defraudację środków zagranicznych przeznaczonych w 1998 na cele charytatywne. Zaprzeczyła zarzutom i uznała je za motywowane politycznie.
Deputowana do parlamentu.
Po ogłoszeniu w listopadzie 2005 przez Alberto Fujimoriego zamiaru startu w wyborach prezydenckich w kwietniu 2006 i jego aresztowaniu w Chile, gdzie chciał rozpocząć przygotowania do swojej kampanii, Keiko Fujimori powróciła do Peru w grudniu 2005 i założyła partię polityczną Sojusz dla Przyszłości ("Alianza por el Futuro"). Wspierała kandydaturę ojca, a po jej odrzuceniu przez sąd i ekstradycji ojca do Peru (wrzesień 2007) występowała w jego obronie.
W wyborach parlamentarnych w kwietniu 2006 uzyskała mandat deputowanej do Kongresu Republiki Peru z okręgu Lima, uzyskując największą liczbę głosów poparcia w całym kraju. Objęła go 26 lipca 2006. Jako deputowana była autorką zmian w prawie ograniczających przywileje więźniów. Popierała również zaostrzenie kar dla recydywistów i wprowadzenie kary śmierci za gwałt na nieletnich. W 2009 rozpoczęła zbieranie podpisów pod wnioskiem o rejestrację nowej partii politycznej Siła 2011 ("Fuerza 2011"), która została zarejestrowana w marcu 2010.
Wybory prezydenckie 2011 i 2016.
W 2010 rozpoczęła przygotowania do startu w wyborach prezydenckich w kwietniu 2011. W czasie kampanii wyborczej broniła polityki swego ojca, skazanego w 2009 na 25 lat pozbawienia wolności za łamanie praw człowieka, zabójstwa opozycjonistów i korupcję. Podkreślała jego zaangażowanie w walkę z bojownikami ze Świetlistego Szlaku oraz uchronienie kraju przed hiperinflacją i kryzysem gospodarczym. Opowiadała się za polityką wolnego rynku oraz prezentowała twarde stanowisko w walce z przestępczością. Jednocześnie deklarowała pomoc socjalną dla najuboższych oraz zwiększenie inwestycji w najbiedniejszych częściach kraju. Według jej przeciwników politycznych i części komentatorów, jednym z jej powodów startu miało być ułaskawienie ojca.
W pierwszej turze wyborów 4 kwietnia 2011 zajęła drugie miejsce z wynikiem 23,6% głosów poparcia, przegrywając z Ollantą Humalą (31,7%). Pokonała natomiast byłego premiera Pedra Pabla Kuczynskiego (18,5%) oraz byłego prezydenta Alejandra Toledo (15,6%). W drugiej turze wyborów 5 czerwca 2011 przegrała z Ollantą Humalą.
Keiko Fujimori wygrała pierwszą turę wyborów prezydenckich w kwietniu 2016, otrzymując blisko 40 proc. głosów, jej kontrkandydat Pedro Pablo Kuczynski o ok. 20 proc. mniej. Jednak w drugiej turze minimalnie z Kuczynskim przegrała.

</doc>
<doc id="1445403" url="https://pl.wikipedia.org/wiki?curid=1445403" title="Jeżowszczyzna">
Jeżowszczyzna



</doc>
<doc id="1445405" url="https://pl.wikipedia.org/wiki?curid=1445405" title="Bergamo (stacja kolejowa)">
Bergamo (stacja kolejowa)

Bergamo (wł: "Stazione di Bergamo") – stacja kolejowa w Bergamo, w regionie Lombardia, we Włoszech. Znajdują się tu 3 perony.
Historia.
Stacja została wybudowana w ramach projektu kolei Südbahn, część linii Ferdinandea (Mediolan - Wenecja) i została otwarta 12 października 1857 r., wraz z odcinkiem Treviglio - Bergamo - Coccaglio. W 1863 roku została uruchomiona linia do Lecco.
W 1878 połączenie Treviglio - Rovato (poprzez Chiari) umożliwiło połączenie z Mediolanu do Wenecji w sposób bezpośredni, wówczas stacja Bergamo nagle stracił na znaczeniu, pozostając na marginesie głównej sieci kolejowej.
W 1889 roku została uruchomiona linia do Carnate.
Na początku XXI wieku rozpoczęto prace nad rozbudową linii zbieżnych w Bergamo, w celu poprawy połączenia z Mediolanem (w bardziej odległej przyszłości) zwiększając podmiejskie połączenia z Bergamo.
Charakterystyka.
Budynek jest podłączony z peronami przez mały tunel, który łączy stację z Via Gavazzeni, który znajduje się w pobliżu kampusu szkoły. Pasaż podziemny został w końcu otwarty jesienią 2008 r., po prawie pięćdziesięciu latach od wczesnych projektów.

</doc>
<doc id="1445406" url="https://pl.wikipedia.org/wiki?curid=1445406" title="Paweł Bukowski">
Paweł Bukowski

Paweł Bukowski (ur. 23 czerwca 1952 r. w Lublinie) – polski poeta, malarz. Debiutował jako poeta na łamach miesięcznika "Student" (Kraków) w 1975 roku. Od 1981 r. mieszka w Warszawie.

</doc>
<doc id="1445407" url="https://pl.wikipedia.org/wiki?curid=1445407" title="Pierwsza Partia Łotwy">
Pierwsza Partia Łotwy

Pierwsza Partia Łotwy (łot. "Latvijas Pirmā Partija", LPP) – łotewskie ugrupowanie chrześcijańsko-demokratyczne, członek koalicji centroprawicowej rządzącej Łotwą (2002–2004; 2004–2009). Od 2007 część partii LPP/LC. 
Historia.
Pierwsza Partia Łotwy została założona 25 maja 2002 na bazie istniejących wcześniej ruchów i partii politycznych o profilu konserwatywnym i chrześcijańskim: „O duchowe odrodzenie na Łotwie” (łot. "Par garīgo atdzimšanu Latvijā"), Nowej Partii Chrześcijańskiej Ainārsa Šlesersa i Zjednoczenia Chrześcijańsko-Demokratycznego ("Kristīgi demokrātiskās savienība", KDS). Na jej czele stanęli Ēriks Jēkabsons i Ainārs Šlesers. Partia opowiadała się przeciwko eksperymentom obyczajowym występującym w Europie Zachodniej. Występowała za zakazem przerywania ciąży, była również przeciwniczką rodzącego się ruchu homoseksualnego na Łotwie. Z jej inicjatywy zmieniony został art. 110 konstytucji Republiki Łotewskiej – zdefiniowano w nim małżeństwo jako związek kobiety i mężczyzny. W sferze gospodarczej opowiadała się za społecznie odpowiedzialną gospodarką rynkową oraz wspieraniem przedsiębiorców. Sprzeciwiała się dzieleniu społeczeństwa łotewskiego na klasy społeczne i narodowości, występując za integracją mniejszości rosyjskojęzycznej we wspólnym państwie. Domagała się od państwa prowadzenia polityki prorodzinnej. 
W wyborach z 5 października 2002 uzyskała 9,6% głosów i objęła 10 mandatów w Sejmie. Weszła w skład czteropartyjnej koalicji rządzącej Łotwą delegując ministrów do rządów Einarsa Repšego (2002–2004), Indulisa Emsisa (2004) i Aigarsa Kalvītisa (2004–2007). 
W październiku 2005 dotychczasowy przewodniczący i minister spraw wewnętrznych Ēriks Jēkabsons opuścił partię ze względu na zbyt bliskie związani z Borisem Bieriezowskim. 
Do wyborów na jesieni 2006 partia poszła w sojuszu z Łotewską Drogą uzyskując 8,59% głosów i 10 mandatów (w tym 5 dla Łotewskiej Drogi). Ponownie weszła w skład rządzącej koalicji. Na początku 2007 doszło do politycznej fuzji obu ugrupowań, które przybrały nazwę LPP/LC, a w 2009 opuściły centroprawicową koalicję rządzącą.

</doc>
<doc id="1445410" url="https://pl.wikipedia.org/wiki?curid=1445410" title="Podróż wspak do Anglii i Szkocji">
Podróż wspak do Anglii i Szkocji



</doc>
<doc id="1445413" url="https://pl.wikipedia.org/wiki?curid=1445413" title="Borgolombardo">
Borgolombardo

Borgolombardo (wł: "Stazione di Borgolombardo") – stacja kolejowa w San Giuliano Milanese, w regionie Lombardia, we Włoszech. Znajdują się tam 2 perony. Stacja znajduje się dokładnie na granicy dwóch miast, które połączone są przejściem podziemnym. 
Stacja jest obsługiwana przez pociągi linii S1 (Milano-Saronno-Lodi) podmiejskich pociągów, z półgodzinną częstotliwością.

</doc>
<doc id="1445415" url="https://pl.wikipedia.org/wiki?curid=1445415" title="Beerschot VAC">
Beerschot VAC

Koninklijke Beerschot Voetbal en Atletiek Club – belgijski klub piłkarski z siedzibą w Antwerpii.
Historia.
Chronologia nazw:
"Beerschot" założony został w 1899 roku, w momencie, gdy większość piłkarzy opuściła klub Royal Antwerp FC. W pierwszej lidze klub zadebiutował w sezonie 1900/01 i z miejsca zdobył tytuł wicemistrza Belgii. Ostatnie miejsce w lidze w sezonie 1905/06 sprawiło, że "Beerschot" pierwszy raz w swej historii spadł z pierwszej ligi, ale tylko na jeden sezon. Do wybuchu I wojny światowej drużyna plasowała się w okolicach środka tabeli. Tuż po zakończeniu wojny, w sezonie 1921/22 "Beerschot" zdobył swoje pierwsze mistrzostwo, które zapoczątkowało najlepszą dekadę w historii klubu z Antwerpii. W następnym sezonie było drugie w dziejach wicemistrzostwo, po czym trzy mistrzostwa z rzędu. Po wicemistrzostwie w sezonie 1926/27 klub zdobył piąty tytuł mistrza w sezonie 1927/28. Ostatnim sukcesem w latach 20. było wicemistrzostwo Belgii w sezonie 1928/29.
W pierwszej połowie lat 30. klub nie odnosił sukcesów, ale też ani razu nie zagroziło drużynie "Beerschot" widmo spadku. W 1936/37 drużyna sięgnęła po wicemistrzostwo, co stanowiło wstęp do serii dwóch tytułów mistrzowskich – w sezonach 1937/38 i 1938/39. Zdobyty w 1939 tytuł mistrza Belgii okazał się ostatnim takim sukcesem w historii klubu.
W sezonie 1939/40 z powodu wybuchu II wojny światowej rozgrywek ligowych w Belgii nie przeprowadzono. Do pierwszych rozgrywek w okupowanej Belgii doszło w 1942 roku. Sezon rozegrano systemem wiosna-jesień, a "Beerschot" zdobył tytuł wicemistrzowski, który powtórzył w 1943 roku. W 1944 było trzecie miejsce, jednak w 1945 znów rozgrywki zostały wstrzymane. W pierwszym sezonie powojennym, w 1946 roku, "Beerschot" spisał się słabo, zajmując odległe 16. miejsce (na 19 uczestników). Do końca lat 40. klub plasował się w rejonie środka tabeli.
W latach 50. klub nadal musiał obyć się bez sukcesów, przebywając na ogół w okolicach środkach tabeli. W 1952 liga belgijska powróciła do systemu jesień-wiosna – w pierwszym sezonie po reformie, czyli 1952/53, "Beerschot" zajął najlepsze w tej dekadzie 3. miejsce.
Lata 60. były podobne do poprzedniej dekady – "Beerschot" był jedynie solidnym pierwszoligowcem bez poważniejszych sukcesów poza 3. miejscem w sezonie 1964/65. Sporym osiągnięciem było także dotarcie do finału Pucharu Belgii w sezonie 1967/68. W 1968 "Beerschot" zadebiutował w europejskich pucharach, biorąc udział w Pucharze Miast Targowych 1968/69. Pierwszym przeciwnikiem był holenderski klub AFC DWS, a pierwszą bramkę dla klubu w europejskich pucharach zdobył Herman Houben. Debiut nie był udany – po remisie 1:1 u siebie klub przegrał w Amsterdamie 1:2 i odpadł już w pierwszej rundzie.
W latach 70. "Beerschot" wciąż zachowywał pozycję solidnego średniaka pierwszoligowego, za to poważne sukcesy odniósł w Pucharze Belgii, który zdobył dwukrotnie – w sezonie 1970/71 i 1978/79. Pierwszy puchar krajowy pozwolił na drugi start w europejskich pucharach – w Pucharze Zdobywców Pucharów w sezonie 1971/72. Pierwszy przeciwnik, cypryjski klub Anorthosis Famagusta, nie był zbyt wymagający. Dzięki temu "Beerschot" wygrał oba mecze aplikujac rywalom łącznie 8 bramek i pierwszy raz w swej historii awansował do następnej rundy europejskiego pucharu. Następnym przeciwnikiem był reprezentant NRD, Dynamo Berlin, z którym drużyna belgijska przegrała oba mecze po 1:3 i odpadła z turnieju. Czwarte miejsce w lidze w sezonie 1972/73 pozwoliło klubowi wziąć udział w Pucharze UEFA w sezonie 1973/74. "Beerschot" odpadł już w pierwszej rundzie przegrywając oba mecze po 0:2 z portugalskim klubem Vitória Setúbal. Ostatni ze zdobytych przez "Beerschot" krajowych pucharów dał okazję, by jeszcze raz pokazać się europejskiej publiczności. W pierwszej rundzie Pucharu Zdobywców Pucharów w sezonie 1979/80 przeciwnikiem okazała się drużyna jugosłowiańska NK Rijeka. W Antwerpii był remis 0:0, w Rijece natomiast do końca utrzymywał się wynik 1:1, dający awans do następnej rundy zespołowi z Belgii. W ostatniej minucie Milan Radović zdobył drugą bramkę dla klubu NK Rijeka i "Beerschot" swój ostatni występ w pucharach zakończył już w pierwszej rundzie.
W sezonie 1980/81 klub zajął 15. miejsce, a ponieważ do drugiej ligi spadały 4 ostatnie kluby, "Beerschot" drugi raz w swych dziejach opuścił pierwszą ligę. Banicja trwała tylko rok – wicemistrzostwo drugiej ligi pozwoliło na powrót do grona pierwszoligowców. Klub jednak wciąż grał słabo – w kolejnych dwóch sezonach 15 i 16. miejsce – jednak tym razem "Beerschot" utrzymał się w lidze, gdyż spadały 2 ostatnie kluby. Później już do końca lat 80. klub plasował się w okolicach środka tabeli.
Ostatnie, 18. miejsce w sezonie 1990/91 oznaczało kolejny spadek. Po kilku latach gry w drugiej lidze "Beerschot" w sezonie 1997/98 zajął ostatnie miejsce w drugiej lidze i spadł do trzeciej ligi.
Na skutek problemów finansowych "Beerschot" połączył się z mającym swą siedzibę na peryferiach Antwerpii klubem Germinal Ekeren, tworząc w 1999 roku nowy klub – Germinal Beerschot Antwerpia.

</doc>
<doc id="1445417" url="https://pl.wikipedia.org/wiki?curid=1445417" title="Koninklijke Beerschot Voetbal en Atletiek Club">
Koninklijke Beerschot Voetbal en Atletiek Club



</doc>
<doc id="1445418" url="https://pl.wikipedia.org/wiki?curid=1445418" title="Busto Arsizio (stacja kolejowa)">
Busto Arsizio (stacja kolejowa)

Busto Arsizio (wł: "Stazione di Busto Arsizio") – stacja kolejowa w Busto Arsizio, w regionie Lombardia, we Włoszech. Znajdują się tu 2 perony. Obecna stacja znajduje się w Piazza Volontari della Libertà, wzdłuż Strada Garottola do Olgiate Olona.
Historia.
Do początku XX wieku stara stacja była zarządzana przez "Società per le Strade Ferrate del Mediterraneo", znajdując się na skrzyżowaniu obecnych "Viale Duca d'Aosta" i "Via XX Settembre", gdzie znajdowały się perony. Uruchomiono linię z Busto Arsizio do Gallarate i Novary, z odcinkiem Mediolan-Rho pochodzi z 20 grudnia 1860.
Nowy dworzec kolejowy, imponujący budynek w porównaniu do starego, powstał w 1905 r. i otwarty został przez Benito Mussoliniego 26 października 1924.
W 2004 otwarto tunel dla pieszych na Via Palermo służący dla osób dojeżdżających do pracy.

</doc>
<doc id="1445419" url="https://pl.wikipedia.org/wiki?curid=1445419" title="Jacques Philippe Leclerc">
Jacques Philippe Leclerc



</doc>
<doc id="1445420" url="https://pl.wikipedia.org/wiki?curid=1445420" title="Wabkent">
Wabkent



</doc>
<doc id="1445421" url="https://pl.wikipedia.org/wiki?curid=1445421" title="Giżduwan">
Giżduwan



</doc>
<doc id="1445422" url="https://pl.wikipedia.org/wiki?curid=1445422" title="Trzynasty występek">
Trzynasty występek

Trzynasty występek. Opowiadania – zbiór 12 opowiadań Edmunda Niziurskiego, które wcześniej ukazały się w różnych czasopismach młodzieżowych. Tytuł zbioru pochodzi od jednego z nich. Autor żartobliwie mówi we wstępie o ich „przyziemnej genezie”, jako że były pisanie nie z natchnienia, ale na zamówienie. Pięć ostatnich utworów zawiera postacie z powieści "Awantura w Niekłaju". Zbiór został wydany po raz pierwszy w 1973 jako "Opowiadania", a w 1976 wznowiony w serii Biblioteka młodych pod obecnym tytułem, przez Wydawnictwo Harcerskie Horyzonty, z ilustracjami Bogusława Orlińskiego (oprócz okładki Zbigniewa Rychlickiego).

</doc>
<doc id="1445424" url="https://pl.wikipedia.org/wiki?curid=1445424" title="K. Beerschot V.A.C.">
K. Beerschot V.A.C.



</doc>
<doc id="1445427" url="https://pl.wikipedia.org/wiki?curid=1445427" title="Brescia (stacja kolejowa)">
Brescia (stacja kolejowa)

Brescia – stacja kolejowa w Bresci, w regionie Lombardia, we Włoszech. Znajduje się na linii Mediolan - Wenecja. Jest to również stacja początkowa dla linii wychodzących w kierunku Bergamo, Cremony i Parmy, jak również linii FERROVIENORD do Edolo.
Jest to stacja średniej wielkości, obsługująca 9 mln pasażerów rocznie. Należy do projektu Centostazioni, co przyczyniło się do modernizacji budynku i infrastruktury dworca.

</doc>
<doc id="1445428" url="https://pl.wikipedia.org/wiki?curid=1445428" title="Ahmet Ertegun">
Ahmet Ertegun



</doc>
<doc id="1445429" url="https://pl.wikipedia.org/wiki?curid=1445429" title="K Beerschot VAC">
K Beerschot VAC



</doc>
<doc id="1445431" url="https://pl.wikipedia.org/wiki?curid=1445431" title="Niziurski">
Niziurski



</doc>
<doc id="1445433" url="https://pl.wikipedia.org/wiki?curid=1445433" title="Bridgetta Tomarchio">
Bridgetta Tomarchio

Bridgetta Tomarchio (ur. 25 grudnia 1978 w Baltimore w stanie Maryland, USA) – amerykańska aktorka.

</doc>
<doc id="1445434" url="https://pl.wikipedia.org/wiki?curid=1445434" title="Wałerij Bukajew">
Wałerij Bukajew

Wałerij Ołeksandrowycz Bukajew (ukr. Валерій Олександрович Букаєв, ur. 1 lutego 1976 w Krasnodonie, zm. 25 stycznia 2009 w Ługańsku) – ukraiński polityk, biznesmen i działacz sportowy, właściciel i prezes klubu piłkarskiego Zoria Ługańsk.
Życiorys.
Ukończył w 2003 studia w Instytucie Górniczo-Metalurgicznym w Alczewsku. Od 1995 prowadził prywatną działalność gospodarczą, od 2001 zajmował kierownicze stanowiska w przedsiębiorstwach przemysłu ciężkiego. W 2006 został szefem rady „Partnerbanku” i radnym rady obwodu ługańskiego. Prowadził biznes w branży naftowej.
Jako działacz sportowy zaangażował się w pracę w ługańskiej Zorii. W 2006 został wybrany jego honorowym prezesem. W 2007 z ramienia Partii Regionów został deputowanym do Rady Najwyższej VI kadencji.
25 stycznia 2009 zmarł z powodu ciężkiej choroby.

</doc>
<doc id="1445440" url="https://pl.wikipedia.org/wiki?curid=1445440" title="South Australian Register">
South Australian Register

South Australian Gazette and Colonial Register – pierwsza gazeta wydawana w Australii Południowej.
Pomysłodawcą powstania gazety był Robert Thomas. Początkowo wydawana w Londynie (kwiecień 1836) gazeta jest jedynym źródłem pierwotnym zawierającym prawie wszystkie informacje na temat rozliczeń i wczesnej historii Południowej Australii.

</doc>
<doc id="1445447" url="https://pl.wikipedia.org/wiki?curid=1445447" title="Paul Painlevé">
Paul Painlevé

Paul Painlevé (ur. 5 grudnia 1863, zm. 29 października 1933) – francuski matematyk, polityk, dwukrotny premier Francji (12 września 1917 -16 listopada 1917) oraz (17 kwietnia 1925 – 28 listopada 1925).Na jego cześć w Paryżu w Dzielnicy Łacińskiej nazwano skwer, na którym umieszczono tabliczkę o polityku. Znajduje się w pobliżu skrzyżowania ulic Rue des Ecoles z Boulevard St. Michel.

</doc>
<doc id="1445448" url="https://pl.wikipedia.org/wiki?curid=1445448" title="Serhij Titenko">
Serhij Titenko

Serhij Mychaiłowycz Titenko, ukr. Сергій Михайлович Тітенко (ur. 22 lipca 1954 w Hołej Przystani w obwodzie chersońskim) – ukraiński polityk i inżynier.
Życiorys.
W 1977 ukończył studia inżyniersko-ekonomiczne w Donieckim Instytucie Politechnicznym.
Pracował w instytucie ekonomiki przemysłowej Akademii Nauk Ukraińskiej SRR. W latach 1994–1998 wykładał w Doniecku w Instytucie Politechnicznym. Pod koniec lat 90. zajął się działalnością ekspercką, doradzał w zakresie przemysłu węglowego wicepremierowi i premierowi Ukrainy. Od 2003 do 2004 był wiceministrem w resorcie paliw i energetyki, następnie przez rok kierował ukraińską komisją do spraw regulacji elektroenergetyki. Od 2005 do 2007 ponownie pełnił funkcję pierwszego zastępcy ministra paliw i energetyki, a od stycznia do listopada 2007 drugi raz stał na czele komisji regulacyjnej.
W tym samym roku uzyskał mandat deputowanego do Rady Najwyższej z ramienia Partii Regionów. Zrezygnował z niego w 2010 w związku z objęciem stanowiska w administracji rządowej, do 2011 ponownie kierował komisją regulacyjną.

</doc>
<doc id="1445451" url="https://pl.wikipedia.org/wiki?curid=1445451" title="Canegrate (stacja kolejowa)">
Canegrate (stacja kolejowa)

Canegrate (wł: "Stazione di Canegrate") – stacja kolejowa w Canegrate, w regionie Lombardia, we Włoszech. Znajdują się tu 2 perony. Znajduje się w piazzale della Stazione, w pobliżu centrum Canegrate w pobliżu kościoła parafialnego.
Jest zarządzana przez Rete Ferroviaria Italiana.
Historia.
Otwarcie stacja nastąpiło 20 grudnia 1860, kiedy otwarto odcinek linii Rho-Gallarate.
W latach osiemdziesiątych został otwarty parking.

</doc>
<doc id="1445457" url="https://pl.wikipedia.org/wiki?curid=1445457" title="Peugeot 807">
Peugeot 807

Peugeot 807 – samochód osobowy typu minivan klasy średniej produkowany przez francuską markę Peugeot we współpracy z Citroënem, Fiatem i Lancią w latach 2002 – 2014.
Historia i opis modelu.
Peugeot 807 jest bezpośrednim następcą modelu 806 – również produkowanego w kooperacji z Fiatem. W tym samym zakładzie jest produkowany konstrukcyjnie powiązany z 807 użytkowy model Peugeot Expert II.

</doc>
<doc id="1445459" url="https://pl.wikipedia.org/wiki?curid=1445459" title="Achterwasser">
Achterwasser

Achterwasser (pol. hist. "Zatoka Uznamska") – zatoka, będąca odnogą cieśniny Piana, głęboko wcinająca się w wyspę Uznam. Pomiędzy Zempin i Koserow od Morza Bałtyckiego oddziela ją pas lądu o szerokości zaledwie 300 m.

</doc>
<doc id="1445462" url="https://pl.wikipedia.org/wiki?curid=1445462" title="Równouprawnienie (Łotwa)">
Równouprawnienie (Łotwa)

Równouprawnienie (ros. "Равнопра́вие", łot. "Līdztiesība") — łotewska partia polityczna opowiadająca się za równouprawnieniem mniejszości rosyjskojęzycznych na Łotwie, sytuuje się na lewej stronie sceny politycznej. 
Partia powstała w 1993 roku jako Ruch Sprawiedliwości Społecznej i Równych Praw na bazie frakcji poselskiej „Równouprawnienie” w Radzie Najwyższej (1990-93). Na jej czele stanęli Tatjana Ždanoka i Siergiej Dimanis. W wyborach z 1993 roku ugrupowanie uzyskało poparcie wśród łotewskich Rosjan i 7 mandatów w parlamencie. Pozostawało w opozycji wobec rządów prawicowych partii łotewskich. W wyborach samorządowych z 1994 i parlamentarnych z 1995 roku działacze „Równouprawnienia” wystartowali z list Łotewskiej Partii Socjalistycznej. Radną Rygi została wówczas m.in. Tatjana Ždanoka, dawna działaczka Interfrontu. 
W 1996 roku „Równouprawnienie” przekształciło się formalnie w partię polityczną – w sejmie VI kadencji (1995–98) reprezentowane było przez 2 posłów. W wyborach samorządowych partia odniosła względny sukces, zdobywając np. 4 miejsca w ryskiej radzie miejskiej. 
W 1998 roku Równouprawnienie weszło wraz z Socjalistyczną Partią Łotwy i Partią Zgody Narodowej w skład sojuszu wyborczego „O Prawa Człowieka w Zjednoczonej Łotwie”. Koalicja uzyskała 16 miejsc w łotewskim sejmie (Równouprawnienie – 5 z nich), z kolei w wyborach do rady miejskiej Rygi w 2001 roku 13 z 60 mandatów przypadło wspólnej platformie wyborczej (7 z nich – „Równouprawnieniu”). 
W 2002 roku „O Prawa Człowieka...” uzyskało 25 miejsc w sejmie, 8 mandatów z nich przypadło „Równouprawnieniu”. 
Partia reprezentuje socjaldemokratyczne poglądy w kwestiach gospodarczych, w sprawach społecznych opowiada się za większą wrażliwością państwa na los wykluczonych oraz równouprawnieniem mniejszości narodowych poprzez zniesienie restrykcyjnej ustawy o obywatelstwie. Popiera integrację z Unią Europejską, zachowuje sceptyczny stosunek do udziału Łotwy w NATO, opowiada się za powrotem do przyjaznych stosunków z Rosją i Białorusią. 
Na jesieni 2003 roku, po rozpadzie dotychczasowej koalicji z SPŁ i Partią Zgody Narodowej, „Równouprawnienie” i „Swobodny Wybór w ludowej Europie” ("Свободный выбор в народной Европе") zjednoczyły się w jedną partię „O Prawa Człowieka w Zjednoczonej Łotwie”. 
Jej organami prasowymi były w latach dziewięćdziesiątych "Оппонент" i "Трибуна оппонента".

</doc>
<doc id="1445463" url="https://pl.wikipedia.org/wiki?curid=1445463" title="Przedmieście Mikołajskie">
Przedmieście Mikołajskie

Przedmieście Mikołajskie (niem. "Nikolai Vorstadt") – historyczna nazwa części Wrocławia położonej na zachód od średniowiecznego centrum miasta, za linią fosy Miejskiej (przed Bramą Mikołajską) aż do wsi Popowice. Obejmowało obszary średniowiecznych wsi Szczepin, Sokolniki i Nabycin, tj. okolice dzisiejszych ulic Szczepińskiej, Sokolniczej, Nabycińskiej, Rybackiej i Zachodniej, początkowy odcinek Legnickiej, plac Jana Pawła II i plac Solidarności (do 2000 r. pl. Czerwony). Przedmieście Mikołajskie w okolicach dzisiejszego Dworca Świebodzkiego przechodziło w sąsiadujące z nim od południa Przedmieście Świdnickie; północną naturalną granicą Przedmieścia Mikołajskiego była linia rzeki Odry.
Nazwa Przedmieścia (tak jak Bramy Mikołajskiej i ulicy św. Mikołaja wiodącej z Rynku do tej bramy) wywodzi się od kościoła św. Mikołaja, wzmiankowanego (jako kaplica) po raz pierwszy w 1175, znajdującego się przy dzisiejszym placu św. Mikołaja (po powojennych zmianach w tutejszej zabudowie i układzie komunikacyjnym ma on kształt zbliżony do trójkąta) leżącym u zbiegu Rybackiej i Zachodniej. Kościół, zniszczony podczas najazdu mongolskiego w 1241, wkrótce został odbudowany i przetrwał aż do najazdu husytów w 1428. Został wówczas zniszczony na tyle poważnie, że powstały w wyniku odbudowy ponad pół wieku później kościół był praktycznie całkowicie nową budowlą; ołtarz tej świątyni konsekrowany został w roku 1486 przez biskupa Jana Rotha. Sam kościół pozostawał poza obrębem murów miejskich i poza pasem wyznaczonym przez regulamin budowlany jako bezpośrednie przedpole obrony miasta (odległość kościoła od fosy wynosiła około pół kilometra), zatem także on narażony był niemal w tym samym stopniu co lekka drewniana zabudowa przedmieść na zniszczenie przez najeźdźców lub obrońców w razie zbliżania się obcych wojsk do Wrocławia. Choć przejęcie Śląska od Austrii przez Prusy w wyniku pierwszej z wojen śląskich odbyło się w 1741 bez walk w okolicach Wrocławia i kościół ani Przedmieście Mikołajskie nie zostały poszkodowane, to kolejne starcia w 1757 i 1760 spowodowały dość pokaźne zniszczenia, także na południe od miasta (na Przedmieściu Świdnickim) i na wschód od niego. Tym razem jednak kościół św. Mikołaja oparł się destrukcji.
W drugiej połowie XVIII wieku na Przedmieściu Mikołajskim pojawiły się nowe cmentarze, zwłaszcza po wprowadzeniu w 1776 zarządzenia króla Prus, w którym zakazał on chowania zmarłych w obrębie murów miejskich. Od tego czasu zaczęto chować Wrocławian m.in. w sąsiedztwie kościoła św. Mikołaja, ale także w innych częściach tego przedmieścia, np. za dzisiejszą ul. Dobrą (łączącą Legnicką z Braniborską, równoległą do Nabycińskiej) chowano zasłużonych obywateli miasta, a przy placu Strzegomskim – ofiary epidemii cholery.
Nadejście Francuzów i ich sojuszników podczas wojny napoleońskiej spowodowało, że dowództwo garnizonu broniącego miasta zdecydowało się – tak jak zdarzało się to już także wcześniej w obliczu zagrożenia oblężeniem – spalić i wyburzyć jego przedmieścia, w tym także Mikołajskie. Podpalenia rozpoczęto już w listopadzie 1806; kleszcze oblężenia wojsk napoleońskich zamknęły się wokół miasta 8 grudnia, a przed Bożym Narodzeniem spłonął kościół św. Mikołaja. Pomimo wypalenia przedpola obrona miasta nie trwała długo, garnizon poddał się już miesiąc po podejściu Francuzów pod miejskie fortyfikacje, 7 stycznia 1807. Francuzi zarządzili likwidację murów miejskich i od tego czasu datuje się szybki rozrost miasta w kierunku jego przedmieść. W 1808 Przedmieście Mikołajskie – na zachodzie aż do linii dzisiejszych ulic Starogranicznej i Przedmiejskiej – zostało włączone w obręb miasta. Wkrótce obszar Przedmieścia Mikołajskiego zaczął zyskiwać charakter wielkomiejski, już w 1825 jej główna arteria – ulica Legnicka – uzyskała nawierzchnię brukowaną. Kościół, od którego patrona przedmieście zyskało swoją nazwę, przez kilka dziesięcioleci pozostawał zrujnowany aż do roku 1872, kiedy na jego miejscu rozpoczęto budowę kolejnej, trzeciej już świątyni pod tym samym wezwaniem. Nowy neogotycki halowy kościół św. Mikołaja ukończono w 1883; przetrwał on do oblężenia "Festung Breslau" w 1945, kiedy w wyniku ostrzału został zniszczony tak dalece, że jego resztki zburzono ostatecznie w latach 50.
Ponowna zabudowa Przedmieścia Mikołajskiego po zniszczeniach II wojny światowej rozpoczęła się na większą skalę dopiero w latach 60. i 70., ale charakter tej dzielnicy zmienił się w stopniu bardzo istotnym w porównaniu z zabudową z I połowy XX wieku. W miejsce reprezentacyjnych kamienic pojawiły się wielopiętrowe bloki z wielkiej płyty. Oprócz monotonnej zabudowy mieszkaniowej pojawiło się tu także kilka obiektów użyteczności publicznej, które budzić mogą zainteresowanie swą formą, m.in. ośrodek badań medycznych diagnostycznych „Dolmed” przy ul. Legnickiej 40, jak również kościół pw. Chrystusa Króla przy ul. Młodych Techników 17.

</doc>
<doc id="1445467" url="https://pl.wikipedia.org/wiki?curid=1445467" title="Polscy Socjaliści">
Polscy Socjaliści

Polscy Socjaliści (PS) – organizacja konspiracyjna lewego skrzydła Polskiej Partii Socjalistycznej działająca w okresie 1941–1943.
Historia.
Organizacja została powołana 1 września 1941 na zjeździe organizacji konspiracyjnych „Barykada Wolności”, „Gwardia”, pism „Zagadnienia” i „Na barykadzie” oraz luźnych grup lewicy z Łodzi i Lwowa. Na zjeździe wyłoniono Komitet Centralny w składzie – Adam Próchnik ps. "Artur" (przewodniczący), Stanisław Chudoba ps. "Stefan" (sekretarz), Edward Osóbka ps. "Janusz" (skarbnik), Leszek Raabe ps. "Marek" (wojsko), Henryk Wachowicz ps. "Aleksander" (sprawy organizacyjne), Piotr Gajewski ps. "Piotruś" (wydział zawodowy). Wyłoniono również Radę Polityczną w składzie: Zygmunt Szymanowski, Jan Cynarski-Krzesławski, Włodzimierz Kaczanowski, Stanisław Płoski, Wacław Schayer, Wincenty Markowski, Jadwiga Markowska, Jan Stefan Haneman. W przyjętej na Zjeździe „"Deklaracji politycznej Polskich socjalistów"” zapowiedziano, że Polscy Socjaliści będą dążyć do zjednoczenia ruchu socjalistycznego i porozumienia z ruchem ludowym oraz pracowniczym w celu utworzenia w przyszłości rządu ludowego. Polscy Socjaliści nie stanowili zatem odrębnej partii politycznej lecz uważali się za grupę PPS równorzędną z PPS-WRN. Pod patronatem przewodniczącego Rady Naczelnej PPS Zygmunta Żuławskiego toczono od 1941 rozmowy o połączeniu PS z PPS-WRN.
Organizacja popierała rząd gen. Sikorskiego, oraz jego politykę wobec ZSRR, nie zmieniając jednocześnie negatywnej oceny systemu komunistycznego.
Po ustąpieniu PPS-WRN z Politycznego Komitetu Porozumiewawczego, na miejsce przeznaczone dla PPS, z inicjatywy Zygmunta Żuławskiego oraz Józefa Grudzińskiego ze Stronnictwa Ludowego, we wrześniu 1941 wszedł przedstawiciel Polskich Socjalistów Adam Próchnik. W skład Kierownictwa Walki Cywilnej wszedł Leszek Raabe, zaś oddziały bojowe zaczęły współpracę ze strukturami ZWZ.
Działania zjednoczeniowe Polskich Socjalistów z PPS WRN zostały przerwane 22 maja 1942 w związku ze śmiercią Adama Próchnika. Po tym wydarzeniu, w maju 1942 kierownictwo organizacji objął usunięty wcześniej z PPS-WRN Henryk Wachowicz. Latem 1942 r. PPR zainicjowała rozmowy z kierownictwem Polskich Socjalistów. Podczas tych rozmów PPR zaproponowała im nawiązanie współpracy w walce przeciwko okupantowi niemieckiemu. W spotkaniach tych ze strony PPR uczestniczyli Paweł Finder, Jerzy Albrecht a ze strony PS Henryk Wachowicz i Piotr Gajewski. Aresztowania członków PS jesienią 1942 r. spowodowały przerwanie tych rozmów. W lipcu 1942 wskutek wejścia do organizacji agenta Gestapo, doszło do licznych aresztowań (aresztowano m.in. Henryka Wachowicza, Tadeusza Korala, mjr. Malinowskiego „Witalis” z ZWZ, Wiktora Strzeleckiego „Karol Buka” kuriera rządu w Londynie). Spowodowało to paraliż organizacji. Dodatkowym elementem było wypuszczenie na wolność przez Gestapo Henryka Wachowicza, co wywołało pojawienie się wątpliwości, co do jego roli w organizacji. W efekcie nastąpił również spadek zaufania do całej PS.
Na czele PS stanął wreszcie Wincenty Markowski, a w redakcji „Robotnika” Stanisława Chudobę zastąpił Władysław Jakubowski. Polscy Socjaliści sprzeciwiali się politycznej linii PPS-WRN, odrzucili także propozycje PPR zmierzające do jedności działania komunistów i socjalistów. Spory wewnątrz organizacji pomiędzy zwolennikami jedności PPS oraz zwolennikami wyodrębnienia się osobnej partii politycznej doprowadziły do silnych podziałów. 
W marcu 1943 część organizacji, wraz z przewodniczącym oraz oddziałami wojskowymi (Socjalistyczna Organizacja Bojowa) i młodzieżowymi (grupa „Płomienie”) weszła w skład PPS-WRN, zaś Wincenty Markowski ustąpił miejsce w Politycznym Komitecie Porozumiewawczym Kazimierzowi Pużakowi. 11 kwietnia 1943 r. drugi zjazd PS nadał organizacji nazwę Robotniczej Partii Polskich Socjalistów.
Organizacja terenowa PS obejmowała: Warszawę, Warszawę-podmiejską, Łódź, Radom, Skarżysko, Końskie, Radomsko, Podlasie, Lubelskie, Zamojskie i zalążki w Krakowie.
Prasa.
Głównymi wydawnictwami organizacji były wydawnictwa: „Barykada Wolności” przekształcona w „Robotnika"(red. Stanisław Chudoba później Władysław Jakubowski), miesięcznik „Gwardia” (red. Leszek Raabe), „Na barykadzie”, „Zagadnienia” (red. Włodzimierz Kaczanowski), „Płomienie” (red. Karol Lipiński, Jan Strzelecki).
Organizacja bojowa.
Siłą zbrojną były Formacje Bojowo-Milicyjne Polskich Socjalistów a następnie Socjalistyczna Organizacja Bojowa.

</doc>
<doc id="1445468" url="https://pl.wikipedia.org/wiki?curid=1445468" title="Bajram-Ali">
Bajram-Ali



</doc>
<doc id="1445469" url="https://pl.wikipedia.org/wiki?curid=1445469" title="Mindarus harringtoni">
Mindarus harringtoni

Mindarus harringtoni – gatunek wymarłego owada z rodziny mszycowatych.
Systematyka.
"Mindarus harringtoni" został opisany w 2008 przez Olego Heiego na podstawie skamieniałości nieznanego dotąd gatunku mszycy, kupionej przez dr. Richarda Harringtona, wiceprzewodniczącego Royal Entomological Society of London, na portalu internetowym eBay za 20 £.
Sprzedający pochodził z Litwy i na początku nie wiedział, jak drogiej rzeczy się pozbywa. Harrington wysłał okaz do Danii, gdzie eksperci potwierdzili, że jest to nowy (obecnie wymarły) gatunek mszycy. Od nazwiska odkrywcy nazwano go "Mindarus harringtoni".
Początkowo gatunek planowano nazwać "Mindarus ebayi", ale ostatecznie Heie postanowił posłużyć się bardziej tradycyjnymi regułami taksonomicznymi. 
Owad był zastygły w bursztynie, pochodzącym z okresu 40–50 milionów lat temu. Bursztyn jest niewiele większy od mszycy – przypomina drobną tabletkę.
Morfologia.
Wygląd zewnętrzny: Mały owad o błoniastych skrzydłach, odwłok wyraźnie podzielony na segmenty.
Rozmiary: Długość ciała wynosi 3-4 milimetry.

</doc>
<doc id="1445470" url="https://pl.wikipedia.org/wiki?curid=1445470" title="TON Piła-Staszyce">
TON Piła-Staszyce

Telewizyjny Ośrodek Nadawczy Piła-Staszyce (dawniej TON Piła-Masztowa) – maszt radiowo-telewizyjny o wysokości 108 m znajdujący się w Pile, w dzielnicy Staszyce, przy ul. Masztowej.
Historia.
Maszt został zbudowany w 1973 roku według projektu inżyniera Bogdana Toboły i oddany do użytku 22 lipca 1973. Zastąpił on pochodzący z 1967 roku przekaźnik znajdujący się w centrum miasta, na wieżowcu "Piła Wita".
Transmitowane programy.
Programy telewizyjne.
Programy telewizji analogowej zostaną wyłączone 20 maja 2013 r.

</doc>
<doc id="1445471" url="https://pl.wikipedia.org/wiki?curid=1445471" title="Bayramaly">
Bayramaly



</doc>
<doc id="1445473" url="https://pl.wikipedia.org/wiki?curid=1445473" title="San Marino na Letnich Igrzyskach Olimpijskich 1988">
San Marino na Letnich Igrzyskach Olimpijskich 1988

Reprezentacja San Marino na Letnich Igrzyskach Olimpijskich 1988 w Seulu składała się z dwóch pływaków.
Był to szósty start San Marino jako niepodległego państwa na letnich igrzyskach olimpijskich. Wcześniej startowali w 1960 w Rzymie, a następnie po ośmiu latach w Meksyku. Od tamtego czasu zawodnicy z San Marino startują nieprzerwanie.

</doc>
<doc id="1445474" url="https://pl.wikipedia.org/wiki?curid=1445474" title="Kunia-Urgencz">
Kunia-Urgencz



</doc>
<doc id="1445479" url="https://pl.wikipedia.org/wiki?curid=1445479" title="Pertosa (stacja kolejowa)">
Pertosa (stacja kolejowa)

Pertosa – stacja kolejowa w Pertosa, w regionie Kampania, we Włoszech. Znajduje się tu 1 peron. W pobliżu znajduje się Grotte di Pertosa.

</doc>
<doc id="1445481" url="https://pl.wikipedia.org/wiki?curid=1445481" title="Herb gminy Dominowo">
Herb gminy Dominowo

Herb gminy Dominowo stanowi postać św. Mikołaja w szatach biskupich – czerwonym płaszczu o złotym podbiciu, ze złotą mitrą i złotym pastorałem w prawej ręce, trzymającego w lewej ręce trzy złote kule. Wokół głowy biskupa złoty nimb, przed nim w dolnej części herbu biały kamień domina złożony z dwóch połówek po pięć czarnych oczek na każdej. Godło to umieszczono w zielonej tarczy herbowej. 

</doc>
<doc id="1445482" url="https://pl.wikipedia.org/wiki?curid=1445482" title="Sygnał okresowy">
Sygnał okresowy

Sygnał okresowy, sygnał okresowo zmienny – pojęcie stosowane w elektronice, telekomunikacji, elektrotechnice, akustyce, automatyce, fizyce oraz innych dziedzinach nauki i techniki. Oznacza sygnał zależny od czasu, którego wartości powtarzają się w stałych odstępach, trwających przez czas zwany okresem. Sygnał taki można opisać okresową funkcją matematyczną.
Definicja.
Sygnałem okresowo zmiennym nazywa się każdą wielkość fizyczną formula_1 zależną od czasu, jeżeli spełnia ona warunek
gdzie:
Oznacza to, że wartości sygnału powtarzają się w odstępach czasu będących wielokrotnościami formula_5 Sygnał taki jest funkcją okresową czasu.
Okres i częstotliwość.
Najmniejszą wartość formula_4 o tej własności nazywamy okresem podstawowym lub okresem sygnału. Z okresem związana jest częstotliwość formula_7 i pulsacja formula_8 (częstość kołowa):
oraz
Składowe harmoniczne.
Sygnał okresowo zmienny można przedstawić w postaci szeregu Fouriera, który może być zapisany na przykład w następującej postaci:
gdzie:
Pierwsza harmoniczna nosi też nazwę składowej podstawowej. Sygnał, który zawiera tylko jedną harmoniczną, jest sygnałem sinusoidalnym o amplitudzie formula_15
Wartość szczytowa.
Wartość szczytowa (ang. "peak value"), zwana też wartością maksymalną sygnału, jest określona jako:
Wartość maksymalna sygnału sinusoidalnego nie posiadającego składowej stałej jest równa amplitudzie tego sygnału. Stosowane też bywa podobne pojęcie wartości międzyszczytowej (ang. "peak-to-peak value"):
Dla sygnału sinusoidalnego wartość międzyszczytowa jest równa podwojonej amplitudzie.
Wartość średnia.
Wartość średnia sygnału jest określona wzorem:
Tak określona wartość średnia jest tożsama ze składową stałą formula_12 szeregu Fouriera tego sygnału (patrz wyżej). Sygnał okresowy symetryczny względem osi formula_20 ma wartość średnią równą zeru, toteż używa się także średniej z wartości bezwzględnej (w matematyce i teorii sygnałów: pierwszy moment absolutny, w elektrotechnice: wartość średnia sygnału wyprostowanego), która dla sygnałów nierównych tożsamościowo zeru ma wartość dodatnią:
Wartość skuteczna.
Wartość skuteczna (ang. "RMS value") określa parametry energetyczne sygnału. W elektrotechnice najczęściej podaje się tę właśnie wartość, jeżeli mowa jest o prądzie lub napięciu zmiennym bez dodania określeń: średnie, chwilowe, maksymalne itp. Jest ona określona wzorem:
Wartość skuteczną można też wyrazić poprzez amplitudy składowych harmonicznych (współczynniki rozwinięcia sygnału w szereg Fouriera – patrz wyżej):
Powyższy wzór jest treścią tożsamości Parsevala w teorii szeregów Fouriera.
Współczynniki bezwymiarowe.
Współczynnik kształtu.
Współczynnik kształtu (ang. "waveform factor") jest stosunkiem wartości skutecznej do średniej z wartości bezwzględnej:
Współczynnik szczytu.
Współczynnik szczytu (ang. "crest factor") podaje stosunek wartości maksymalnej (szczytowej) do wartości skutecznej sygnału:
Współczynnik zawartości harmonicznych.
Współczynnik zawartości harmonicznych, mierzy w pewien sposób odchyłkę sygnału od przebiegu sinusoidalnego. Stosowane są dwie różne definicje tego współczynnika:
lub
(ta ostatnia wielkość bywa też nazywana współczynnikiem zniekształceń).
Wartości parametrów dla wybranych sygnałów okresowych.
Poniższa tabela podaje wartości wymienionych wyżej parametrów dla wybranych przebiegów okresowych. Przyjęto, że przebiegi pokazane w tabeli mają jednostkową wartość szczytową (amplitudę).

</doc>
<doc id="1445483" url="https://pl.wikipedia.org/wiki?curid=1445483" title="Lotnisko Leszno-Strzyżewice">
Lotnisko Leszno-Strzyżewice

Lotnisko Leszno-Strzyżewice (kod ICAO: EPLS) – publiczne lotnisko usytuowane w miejscowości Strzyżewice w województwie wielkopolskim i częściowo na terenie Leszna, ok. 3 km na zachód od centrum miasta.
Lotnisko należy do miasta Leszna i jest użytkowane przez m.in. Aeroklub Leszczyński oraz innych użytkowników 

</doc>
<doc id="1445485" url="https://pl.wikipedia.org/wiki?curid=1445485" title="Harirud">
Harirud



</doc>
<doc id="1445487" url="https://pl.wikipedia.org/wiki?curid=1445487" title="Bergamota">
Bergamota



</doc>
<doc id="1445488" url="https://pl.wikipedia.org/wiki?curid=1445488" title="HSC Tallink AutoExpress 2">
HSC Tallink AutoExpress 2



</doc>
<doc id="1445490" url="https://pl.wikipedia.org/wiki?curid=1445490" title="Filip Sojka">
Filip Sojka

Filip Sojka (ur. 7 czerwca 1969 w Szczecinie) − polski muzyk sesyjny, basista, kompozytor i aranżer, absolwent Wydziału Jazzu i Muzyki Rozrywkowej Akademii Muzycznej w Katowicach. Znany jest szczególnie ze swojej pracy jako sideman z wieloma polskimi i światowymi wykonawcami różnych gatunków muzycznych. W swoim dorobku artystycznym ma również albumy solowe utrzymane w konwencji fusion - „KGB” (1996), „Bassmedia” (2000), Powrót do gry” (2009), na których często można usłyszeć jego bardziej złożone technicznie kompozycje oraz bardziej solistyczne podejście do gitary basowej - przykładem jest utwór "„Bad Lieutenant”" z płyty „Powrót do Gry”.
Jest autorem muzyki ilustracyjnej - Youth Dynamite (2003), „Colours and Moods of Electronic Music” (2005), kompozytorem muzyki na płytach Lidii Kopani i Ellie oraz współautorem utworów Kayah, Borysa Szyca, Justyny Steczkowskiej i Rafała Brzozowskiego.
Współpracował m.in. z: Kayah, Edytą Górniak, Ewą Bem, Goranem Bregovicem, Danzelem, Robem Hoffmanem, Mietkiem Szcześniakiem, Edytą Bartosiewicz, Kubą Badachem, Krzysztofem Herdzinem oraz Leszkiem Możdżerem. Uczestnik i laureat festiwali Jazz Juniors 93, Poznań Jazz Fair 93, 17 Leverkusener Jazztage. Wykonywał utwory w filmach "Świąteczna przygoda" oraz "Dublerzy".
Od roku 2012 nagrywa i występuje na stałe z Rafałem Brzozowskim.

</doc>
<doc id="1445491" url="https://pl.wikipedia.org/wiki?curid=1445491" title="Sicignano degli Alburni (stacja kolejowa)">
Sicignano degli Alburni (stacja kolejowa)

Sicignano degli Alburni ("Sicignano") – stacja kolejowa w Sicignano degli Alburni, w regionie Kampania, we Włoszech. Znajdują się tu 2 perony.

</doc>
<doc id="1445500" url="https://pl.wikipedia.org/wiki?curid=1445500" title="Jołotań">
Jołotań



</doc>
<doc id="1445501" url="https://pl.wikipedia.org/wiki?curid=1445501" title="Tracey Ullman">
Tracey Ullman

Tracey Ullman (ur. 30 grudnia 1959 w Slough) – brytyjsko-amerykańska aktorka, piosenkarka, tancerka, scenarzystka i pisarka o brytyjsko-polskich korzeniach.
Życiorys.
Urodziła się w Slough w hrabstwie Buckinghamshire jako córka Doreen (z domu Cleaver) i Antoniego Johna Ullmana. Jej ojciec był polskim żołnierzem Wojsk Lądowych, który został ewakuowany do Dunkierki podczas II wojny światowej. Jej matka była Angielką romskiego pochodzenia.
Karierę rozpoczynała w programach komediowych brytyjskiej telewizji. 25 listopada 1983 ukazał się jej debiutancki album "You Broke My Heart in 17 Places", który promowały trzy teledyski: „Breakaway”, „They Don't Know” i „Move Over Darling”. W listopadzie 1984 wydana została jej druga płyta "You Caught Me Out", którą z kolei promowały cztery wideoklipy: „My Guy” (1984), „Sunglasses” (1984), „Helpless” (1984) i „Terry” (1985).
W połowie lat 80. wyemigrowała do Stanów Zjednoczonych. Prowadziła swój własny program "The Tracey Ullman Show" (1987-1990), w którym po raz pierwszy zostały wyemitowane odcinki kreskówki "The Simpsons". Pojawiła się także w wielu filmach i serialach. Na ekranie była snobistyczną żoną ambasadora w komedii Penny Marshall "Jumpin’ Jack Flash" (1986), szczęśliwą mężatką z patelnią w czarnej komedii Lawrence'a Kasdana "Kocham cię na zabój" (1990), ohydną czarownicą Latryną w parodii Mela Brooksa "" (1993), redaktorką mody w czarnej komedii Roberta Altmana "Prêt-à-Porter" (1994) czy złośliwą Eden Brent w komedii kryminalnej Woody’ego Allena "Strzały na Broadwayu" (1994). Za rolę ekscentrycznej i cynicznej psychiatry dr Tracey Clark w serialu "Ally McBeal" (1998–99) otrzymała nagrodę Emmy.
Obecnie prowadzi ponownie swój autorski program na antenie BBC.

</doc>
<doc id="1445502" url="https://pl.wikipedia.org/wiki?curid=1445502" title="In Concert (wideo Raya Charlesa)">
In Concert (wideo Raya Charlesa)

In Concert – koncertowe DVD amerykańskiego muzyka Raya Charlesa, wydane w 2001 roku. Przedstawia ono występ Charlesa podczas charytatywnego koncertu na rzecz domu dla niewidomych Miami Lighthouse for the Blind w Miami. Koncert ten odbył się w centrum Jamesa L. Knighta w Miami na Florydzie. Poza jednymi ze swoich najwięskzych hitów, Charles w trakcie występu wykonał saksofonowe solo, a także wystąpił w duecie z gościem specjalnym, jazzową wokalistką i zdobywczynią dwóch nagród Grammy, Diane Schuur.

</doc>
<doc id="1445503" url="https://pl.wikipedia.org/wiki?curid=1445503" title="Krzysia Górniak">
Krzysia Górniak

Krzysia Górniak właśc. Krzysztofa Górniak (ur. 9 lutego 1974 w Olsztynie) – polska gitarzystka jazzowa, kompozytor, aranżer, producent, filozof.
Wykształcenie.
W wieku sześciu lat zaczęła grać na fortepianie, a na gitarze w wieku lat dziesięciu. W 1993 roku ukończyła Liceum Plastyczne w Warszawie z tytułem Technika Wystawiennika, a następnie w 1997 r. Wydział Jazzu II st. w Szkole Muzycznej im. Fryderyka Chopina przy ul. Bednarskiej 11, w Warszawie w klasie gitary jazzowej. W 2000 r. uzyskała stopień Magistra Wydziału Filozofii na Uniwersytecie Warszawskim broniąc pracy na temat Johna Cage’a, a w 2003 roku – uzyskała stopień Magistra Sztuki na Wydziale Jazzu na Universität für Musik und darstellende Kunst Wien w Grazu (Austria) w klasie gitary jazzowej. Uczestniczyła w lekcjach i warsztatach m.in. z takimi muzykami jak: Wayne Brasel, Wynton Marsalis, Mike Stern, Karl Ratzer, Susanne Weinert, John Abercrombie, Christian Rover, Garison Fewell, Bob Mintzer, Ron McClure, Billy Hart, Adam Nussbaum, Clarke Fischer.
Działalność artystyczna.
Muzyka.
Krzysia Górniak grała na wielu festiwalach i w wielu klubach jazzowych w Polsce i Europie, m.in. "Porgy &amp; Bess" w Wiedniu (Austria); "M59", "Miles", "House Of Jazz", "Stockwerk" w Grazu (Austria); "Między Nami" w Berlinie (Niemcy); "Akwarium", "Tygmont", "Harenda" w Warszawie (Polska). Uczestniczyła w trasach koncertowych po Grecji i Francji. W 1995r współpracowała z orkiestrą Teatru Muzycznego Roma przy spektaklu Błękitny Zamek Romana Czubatego w reżyserii Jana Skotnickiego, zagrała ponad 100 spektakli. Obecnie Krzysia Górniak gra jako gitarzystka w składzie "Krzysia Górniak Quartet" (z Łukaszem Makowskim, Zdzisławem Kalinowskim i Grzegorzem Grzybem) i "Krzysia Górniak Trio""," tworzy i bierze udział w różnych projektach muzycznych, współpracuje z muzykami oraz z orkiestrami symfonicznymi (m.in. z: Maciejem Miecznikowskim, Atom String Quartet, Polską Filharmonią Kameralną w Sopocie, Wojciechem Gogolewskim, Arturem Lipińskim, Michałem Grottem, Andrzejem Mikulskim i Ewą Mikulską).
Kompozycja Krzysi Górniak „Blue” z płyty „Ultra” znalazła się w finale konkursu kompozytorskiego „International Songwriting Competition 2005”, gdzie jurorami byli m.in. Tom Waits, Joss Stone, Sonny Rollins, Macy Gray, John Scofield czy Steve Vai, a na 15 tys. zgłoszeń do finału przeszło tylko 12 piosenek.
Rysunek i malarstwo.
Krzysia Górniak, po ukończeniu liceum plastycznego, mimo dalszego kształcenia się głównie na gruncie muzycznym i filozoficznym, nie zaniechała dalszych działań w dziedzinie rysunku i malarstwa. Jej cykl obrazów, pt. "Anioły", który stworzyła w 2001 roku, miał swoją wystawę w Grazu (listopad 2001), w Wiedniu (styczeń 2002) i w Warszawie (wrzesień 2002). Jedna z prac z serii "Anioły" znajduje się na okładce jej pierwszej płyty – "Tales".
Kariera.
Opracowano na podstawie materiału źródłowego:

</doc>
<doc id="1445504" url="https://pl.wikipedia.org/wiki?curid=1445504" title="Enew">
Enew



</doc>
<doc id="1445505" url="https://pl.wikipedia.org/wiki?curid=1445505" title="Svetoslav Todorov">
Svetoslav Todorov



</doc>
<doc id="1445507" url="https://pl.wikipedia.org/wiki?curid=1445507" title="Taszauz">
Taszauz



</doc>
<doc id="1445508" url="https://pl.wikipedia.org/wiki?curid=1445508" title="FK Pelister">
FK Pelister

Fudbałski kłub "Pelister" () – północnomacedoński klub piłkarski, mający siedzibę w mieście Bitola na południu kraju. Obecnie występuje w Wtora makedonska fudbałska liga.
Historia.
Chronologia nazw:
Klub powstał w 1924 pod nazwą Omładina, a następnie zmienił nazwę na SK Pelister. Po II wojnie światowej w 1945 klub ponownie pojawił się pod starą nazwą Pelister. W 1946 roku został mistrzem okręgu sportowego Bitola. W tym samym roku klub połączył się z Rabotnik Bitola, ale zachował nazwę Pelister i używa jej nieprzerwanie do dziś. Po rozpadzie fuzji z Rabotnikiem kontynuował występy w republikańskiej lidze macedońskiej. Wtedy Pelister grał w niższych ligach jugosłowiańskich i zdobył mistrzostwo ligi macedońskiej w 1957, 1960, 1961, 1975 i 1982 oraz wygrał Puchar Republiki Macedońskiej w 1959, 1962, 1985, 1990. W sezonie 1974/75 zwyciężył w lidze i awansował do II ligi jugosłowiańskiej. Debiut był nieudanym i po roku klub wrócił do ligi macedońskiej. W sezonie 1981/82 ponownie wygrał ligę i od 1982 występował w drugiej lidze jugosłowiańskiej. Sezon 1990/91 zakończył na 6.pozycji w tabeli, ale tak jak z rozgrywek wycofały się kluby z Chorwacji i Słowenii, to klub zakwalifikował się do czwórki drużyn, które otrzymali promocję do pierwszej ligi jugosłowiańskiej. Na najwyższym poziomie uzyskał końcową 15.lokatę w sezonie 1991/92.
Po uzyskaniu niepodległości przez Macedonię Północną w 1992 startował w pierwszej lidze. Największym osiągnięciem do dnia dzisiejszego jest wygranie Pucharu Macedonii w 2001 roku, które dało przepustkę do gry w Pucharze UEFA. Od czasu powstania Ligi Macedońskiej Pelister grał w niej w każdym sezonie aż do roku 2003, kiedy to drużyna została zdegradowana z powodu kłopotów finansowych. Po kilku latach do klubu wrócili Mitko Stojkowski i Toni Micewski. To oni postawili klub na nogi i w 2005 roku po zdeklasowaniu rywali na drugoligowych boiskach zespół wrócił na pierwszoligowe boiska. Już jako beniaminek Pelister zajął 6. miejsce w lidze i dotarł do półfinału Pucharu Macedonii. Klub ten słynny jest z wychowywania przyszłych reprezentantów kraju oraz zawodników dobrych europejskich klubów. Przykładem są: Dragan Kanatlarowski, Toni Sawewski, Toni Micewski, Mitko Stojkowski, Nikołcze Nowewski, czy Gjorgij Hristov. Po zakończeniu sezonu 2010/2011 klub spadł do drugiej ligi.

</doc>
<doc id="1445511" url="https://pl.wikipedia.org/wiki?curid=1445511" title="Piotr Strzyżewski">
Piotr Strzyżewski

Piotr Strzyżewski (lub Strzyżowski) (ur. 29 czerwca 1777, zm. 6 stycznia 1854) – pułkownik, jeden z dowódców wojen napoleońskich oraz powstania galicyjskiego przeciw Austrii.
Urodził się 29 czerwca 1777 r. w ziemi sandomierskiej, w rodzinie Jacka Strzyżewskiego – regenta sądu pierwszej instancji Jurysdykcji Marszałkowskiej Koronnej. Był uczniem Szkoły Rycerskiej.
Walczył w 1794 r. w insurekcji kościuszkowskiej, w 16 pułku piechoty, w stopniu chorążego i awansował na stopień porucznika. Brał udział pod Zegrzem, na Marymoncie i Czerniakowie. Po upadku powstania, przebywał w warszawskim towarzystwie kasztelanowej Lanckorońskiej w Warszawie.
Gdy Napoleon I Bonaparte przybył 26 listopada 1806 roku do Poznania, Piotr Strzyżewski był delegatem Polaków z Galicji i wygłosił z niezwykłym ogniem przemówienie, które ujęło cesarza. Wyznał on, że jest mile zaskoczony gorącym patriotyzmem Polaków, którzy w tej wojnie, wielkiej i świętej, mogą odzyskać niepodległość. Wstąpił do pułku kawalerii krakowskiej Męcińskiego jako szef szwadronu. Organizował pułk w Żarkach. W dniu 1 kwietnia 1807 r. szwadron Strzyżewskiego został wcielony do 3 pułku, który wziął udział w walkach pod Wałami, Jedwabnem i Pasymem 13 kwietnia 1807 r.
Po rozpoczęciu wojny 1809 roku wraz z innymi pułkami kawalerii skupiony na południe od Warszawy, wziął udział w bitwie pod Raszynem 19 kwietnia, podczas której doznał kontuzji głowy. W natarciu na Galicję wraz ze swoim szwadronem w grupie gen. Pelletiera uczestniczył w blokadzie, a potem zdobyciu Zamościa. W ramach wojny polsko-austriackiej oraz marszu spod Zamościa (21 maja 1809) i wejścia do Galicji, Piotr Strzyżewski 27 maja 1809 r. ze swoim oddziałem ruszył na południe, w kierunku na Sokala na Lwów. Strzyżewski z oddziałem przebywał we Lwowie 28–29 maja, gdzie otrzymał instrukcje od Aleksandra Rożnieckiego, potem skierował się na Busk, Brody, Złoczów. Prezesem polskiego rządu złoczowskiego mianował Tomasza Dąbskiego, a wiceprezesem Kownackiego.
Wraz z prezesem Michałem Konopką i z wiceprezesem Zabilskim oraz chorążym krzemienieckim Gabrielem Rzyszczewskim, z 300 konnymi, a także z oddziałami kawalerii hr. Marcina Tarnowskiego (60 ludzi), Józefem Dwernickim, który przywiódł 100 ochotników, hr. Adamem Potockim ze 200 konnymi, hr. Dulskim oraz Augustynem Trzecieskim, każdy ze 100 ludźmi. P. Strzyżewski pospieszył na uczynione od obywateli wezwanie do Tarnopola (tam nominował miejscowe władze cyrkułowe). Organizacją piechoty miał w Tarnopolu zająć się Józef Marchocki. Miał być formowany batalion strzelców. W sumie oddział Strzyżewskiego liczył ok. 1200 ludzi, nie licząc formującej się piechoty. Do miasta powstańczego zdążały oddziały piesze i konne, z cyrkułów stryjskiego i samborskiego, zorganizowane przez kpt. Piotra Terleckiego z Bobrownik.
Piotr Strzyżewski dowodził kampanią 1809 r. przeciw Austrii pod Tarnopolem, Wieniawką, Chorostkowem, Brzeżanami, Adamówką i Zaleszczykami, gdzie doszło do bitwy przeciw gen. Bickingowi w dniu 18 czerwca 1809 r. Po kapitulacji Bickinga, Strzyżewski ogłosił rozkaz dzienny, w którym dziękował wojsku za odwagę. Wymienił odznaczających się. Dowódcą artylerii mianował sierż. Jaszczułta. Potem Strzyżewski z polskim korpusem ruszył w kierunku Mariampola nad Dniestrem, gdzie chciał się przeprawić i pomaszerować na Stanisławów. Do zawarcia pokoju stanął Strzyżewski kwaterą w Monasterzyskach. P. Strzyżewski dowodził w bitwie pod Jezierną (na Lwowszczyźnie, 1 lipca 1809) i pod Zagroblą (na Lwowszczyźnie, 3 lipca 1809 r.).
P. Strzyżewski miał przekazać ziemie tarnopolskie generałowi rosyjskiemu, Kochowskiemu, na mocy traktatu pokojowego z 14 października 1809 w Schönbrunn, w którym Napoleon za udział w wojnie Rosji, przyznał jej we władanie Kraj Tarnopolski, wraz z ziemią cyrkułów zaleszczyckiego, tarnopolskiego i brzeżańskiego. Generał rosyjski natychmiast zażądał zdjęcia orłów francuskich, czemu Strzyżewski przeciwstawiał się przez dłuższy czas. W końcu rosyjski generał wystawił straże, a Strzyżewski odmaszerował do Brodów. Po zakończeniu wojny Strzyżewski udał się do Księstwa Warszawskiego.
W sumie siły płk Piotra Strzyżewskiego oblicza się na 250 kawalerzystów liniowych, 400 ochotników konnych, 300 strzelców pieszych oraz 4000 pospolitego ruszenia. W chwili wymarszu spod Zamościa 21 maja 1809, Strzyżewski dysponował ledwie jednym szwadronem kawalerii. W chwili zakończenia działań jego korpus liczył ok. 4000 piechoty i kawalerii. Zdobył cztery działa. Żołnierze byli należycie ubrani, wyekwipowani i uzbrojeni w efekty zdobyte na nieprzyjacielu. Sformowane oddziały stanowiły rdzeń w sumie trzech pułków jazdy, które potem weszły w skład armii Księstwa Warszawskiego. Za zasługi w wyzwalaniu Galicji, o otrzymał 9 października 1809 roku stopień ppłk. z przydziałem do 14 pułku kirasjerów – w armii Księstwa Warszawskiego.
20 kwietnia 1810 został przeniesiony do 16 pułku.
W 1811 r. ożenił się z Emmą Potocką, córką Seweryna Potockiego i Anny Teofili Sapiehy (córki Aleksandra Michała Sapiehy).
Zmarł 6 stycznia 1854 r. pozostawiając po sobie pamiętniki.
9 października 1809 był odznaczony polskim Krzyżem Virtuti Militari, a 5 października 1812 francuskim Krzyżem Kawalerskim Orderu Legii Honorowej.

</doc>
<doc id="1445512" url="https://pl.wikipedia.org/wiki?curid=1445512" title="Dasoguz">
Dasoguz



</doc>
<doc id="1445513" url="https://pl.wikipedia.org/wiki?curid=1445513" title="LZAP">
LZAP



</doc>
<doc id="1445516" url="https://pl.wikipedia.org/wiki?curid=1445516" title="Dubajj">
Dubajj



</doc>
<doc id="1445522" url="https://pl.wikipedia.org/wiki?curid=1445522" title="Artur Społowicz">
Artur Społowicz

Artur Społowicz (ur. 11 października 1963 we Wrocławiu) – polski jeździec, dwukrotny olimpijczyk.
Startował we Wszechstronnym Konkursie Konia Wierzchowego. Dwukrotnie wystąpił w nim na igrzyskach olimpijskich w Atlancie (1996) w konkursie drużynowym polska reprezentacja w składzie Rafał Choynowski, Bogusław Jarecki, Bogusław Owczarek i Społowicz zajęła ostatnie 16. miejsce. Społowicz dosiadał konia "Hazard", nie ukończył konkurencji. W Pekinie (2008) startował w rywalizacji indywidualnej na koniu "Wag", zajął 52. miejsce.
Był mistrzem Polski w WKKW w 1992, wicemistrzem w 1991 oraz brązowym medalistą w 1996, 1997, 2004 i 2007.
Był zawodnikiem LKS Stragona Strzegom, LKJ Partynice, LKJ Moszna i KJ Lansada w Milsku, a obecnie prowadzi ośrodek jeździecki w Jaroszówce koło Chojnowa. Trener kadry juniorów i młodych jeźdźców w WKKW.

</doc>
<doc id="1445529" url="https://pl.wikipedia.org/wiki?curid=1445529" title="Minerały uranylu">
Minerały uranylu

Minerały uranylu – grupa minerałów uranu zawierających kation uranylowy, [UO2]2+. Minerały uranylu należą do gromady VI minerałów – soli kwasów tlenowych. Ze względu na zawartość uranu są minerałami promieniotwórczymi. W skałach magmowych oraz w strefach charakteryzujących się niskim potencjałem redoks uran występuje w postaci U4+, natomiast w warunkach podwyższonego Eh utlenia się do U6+ i wówczas tworzy się jon uranylowy [UO2]2+. W tej postaci jest przenoszony przez wody hydrotermalne i inne wody podziemne, a także przez powierzchniowe spłukujące go do mórz i oceanów. W przypadku osiągnięcia przez te roztwory odpowiedniej koncentracji, zależnie od ich składu chemicznego, mogą krystalizować: wodorotlenki, węglany, siarczany, seleniny, telluryny, fosforany, arseniany, wanadany, molibdeniany, krzemiany i pokrewne minerały uranylu. Dochodzi do tego w strefach dużej koncentracji U6+, np. w strefie utleniania złóż uraninitu itp. Jon uranylowy, przenoszony przez wody spływające po powierzchni Ziemi, zostaje w dużej części zatrzymany przez świat żyjący. W trakcie rozkładu jego szczątków do chodzi do redukcji U6+ do trudniej rozpuszczalnego U4+. Powoduje to duża koncentrację zawartości U4+ w popiołach niektórych węgli (do 1%), asfaltytów (do 0,01%) i w fosforytach (do 650 g/t). Spośród skał osadowych najwięcej uranu zawierają skały ilaste i ich odmiany przejściowe ku kaustobiolitom. Niekiedy zawierają uran w ilości do 1250 g/t.
Charakterystyka.
Elementem chemicznym i wyróżniającym tę grupę minerałów jest kation [UO2]2+, który występuje w łączności z grupą hydroksylową [OH]− lub innym złożonym anionem tlenowym, np. [CO3]2−, [SO4]2−. Są to minerały genetycznie spokrewnione; często razem współwystępują.
Klasyfikacja.
Ze względu na liczebność i odrębności strukturalne minerały uranylu zostały podzielone na osiem klas:
Występowanie.
Głównie strefy utleniania utworów hydrotermalnych, pegmatyty, skały osadowe. 
W świecie – Kabwe (dawniej Broken Hill) (Zimbabwe), Otavi (Namibia), Kasolo (Zair), Wölsendorf (Bawaria), Vileneuve (Kanada), Wielkie Jezioro Niedźwiedzie (Kanada), piaskowce jurajskie w stanach Kolorado, Utah, Nowy Meksyk (USA), Jáchymov (Czechy).
W Polsce – Kowary, Karpacz, Szklarska Poręba, Trzcińsko k. Jeleniej Góry, Skalna Brama (Karkonosze), Kletno (Masyw Śnieżnika); Miedzianka (Rudawy Janowickie), Radoniów (Pogórze Izerskie); Rudki k. Nowej Słupi (Góry Świętokrzyskie).

</doc>
<doc id="1445531" url="https://pl.wikipedia.org/wiki?curid=1445531" title="Brand New Heavies">
Brand New Heavies



</doc>
<doc id="1445532" url="https://pl.wikipedia.org/wiki?curid=1445532" title="Kapelan harcerski">
Kapelan harcerski

Kapelan harcerski – kapelan, sprawujący duszpasterską opiekę w harcerstwie.
Głównym celem służby kapelana jest sprawowanie posługi religijnej na rzecz harcerstwa. Powinien też działać na rzecz rozwoju duchowego i religijnego harcerek i harcerzy poprzez współudział w ich wychowaniu do odpowiedzialności i społecznej dojrzałości, w poszanowaniu godności człowieka. Ponadto buduje i organizuje współpracę pomiędzy komendą harcerskiej jednostki organizacyjnej i odpowiednią władzą kościelną.
Znani kapelani.
W 1984 roku powstało Krajowe Duszpasterstwo Młodzieży Harcerskiej, którego opiekunem, z ramienia Episkopatu Polski był (w latach 1985-1995) ks. Bp Kazimierz Górny.
Oznaczenia funkcji.
Związek Harcerstwa Polskiego.
Wszyscy kapelani w ZHP noszą fioletowe sznury spod ramienia. Suwak, jaki na nim noszą, sygnalizuje jednostkę, jakiej patronuje:
Związek Harcerstwa Rzeczypospolitej.
Kapelani w ZHR noszą sznury fioletowe. Sposób noszenia sznura sygnalizuje, jakiego szczebla jest kapelanem:

</doc>
<doc id="1445534" url="https://pl.wikipedia.org/wiki?curid=1445534" title="Michał Rapcewicz">
Michał Rapcewicz

Michał Rapcewicz (ur. 10 marca 1982 w Wałbrzychu) – polski jeździec, zawodnik ujeżdżenia. Jego trenerem jest Marc Peter Spahn (Belgia). W latach: 2007, 2008 i 2010 zdobył tytuł Mistrza Polski w ujeżdżeniu. Reprezentant Polski na Letnich Igrzyskach Olimpijskich 2008 w Pekinie i Letnich Igrzyskach Olimpijskich 2012 w Londynie.
Konie.
Podstawowy koń – "Randon", wałach szlachetnej półkrwi, ur. 1997 ("Czuwaj" sp. - "Rafa" sp. po "Fanimo" KWPN), hodowla: Stadnina Koni Moszna. Koń jest własnością Michała Rapcewicza.

</doc>
<doc id="1445535" url="https://pl.wikipedia.org/wiki?curid=1445535" title="Un Prêtre en 1839">
Un Prêtre en 1839

Un Prêtre en 1839 – młodzieńcza powieść Juliusza Verne’a, napisana w latach 1846-1847. Obecny właściciel rękopisu - Miejska Biblioteka w Nantes - wydała tę powieść po francusku po raz pierwszy w 1991 jako Un Prêtre en 1835. Utwór składa się z jednego tomu podzielonego na 21 rozdziałów.
Dotychczas (listopad 2010) nie została opublikowana po polsku
Przetłumaczona na pięć innych języków europejskich.

</doc>
<doc id="1445537" url="https://pl.wikipedia.org/wiki?curid=1445537" title="Leszek Sołdan">
Leszek Sołdan

Leszek Stanisław Sołdan (ur. 13 listopada 1961) – polski gracz go, 4 dan (GoR 2311), piętnastokrotny indywidualny mistrz Polski w go.
Przez półtora roku Leszek Sołdan był insei (uczniem na gracza zawodowego) w szkole przy Nihon Ki-in. Jego nauczycielem był wówczas Akinobu Tozawa 9. dan.

</doc>
<doc id="1445538" url="https://pl.wikipedia.org/wiki?curid=1445538" title="Tears on My Pillow">
Tears on My Pillow

Tears on My Pillow – piosenka z 1958 roku, napisana przez Ala Lewisa i Sylvestera Bradforda. Pierwotną wersję utworu nagrali Little Anthony and the Imperials. Pod koniec lat 80. XX wieku, australijska piosenkarka Kylie Minogue opublikowała własną wersję kompozycji, która znalazła się na płycie "Enjoy Yourself" (1989). Piosenka Kylie znalazła się na 34 miejscu najlepiej sprzedających się singli lat 90 XX wieku.

</doc>
<doc id="1445540" url="https://pl.wikipedia.org/wiki?curid=1445540" title="Łukasz Zieliński">
Łukasz Zieliński

Łukasz Zieliński (ur. 26 maja 1976 w Krakowie), znany również jako Zielony – polski wokalista heavymetalowy i autor tekstów, a także dziennikarz. Znany jest przede wszystkim z wieloletnich występów w grupie muzycznej Virgin Snatch. Współpracował ponadto z takimi grupami jak Anal Stench i Death Sea. Poza działalnością artystyczną pracuje jako dziennikarz magazynu muzycznego Mystic Art.

</doc>
<doc id="1445541" url="https://pl.wikipedia.org/wiki?curid=1445541" title="106 Eskadra IAF">
106 Eskadra IAF

106 Eskadra (hebr. "Ha’Baz Ha’Sh’niyah", "Ostrze Włóczni") – uderzeniowa eskadra Sił Powietrznych Izraela, bazująca w Tel Nof w Izraelu.
Historia.
Eskadra została sformowana 12 czerwca 1948 i składała się ze sprowadzonych z urugwajskich linii lotniczych Lapsa 10 samolotów transportowych C-46, 2 samolotów transportowych C-54 3 samolotów pasażerskich L-049 Constellation. Linie lotnicze Lapsa były używane jako przykrywka dla zakupu samolotów z United States Air Force. Samoloty te operowały w ramach operacji „Balek”, dostarczając do Izraela sprzęt wojskowy i amunicję z Czechosłowacji. Eskadra otrzymała symbol kodowy LATA (hebr. "LAhak Tovala Avirit"; "Powietrzna Grupa Transportowa"). Była to w owym czasie jedyna izraelska eskadra posiadająca zdolność przeprowadzania operacji na dalekim zasięgu. Po zakończeniu wojny, 12 sierpnia 1948 grupa LATA została formalnie rozwiązana, a cały personel lotniczy z samolotami wszedł w grudniu 1948 w skład nowo utworzonej 106 Eskadry. W kwietniu 1949 pilotów z samolotami przeniesiono do nowo utworzonych linii lotniczych El Al (C-46 później przeniesiono do linii lotniczych Arkia), natomiast 106 Eskadra została w czerwcu 1949 połączona ze 103 Eskadrą.
Ponowne sformowanie 106 Eskadry nastąpiło 11 czerwca 1982. Na wyposażeniu eskadry znalazły się myśliwce przewagi powietrznej F-15C/D. Podczas Wojny libańskiej w 1982 piloci eskadry odnieśli 5 zwycięstw powietrznych.
1 października 1985 roku, 8 myśliwców F-15D ze 106 Eskadry zbombardowało główną kwaterę Organizacji Wyzwolenia Palestyny w Tunisie (przelatując ponad 4000 km). Podczas tej operacji samoloty musiały kilkakrotnie tankować w powietrzu od latającej cysterny Boeing 707.
Podczas II wojny libańskiej w 2006 samoloty 101 Eskadry wzięły udział w bombardowaniu celów Hezbollahu w południowym Libanie.
Wyposażenie.
Na wyposażeniu 106 Eskadry znajdują się następujące samoloty:

</doc>
<doc id="1445544" url="https://pl.wikipedia.org/wiki?curid=1445544" title="Jules Dufaure">
Jules Dufaure

Jules Dufaure (ur. 4 grudnia 1798 w Saujon, zm. 28 czerwca 1881 w Rueil-Malmaison) – francuski polityk, prawnik.
W 1834 został członkiem Izby Deputowanych, a w 1842 jej wiceprzewodniczącym. Był ministrem kolejno: robót publicznych (1839–1840), spraw wewnętrznych (1848, 1849 i 1871–1873) oraz sprawiedliwości (1871–1873, 1877–1879). Trzykrotnie pełnił funkcję premiera Francji (1871–1873, 1876, 1877–1879). Od 1863 był członkiem Académie française. W 1876 został dożywotnim senatorem.

</doc>
<doc id="1445545" url="https://pl.wikipedia.org/wiki?curid=1445545" title="A.C. Milan w sezonie 2008/2009">
A.C. Milan w sezonie 2008/2009

Wyniki spotkań, terminarz i skład piłkarskiego zespołu A.C. Milan w sezonie 2008/09.
Skład zespołu.
Transfery w sesji zimowej.
Przybyli:
Odeszli:

</doc>
<doc id="1445553" url="https://pl.wikipedia.org/wiki?curid=1445553" title="Gonave">
Gonave



</doc>
<doc id="1445554" url="https://pl.wikipedia.org/wiki?curid=1445554" title="Gonâve">
Gonâve



</doc>
<doc id="1445555" url="https://pl.wikipedia.org/wiki?curid=1445555" title="Michał Mitko">
Michał Mitko

Michał Mitko (ur. 12 grudnia 1988 w Rybniku) – polski żużlowiec.
Od dziecka kibicował klubowi RKM Rybnik. Później, jako nastolatek, zaczął trenować. Uczył się jazdy na motocyklu w szkółce żużlowej na Stadionie Miejskim w Rybniku pod okiem Mirosława Korbela, Jana Grabowskiego, Czesława Czernickiego.
Uzyskał licencję żużlową 7 czerwca 2005 roku. Jego największe sportowe osiągnięcie to złote medale w Drużynowych Mistrzostwach Świata Juniorów w 2008, Młodzieżowych Drużynowych Mistrzostwach Polski w 2007 roku i złoty medal Młodzieżowych Mistrzostw Polski Par Klubowych w 2008 roku.

</doc>
<doc id="1445556" url="https://pl.wikipedia.org/wiki?curid=1445556" title="Jezioro Pontchartrain">
Jezioro Pontchartrain



</doc>
<doc id="1445558" url="https://pl.wikipedia.org/wiki?curid=1445558" title="Gravesend">
Gravesend

Gravesend – miasto w Wielkiej Brytanii, w Anglii, w hrabstwie Kent, położone na południowym brzegu Tamizy, naprzeciwko miasta Tilbury w hrabstwie Essex.
W 2001 roku ludność miasta wynosiła około 53 045 mieszkańców.
W mieście rozwinął się przemysł stoczniowy, papierniczy oraz cementowy.

</doc>
<doc id="1445559" url="https://pl.wikipedia.org/wiki?curid=1445559" title="Roland Wohlfarth">
Roland Wohlfarth

Roland Wohlfarth (ur. 11 stycznia 1963 w Bocholt) – niemiecki piłkarz grający na pozycji napastnika.
Kariera klubowa.
Karierę piłkarską Wohlfarth rozpoczął w amatorskiej Borussii Bocholt, wywodzącej się z jego rodzinnego miasta Bocholt. Jego pierwszym profesjonalnym klubem w karierze był MSV Duisburg i w 1981 roku trafił do kadry pierwszego zespołu. 8 sierpnia zadebiutował w jego barwach w Bundeslidze w zremisowanym 1:1 domowym spotkaniu z Karlsruher SC. W swoim pierwszym sezonie w karierze pełnił rolę rezerwowego i zdobył w nim jednego gola, w przegranym 1:4 meczu z Eintrachtem Frankfurt. W 1982 roku spadł z Duisbugiem z ligi i grał tam przez dwa sezony. Sezon 1983/1984 zakończył z 30 golami na koncie (zaliczył m.in. dwa hat-tricki) i został królem strzelców ligi, a Duisburg powrócił do niemieckiej ekstraklasy.
Forma strzelecka Wohlfartha została zauważona wśród włodarzy Bayernu Monachium i latem 1984 roku Roland podpisał kontrakt z tym klubem. 25 sierpnia zadebiutował w nowej drużynie, która pokonała 3:1 na wyjeździe Arminię Bielefeld. Na koniec sezonu z 12 golami na koncie był drugim po Lotharze Matthäusie najlepszym strzelcem bawarskiego klubu. Przyczynił się też do wywalczenia swojego pierwszego w karierze tytułu mistrza Niemiec. Rok później powtórzył to osiągnięcie i do sukcesów dołożył także zdobycie Pucharu Niemiec (w wygranym 5:2 finale z VfB Stuttgart ustrzelił hat-trick). W sezonie 1986/1987 także został mistrzem Niemiec, a z Bayernem dotarł do finału Pucharu Mistrzów. Roland nie wystąpił w nim z powodu kontuzji, a Bawarczycy ulegli 1:2 FC Porto. W 1988 roku był wicemistrzem kraju, a w sezonie 1988/1989 zdobył 17 goli, dzięki czemu wywalczył koronę króla strzelców Bundesligi. W latach 1989 i 1990 Wohlfarth ponownie świętował zdobycie mistrzostwa kraju, natomiast w sezonie 1990/1991 po raz drugi w karierze został najlepszym strzelcem niemieckiej ligi zdobywając 21 goli. W sezonie 1992/1993 nie był tak skuteczny jak w poprzednich sezonach i strzelił tylko 4 gole, a po sezonie zdecydował się odejść z Bayernu.
Latem 1993 roku Wohlfarth został zawodnikiem francuskiego AS Saint-Étienne. Występował w ataku wraz z Gwinejczykiem Titi Camarą i z 12 golami był najlepszym strzelcem ASSE. W rundzie jesiennej następnego zdobył 8 goli, a zimą 1995 wrócił do Niemiec i podpisał kontrakt z VfL Bochum. W lutym wykryto u niego środki dopingujące i zdyskwalifikowano na 2 miesiące, a wiosną Bochum spadło do drugiej ligi. W 1996 roku powrócił z tym klubem do Bundesligi, a w 1997 odszedł do drugoligowego VfB Leipzig. Karierę piłkarską kończył jako zawodnik Wuppertaler SV, występującego w Regionallidze.
Kariera reprezentacyjna.
W reprezentacji RFN Wohlfarth zadebiutował 15 października 1986 roku w zremisowanym 2:2 towarzyskim spotkaniu z Hiszpanią. Swój drugi i ostatni mecz w kadrze narodowej rozegrał 6 września 1989 roku przeciwko Irlandii. Wcześniej występował w młodzieżowych reprezentacjach. Z kadrą U-18 został mistrzem Europy w 1981 roku, a z kadrą U-20 mistrzem świata 1981. Na tym drugim turnieju wywalczył tytuł króla strzelców.

</doc>
<doc id="1445560" url="https://pl.wikipedia.org/wiki?curid=1445560" title="Piotr Kozieradzki">
Piotr Kozieradzki

Piotr Włodzimierz „Mitloff” Kozieradzki (ur. 23 maja 1970 w Warszawie) – polski perkusista, muzyk sesyjny, a także inżynier dźwięku i producent muzyczny. Naukę gry na instrumencie rozpoczął w 1985 roku. Swój pierwszy zestaw – firmy Polmuz – otrzymał od starszego brata. 
W latach 1990–2001 występował w grupie Hate. Od 2001 roku członek formacji Riverside. Kozieradzki współpracował ponadto z takimi grupami muzycznymi jak: Domain, Goetia, Dark Prophecies, Thunderbolt, Kataxu czy Swastyka. Muzyk prowadził również wytwórnię muzyczną Apocalypse Productions. Od 2009 roku prowadzi firmę ProgTeam. Pracuje także jako menedżer warszawskiego klubu Progresja. Z wykształcenia technik mechanik samochodowy.
W 1997 roku Kozieradzki użyczył werbla firmy Sonor perkusiście zespołu Vader – Krzysztofowi „Docentowi” Raczkowskiemu. Muzyk użył instrumentu podczas sesji nagraniowej albumu "Black to the Blind" (1997). W 2009 roku należący do Kozieradzkiego zestaw bębnów DW Collectors posłużył do nagrań drugiego albumu formacji Black River zatytułowanego "Black’n’Roll" (2009).

</doc>
<doc id="1445561" url="https://pl.wikipedia.org/wiki?curid=1445561" title="Parker McKenna Posey">
Parker McKenna Posey

Parker McKenna Posey (ur. 18 sierpnia 1995 w Los Angeles, Kalifornia) - amerykańska aktorka dziecięca. 
Posey jest najbardziej znana z roli Kady Kyle w serialu "On, ona i dzieciaki." Pojawiła się jako Macy Gray w "Sweet Baby" i w filmie "Dzieciaki z High School Musical" z Alyson Stoner i Lucasem Grabeelem.
Mieszka w Los Angeles z matką, Heather Stone. Ma dwóch braci: Khari'ego i Jake'a oraz siostrę o imieniu Dilynne.

</doc>
<doc id="1445562" url="https://pl.wikipedia.org/wiki?curid=1445562" title="Lista najwyższych budynków w St. Paul">
Lista najwyższych budynków w St. Paul



</doc>
<doc id="1445563" url="https://pl.wikipedia.org/wiki?curid=1445563" title="Lista najwyższych budynków w St. Louis">
Lista najwyższych budynków w St. Louis



</doc>
<doc id="1445564" url="https://pl.wikipedia.org/wiki?curid=1445564" title="The Ink Spots">
The Ink Spots

The Ink Spots – popularny w Stanach Zjednoczonych w latach 30. XX wieku zespół muzyczny składający się z czarnoskórych muzyków. Grupa pomogła zdefiniować charakterystyczny gatunek muzyczny, z którego wyewoluowały takie style jak rhythm and blues (zwłaszcza doo wop) oraz rock and roll. Zespół The Ink Spots został założony w Indianapolis, w roku 1931, a działalność zakończył w 1954. Ich twórczość wraz z dorobkiem innego popularnego w latach 40. zespołu, The Mills Brothers, zdobyła dużą akceptację wśród białych Amerykanów. W 1989 grupa została wprowadzona do "Rock and Roll Hall of Fame".
Grupa w roku 1997 zdobyła sporą popularność wśród graczy komputerowych dzięki wykorzystaniu utworów w sekwencjach wprowadzających do gier z serii Fallout: "Maybe" w pierwszej części gry i "I Don't Want To Set The World On Fire" w Fallout 3, a także w grze Fallout 4 w stacji radiowej "Diamond City Radio".
Oprócz tego kilka utworów zespołu zostało wykorzystanych w grze BioShock oraz jej sequelu.
Również utwór "If I Didn't Care" został wykorzystany w filmie "Skazani na Shawshank".

</doc>
<doc id="1445565" url="https://pl.wikipedia.org/wiki?curid=1445565" title="Gonâve (zatoka)">
Gonâve (zatoka)

Gonâve (fr. "Golfe de la Gonâve", hait. "Lagonav") – zatoka Morza Karaibskiego u zachodnich wybrzeży Haiti. Współrzędne geograficzne: . Nad zatoką Gonâve położona jest stolica Haiti Port-au-Prince oraz kilka ważniejszy miast haitańskich: Gonaïves, Saint-Marc, Miragoâne i Jérémie. 
Na wodach zatoki znajduje się kilka wysp, z których największa jest wyspa Gonâve. Zdecydowanie mniejszą powierzchnię zajmuje archipelag Cayemites.

</doc>
<doc id="1445568" url="https://pl.wikipedia.org/wiki?curid=1445568" title="Cosmic Force">
Cosmic Force

Cosmic Force – amerykańska grupa hip-hopowa. 
Powstała w późnych latach '70 w Bronksie, w Nowym Jorku. Cosmic Force jako druga, obok Soulsonic Force, powstała z Universal Zulu Nation - grupy producenta i rapera Afrika Bambaataa. 
Wzięła udział w nagraniu debiutanckiej płyty Afriki, "Zulu Nation Throwdown", wydanej nakładem Winley Records. Singiel powstał również przy współudziale wokalistki rapowej Lisy Lee, byłej członkini Soulsonic Force.

</doc>
<doc id="1445569" url="https://pl.wikipedia.org/wiki?curid=1445569" title="Augustyn Trzecieski">
Augustyn Trzecieski

Augustyn Trzecieski z Podola, ps. „Augustyn", (zm. 24 marca 1813 w Krakowie) – pułkownik, spiskowiec na Wołyniu, delegat Centrali Lwowskiej do Parlamentu, uczestnik kampanii 1792 i 1809, organizator powstania na Wołyniu, i spisków niepodległościowych w Galicji, dowódca (1 lipca 1809 - 29 listopada 1812) 15 Pułku Ułanów (polskiego pułku kawalerii - okresu Księstwa Warszawskiego, sformowanego, na Podolu), kawaler Legii Honorowej w 5 czerwca 1809 r. 
W roku 1806 był dowódcą operujący w Galicji Wschodniej. W tym też roku, kiedy wojska francuskie zbliżyły się do Wisły, wraz ze swoim przyjacielem Józefem Dwernickim, zorganizował Towarzystwo Patriotyczne, mające na celu; przygotowanie powstania przeciw Rosjanom. Za działalność patriotyczną był katowany w więzieniu we Lwowie.
W 1809 uzbroił swoim kosztem 100 ludzi ze swoich dóbr, przebył Zbrucz, i 27 maja 1809 pod Tarnopolem, połączył się z oddziałami wojska polskiego Piotra Strzyżewskiego. Od tej pory, rozpoczął szlak bojowy. Walczył ze swoim oddziałem z Austriakami pod Zaleszczykami przeciw gen. Bickingowi w dniu 18 czerwca 1809, i pod Tarnopolem, Chorostkowem oraz Wieniawką.
Brał udział kolejno we wszystkich większych bitwach Wielkiej Armii. W ramach odwrotu Wielkiej Armii spod Moskwy i przeprawy przez Berezynę 28 listopada 1812 został ranny w bitwie pod Stachowem koło wioski Zaniwki. Z powodu choroby dowództwo 15. Pułku Ułanów, przekazał szefowi szwadronu Józefowi Dwernickiemu.

</doc>
<doc id="1445572" url="https://pl.wikipedia.org/wiki?curid=1445572" title="Jill Ireland">
Jill Ireland

Jill Dorothy Ireland (ur. 24 kwietnia 1936 w Londynie, zm. 18 maja 1990 w Malibu) – brytyjska aktorka filmowa występująca w Stanach Zjednoczonych, żona aktora Charlesa Bronsona.
Życie prywatne.
Małżeństwa.
Pierwszym mężem Ireland był aktor David McCallum, za którego wyszła w 1957. Miała z nim trzech synów: Paula i Vala oraz adoptowanego Jasona (zmarł w 1989 po przedawkowaniu narkotyków). Charlesa Bronsona poznała w lipcu 1963 na premierze filmu "Wielka ucieczka" (1963). Przedstawił ich sobie McCallum, który z Bronsonem grał w tym filmie. W 1967 rozwiodła się z McCallumem, a Bronson w tym samym roku rozwiódł się ze swoją pierwszą żoną. Ślub Bronsona i Ireland odbył się 5 października 1968. Potem na kilka lat wyjechali do Francji. W sierpniu 1971 urodziła się córka Zulejka, adoptowali także drugą córkę, Katrinę, dziś aktorkę i reżyserkę. Małżeństwo grało razem w kilku filmach, a Bronson oświadczył, że na planie filmowym nie będzie całował obcych kobiet.
Choroba i śmierć.
W 1984 wykryto u Ireland raka piersi. Aktorka napisała dwie książki o swojej walce z chorobą: "Pragnienie życia" i "Linia życia", napisaną pod wpływem śmierci adoptowanego syna Jasona. Aktorce nie udało się pokonać choroby, zmarła w 1990 w wieku 54 lat. Bronson po jej śmierci przeżył poważne załamanie.

</doc>
<doc id="1445576" url="https://pl.wikipedia.org/wiki?curid=1445576" title="Śledztwo – magazyn kryminalny">
Śledztwo – magazyn kryminalny

Śledztwo - magazyn kryminalny - miesięcznik, ukazujący się od lipca 2008 nakładem wydawnictwa SilkMedia.
Stałe działy:

</doc>
<doc id="1445578" url="https://pl.wikipedia.org/wiki?curid=1445578" title="Pablo Abián">
Pablo Abián

Pablo Abián (ur. 12 czerwca 1985 w Calatayud) – hiszpański badmintonista, dwukrotny olimpijczyk.
Kariera.
Mistrzostwa świata.
Abián brał udział w Mistrzostwach Świata 2001 w grze podwójnej wraz z bratem Javierem. Grał również w Mistrzostwach Świata 2006, przegrywając w pierwszej rundzie z Anglikiem Andrew Smithem (15:21, 13:21).
W następnym roku w pierwszej rundzie pokonał Luka Petricia (21:9, 29:27). Odpadł jednak z turnieju w drugiej rundzie po porażce z Indonezyjczykiem Simonem Santoso (18:21, 15:21).
Igrzyska Olimpijskie.
Startował na Olimpiadzie w Pekinie, oraz w Pekinie, bez sukcesów.

</doc>
<doc id="1445579" url="https://pl.wikipedia.org/wiki?curid=1445579" title="Pablo Abian">
Pablo Abian



</doc>
<doc id="1445580" url="https://pl.wikipedia.org/wiki?curid=1445580" title="Pablo Abián Vicen">
Pablo Abián Vicen



</doc>
<doc id="1445589" url="https://pl.wikipedia.org/wiki?curid=1445589" title="114 Eskadra IAF">
114 Eskadra IAF

114 Eskadra ("Przywódcy Nocy") – helikopterowa eskadra Sił Powietrznych Izraela, bazująca w Tel Nof w Izraelu.
Historia.
Eskadra została sformowana w marcu 1949 i początkowo składała się z samolotów wielozadaniowych Avro Anson i Airspeed Consul. W 1956 eskadrę rozwiązano, by ponownie sformować w 1966 jako formację ciężkich helikopterów transportowych SA 321 Super Frelon.
Podczas wojny Jom Kipur w 1973 helikoptery transportowały rannych z linii frontu i uczestniczyły w kilku innych operacjach przerzutu wojska. Wkrótce po wojnie wprowadzono do użycia ciężkie helikoptery transportowe S-65-C3. Podczas wojny libańskiej w 1982 pełniły one misje transportowe.
Podczas II wojny libańskiej w 2006 helikoptery 114 Eskadry wzięły udział w operacjach bojowych w południowym Libanie.
Wyposażenie.
Na wyposażeniu 114 Eskadry znajdują się następujące helikoptery:

</doc>
<doc id="1445591" url="https://pl.wikipedia.org/wiki?curid=1445591" title="Université de Paris V">
Université de Paris V

Université Paris-V, lub Université Paris Descartes, jest jednym z 13 autonomicznych uniwersytetów paryskich. Obecnie na uniwersytecie uczy się ponad 32 000 studentów wszystkich kierunków oraz fakultetów, co czyni Université de Paris V jednym z największych kampusów uniwersyteckich Paryża.
Wydziały.
Uniwersytet posiada następujące wydziały:
Uniwersytet jest słynny ze swojego rozległego ogrodu botanicznego, a także muzeum historii anatomii, który dostarcza wiedzę studentom wszystkich wydziałów medycyny Uniwersytetu Paryskiego.
Siedziba.
Uniwersytet wykorzystuje liczne budynki. Najstarszym z nich jest budynek byłego kolegium burgundzkiego ("le collège de Bourgogne"), które zostało ufundowane przez Joannę II Burgundzką w 1330 r. dla studentów filozofii. W 1762 r. kolegium zostało zlikwidowane a budynek został zakupiony przez La Martinière, pierwszego chirurga Ludwika XV, który otworzył w nim królewską akademię chirurgii w 1776 r. Od tej pory budynek związany jest z medycyną, mieściła się tu paryska szkoła zdrowia ("l'école de Santé de Paris") i szkoła medycyny. Obecnie na drugim piętrze mieści się Muzeum Historii Medycyny.

</doc>
<doc id="1445593" url="https://pl.wikipedia.org/wiki?curid=1445593" title="SODIMM">
SODIMM



</doc>
<doc id="1445595" url="https://pl.wikipedia.org/wiki?curid=1445595" title="31 Baza Lotnictwa Taktycznego">
31 Baza Lotnictwa Taktycznego

31 Baza Lotnictwa Taktycznego – JW 1156 – jednostka lotnicza szczebla taktycznego Sił Powietrznych.
Baza powstała 1 kwietnia 2008 roku na bazie 31 Bazy Lotniczej, 3 eskadry lotnictwa taktycznego i 6 eskadry lotnictwa taktycznego. Baza lotnicza zlokalizowana w południowo-wschodniej części Poznania, włączona w struktury NATO. Została zmodernizowana, tak by móc obsługiwać samoloty F-16 Fighting Falcon, w które wyposażona jest stacjonująca w bazie 3 eskadra lotnicza „Poznań” i 6 Eskadra Lotnicza.
Historia.
Początki lotniska sięgają II wojny światowej. W 1941 niemieckie władze zlokalizowały na Krzesinach fabrykę Focke-Wulfa, przy której znajdowało się lotnisko. Zakłady w 1944 stały się celem nalotów amerykańskiego lotnictwa bombowego. Następnie, w 1945, lotnisko przejęła Armia Czerwona, a w 1954 przekazano lotnisko SZ PRL.
W dniu 4 września 1954 stacjonująca na Krzesinach jedna z eskadr 11 pułku lotnictwa myśliwskiego została przekształcona w 62 pułk szkolno-treningowy lotnictwa myśliwskiego wchodzący w skład 3 Korpusu Obrony Powietrznej. W 1957 został on przeformowany w bojowy 62 pułk lotnictwa myśliwskiego, któremu w 1958 nadano imię Powstańców Wielkopolskich 1918/1919. W 16 stycznia 1994 ponownie zmieniono nazwę, tym razem na 3 Pułk Lotnictwa Myśliwskiego Poznań składający się z dwóch eskadr. W 1999 skład 1 eskadry powiększono o część personelu i sprzętu rozformowanej 17 eskadry lotniczej z Ławicy. 31 grudnia 2000 w wyniku przekształcenia 3 pułku lotnictwa myśliwskiego powstała 31 Baza lotnicza i 3 eskadra lotnictwa taktycznego „Poznań”.
W 2006 roku do Poznania przebazowano 6 eskadrę lotnictwa taktycznego (stacjonującą do tej pory w Powidzu). 
Na podstawie decyzji Ministra Obrony Narodowej nr PF -/Org/SSG/ZoiU P-1 z dnia 11 stycznia 2008, rozkazu Dowódcy Sił Powietrznych nr Z-10 z dnia 21 stycznia 2008 r. oraz rozkazu dowódcy 2 Brygady Lotnictwa Taktycznego nr Z-6 z dnia 24 stycznia 2008 została powołana 31 Baza Lotnictwa Taktycznego
3 listopada 2011 r. NIK wydała opinię o niewłaściwie dokonanej dyslokacji 31 BLT.
W dniach 14 - 25 maja 2018 roku, w 31 Bazie odbyło się pierwsze na terenie Polski spotkanie stowarzyszenia NATO Tiger Association.
Tradycje.
Jednostka, zgodnie z decyzją MON Nr 492/MON z dnia 3 listopada 2008, kontynuuje tradycje następujących jednostek wojskowych:

</doc>
<doc id="1445597" url="https://pl.wikipedia.org/wiki?curid=1445597" title="118 Eskadra IAF">
118 Eskadra IAF

118 Eskadra ("Nocne Ptaki Drapieżne") – helikopterowa eskadra Sił Powietrznych Izraela, bazująca w Tel Nof w Izraelu.
Historia.
Eskadra została sformowana w październiku 1969 i składała się z ciężkich helikopterów transportowych S-65. Podczas wojny Jom Kipur w 1973 helikoptery odegrały ważną rolę transportując wojsko i artylerię do najbardziej zagrożonych regionów walk.
Podczas II wojny libańskiej w 2006 helikoptery 114 Eskadry wzięły udział w operacjach bojowych w południowym Libanie.
Wyposażenie.
Na wyposażeniu 118 Eskadry znajdują się następujące helikoptery:

</doc>
<doc id="1445599" url="https://pl.wikipedia.org/wiki?curid=1445599" title="302 Dywizjon Myśliwski">
302 Dywizjon Myśliwski



</doc>
<doc id="1445601" url="https://pl.wikipedia.org/wiki?curid=1445601" title="Thunderforge">
Thunderforge



</doc>
<doc id="1445603" url="https://pl.wikipedia.org/wiki?curid=1445603" title="Nihon Ki-in">
Nihon Ki-in

 – największa w Japonii organizacja skupiająca profesjonalnych graczy go, mająca swoją siedzibę w Tokio. Została założona w lipcu 1924 roku.

</doc>
<doc id="1445604" url="https://pl.wikipedia.org/wiki?curid=1445604" title="Radeon R300">
Radeon R300

Radeon R300 – trzecia generacja procesorów graficznych Radeon firmy ATI Technologies wprowadzona w sierpniu 2002 roku. Seria wykorzystuje możliwości bibliotek Direct3D 9.0 oraz OpenGL 2.x. R300 był jednym z pierwszych chipsetów graficznych wykorzystujących w pełni możliwości Direct3D 9.
Procesor w wersji zintegrowanej oparty na tej linii nosi nazwę "Xpress 200".

</doc>
<doc id="1445605" url="https://pl.wikipedia.org/wiki?curid=1445605" title="Magdalenka (ciastko)">
Magdalenka (ciastko)

Magdalenka – małe francuskie ciastko o charakterystycznym muszelkowatym kształcie, który uzyskuje się dzięki pieczeniu w specjalnych foremkach z wgłębieniami. Ciasto przygotowuje się z mąki, jajek, cukru, masła oraz kilku kropel soku z cytryny.
Autorstwo przepisu na magdalenkę nie jest ostatecznie ustalone. Niektóre źródła, w tym słownik oksfordzki, wskazują, że nazwa ciastek mogła pochodzić od XIX-wiecznej mistrzyni cukiernictwa Madeleine Paulmier. Inne źródła dowodzą jednak, że osoba ta była w XVIII wieku kucharką Stanisława Leszczyńskiego – i to on nauczył ją piec takie właśnie ciastka. Wśród autorów magdalenki wymienia się także kucharza księcia Talleyranda, Jeana Avice'a, oraz Perrotin de Barmond – diuszesę z zamku de Commercy.
W pierwszej części powieści Marcela Prousta, "W stronę Swanna", znajduje się fragment opisujący reminiscencję wywołaną smakiem magdalenki zamoczonej w herbacie:
W Illiers-Combray sprzedaje się ponad 2 tys. magdalenek miesięcznie turystom, którzy odwiedzają to francuskie miasto pod wpływem lektury powieści "W poszukiwaniu straconego czasu".

</doc>
<doc id="1445607" url="https://pl.wikipedia.org/wiki?curid=1445607" title="Stenocactus">
Stenocactus

Stenocactus A.W.Hill – rodzaj sukulentów z rodziny kaktusowatych ("Cactaceae") występujących w północnym i środkowym Meksyku.
Systematyka.
"Echinofossulocactus" Britton &amp; Rose, "Efossus" Orcutt,
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cacteae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Stenocactus" (K.Schum.) A.W.Hill.

</doc>
<doc id="1445608" url="https://pl.wikipedia.org/wiki?curid=1445608" title="Milicja Robotnicza PPS-WRN">
Milicja Robotnicza PPS-WRN

Milicja Robotnicza PPS-WRN – wojskowa struktura konspiracyjna PPS-WRN działająca w okresie 1939 – 1945. Tworzona w środowiskach zawodowych, jako partyjna formacja sabotażowo-ochronna i porządkowa działająca na terenie fabryk, kopalń i innych zakładów pracy, której celem było hamowanie produkcji wojennej oraz ochrona zakładów i ich urządzeń przed niszczeniem i wywożeniem przez Niemców. Milicja PPS i podległa jej Milicja Przemysłowa (Socjalistyczne Oddziały Bezpieczeństwa) najbardziej były rozbudowane w Zagłębiu Dąbrowskim. Miała stanowić zalążek organów bezpieczeństwa i porządku publicznego przyszłej władzy. Organizacyjnie przyjęła system piątkowy.
W 1944 liczyła ok. 27 tys. członków.
Dowódcą Milicji Robotniczej był Antoni Pajdak ps. "Traugutt", zastępcy: Stanisław Sobolewski ps. "Krystian", Jan Władysław Wilczyński ps. "Gnat".
Milicja PPS na Śląsku i Zagłębiu.
Według szczątkowych danych w Sosnowcu w 1944 r. Milicja PPS liczyła 475 członków w pięciu dzielnicach. W powiecie będzińskim ok. 200 osób w 15 plutonach.
Na Śląsku milicja skupiała ok. 3000 osób, zaś na Śląsku Cieszyńskim 960 osób Dodatkowo tworzone były oddziały milicji przemysłowej, którymi w Zagłębiu dowodził Stefan Kura-Granicki ps. „Gromek”, „Gołąb”, „Oset”, a następnie Henryk Żmijewski ps. „Kuba”. Milicja Przemysłowa działała na terenie zakładów zajmując się wywiadem przemysłowym, sabotażem oraz zabezpieczeniem fabryk.

</doc>
<doc id="1445610" url="https://pl.wikipedia.org/wiki?curid=1445610" title="Kenpo">
Kenpo



</doc>
<doc id="1445611" url="https://pl.wikipedia.org/wiki?curid=1445611" title="Zečevo">
Zečevo

Zečevo – chorwacka wyspa położona na Morzu Adriatyckim, w Kanale Hvarskim, oddzielającym wyspy Brač i Hvar.
Zečevo leży w Dalmacji. Jest to niezamieszkana wyspa o powierzchni 11,33 ha. Długość linii brzegowej wynosi 1539 m. Najwyższy jej punkt wznosi się na wysokość 29 m n.p.m. Zečevo jest oddalone od Hvaru o 600 m, od stałego lądu o niecałe 25 km, a od Makarskiej o około 29 km. Prawie cała wyspa porośnięta jest roślinnością, jedynie skaliste wybrzeże jest nieporośnięte. Jedyna plaża znajduje się w zatoczce widocznej na zdjęciu, położonej w południowo-zachodniej części wyspy. Korzystający z plaży przypływają tam własnymi łódkami, ponieważ na wyspie nie ma portów i nie dobijają do niej promy chorwackiej Jadroliniji ani żadne inne.

</doc>
<doc id="1445612" url="https://pl.wikipedia.org/wiki?curid=1445612" title="Zhu Qizhen">
Zhu Qizhen

Zhu Qizhen, (; ur. 29 listopada 1427, zm. 23 lutego 1464) – szósty cesarz Chin z dynastii Ming, panujący w latach 1435–1449 w erze "Zhengtong" (正統) i ponownie w latach 1457–1464 w erze "Tiānshùn" (天順).
Zhu Qizhen był najstarszym synem cesarza Xuande (1425–1435), który zmarł kiedy miał on zaledwie osiem lat. Ta sytuacja doprowadziła do wielu problemów proceduralnych, ponieważ zgodnie z zasadami ustalonymi przez założyciela dynastii Ming, Hongwu (1368–1398), decyzje w sprawach państwa mógł podejmować tylko sam cesarz i nie była możliwa jakakolwiek regencja. Z tego powodu rząd funkcjonował nominalnie pod kontrolą cesarza-dziecka, jednak faktyczną regencję sprawowała cesarzowa wdowa Zheng oraz eunuch Wang Zhen, który cieszył się całkowitym zaufaniem cesarza.
Po śmierci cesarzowej wdowy w 1442 Zhu Qizhen rzeczywiście przejął władzę, a jego armia wygrała wojnę toczoną z Tajami atakującymi prowincję Junnan. To zwycięstwo zachęciło cesarza do osobistego poprowadzenia kampanii przeciwko Ojratom, jednak fatalnie dowodzona przez Wang Zhena armia cesarstwa została w 1449 niemal zupełnie zniszczona przez ich wodza, Esena, cesarz zaś dostał się do niewoli. To wydarzenie uważane jest za punkt zwrotny okresu Ming, kończący erę chińskiej przewagi militarnej nad koczownikami.
W Pekinie cesarzem obwołano brata Zhu Qizhena, Jingtaia. Zhu Qizhen po powrocie do stolicy w 1450 trafił do aresztu domowego. Władzę przywrócił mu zamach stanu przeprowadzony 11 lutego 1457. Drugie panowanie Zhu Qizhena było niepopularne, ponieważ ukarał on wielu urzędników tylko za ich współpracę z Jingtaiem, niezależnie od rzeczywistych zasług, w tym m.in. skazał na śmierć ministra wojny Yu Qiana, powszechnie uważanego za bohatera, który ocalił Pekin przed Ojratami. Zhu Qizhen podczas swego panowania wydał edykty zabraniające prywatnego handlu porcelaną, co sprawiło, że ery Zhengtong, Jingtai i Tianshun są znane z braku porcelany i nazywane przez zachodnich specjalistów "Ceramicznym Interregnum".
Dzieciństwo i młodość.
Był najstarszym synem cesarza Xuande (1425–1435), który 20 lutego 1428 ogłosił go następcą tronu. Sun, matka cesarza, była cesarską konkubiną najwyższej rangi (guifei, 贵妃) i cztery miesiące po urodzeniu syna została wyniesiona do rangi cesarzowej. Niektórzy późniejsi historycy sugerowali, że Zhu Qizhen nie był w rzeczywistości dzieckiem cesarzowej Sun, która miała zabrać go jako niemowlę od innej kobiety i przedstawiła dziecko jako własne, by wkraść się w łaski cesarza. Ta plotka w żaden sposób nie poddaje się weryfikacji. W dzieciństwie ojciec przyszłego cesarza na różne sposoby faworyzował go i okazywał mu wielkie zainteresowanie. W 1433 sformowano złożoną z 7112 chłopców pomiędzy 11. a 20. rokiem życia gwardię następcy tronu, która prawdopodobnie była szkolona wraz z Zhu Qizhenem jako jej dowódcą. W tym czasie następca tronu rozpoczął naukę czytania i pisania, prawdopodobnie pod kierunkiem eunucha Wang Zhena. To właśnie w jego rękach, i czterech innych eunuchów, cesarz pozostawił pieczę nad stolicą, kiedy w październiku 1434 udał się na północ na inspekcję frontu.
W dniu śmierci ojca, w styczniu 1435, Zhu Qizhen miał tylko 8 lat i zastanawiano się, czy nie lepiej byłoby, żeby cesarzem został jego dorosły wuj Zhu Zhanshan, którego matką była cesarzowa wdowa Zhang. Według jednego ze źródeł to ona miała wysunąć kandydaturę syna, ale zgodnie z późniejszą oficjalną "Historią dynastii Ming" poparła ona swojego wnuka, doprowadzając do tego, że cały dwór złożył mu przysięgę posłuszeństwa. Zgodnie z zasadami ustalonymi przez założyciela dynastii Ming, Hongwu (1368–1398), decyzje w sprawach państwa mógł podejmować tylko sam cesarz i nie była możliwa jakakolwiek regencja. Z tego względu rząd funkcjonował nominalnie pod kontrolą cesarza-dziecka. W rzeczywistości faktyczną regencję, jako arbiter w istotnych sprawach, zaczęła sprawować cesarzowa wdowa wspólnie z naczelnymi eunuchami Dyrektoriatu Ceremonii, podejmując decyzję za cesarza oraz konsultując się jeszcze z trzema Wielkimi Sekretarzami, którzy przybierali edykty w formalny język. Szybko przy tym stało się jasne, że Wang Zhen, który cieszył się całkowitym zaufaniem cesarza, ma większą władzę niż pozostali i urzędnicy zaczęli klęczeć w jego obecności. Spośród trzech Wielkich Sekretarzy (wszyscy nosili nazwisko Yang, choć nie byli spokrewnieni) dwóch, Yang Shiqi i Yang Rong służyło w Wielkich Sekretariatach już od 1402, zaś trzeci, Yang Pu, od 1426. To ich doświadczenie, prestiż i osobowość sprawiły, że era Zhengtong była jednym z najlepszych okresów rządów dynastii Ming. W czerwcu 1442 cesarz poślubił damę Qian, a kilka miesięcy później zmarła jego babka. Teraz rzeczywiście przejął on władzę, jednak rząd pracował tak samo jak dawniej.
Wojna na południu.
Od momentu objęcia władzy w 1413 Si Ren Fa, władca tajskiego państwa Luchuan, dokonywał rajdów na chińskie terytorium. Dopiero w 1436, w związku ze wzrastającym zagrożeniem z jego strony, dwór chiński zdecydował się odpowiedzieć na prośby z Junnanu i przejść do działania. W 1439 gubernator Yunnanu Mu Sheng otrzymał rozkaz zaatakowania Si Ren Fa i po zażartej, choć nierozstrzygniętej kampanii doprowadził do wysłania w 1440 misji z trybutem na dwór w Pekinie. Walki jednak trwały nadal i jeszcze w tym samym roku Si Ren Fa zadał Chińczykom ciężką porażkę. Pokonani odbudowali jednak swoją armię, na której czele stanął teraz bliski krewny Wang Zhena Wang Zhi. W latach 1441–1442 pokonał on plemiona Szanów i zdobył kwaterę główną Si Ren Fa, lecz ten znalazł schronienie w Ava (dzis. Inwa). Próby negocjacji z Ava i innymi państwami Szanów roszczącymi sobie pretensje do Luchuanu, jakie następnie podjął Wang Zhi, nie przyniosły rezultatu. W związku z tym na przełomie 1443 i 1444 zaatakował on Ava, a w 1444 pekiński dwór zagroził jego zniszczeniem, jeśli nie wyda ono Si Ren Fa. W 1445 roku Ava uległo siłom Wang Zhi, a Si Ren Fa popełnił samobójstwo. Tymczasem jego syn Si Jifa zdobył Mohnyin i wysłał do Pekinu misję z trybutem, odmawiając jednak osobistego stawiennictwa. Ava poprosiło Chińczyków o przeprowadzenie przeciwko niemu wspólnej kampanii, do której doszło w latach 1448–1449. Wang Zhi na czele wspólnych sił przekroczył Irawadi i pokonał Si Jifa. Wang Zhi był pierwszym cywilem noszącym tytuł naczelnego dowódcy, co było świadectwem zmniejszających się wpływów dowódców wojskowych.
Katastrofa Tumu.
W marcu 1449 dwór chiński świętował zwycięstwo w Yunnanie i mniej więcej w tym samym czasie otrzymano wiadomości o stłumieniu rebelii w prowincji Fujian. Te zwycięstwa przyczyniły się do zbyt optymistycznej oceny przez cesarza skuteczności własnej armii i zachęciły do osobistego poprowadzenia jej w pole. Toteż, gdy 20 czerwca tego roku do cesarza dotarły wieści o przygranicznych atakach wodza Ojratów Esena, postanowił wyprawić się przeciwko niemu. Dwór był przeciwny tej decyzji, uważając, że cesarz nie powinien narażać swojej osoby, jednak Wang Zhen zachęcał go do wyprawy. 3 sierpnia cesarz ustanowił swojego przyrodniego brata Zhu Qiyu regentem i wyruszył walczyć z najeźdźcami z północy. Esen już w latach 1443 i 1445 atakował Hami, by w końcu opanować je w 1448 roku. Zdobył on także Gansu oraz podporządkował sobie Urianchajców, tak że jego władza rozciągała się od dzisiejszego Sinciangu aż do Korei. Kiedy nie udało mu się doprowadzić do zwiększenia daniny, jaką Chińczycy przekazywali Mongołom pod oficjalną nazwą "podarków" i "handlu", przy nominalnym składaniu "trybutu" przez Ojratów, w 1449 roku podjął on prawdziwą inwazję na granicę Chin, oblegając m.in. Datong, kluczowy punkt Wielkiego Muru w Shanxi.
Zhu Qizhen miał prowadzić ze sobą pół miliona ludzi, przy czym wielu z nich było członkami świt najwyższych dowódców i urzędników, których cesarz w ogromnej liczbie zabrał ze sobą, na czele z Wang Zhenem jako naczelnym dowódcą. Już na początku kampanii deszcz opóźnił marsz o 7 dni i wielu dowódców oraz dworzan radziło cesarzowi odwrót, jednak uparty Wang Zhen przekonał go, by kontynuować marsz. 16 sierpnia armia minęła pełne ciał pobojowisko, na którym Esen rozgromił oddział z Dadongu dowodzony przez jednego z protegowanych Wang Zhena, a zanim 18 sierpnia dotarto do miasta wielu żołnierzy zdążyło zginąć nie z rąk przeciwnika, ale z głodu. Dopiero teraz Wang Zhen zorientował się w sytuacji i zarządził odwrót tą samą, spustoszoną już przez poprzedni przemarsz trasą. Armia stopniowo popadła w zupełne rozprzężenie. 30 sierpnia Ojraci zniszczyli jej straż tylną oraz odsiecz w sile czterdziestu tysięcy koni. Następnego dnia armia rozbiła obóz wokół stacji pocztowej Tumu. Wang Zhen podobno odmówił udania się do pobliskiego obwarowanego Huailai, ponieważ musiano by wtedy porzucić jego osobisty bagaż. 1 września rano Mongołowie zaatakowali i dokonali masakry pozbawionych jedzenia i wody żołnierzy Zhu Qizhena, zabijając przy tym wielu najwyższych dostojników cesarstwa, w tym Wang Zhena. Kiedy przybył Esen cesarz "z niezmąconym spokojem, bez śladu jakiegokolwiek wzruszenia na twarzy siedział na dywanie, a dokoła leżały ciała wymordowanych członków jego straży przybocznej".
W chińskiej historiografii konsekwencje katastrofy Tumu często określa się jako "Tumu zhi bian". Termin "bian" oznacza "odwrócić się", i używany jest na oznaczenie ważnych punktów zwrotnych w historii Chin. Jak bowiem pisze Charles Patrick Fitzgerald: 
Niewola i areszt domowy.
W niewoli Zhu Qizhen mógł mieszkać we własnej jurcie i cieszył się towarzystwem zarówno ocalałych z klęski Chińczyków, jak i Mongołów, wśród których zdobył wiernych i bliskich przyjaciół. Miał do nich należeć także sam Esen. Kiedy wiadomości o ujęciu Zhu Qizhena dotarły do Pekinu, cesarzowa wdowa Sun doprowadziła do ogłoszenia cesarzem jego dwuletniego syna, Zhu Jianshena, z Zhu Qiyu nadal działającym jako regentem. Jednak jedynym logicznym krokiem było uczynienie cesarzem Zhu Qiyu i ten ostatecznie uległ, 23 września wstępując na tron przy minimum ceremonii i przyjmując tytuł Jingtai. Przebywający w niewoli Zhu Qizhen otrzymał tytuł "cesarza w stanie spoczynku" (Taishang Huangdi, 太上皇帝) i miał w obecności wysłanych do niego posłów wyrazić zgodę na zaistniały stan rzeczy oraz ostrzec przed nowym atakiem Esena. Do garnizonów wysłano rozkazy zabraniające słuchać poleceń wydawanych przez Mongołów poprzez poprzedniego cesarza. Esen zorientował się, że wartość jego zakładnika znacznie się obniżyła i zaatakował Pekin, który oblegał pomiędzy 27 a 30 października, jednak minister wojny Yu Qian opanował panikę i zaskoczony twardym oporem wódz Ojratów musiał odstąpić.
W tej sytuacji Esen zaoferował wypuszczenie swojego jeńca, co w Pekinie przyjęto z niechęcią. W tym czasie rozpoczęto tam kampanię mającą na celu zdyskredytowanie Zhu Qizhena, a Jingtai ustanowił swoją matkę cesarzową-wdową, a żonę cesarzową. Było jasne, że mimo początkowej niechęci do objęcia tronu teraz nie zamierzał on zrzekać się go na rzecz powracającego Zhu Qizhena. Dwie misje, jakie Jingtai wysłał do Esena, na których czele stali Li Shi i Yang Shan, w przekazanych listach w ogóle nie wspominały o cesarskim jeńcu. Tymczasem Zhu Qizhen oświadczył Li Shi, że chce wrócić do Chin nawet jako zwykły poddany. Ostatecznie Yang Shan, który wcześniej służył Zhu Qizhenowi, we wrześniu zabrał go do Chin na własną odpowiedzialność, gwarantując Esenowi, że przywrócone zostaną relacje "trybutarne", czyli handlowe. 19 września Zhu Qizhen dotarł do Pekinu. Urzędnikom zakazano go witać i wysłano naprzeciwko niemu tylko dwóch lub trzech ludzi z lektyką i dwoma końmi. Jingtai spotkał się z nim przy bocznych drzwiach pałacu i Zhu Qizhen zrzekł się wszelkich pretensji do tronu, po czym natychmiast przetransportowano go do Pałacu Południowego, gdzie mieszkał wraz z rodziną w areszcie domowym przez następne sześć i pół roku. Każdego roku w jego urodziny urzędnicy składali oficjalną prośbę o możliwość złożenia mu życzeń i regularnie spotykali się z odmową. W tym czasie w czerwcu 1452 syn Jingtaia został oficjalnym następcą tronu w miejsce Zhu Jianshena, jednak zmarł niespełna rok później.
Zamach stanu i drugie panowanie.
11 lutego 1457, kiedy Jingtai poważnie zachorował, grupa czterystu spiskowców, na której czele stali eunuch Cao Jixiang niegdyś walczący wraz z Wang Zhi przeciwko Tajom, strateg Xu Yuchen oraz generałowie Shi Heng i Zhang Yue, wyważyła bramę rezydencji Zhu Qizhena, oświadczając mu, że został przywrócony do władzy. Szybko przetransportowano go do pałacu cesarskiego i posadzono na tronie w sali audiencyjnej, po czym za pomocą dzwonów zwołano urzędników. Ten akt stał się znany jako "tomen" – "wyważenie pałacowych bram", jednak później tę nazwę uznano za zbyt obcesową i zaczęto używać nazwy "fupi" – "przywrócenie tronu". W ten sposób Zhu Qizhen rozpoczął swoje drugie panowanie, tym razem jako Tianshun, przy czym nie jest jasne, czy w ogóle wiedział on o spisku. 14 marca Jingtai zmarł – według niektórych źródeł – uduszony przez eunucha. W tym czasie cesarz ukarał wielu ludzi oskarżonych o zniewagę lub krzywdę wyrządzoną jemu bądź jego synowi. Znienawidzony przez spiskowców Yu Qian został za ich namową oskarżony o zdradę. Chcieli oni, by skazano go na śmierć przez ćwiartowanie, cesarz jednak zamienił ten wyrok na ścięcie, co wykonano 16 lutego 1457. Wraz z człowiekiem, którego chińscy historycy opiewają jako zbawcę dynastii Ming, ścięto też Wielkiego Sekretarza Wang Wena i czterech naczelnych eunuchów. Zabito też lub pozbawiono urzędu wielu innych ludzi, czasami skazując ich na służbę wojskową na pograniczu. Zakazano czytania książki historycznej wymieniającej Jingtai i wstrzymano publikację słownika nazw geograficznych cesarstwa wspominającego o nim. Jednocześnie cesarz urządził uroczysty pogrzeb Wang Zhena, wystawił mu pomnik i poświęcił świątynie. Egzekucję Yu Qiana i Wang Wena powszechnie uznano za wielką niesprawiedliwość i wraz z innymi wyżej wspomnianymi aktami sprawiły one, że cesarz stał się niepopularny.
Jednocześnie cesarz hojnie wynagrodził spiskowców, obdarzając ich wysokimi urzędami i tytułami. Xu Yuchen został szefem Wielkiego Sekretariatu i jednocześnie ministrem wojny. Shi Heng otrzymał tytuł księcia ("gong"), a jego skorumpowany kuzyn, Shi Biao, został markizem ("hou"). Cao Jixiang został szefem ceremoniału, tym samym stając się niejako przywódcą eunuchów oraz dowódcą pekińskiego garnizonu. Jego przybrany syn, Cao Qin, otrzymał tytuł hrabiego ("bo"). Mimo to ostatecznie koniec skorumpowanych i bezustannie walczących o większe wpływy spiskowców był żałosny. Już 28 czerwca 1457 Xu Yuchen został oskarżony o "niewłaściwe przyjęcie władzy", pozbawiony urzędów i wygnany dzięki machinacjom jego dawnych współspiskowców, przede wszystkim Cao Jixianga. Shi Henga doprowadziły do zguby jego wywołujące skandal ekstrawagancje oraz arogancja wobec cesarza, jak również korupcyjne powiązania z Shi Biao. Najpierw w listopadzie 1459 zmuszono go do odejścia z urzędu, ale kiedy na światło dzienne wyszło więcej oskarżeń, rozpoczęto przeciwko niemu proces. Ostatecznie zmarł on w więzieniu 8 marca 1460. Cao Jixiang, również zamieszany w nieuczciwe interesy, poczuł się teraz zagrożony, zwłaszcza że komendant Gwardii Cesarskiej, Lu Kun, który przewodniczył kryminalnym dochodzeniom, należał do przeciwnej frakcji. W tej sytuacji 7 sierpnia 1461 razem ze swoim synem, generałem Cao Qinem, podjął próbę rebelii i zdobycia Cesarskiego Miasta, ta jednak zakończyła się klęską. Cao Qin popełnił samobójstwo, a Cao Jixiang i cała jego rodzina została skazana na śmierć za zdradę stanu.
Wydaje się, że wybierając na Wielkich Sekretarzy Xue Xuana i Li Xiana cesarz próbował poprawić swój wizerunek. Po odejściu Xue Xuana w połowie 1457 trio Wielkich Sekretarzy tworzyli uzdolnieni Li Xian (szef Wielkiego Sekretariatu), Peng Shi i Lu Yuan. Po 1458 żaden z najważniejszych ministrów nie został zdymisjonowany i wszystkie zmiany dokonywały się z powodu śmierci lub rezygnacji ze stanowiska. W kwestiach administracyjnych cesarz polegał głównie na trzech ludziach: wspomnianym już Li Xianie; Wang Ao, starym ministrze ceremonii, do którego cesarz odnosił się z ogromnym szacunkiem, jedynym ministrze, który zachował urząd sprawowany za Jingtaia, oraz Ma Angu – ministrze wojny od 1460 roku. Jednocześnie zmusił do służby u siebie prowincjonalnego konfucjanistę Wu Yupi, który początkowo uważał za niemoralne służenie rządowi, który zdobył władzę w drodze nieusprawiedliwionej rebelii, lecz ostatecznie, zanim cesarz pozwolił mu odejść, oddał mu znaczne usługi, wykonując dla niego różne tajne zadania oraz nigdy nie wahając się przedstawić swojego krytycznego zdania. Pod względem politycznym drugie panowanie Zhu Qizhena było naznaczone rywalizacją ludzi z północy i południa. Zhu Qizhen w przeciwieństwie do Jingtaia zdawał się polegać raczej na tych pierwszych. Za przywódcę stronnictwa ludzi z północy południowcy uważali Li Xiana, który pochodził z Henanu.
Zhu Qizhen zmarł śmiercią naturalną 23 lutego 1464, przedtem zarządzając zaprzestanie zwyczaju popełniania przez cesarskie konkubiny samobójstwa po śmierci ich pana. Otrzymał on imię pośmiertne Rui (睿) oraz imię świątynne Yingzong (英宗).
Kultura i sztuka za panowania Zhu Qizhena.
Za czasów Zhu Qizhena doszło do zakończenia edycji klasycznych ksiąg taoizmu i buddyzmu, odpowiednio w 636 i 481 księgach. Do pierwszej z tych edycji cesarz napisał wstęp, chociaż osobiście nie wykazywał szczególnego zainteresowania taoizmem. Miał on także napisać (lub napisano mu) wstęp do nowej edycji traktatu o akupunkturze z czasów dynastii Song. W 1443 wydrukowano także księgę przykładów etycznych. Cesarz zakazał ubierania się i mówienia po mongolsku w Pekinie oraz przedstawiania Konfucjusza w mongolskich szatach. Chociaż nie interesował się specjalnie sztuką, w 1439 zakazał prywatnej sprzedaży biało-niebieskiej porcelany, a 22 stycznia 1448 zakazał wszystkim osobom z manufaktury w Yaozhou (dzis. Jingdezhen) także prywatnej sprzedaży porcelany żółtej, fioletowej, czerwonej, zielonej, ciemnoniebieskiej i jasnoniebieskiej. Złamanie tego zakazu karano tak samo jak zdradę stanu. Z powodu tych dwóch zakazów, które miały na celu utrzymanie cesarskiego monopolu, ery Zhengtong, Jingtai i Tianshun są znane z braku porcelany i nazywane przez zachodnich specjalistów "Ceramicznym Interregnum".

</doc>
<doc id="1445613" url="https://pl.wikipedia.org/wiki?curid=1445613" title="Śledztwo magazyn kryminalny">
Śledztwo magazyn kryminalny



</doc>
<doc id="1445617" url="https://pl.wikipedia.org/wiki?curid=1445617" title="Gołaś">
Gołaś



</doc>
<doc id="1445621" url="https://pl.wikipedia.org/wiki?curid=1445621" title="Zhū Qízhèn">
Zhū Qízhèn



</doc>
<doc id="1445624" url="https://pl.wikipedia.org/wiki?curid=1445624" title="Wykaz spotkań reprezentacji Polski w hokeju na lodzie">
Wykaz spotkań reprezentacji Polski w hokeju na lodzie

Wykaz chronologiczny spotkań reprezentacji Polski w hokeju na lodzie mężczyzn z reprezentacjami innych państw (stan na 13 lutego 2023).
Zestawienie nie uwzględnia meczów z drużynami klubowymi, młodzieżowymi i drugimi reprezentacjami krajów oraz spotkań sparingowych nie uznanych za oficjalne.
Polska – Czechosłowacja.
¤ Walkower z wyniku 1:7
Polska – Holandia.
Nur-Sułtan
Polska – Łotwa.
W trakcie turniejów towarzyskich w 2021 Polska rozgrywała mecze z kadrami Łotwy: w kwietniu z reprezentacją do lat 20 określaną jako Łotwa B, w listopadzie z kadrą studencką.
Polska – Szwecja.
¤ W rozegranym meczu padł wynik 1:4 dla Szwecji. Po przeprowadzonej kontroli antydopingowej i stwierdzeniu użycia niedozwolonych substancji (efedryna) przez zawodnika Szwecji, Ula Nillsona, wynik został zweryfikowany jako walkower na korzyść Polski 5:0.

</doc>
<doc id="1445625" url="https://pl.wikipedia.org/wiki?curid=1445625" title="133 Eskadra IAF">
133 Eskadra IAF

133 Eskadra (hebr. „Ha’Zanav Ha’Kafoul”, "Rycerze Bliźniaczego Ogona") – myśliwska eskadra Sił Powietrznych Izraela, bazująca w Tel Nof w Izraelu.
Historia.
Eskadra została sformowana w 1976 i składała się z myśliwce przewagi powietrznej F-15A/B. Piloci rozpoczęli szkolenie w Stanach Zjednoczonych i eskadra osiągnęła gotowość bojową dopiero w marcu 1978. Samoloty eskadry rozpoczęły wówczas patrole nad terytorium południowego Libanu. 27 czerwca 1979 eskadra odniosła pierwsze zwycięstwo powietrzne, zestrzeliwując cztery syryjskie myśliwce MiG-21 nad Libanem. Do grudnia 1980 odniesiono jeszcze siedem kolejnych zwycięstw powietrznych.
W czerwcu 1981 samoloty F-15 eskortowały myśliwce F-16 ze 110 Eskadry podczas operacji zbombardowania i zniszczenia irackiego reaktora jądrowego w Osirak.
Podczas II wojny libańskiej w 2006 samoloty 133 Eskadry wzięły udział w bombardowaniu pozycji Hezbollahu w południowym Libanie.
Wyposażenie.
Na wyposażeniu 133 Eskadry znajdują się następujące samoloty:

</doc>
<doc id="1445628" url="https://pl.wikipedia.org/wiki?curid=1445628" title="JJ FAD">
JJ FAD

JJ FAD - żeńskie trio rapowe z Los Angeles, tworzące w stylu "b-boy."
Skład: M.C.J.B. (właśc. Juan Burns), Baby D (właśc. Dania Briks) i Sassy C (właśc. Michelle Franklin). Jako nazwy grupa użyła pierwszych liter sformułowania "Just Jammin`Fresh And Def".
Debiutancki longplay tria, zawierający utwór "Supersonic", sprzedał się w ponad milionowym nakładzie, a zespół otrzymał nominację do nagrody Grammy.

</doc>
<doc id="1445632" url="https://pl.wikipedia.org/wiki?curid=1445632" title="Beats &amp; Styles">
Beats &amp; Styles



</doc>
<doc id="1445634" url="https://pl.wikipedia.org/wiki?curid=1445634" title="Zhengtong">
Zhengtong



</doc>
<doc id="1445638" url="https://pl.wikipedia.org/wiki?curid=1445638" title="601 Eskadra IAF">
601 Eskadra IAF

601 Eskadra - doświadczalna eskadra Sił Powietrznych Izraela, bazująca w Tel Nof w Izraelu.
Piloci eskadry przeprowadzają testy samolotów i nowych systemów uzbrojenia.
Wyposażenie.
Na wyposażeniu 601 Eskadry znajdują się następujące samoloty:

</doc>
<doc id="1445640" url="https://pl.wikipedia.org/wiki?curid=1445640" title="Bukowo Człuchowskie (stacja kolejowa)">
Bukowo Człuchowskie (stacja kolejowa)

Bukowo Człuchowskie – Przystanek kolejowy (dawniej stacja) w Bukowie Człuchowskim, położona w województwie pomorskim, w powiecie człuchowskim w gminie Człuchów. Stacja znajduje się przy strategicznie ważnej do 1945 roku magistrali kolejowej Berlin-Królewiec (tzw. Ostbahn).
W roku 2017 stacja obsługiwała 10–19 pasażerów na dobę.

</doc>
<doc id="1445642" url="https://pl.wikipedia.org/wiki?curid=1445642" title="Kifu">
Kifu



</doc>
<doc id="1445651" url="https://pl.wikipedia.org/wiki?curid=1445651" title="Turniej Juniorów UEFA 1978">
Turniej Juniorów UEFA 1978

Finały XXXI Międzynarodowego Turnieju Juniorów UEFA 1978 – nieoficjalnych mistrzostw Europy piłkarzy do lat 19 – odbyły się w Polsce. Trwały od 5 do 14 maja 1978. Udział w rozgrywkach wzięło 14 drużyn wyłonionych w eliminacjach, gospodarz – Polska oraz zaproszona Norwegia.
Turniej odbywał się w miastach województw: bielskiego (Bielsko-Biała, Cieszyn, Kęty), częstochowskiego (Częstochowa, Lubliniec), katowickiego (Będzin, Bukowno, Chorzów, Jaworzno, Wodzisław Śląski), krakowskiego (Kraków) i nowosądeckiego (Gorlice, Nowy Sącz).
Nieoficjalny tytuł mistrzów Europy zdobył Związek Radziecki, pokonując w finale Jugosławię. Na najniższym stopniu podium stanęli gospodarze po zwycięstwie w meczu o trzecie miejsce nad reprezentacją Szkocji. Siedem pierwszych drużyn zagwarantowało sobie prawo startu w Mistrzostwach Świata U-20 1979 w Japonii – czterech ćwierćfinalistów (Polska, Związek Radziecki – zwycięzca poprzedniej edycji MŚ, Jugosławia i Szkocja) oraz zespoły, które zajęły miejsca 5-7 (Węgry, Hiszpania i Portugalia).
Organizacja Mistrzostw.
W listopadzie 1976 r. UEFA powierzyła Polskiemu Związkowi Piłki Nożnej organizację XXXI Mistrzostw Europy do lat 18 w piłce nożnej. PZPN powołał do życia Centralny Komitet Organizacyjny imprezy, który następnie utworzył Lokalne Komitety Organizacyjne w Bielsku-Białej, Katowicach, Częstochowie i Nowym Sączu, gdzie miały odbywać się mecze grupowe, oraz w Krakowie, który był areną półfinałów i finału. 
Stadiony, gdzie miały odbywać się Mistrzostwa, przeszły gruntowne modernizacje, zarówno pod względem estetyki jak i funkcjonalności. Poprawiono stan nawierzchni boiska, szatnie, zaplecze sanitarne i sportowe. Z powodu złej nawierzchni UEFA wykluczyła Stadion Miejski w Andrychowie.
Kwalifikacje.
Do eliminacji przystąpiło 30 młodzieżowych ekip. Kwalifikacje do nieoficjalnych Mistrzostw Europy U-18 w Polsce wyłoniły 14 finalistów.
Grupa 1.
20 października 1977, Solna
20 października 1977, Trelleborg
30 października 1977, Balassagyarmat
8 listopada 1977, Praga
22 marca 1978, Praga
29 marca 1978, Salgótarján
Grupa 2.
23 listopada 1977, Holbæk
7 grudnia 1977, Ayr
Grupa 3.
4 października 1977, Reykjavík
3 listopada 1977, Bridgend
Grupa 4.
12 października 1977, Tampere
19 października 1977, Turku
30 listopada 1977, Doetinchem
22 lutego 1978, Dublin
14 marca 1978, Ede
17 marca 1978, Dublin
Grupa 5.
3 marca 1978, Beringen
22 marca 1978, Belfast
Grupa 6.
8 lutego 1978, Londyn
1 marca 1978, Gagny
Grupa 7.
12 marca 1978, Vaduz
22 marca 1978, Falconara
Grupa 8.
15 listopada 1977, Esch-sur-Alzette
4 stycznia 1978, Évora
Grupa 9.
7 grudnia 1977, Fryburg Bryzgowijski
15 marca 1978, Szafuza
Grupa 10.
4 marca 1978, Gżira
5 kwietnia 1978, Madryt
Grupa 11.
27 marca 1978, Heraklion
2 kwietnia 1978, Poczdam
Grupa 12.
19 marca 1978, Sofia
1 kwietnia 1978, Izmir
Grupa 13.
19 marca 1978, Požarevac
2 kwietnia 1978, Kilcea
Grupa 14.
30 października 1977, Garsten
29 marca 1978, Kiszyniów
Faza grupowa.
Grupa C.
Po tym, jak ich pierwszy mecz został przerwany przy wyniku 2-1, Belgia wycofała się z turnieju. Zespół cierpiał na zatrucie pokarmowe. Ich wyniki zostały unieważnione.
Faza pucharowa.
UWAGA: W nawiasach podane są wyniki po rzutach karnych.
Skład juniorskich mistrzów Europy.
Złote medale mistrzów otrzymali: Wiktor Czanow, Wiktar Januszewski, Aleksandr Gołownia, Aszot Chaczatrjan, Serhij Najdenko, İqor Ponomaryov, Wałerij Zubenko, Jarosław Dumanski (kapitan), Mychajło Ołefirenko, Ołeh Taran, Ihar Hurynowicz, Siergiej Stukaszow, Władimir Gałajba, Siergiej Owczinnikow, trener: Siergiej Korszunow, asystent trenera Boris Ignatjew.
Również w radzieckiej drużynie w turnieju finałowym grali, m.in. Giennadij Sałow i Giennadij Szugajew.
MISTRZ EUROPY U-18 1978
ZSRR 4 TYTUŁ MISTRZA EUROPY U-18
Kwalifikacje do Młodzieżowych Mistrzostw Świata.
Sześć najlepszych drużyn zakwalifikowało się do Młodzieżowych Mistrzostw Świata w 1979 roku: czterech półfinalistów i najlepszy wicemistrz w grupie (na podstawie różnicy bramek). Z nieznanego powodu półfinaliści Szkoci nie wzięli udziału. 

</doc>
<doc id="1445656" url="https://pl.wikipedia.org/wiki?curid=1445656" title="Zecevo">
Zecevo



</doc>
<doc id="1445657" url="https://pl.wikipedia.org/wiki?curid=1445657" title="Zeczevo">
Zeczevo



</doc>
<doc id="1445658" url="https://pl.wikipedia.org/wiki?curid=1445658" title="Zecewo">
Zecewo



</doc>
<doc id="1445659" url="https://pl.wikipedia.org/wiki?curid=1445659" title="Zeczewo">
Zeczewo



</doc>
<doc id="1445660" url="https://pl.wikipedia.org/wiki?curid=1445660" title="Montes Alpes">
Montes Alpes

Montes Alpes – łańcuch górski w północnej części widocznej strony Księżyca. Współrzędne selenograficzne wynoszą . Nazwa pochodzi od europejskich gór Alp.
Pasmo to tworzy północną granicę morza księżycowego Mare Imbrium. Na południe od pasma znajduje się płaskie i prawie pozbawione form terenowych morze, podczas gdy po stronie wschodniej leży bardziej nierówny obszar wyżynny o większym albedo. Łańcuch zaczyna się w pobliżu krateru Cassini w odległości ok. jednej jego średnicy, niedaleko od Promontorium Agassiz, rozciąga się ok. 50 km na północny zachód, a następnie biegnie, miejscami przerywany, aż do wschodniego brzegu krateru Platon. Na tym odcinku znajduje się też system kanałów nazwany Rimae Plato.
Jedna trzecia Alp leżąca na północnym zachodzie jest oddzielona od pozostałej części gór przez Vallis Alpes, szeroką szczelinową dolinę ciągnącą się od wąskiej rozpadliny w Alpach na północny wschód, osiągając krawędź Mare Frigoris. Całkowita długość tej formacji wynosi ok. 180 km, a maksymalna szerokość 20 km. Środek doliny przecina wąska szczelina.
W odległości ok. 1/3 długości łańcucha od jego południowo-wschodniego krańca leży Mons Blanc. Szczyt ten wznosi się na wysokość 3,6 km, podczas gdy typowa wysokość gór tego pasma wynosi od 1,8 do 2,4 km. W połowie drogi między Mons Blanc a Promontorium Agassiz leży Promontorium Deville. Na południowy zachód od Promontorium Agassiz znajduje się izolowany masyw Mons Piton, którego szczyt osiąga wysokość 2,3 km.

</doc>
<doc id="1445666" url="https://pl.wikipedia.org/wiki?curid=1445666" title="Przeciwko Sainte-Beuve’owi">
Przeciwko Sainte-Beuve’owi

Przeciwko Sainte-Beuve'owi (fr. "Contre Sainte-Beuve") – szkic krytyczny Marcela Prousta będący polemiką z francuskim krytykiem literackim Charles'em-Augustinem Sainte-Beuve'em. Polemika dotyczyła oceny wielu ówczesnych pisarzy oraz miała obalić przekonanie, że interpretacja utworu literackiego powinna się odnosić do biografii autora.
Proust rozpoczął pisanie polemiki jesienią 1908 roku nadając jej formę eseju. Około 1 stycznia 1909 roku, pod wpływem olśnienia doznanego nad szklanką herbaty, postanowił zmienić postać utworu i wyrazić swoje poglądy w formie rozmów z matką. W tym celu w "Przeciwko Sainte-Beuve" zarysowuje postać matki, tło społeczne, swoje dzieciństwo i młodość. Dopisał również wstęp, w którym zawarł swoje poglądy estetyczne. 4 lub 6 lipca 1909 roku porzucił pisanie polemiki i rozpoczął, na podstawie zarysowanych wątków, pisać powieść "W poszukiwaniu straconego czasu".

</doc>
<doc id="1445667" url="https://pl.wikipedia.org/wiki?curid=1445667" title="Sanktuarium Pierwszych Męczenników Polski w Międzyrzeczu">
Sanktuarium Pierwszych Męczenników Polski w Międzyrzeczu

Kościół i sanktuarium pw. Pierwszych Męczenników Polski w Międzyrzeczu – należące do parafii pw. Pierwszych Męczenników Polski w Międzyrzeczu, dekanatu Pszczew, diecezji zielonogórsko-gorzowskiej w metropolii szczecińsko-kamieńskiej, zlokalizowany w Międzyrzeczu, w powiecie międzyrzeckim, w województwie lubuskim, erygowany w 1999 r.
Świątynia w Międzyrzeczu jest jednym z jedenastu sanktuariów należących do diecezji zielonogórsko–gorzowskiej.
Historia.
Sanktuarium Pierwszych Męczenników Polski.
W sierpniu 1999 r. biskup zielonogórsko-gorzowski Adam Dyczkowski erygował parafię pw. Pierwszych Męczenników Polski w Międzyrzeczu, powierzając jej prowadzenie księżom pallotynom (Stowarzyszenie Apostolstwa Katolickiego SAC). Wiosną 2000 r. rozpoczęto budowę kościoła – sanktuarium.
12 listopada 2000 r. odbyły się w Międzyrzeczu uroczystości z okazji Wielkiego Jubileuszu Chrześcijaństwa. Procesja z relikwiami z kościoła pw. św. Jana Chrzciciela, udała się na teren budowanej świątyni – sanktuarium, w którym odbyła się msza i pobłogosławienie kamienia węgielnego.
Delegacja pod przewodnictwem biskupa Pawła Sochy 23 marca 2001 r. przybyła do Pragi, skąd za zgodą arcybiskupa praskiego, kardynała Miloslava Vlka przywiozła partykuły relikwii Pięciu Braci dla kościołów pod ich wezwaniem, w tym i dla budowanego sanktuarium w Międzyrzeczu. W kościele św. Wojciecha 11 listopada 2001 r. odbyła się uroczysta intronizacja relikwii.
Od 16 lutego 2002 do 11 kwietnia 2003 r. trwała peregrynacja relikwii Męczenników Międzyrzeckich po parafiach diecezji zielonogórsko-gorzowskiej. 
14 czerwca 2003 w Międzyrzeczu z udziałem Konferencji Episkopatu Polski odbyły się uroczystości millenium śmierci Pierwszych Męczenników Polski, podczas których został odczytany okolicznościowy list Jana Pawła II. 
13 listopada 2012 biskup Stefan Regmunt ustanowił kościół parafialny pw. Pierwszych Męczenników Polski w Międzyrzeczu sanktuarium. Opiekę nad sanktuarium jako kustosz sprawuje ks. Marek Rogeński (SAC), jednocześnie pełniąc obowiązki proboszcza parafii. Święto patronalne przypada 13 listopada.
Historia kultu.
Kult Pięciu Braci Męczenników zaczął się szerzyć już w 1003 r. w niedługim czasie po ich śmierci i stawał się coraz bardziej powszechny. Rok po ich męczeńskiej śmierci papież Jan XVIII, powiadomiony przez biskupa Ungera z Poznania, polecił zaliczyć Braci w poczet męczenników. Z powodu działań wojennych relikwie Braci zostały przewiezione kolejno do Gniezna, przez Czechy trafiły do Poznania. Ostatecznie zaś znalazły się w Kazimierzu Biskupim. W czasach protestantyzmu kult wygasł.
Administrator ks. dr Edmund Nowicki w dniu 15 sierpnia 1945 r. wydał dekret ustanawiający Pięciu Braci Męczenników Międzyrzeckich drugorzędnymi patronami Administracji. prymas Polski kardynał Stefan Wyszyński (20 marca 1965) r. uznał oficjalność kultu Męczenników w Międzyrzeczu, a 5 listopada 1966 r. potwierdził nadanie patronatu świętych Pięciu Braci Męczenników dla Ordynariatu Gorzowskiego.
Na spotkaniu z papieżem Janem Pawłem II w dniu 2 czerwca 1997 r. na błoniach os. Górczyn w Gorzowie Wlkp. obok budującego się kościoła pw. Pierwszych Męczenników Polski została wygłoszona homilia na temat świadectwa wiary nawiązująca do Pięciu Braci.Oficjalny kalendarz liturgiczny Kościoła każe Świętych spod Międzyrzecza nazywać Pierwszymi Męczennikami Polski, a nie Pierwszymi Męczennikami polskimi, ponieważ eremici; Benedykt i Jan byli Włochami, a Izaak, Mateusz i Krystyn zaś Polakami.

</doc>
<doc id="1445668" url="https://pl.wikipedia.org/wiki?curid=1445668" title="Kirabira">
Kirabira

Kirabira – u Bagandów z Ugandy bóstwo karzące ludzi za popełnione przewinienia oraz za opieszałość w wypełnianiu obowiązków religijnych.
Występuje także jako bóstwo wojny obok Kibuki, Gulu i Nende - funkcję tę pełnił od chwili śmierci Kibuki na polu bitwy.

</doc>
<doc id="1445669" url="https://pl.wikipedia.org/wiki?curid=1445669" title="Lista gór księżycowych">
Lista gór księżycowych

Poniżej wypisana jest lista gór księżycowych:
Góry.
Oto izolowane góry oraz masywy.
Wysokości podawane przez różne źródła nie są zgodne. W latach 60. US Army Mapping Service ustalało wysokość względem sfery leżącej w odległości 1 737 988 m od centrum Księżyca. W latach 70. US Defense Mapping Agency użyło w tym celu odległości 1 730 000 m, a w 90. misja Clementine opublikowała dane topograficzne, gdzie użyto odległości 1 737 400 m.
Należy też zauważyć, że ten spis nie jest wyczerpujący i nie jest listą najwyższych punktów na Księżycu. Dane z sondy Clementine pokazują różnicę 18 100 m od najniższego do najwyższego punktu na Księżycu. Najwyższy punkt, położony na niewidocznej stronie Księżyca, jest w przybliżeniu 6500 m wyższy niż Mons Huygens (zwykle podawany jako najwyższa góra).

</doc>
<doc id="1445670" url="https://pl.wikipedia.org/wiki?curid=1445670" title="Góry księżycowe według wysokości">
Góry księżycowe według wysokości

Poniżej wypisana jest lista gór na Księżycu, ułożona według względnej wysokości w kilometrach.

</doc>
<doc id="1445674" url="https://pl.wikipedia.org/wiki?curid=1445674" title="Port lotniczy Lublin">
Port lotniczy Lublin

Port lotniczy Lublin (ang. "Lublin Airport", kod IATA: LUZ, kod ICAO: EPLB) – międzynarodowy port lotniczy położony 10 km na wschód od centrum Lublina, w mieście Świdnik. Port obsługuje głównie aglomerację lubelską. Port zarządzany jest przez spółkę Port Lotniczy Lublin S.A.
Budowa komunikacyjnego portu lotniczego w tym miejscu otrzymała fundusze Komisji Europejskiej i rozpoczęła się jesienią 2010 roku, a została ukończona pod koniec roku 2012. Od 13 grudnia 2012 Port lotniczy Lublin jest widoczny w serwisie Flightradar24. Terminal Portu zdobył pierwsze miejsce w konkursie na Ulubieńca Polski w latach 2000–2012 w plebiscycie Życie w Architekturze (projekt ARE sp. z o.o. arch. Jakub Wacławek, arch. Grzegorz Stiasny, arch. Adam Kluczek).
Lokalizacja.
W jego pobliżu znajduje się trawiaste lotnisko Świdnik użytkowane przez Aeroklub Świdnik oraz przyfabryczne lądowisko obsługujące wytwórnię śmigłowców PZL Świdnik.
Historia.
Lotnisko przedwojenne i szkoła pilotów.
Ze względu na potrzebę rozwoju lotnictwa na tym terenie, w roku 1934 zapadła decyzja o budowie lotniska w Świdniku. Stało się to po zwycięstwie kpt. pil. Jerzego Bajana w Challenge 1934 na samolocie RWD-9 kupionym ze składek zebranych przez mieszkańców Lubelszczyzny. W roku 1935 rozpoczęto budowę lotniska, które miało zajmować powierzchnię 146 ha. W tym celu sprowadzono mieszkańców wsi z Wołynia, którzy przy użyciu koni zniwelowali teren pod przyszłe lotnisko. Inwestycję sfinansował w całości Zarząd Główny Ligi Obrony Powietrznej i Przeciwgazowej (LOPP). Jesienią 1937 roku rozpoczęto budowę dwóch hangarów, obiektów technicznych z podziemną bazą paliwową i budynku administracyjno-internatowego, gdyż w założeniu w Świdniku miała powstać cywilna szkoła pilotów LOPP.
4 czerwca 1939 roku podczas Dni Lublina, Zamościa i Lubelszczyzny Naczelny Wódz marszałek Edward Śmigły-Rydz przybył na otwarcie i poświęcenie szkoły pilotów LOPP, ufundowanej przez pracowników KKO z całej Polski. Na lotnisku stawili się także: generał Schally i major Hartman, minister komunikacji pułkownik Ulrych, wiceministrowie Korsak i Piasecki, wojewoda lubelski de Tramecourt, prezes zarządu głównego LOPP generał broni inż. Leon Berbecki, dowódca Okręgu Korpusu Nr II generał Smorawiński, przedstawiciele zarządu Lublina, KKO, związków, instytucji i organizacji społecznych.
Trzy miesiące później, po wybuchu II wojny światowej, szkoła została zbombardowana przez Luftwaffe w ramach działań wojennych. W okresie przypadającym na okupację Lublina lotnisko oraz jego infrastruktura były wykorzystywane do lipca 1944 roku. W przeddzień wkroczenia Armii Czerwonej na te tereny budynek szkoły oraz znajdujące się w pobliżu hangary zostały przez Niemców wysadzone w powietrze.
Czasy powojenne.
Ze względu na lotniczą przeszłość Świdnika powojenne Ministerstwo Przemysłu i Handlu zdecydowało się na budowę w tym miejscu zakładu przemysłowego i przyfabrycznego osiedla. Lotnisko wykorzystywane było przez zakład WSK „PZL-Świdnik” oraz powstały w 1953 Aeroklub Robotniczy w Świdniku. Pierwszy śmigłowiec Mi-1 wystartował z fabrycznego lotniska latem 1956 roku. W kolejnych latach produkowano tu Mi-2, PZL Kania, PZL Sokół, PZL SW-4 oraz szybowce SZD-30 Pirat, PW-5 i PW-6. Rozgrywane są na nim Zawody w Akrobacji Samolotowej im. Janusza Kasperka oraz Lubelskie Zimowe Zawody Samolotowe, o przedwojennej tradycji, jedyne na świecie zimowe zawody samolotowe.
Decyzja o lokalizacji.
Po wieloletnich staraniach na rzecz budowy lotniska dla Lublina w Świdniku oraz po kontrowersyjnej rezygnacji władz województwa z perspektywicznej (teoretycznie o większych możliwościach rozbudowy, ale położonej w znacznej odległości od Lublina, bez dobrej infrastruktury drogowej i kolejowej) lokalizacji lotniska w Niedźwiadzie 21 grudnia 2007 prezes Urzędu Lotnictwa Cywilnego RP podpisał promesę zezwolenia na utworzenie lotniska komunikacyjnego w Świdniku. W marcu 2008 roku Port Lotniczy Lublin S.A. kupił pierwszą nieruchomość w gminie Wólka pod budowę regionalnego lotniska cywilnego, a w maju głoszono konkurs na wykonanie koncepcji architektoniczno-urbanistycznej aeroportu.
Przewidywano, że lotnisko z infrastrukturą miało kosztować pół miliarda złotych. W czerwcu 2008 Komisja Europejska zgodziła się na przeznaczenie 296,6 mln zł ze środków publicznych na budowę lotniska. Oprócz unijnych środków na rozwój regionalny przekazano środki z budżetu państwa i funduszy samorządów. Udział własny portu lotniczego wynosił 24% kosztów inwestycji, a pomoc państwa przeznaczono na zakup terenu pod lotnisko, budowę terminalu, pasa startowego i dróg kołowania samolotów. W budżecie województwa lubelskiego na rok 2009 przeznaczono na ten cel 12 mln zł, a w następnych latach lubelski ratusz przekazywał na budowę lotniska po 15 mln zł rocznie. W połowie 2009 ogłoszono przetarg na budowę lotniska w Świdniku.
Planowano, że port lotniczy będzie pośrednim lub celowym miejscem ruchu samolotów. Ponadto zakładano możliwość dokonywania załadunku i rozładunku przewożonych towarów, załogi lub pasażerów. Prognoza ruchu lotniczego dla aeroportu w Świdniku zakładała 500 tys. pasażerów w pierwszym roku funkcjonowania lotniska, około 1 mln w prognozie sięgającej 2016 roku i około 2,4 mln pod koniec 2035 roku. Według brytyjskiego przedsiębiorstwa ASM, które przygotowało prognozę ruchu lotniczego, pracę w porcie na początku jego istnienia miało znaleźć około 200 osób. Lubelskie kuratorium oświaty planowało w związku z tym otworzyć w szkołach zawodowych nowe kierunki, m.in. związane z obsługą ruchu lotniczego, których absolwenci mieliby szansę pracować w świdnickim porcie lotniczym.
Planowana rozbudowa lotniska zagrażała susłom perełkowanym, których największa kolonia (ok. 11 tys. osobników) znajdowała się na trawiastym terenie lotniska. Dzięki porozumieniu ekologów i władz lokalnych przesunięto lokalizację pasa startowego. Kolonia susłów została zaś objęta dodatkową ochroną – w tym celu została powołana Fundacja Ochrony Susła Perełkowanego. Miejsce ich zamieszkania ogrodzono tak, żeby nie zagrażały im okoliczne zwierzęta domowe.
Projekt lotniska.
W 2008 zadecydowano, że port lotniczy Lublin-Świdnik zostanie wybudowany według projektu polsko-hiszpańskiego konsorcjum Sener-ARE Stiasny/Wacławek-Polconsult. Sąd konkursowy, któremu przewodniczył architekt Stefan Kuryłowicz, ogłosił decyzję w lubelskim Trybunale Koronnym. Odczytując wyniki sąd stwierdził, że będzie to najpiękniejsze lotnisko w Europie. Docenił projekt za sprawne połączenie terminalu z zabudową portową – spalinowe zespoły trakcyjne miały wjeżdżać wprost do terminalu lotniska.
W 2009 Sener zajęło się przygotowaniem dokumentacji, ARE Stiasny/Wacławek zaprojektowało terminal i pozostałe budynki, a Polconsult – płytę lotniska i pas startowy. Konsorcjum dostało 11 mln 610 tys. zł za projekt, a dodatkowy 1 mln 290 tys. zł został przeznaczony na nadzór autorski.
Zgodnie z projektem powstała duża biała hala lotniska (według pierwotnego planu 160 m długości) ze świetlikami w dachu. Projekt przewidywał, że wewnątrz terminalu znajdzie się (z możliwością zwiększenia liczby punktów odpraw) dziewięć stanowisk do odpraw klasy ekonomicznej, trzy dla biznesowej i osobna strefa VIP, a także trzy taśmociągi do wydawania bagażu. Projekt dał możliwość przedzielenia hali ruchomą szklaną ścianą na część dla obywateli strefy Schengen i dla reszty pasażerów. Na piętrze umieszczono antresolę z miejscem na kawiarnię i restaurację – miejsce jest jednocześnie punktem widokowym na płytę lotniska i halę główną. W podziemiach zaplanowano budowę magazynów, pomieszczeń technicznych i urządzeń obsługujących wydawanie i przewożenie bagażu. W roku 2011 zdecydowano o zmniejszeniu terminala lubelskiego lotniska z 24 tys. do 11 tys. m2. Zmniejszenie budynków wymusili eksperci unijni.
Budowa.
Jesienią 2008 rozpoczęło się wyburzanie zabudowań na terenie cywilnego portu lotniczego, koniec prac przewidziano na wiosnę 2009. Na ich miejscu znalazł się pas startowy lotniska. Trzeba było wyburzyć 15 domów i wyciąć las na powierzchni ponad stu hektarów. Budowa lotniska wymagała także przeniesienia cmentarza wojennego z I wojny światowej.
W 2009 do Urzędu Marszałkowskiego w Lublinie wpłynęła decyzja ministra zezwalająca na wycięcie 142 hektarów tzw. "lasu szpitalnego" wokół przyszłego lotniska. Spółka Port Lotniczy Lublin musiałaby zapłacić za to ok. 100 mln złotych, ale dopiero po tym, jak zakończyłyby się procedury wylesiania gruntów. Dzięki przepisom w specustawie lotniskowej nie trzeba było płacić za wycięcie. Z tak uzyskanych gruntów 118 hektarów przeznaczono na pas startowy i budynki infrastruktury lotniskowej, a na 23 hektarach powstały drogi dojazdowe. Kolejne 125 ha gruntów położonych w Świdniku lubelski ratusz wniósł do spółki Port Lotniczy Lublin. Wartość ziemi sięgnęła 33 mln zł, co oznaczało, że miasto objęło ponad 70 procent akcji w przedsięwzięciu. Przekazane parcele samorząd Lublina odkupił w ostatnich latach od banku Pekao oraz prywatnych właścicieli – powstało na nich zielone lotnisko, a część gruntów trafiła w ręce Polskiej Agencji Żeglugi Powietrznej.
W 2010 wojewoda lubelska podpisała zgodę na wybudowanie lotniska, potwierdzając jednocześnie, że inwestycja zostanie zakończona wiosną 2012. Dokument ten zatwierdził projekt budowlany, dokonał podziału nieruchomości, zezwolił na pełną wycinkę lasu i umożliwił rozpoczęcie budowy portu lotniczego. Marszałek województwa potwierdził też wcześniejsze rozstrzygnięcie pierwszych przetargów na budowę.
Budowa lubelskiego portu lotniczego rozpoczęła się jesienią 2010. Rok później ukończono płytę postoju samolotów. Wtedy też przetarg na budowę terminala wygrało przedsiębiorstwo Budimex. Zgodnie z ustaleniami miało ono postawić budynek w dziewięć miesięcy, a za pracę otrzymać blisko 67 milionów złotych. W ramach tych prac miał powstać także budynek lotniskowej straży pożarnej oraz budynek techniczny. Budimex rozpoczął prace jesienią 2011.
Początek działalności.
1 grudnia 2012 odbył się „dzień otwarty”. Według wstępnych szacunków port odwiedziło ok. 20 tys. ludzi. Pierwszy lot odbył się 17 grudnia 2012 roku o godz. 7:56 i był to An-26 przedsiębiorstwa lotniczego EXIN Sp. z o.o. z Lublina. Tego dnia Ryanair uruchomił połączenie do Londynu i Dublina. Pierwszy samolot z pasażerami wylądował tego samego dnia o godzinie 9:00. Był to rejs czarterowy z gośćmi zaproszonymi przez władze PLL. 17 grudnia 2012 roku, o godzinie 13:25, wylądował samolot Boeing 737-800. Był to lot z londyńskiego lotniska Stansted, wykonywany przez Ryanair. 18 grudnia 2012 rozpoczęły kursowanie samoloty linii WizzAir do Oslo i Londynu.
W ciągu pierwszego roku działalności port obsłużył ponad 188 tysięcy pasażerów. Nie udało się osiągnąć planowanych przez zarząd portu 300 tysięcy pasażerów. W 2013 oddano do użytku docelową wieżę kontroli lotów, w tym roku zaczął też działać system ILS I kategorii. Uruchomienie systemu ILS II kategorii nastąpiło w 2016.
W 2016 zakończyły się prace nad budową terminalu cargo, którego obsługę powierzono włoskiemu przedsiębiorstwu Xpress Handling. Po zachodniej stronie terminalu pasażerskiego powstał budynek służący do kontroli, odprawy celnej oraz przygotowania towarów do transportu. Na wielkość infrastruktury cargo ma wpływ bliskie położenie dużych parków przemysłowych i produkcyjnych.
Statystyki ruchu.
W kwietniu 2016 po raz pierwszy miesięczna liczba pasażerów przekroczyła 30 tys., a w sierpniu tego roku – 40 tys. Rekord operacji lotniczych padł w maju 2016 i wyniósł 491, a rekord obsłużonych pasażerów padł w sierpniu 2016 i wyniósł ponad 40,4 tys. Władze lotniska przewidywały, że na koniec 2016 liczba obsłużonych pasażerów wyniesie 410–440 tys., w tym 300 tys. pasażerów Wizz Air.
Struktura własności.
Spółkę akcyjną Port Lotniczy Lublin tworzy czterech akcjonariuszy. W jej skład wchodzą samorządy miast Lublina (60,1955% udziałów) i Świdnika (5,5440%), województwa lubelskiego (34,2513%) i powiatu Świdnik (0,0093%).
Dojazd.
Aby umożliwić klientom portu lotniczego sprawny dojazd, zbudowano ulicę Jana III Sobieskiego połączoną z istniejącą infrastrukturą drogową. Zmodernizowano oraz przebudowano także inne ulice, m.in. zmieniono przebieg ulicy Mełgiewskiej.
Ponadto na potrzeby lotniska wybudowano nową zelektryfikowaną linię kolejową nr 581 łącząca stację Świdnik Miasto z przystankiem Lublin Airport przylegającą do terminala. Podróż pociągiem z dworca Lublin Główny na lotnisko trwa 15 minut.
Wokół aeroportu znajdują się cztery ronda, estakady nad torami kolejowymi i wiadukty nad al. Lotników Polskich w Świdniku. Ulica Żwirki i Wigury jest czteropasmowa, a z każdej z ulic jest zapewniony łatwy dojazd do drogi ekspresowej S12/S17. Ulicą Lubelską dojeżdża do terminala autobus linii nr 5 komunikacji miejskiej.
Plany na przyszłość.
W 2016 Polska Agencja Żeglugi Powietrznej zapowiedziała budowę nowej wieży kontroli lotów. W 2017 w związku z rosnącą liczbą pasażerów Port Lotniczy Lublin ogłosił plan rozbudowy terminalu pasażerskiego o 1,8 tys. metrów kw. Termin realizacji to początek rozpoczęcia sezonu letniego 2018. W bezpośrednim sąsiedztwie Portu Lotniczego powstaje baza Lotniczego Pogotowia Ratunkowego, które stacjonuje teraz w podlubelskim Radawcu. Zakończenie budowy planowane jest na luty 2019.

</doc>
<doc id="1445676" url="https://pl.wikipedia.org/wiki?curid=1445676" title="O Fortuna">
O Fortuna

O Fortuna – poemat ze zbioru "Carmina Burana", kolekcji łacińskich poematów napisanych w XIII w. Tytułowa Fortuna jest boginią losu w rzymskiej mitologii.
Carl Orff wybrał z dzieła 24 poematy i napisał do nich muzykę między 1935 i 1936. "O Fortuna" jest fragmentem części "Fortuna Imperatrix Mundi" ("Fortuna, władczyni świata"), jednym z najpopularniejszych fragmentów tej kompozycji, otwiera i zamyka ten cykl utworów.

</doc>
<doc id="1445679" url="https://pl.wikipedia.org/wiki?curid=1445679" title="KUKL">
KUKL

KUKL – islandzka grupa punkowa z gatunku anarcho-punk, powstała w roku 1983, bardziej znana jako pierwszy zespół islandzkiej piosenkarki Björk. Nazwę zespołu można przetłumaczyć ze średniowiecznego języka islandzkiego jako „czar”.
Historia.
Zespół powstał w roku 1983, gdy Ásmundur Jónsson z wytwórni Gramm Records postanowił stworzyć awangardowy zespół, który wystąpiłby w ostatnim odcinku programu radiowego Áfangar. Do projektu została zaproszona wokalistka Björk z zespołów Exodus i Tappi Tíkarrass, trębacz i wokalista Einar Örn Benediktsson (znany jako Einar Ørn) z zespołu Purrkur Pillnikk, klawiszowiec Einar Arnaldur Melax z zespołu Medúsa, basista Birgir Mogensen z zespołu Spilafífl, perkusista Sigtryggur Baldursson (znany jako Trix) oraz gitarzysta Guðlaugur Kristinn Óttarsson (znany jako God Krist) z zespołu Þeyr.
Po dwóch tygodniach tworzenia tekstów i wspólnych prób, zespół wystąpił na antenie radia. Entuzjazm wynikający z ich wspólnej pracy doprowadził do podjęcia decyzji o stworzeniu zespołu. 
Pierwszy ich występ na żywo odbył się 20 września 1983 roku w Reykjavíku, jako support dla brytyjskiego zespołu anarchopunkowego Crass. Krótko po tym występie, zespół wydał swój pierwszy singiel zatytułowany „Söngull”.
Einar Ørn studiował medioznawstwo na Polytechnic of Central London. Studia te umożliwiły mu nawiązanie kontaktu z brytyjskimi zespołami anarchopunkowymi takimi jak Flux of Pink Indians i Crass. Nawiązana z nimi współpraca zaowocowała powstaniem pierwszego albumu zespołu Kukl, The Eye (wyprodukowanego przez Penny'ego Rimbaud, członka zespołu Crass). Tytuł „The Eye” (z angielskiego „oko”) nawiązywał do ulubionej książki Björk, wydanej w 1928 roku „Historii oka” autorstwa Georges’a Bataille’a, która opowiada o perwersjach seksualnych pary nastoletnich kochanków. Autorką okładki albumu była Dada Nana. Album zawierał anglojęzyczną wersję „Söngull”, która pojawiła się pod zmienionym tytułem jako „Dismembered” (z angielskiego „pozbawiony kończyn”). Jedynym utworem, który doczekał się własnego wideoklipu (wyreżyserowanego przez Óskara Jónassona), jest „Anna”,
14 września 1984 Kukl dał koncert w Paryżu, który następnie został wydany w 1985 roku (jedynie w wersji kasetowej) przez niezależną francuską wytwórnię muzyczną V.I.S.A.. W 1985 Kukl występował podczas najważniejszych, europejskich festiwali muzycznych, m.in. w Holandii podczas Pandora's Box Festival lub w Danii podczas Roskilde Festival. Także w roku 1985 Kukl i islandzki muzyk rockowy Megas (Magnús Þór Jónsson) stworzyli osobny projekt muzyczny nazwany „Megakukl”. Po stworzeniu około 20 piosenek, które nigdy nie zostały wydane, członkowie Megakukl dali jedynie kilka koncertów na Islandii.
24 stycznia 1986 roku Kukl wydał swój drugi i jednocześnie ostatni album „Holidays in Europe (The Naughty Nought)”. Do dwóch utworów z tej płyty („Outward Flight (Psalm 323)” i „France (A Mutual Thrill)” powstały wideoklipy. 
W 1986 członkowie zespołu rozpoczęli osobne projekty muzyczne, co doprowadziło do zakończenia działalności grupy Kukl. Óttarsson i Björk stworzyli The Elgar Sisters, grupę, w której w skład wchodzili członkowie Kukl (z wyjątkiem Einara Ørna) oraz m.in. Hilmar Örn Hilmarsson i Þorsteinn Magnússon. W tym składzie nagrali oni wspólnie 11 piosenek, po czym zespół się rozpadł.
Dyskografia.
Niepublikowane materiały: MEGAKUKL (1985):

</doc>
<doc id="1445680" url="https://pl.wikipedia.org/wiki?curid=1445680" title="Hajrudin Varešanović">
Hajrudin Varešanović

Hajrudin „Hari” Varešanović (ur. 16 stycznia 1961 w Sarajewie) – bośniacki piosenkarz, lider i wokalista zespołu Hari Mata Hari, z którym reprezentował Bośnię i Hercegowinę podczas 51. Konkursu Piosenki Eurowizji (2006).
Życiorys.
Wczesne lata.
Dorastał w Vratniku, mieście niedaleko sarajewskiego starego miasta. Jego dziadek był popularnym piosenkarzem grającym tradycyjną muzykę bośniacką zwaną sevdalinką. Hajrudin Varešanović w wieku sześciu lat zacząć naukę śpiewu oraz gry na gitarze. Jako dziesięciolatek dołączył do składu zespołu muzycznego Omi. Niedługo potem został wokalistą formacji Sedam šuma. Po ukończeniu szkoły o profilu elektronicznym zaczął studia filozoficzne, których nie ukończył.
Kariera.
Jego pierwszą napisaną piosenką był utwór „Zašto da ne uzmem nju” W 1979 dołączył do składu zespołu Zov, z którym nagrał utwór „Poletjela golubica sa Baščaršije”. Kilka miesięcy później został członkiem grupy Ambasadori, z którą nagrał płytę pt. "Dao sam ti što se moglo dati" z 1980. Dwa lata później, po ukończeniu obowiązkowej służby wojskowej w mieście Nisz, nagrał swoją debiutancką solową płytę studyjną zatytułowaną "Zadnja rupa na svirali" (w 1996 wydaną jako reedycja pt. "Zlatne kočije"). Trzy lata później premierę miał jego drugi album długogrający zatytułowany "Skini haljinu".
Po wygraniu festiwalu "Nove nade, nove snage" we wrześniu 1985 postanowił założyć swój własny zespół muzyczny, do którego składu zaprosił członków zespołu Baobab: Izudina „Izo”” Kolečića, Edo Mulahalilovića, Pjera Žalicę i Zorana Kesića, z którymi wystąpił podczas widowiska. W 1986 muzycy zapowiedzieli wydanie swojego debiutanckiego albumu zatytułowanego "U tvojoj kosi". Płytę promował tytułowy singiel, który został zakwalifikowany do stawki finałowej festiwalu Jugowizja będącego krajowymi selekcjami do 31. Konkursu Piosenki Eurowizji. Utwór zajął ostatecznie piąte miejsce w końcowej klasyfikacji. W 1986 premierę miał drugi album studyjny zespołu pt. "Ne bi te odbranila ni cijela Jugoslavija", który otrzymał tytuł "Albumu Roku".
W 1987 zespół ponownie wziął udział w jugosłowiańskich eliminacjach do 32. Konkursu Piosenki Eurowizji, tym razem zgłaszając się do selekcji z kompozycją „Nebeska kraljica”, zajmując ostatecznie czternaste miejsce w stawce finałowej. W 1998 formacja zaczęła nagrywać płyty pod szyldem wytwórni muzycznej Jugoton z Zagrzebia, a pierwszym krążkiem wydanym pod tym szyldem była płyta zatytułowana "Ja te volim najviše na svijetu", która osiągnęła wynik ponad 300 tys. sprzedanych egzemplarzy. Rok później na rynku ukazał się krążek "Volio bi' da te ne volim", który sprzedano w ponad 500 tysiącach egzemplarzy, a w 1990 – płyta zatytułowana "Strah me da te volim".
W 1991 z zespołem podpisał kontrakt płytowy z wytwórnią Diskoton, która wydała ich kolejny album zatytułowany "Rođena si samo za mene". Podczas pobytu w Niemczech w 1994 wydali płytę pt. "Ostaj mi zbogom ljubavi", a po jej premierze nawiązali współpracę z nowymi muzykami: Karlo Martinovićem, Miki Bodlovićem, Adi Mulahalilovićem i Emirem Mehićem. Pierwszym krążkiem wydanym w nowym składzie został album "Ja nemam snage da te ne volim" z 1998. W 1999 zespół wygrał krajowe eliminacje do 44. Konkursu Piosenki Eurowizji z utworem „Starac i more”, jednak został zdyskwalifikowany z udziału w imprezie z powodu przedterminowej prezentacji propozycji. Swoją wersję singla nagrał bowiem fiński muzyk Janne Hurme po tym, jak Varešanović sprzedał prawa do kompozycji wytwórni muzycznej Unirecords.
W 2001 ukazała się płyta zatytułowana "Baš ti lijepo stoje suze" promowana przez singiel „Kao Domine”, który został wybrany "Piosenką roku" podczas konkursu "Davorin". W 2003 muzycy wystąpili na festiwalu w Splicie, na który zgłosili się z piosenką Zakon jačega”, nagraną we współpracy z bośniackim wokalistą Kemalem Monteno. Kilka tygodni później zespół wydał album pod tym samym tytułem. W 2006 został wybrany wewnętrznie przez telewizję krajowego nadawcę publicznego na reprezentanta Bośni i Hercegowiny podczas 51. Konkursu Piosenki Eurowizji z piosenką „Lejla”, na którą telewidzowie oddali łącznie 3 501 głosów podczas specjalnego koncertu selekcyjnego. Zespół przeszedł rundę półfinałową widowiska organizowanego w Atenach i zajął ostatecznie trzecie miejsce w finale imprezy, zdobywając łącznie 229 punktów, w tym maksymalną notę dwunastu punktów od Szwajcarii, Macedonii, Chorwacji, Turcji, Słowenii, Serbii i Czarnogóry, Monako i Albanii.
Po udziale w konkursie zespół wydał swój kolejny singiel „Zar je to još od nas ostalo”, który zaprezentował podczas 11. Chorwackiego Radiowego Festiwalu. Dwa lata później formacja zajęła pierwsze miejsce podczas Chorwackiego Radiowego Festiwalu z piosenką „Ne mogu ti reći šta je tuga” nagraną w duecie z Niną Badrić, a także wydała swój kolejny album zatytułowany "Sreća".

</doc>
<doc id="1445681" url="https://pl.wikipedia.org/wiki?curid=1445681" title="Mały Kajman">
Mały Kajman

Mały Kajman (ang. "Little Cayman") - wyspa na Morzu Karaibskim, najmniejsza z trzech wysp tworzących brytyjskie terytorium Kajmanów. Położona jest 140 km na północny wschód od Wielkiego Kajmanu i 8 km na zachód od wyspy Cayman Brac. Wyspę zamieszkuje około 170 osób. Jej powierzchnia wynosi 26 km².
Wyspa posiada piaszczyste plaże i rafy koralowe. Najwyższe wzniesienia wyspy osiągają wysokość 12 m n.p.m. Wyspa stanowi niewielki ośrodek ruchu turystycznego.

</doc>
<doc id="1445682" url="https://pl.wikipedia.org/wiki?curid=1445682" title="Edwin Soi">
Edwin Soi

Edwin Cheruiyot Soi (ur. 3 marca 1986 w Kericho) - kenijski lekkoatleta, biegacz długodystansowy i przełajowy, brązowy medalista olimpijski z Pekinu w biegu na 5000 m. Dwukrotny drużynowy mistrz świata w biegach przełajowych.

</doc>
<doc id="1445684" url="https://pl.wikipedia.org/wiki?curid=1445684" title="PUSŻ">
PUSŻ



</doc>
<doc id="1445686" url="https://pl.wikipedia.org/wiki?curid=1445686" title="Edwin Cheruiyot Soi">
Edwin Cheruiyot Soi



</doc>
<doc id="1445692" url="https://pl.wikipedia.org/wiki?curid=1445692" title="Matteo Garrone">
Matteo Garrone

Matteo Garrone (ur. 15 października 1968 w Rzymie) − włoski reżyser, scenarzysta i producent filmowy.
Życiorys.
Wywodzi się z rodziny o zacięciu artystycznym. Jest synem krytyka teatralnego Nico Garrone i fotografki Donatelli Rimoldi. Jego dziadkiem był aktor Adriano Rimoldi.
Garrone zwrócił na siebie uwagę jako obiecujący reżyser filmem "Balsamista" (2002), zaprezentowanym na 55. MFF w Cannes. Jego kolejny obraz "Pierwsza miłość" (2004) startował w konkursie głównym na 54. MFF w Berlinie.
Prawdziwy rozgłos i sukces artystyczny przyniosła mu jednak "Gomorra" (2008), adaptacja bestsellerowej książki Roberta Saviano o neapolitańskiej mafii kamorrze. Film nagrodzono m.in. Grand Prix na 61. MFF w Cannes, pięcioma Europejskimi Nagrodami Filmowymi (w tym dla najlepszego filmu, za reżyserię i scenariusz) oraz Davidem di Donatello.
Po międzynarodowym sukcesie "Gomorry" Matteo Garrone stał się znaczącym reżyserem kina włoskiego i stałym bywalcem canneńskiego festiwalu. Jego gorzkie spojrzenie na świat telewizji "Reality" (2012) wyróżniono Grand Prix na 65. MFF w Cannes. Na kolejny obraz "Pentameron" (2015) złożyły się trzy opowieści, dla których kanwę stanowiły neapolitańskie baśnie autorstwa Giambattisty Basilego. Film zaprezentowano w konkursie głównym na 68. MFF w Cannes.
"Dogman" (2018) opowiadał z kolei o psim fryzjerze, który ze spolegliwego poczciwca przeobraża się pod wpływem lokalnego gangstera w krwawego mściciela. Grający główną rolę Marcello Fonte zdobył za nią nagrodę aktorską na 71. MFF w Cannes oraz Europejską Nagrodę Filmową dla najlepszego aktora.
Poza filmami Garrone tworzy również reklamy telewizyjne. Reżyser był członkiem jury konkursu głównego na 69. MFF w Wenecji (2012).

</doc>
<doc id="1445693" url="https://pl.wikipedia.org/wiki?curid=1445693" title="Wielki Kajman">
Wielki Kajman

Wielki Kajman (ang. "Grand Cayman") - nizinna wyspa na Morzu Karaibskim, główna wyspa brytyjskiego terytorium Kajmanów. Najwyższe wzniesienie wyspy wznosi się na wysokość 21 m n.p.m. Jej powierzchnia wynosi 196 km². 
Na zachodnim wybrzeżu wyspy znajduje się stolica terytorium George Town.
Wyspa narażona jest na huragany. W 2004 huragan Ivan był odpowiedzialny za bardzo duże zniszczenia na wyspie. Pomimo rygorystycznych przepisów budowlanych, dzięki którym budynki wysp mają być w stanie wytrzymać nawet poważne huragany, huragan Ivan był tak silny, że 85% budynków zostało uszkodzone, z czego jedna czwarta lub więcej budynków na wyspach zostały zgłoszone jako nienadające się do zamieszkania.
Podstawą gospodarki wyspy jest rybołówstwo, turystyka i usługi finansowe. Znajduje się tutaj międzynarodowe lotnisko Owen Roberts.

</doc>
<doc id="1445694" url="https://pl.wikipedia.org/wiki?curid=1445694" title="Rising (przedsiębiorstwo)">
Rising (przedsiębiorstwo)

Beijing Rising International Software Co., Ltd. – firma założona w kwietniu 1998 w Chinach. Przedsiębiorstwo specjalizuje się w dostarczaniu oprogramowania zabezpieczającego przed zagrożeniami internetowymi. Główna siedziba firmy mieści się w Pekinie, posiada ona także swoje przedstawicielstwa w Australii, Kanadzie, Japonii, Niemczech i Rosji.
Według danych zawartych na oficjalnej stronie przedsiębiorstwa, dostarcza rozwiązania zabezpieczające dla ok. 60 milionów użytkowników prywatnych i ok. 70 tysięcy klientów takich jak firmy, korporacje i instytucje państwowe. Produkty firmy Rising są obecne na rynkach Azji, Europy i Ameryki Północnej.
RISING zabezpiecza m.in. takie firmy i instytucje, jak Bosch, Mitsubishi, Yamaha czy Ministerstwo Finansów ChRL.

</doc>
<doc id="1445695" url="https://pl.wikipedia.org/wiki?curid=1445695" title="Brokencyde">
Brokencyde

Brokencyde (akronim od słów "Broken" oraz "Inside") – amerykańska grupa muzyczna z Albuquerque, (Nowy Meksyk) wykonująca crunkcore, założona w 2006 roku. Skład Grupy to: David „Se7en” Gallegos i Michael „Mikl” Shea. Brokencyde jest jednym z zespołów, który przyczynił się do powstanie gatunku crunkcore.

</doc>
<doc id="1445696" url="https://pl.wikipedia.org/wiki?curid=1445696" title="Uhřičice">
Uhřičice

Uhřičice – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 518 mieszkańców.

</doc>
<doc id="1445697" url="https://pl.wikipedia.org/wiki?curid=1445697" title="Hollywood Undead">
Hollywood Undead

Hollywood Undead – amerykański zespół rapcore'owy powstały w 2005 w Los Angeles.
Historia.
W pierwszym składzie zespołu znaleźli się: J-Dog, Deuce, Johnny 3 Tears, Charlie Scene, Funny Man, Da Kurlzz oraz Shady Jeff. Inspirowali się zespołami, takimi jak Linkin Park, Limp Bizkit, Wu-Tang Clan, Beastie Boys czy Nine Inch Nails, a także Eminemem. Pierwsze piosenki publikowali na portalu Myspace. W 2007 powstał album "Hollywood Undead", na którego wydanie zespół nie zgodził się ze względu na ocenzurowanie zawartości albumu przez MySpace.
2 września 2008 wydali debiutancki album studyjny pt. "Swan Songs", który 18 stycznia 2013 otrzymał status platynowej płyty w USA. 10 listopada 2009 nagrali album koncertowy pt. "Desperate Measures".
W 2010 ze składu zespołu został wyrzucony Deuce, którego miejsce zajął Daniel „Danny” Murillo. 14 kwietnia 2011 zespół wydał album pt. "American Tragedy", który w pierwszym tygodniu sprzedał się w nakładzie 65 tys. egzemplarzy w USA. 21 listopada 2011 wydali remiks "American Tragedy".
20 października 2012 opublikowali w Internecie „Dead Bite”, pierwszy singiel z albumu pt. "Notes from the Underground", który ukazał się 8 stycznia 2013. Następnie udostępnili na oficjalnej stronie kolejny singiel z albumu – „We Are”, do którego zrealizowali teledysk, wyreżyserowany przez Shawna Crahana z zespołu Slipknot. Album tydzień po premierze sprzedał się w nakładzie 53 tys. egzemplarzy.
31 marca 2015 wydali czwarty album studyjny pt. "Day of the Dead".
24 lipca 2017 opublikowali singiel „California Dreaming”, którym promowali nowy album studyjny pt. "Five", wydany 27 października 2017. Miesiąc później został wydany drugi singiel o nazwie "Whatever It Takes." W następnym miesiącu został wydany singiel pod tytułem "Renegade", a kilka dni później w październiku zespół wydał singiel "We Own The Night". Zespół w tym czasie opuścił Matthew "Da Kurlzz" Busek
31 maja 2018 wydali singiel „Gotta Let Go”. 2 listopada opublikowali epkę pt. "PSALMS". 27 listopada dwaj członkowie zespołu opublikowali na swoich profilach na Instagramie, że pracują nad szóstym albumem studyjnym. Przed premierą wydali trzy single z płyty: „Already Dead”, „Time Bomb” i „Empire”. 14 lutego 2020 premierę miał album pt. "New Empire Vol.1".

</doc>
<doc id="1445698" url="https://pl.wikipedia.org/wiki?curid=1445698" title="Julian Szulc">
Julian Szulc

Julian Szulc vel Schultz (ur. 21 maja 1897 w Luchowie, powiat Wyrzysk; zm. 24 grudnia 1965 w Złotowie) – starszy wachmistrz kawalerii Wojska Polskiego.
Był ułanem 203 Ochotniczego Pułku Ułanów (przemianowanego później na 27 Pułk Ułanów) i 115 Pułku Ułanów Wielkopolskich (przemianowanego później na 25 Pułk Ułanów Wielkopolskich. Uczestniczył w wojnie z bolszewikami 1919-1920. Kawaler Krzyża Srebrnego Orderu Wojskowego Virtuti Militari, osobiście odznaczony przez gen. Stanisława Hallera.

</doc>
<doc id="1445699" url="https://pl.wikipedia.org/wiki?curid=1445699" title="Cayman Brac">
Cayman Brac

Cayman Brac – nizinna wyspa na Morzu Karaibskim, jedna z trzech wysp tworzących brytyjskie terytorium Kajmanów. Położona jest 143 km na północny wschód od Wielkiego Kajmanu i 8 km na wschód od Małego Kajmanu. Jej powierzchnia wynosi 38 km². Zamieszkuje ją około 1,3 tys. mieszk. (2005). Największa miejscowość na wyspie to West End.
Najwyższe wzniesienie na wyspie, wapienna skała The Bluff, wznosi się na wysokość 43 m n.p.m. Na wybrzeżu wyspy występują namorzyny.
Podstawą gospodarki wyspy jest turystyka oraz rybołówstwo.

</doc>
<doc id="1445700" url="https://pl.wikipedia.org/wiki?curid=1445700" title="Ismail Ahmed Ismail">
Ismail Ahmed Ismail

Ismail Ahmed Ismail (ur. 10 września 1984 w Chartum) – sudański lekkoatleta, średniodystansowiec, srebrny medalista olimpijski z Pekinu w biegu na 800 metrów, czterokrotny medalista mistrzostw Afryki.

</doc>
<doc id="1445707" url="https://pl.wikipedia.org/wiki?curid=1445707" title="Funkcja wolno zmieniająca się">
Funkcja wolno zmieniająca się

Funkcja wolno zmieniająca się – funkcja będąca pewnym uogólnieniem funkcji zbieżnych w nieskończoności. Funkcje wolno zmieniające się są szczególnie ważne w rachunku prawdopodobieństwa.
Definicja formalna.
Funkcja formula_1 jest "wolno zmieniająca się" (w nieskończoności), jeżeli dla dowolnego formula_2
Jeżeli ta granica jest skończona, ale niezerowa dla wszystkich formula_2 wówczas formula_5 jest nazywana regularnie zmieniająca się funkcją. Definicja pochodzi od Jovana Karamaty.
Własności.
Najważniejsze własności.
gdzie:

</doc>
<doc id="1445709" url="https://pl.wikipedia.org/wiki?curid=1445709" title="Screamo Rap">
Screamo Rap

Screamo Rap – muzyka będąca połączeniem screamo i rapu. Jest to bardzo młody gatunek, szybko rozwijający się w ciągu kilku ostatnich lat. Za początek screamo rapu można uważać zespoły oraz wokalistów screamo, które coverowały piosenki rap (np. I Set My Friends on Fire). Screamo Rap zyskał swoją tożsamość dopiero po tym jak zaczęły powstawać zespoły tworzące autorskie nagrania.

</doc>
<doc id="1445710" url="https://pl.wikipedia.org/wiki?curid=1445710" title="Imrich Stacho">
Imrich Stacho

Imrich Stacho (4 listopada 1931 w Trnawie - 10 stycznia 2006) słowacki bramkarz. Grał w reprezentacji Czechosłowacji w piłce nożnej w 23 meczach i zdobył 1 gola z rzutu karnego przeciwko Irlandii.
Wystąpił na MŚ 1954 i na MŚ 1958.
Stacho grał dla Spartaka Trnawa. W czasie służby wojskowej, grał także dla ATK Praha.

</doc>
<doc id="1445713" url="https://pl.wikipedia.org/wiki?curid=1445713" title="Ústí (kraj ołomuniecki)">
Ústí (kraj ołomuniecki)

Ústí – gmina w Czechach w powiecie Przerów w kraju ołomunieckim. Według danych z dnia 1 stycznia 2012 liczyła 554 mieszkańców.
Pierwsza wzmianka o miejscowości pochodzi z roku 1389.
Zobacz też:

</doc>
<doc id="1445716" url="https://pl.wikipedia.org/wiki?curid=1445716" title="Tedżen (miasto)">
Tedżen (miasto)



</doc>
<doc id="1445718" url="https://pl.wikipedia.org/wiki?curid=1445718" title="Mikronezja na letnich igrzyskach olimpijskich">
Mikronezja na letnich igrzyskach olimpijskich

Reprezentanci Mikronezji występują na letnich igrzyskach olimpijskich nieprzerwanie od 2000 roku, zadebiutowali wtedy podczas igrzysk w Sydney. 
W 2000 roku reprezentacja Mikronezji liczyła 4 zawodników, a w 2004, 2008 i 2016 5 zawodników. W 2012 reprezentacja liczyła 6 zawodników.
Organizacją udziału reprezentacji Mikronezji w igrzyskach olimpijskich zajmuje się Krajowy Komitet Olimpijski Sfederowanych Stanów Mikronezji (Federated States of Micronesia National Olympic Committee).

</doc>
<doc id="1445719" url="https://pl.wikipedia.org/wiki?curid=1445719" title="Mary Wineberg">
Mary Wineberg

Mary Wineberg z domu Mary Danner (ur. 3 stycznia 1980 w Brooklyn, Nowy Jork) – amerykańska lekkoatletka, sprinterka, złota medalistka olimpijska z Pekinu w sztafecie 4 x 400 m, mistrzyni świata w sztafecie 4 x 400 m.

</doc>
<doc id="1445720" url="https://pl.wikipedia.org/wiki?curid=1445720" title="Tejen">
Tejen



</doc>
<doc id="1445724" url="https://pl.wikipedia.org/wiki?curid=1445724" title="Zbiornik wody">
Zbiornik wody



</doc>
<doc id="1445727" url="https://pl.wikipedia.org/wiki?curid=1445727" title="US Open 2008 (gra pojedyncza dziewcząt)">
US Open 2008 (gra pojedyncza dziewcząt)

Turniej singla juniorek US Open 2008 odbył się w dniach 31 sierpnia - 7 września 2008 roku.
Obrończynią tytułu była Słowaczka Kristína Kučová, która w tym roku nie wzięła udziału w turnieju.
Nową mistrzynią została reprezentantka gospodarzy Coco Vandeweghe, która w finale pokonała Wenezuelkę Gabrielę Paz-Franco 7:6(3), 6:1.
W turnieju wzięły udział dwie reprezentantki Polski: Sandra Zaniewska, która zakończyła swój udział w turnieju już na pierwszej rundzie, oraz Katarzyna Piter, która w pojedynku o awans do ćwierćfinału uległa końcowej triumfatorce, Coco Vandeweghe.

</doc>
<doc id="1445728" url="https://pl.wikipedia.org/wiki?curid=1445728" title="Elektrohouse">
Elektrohouse



</doc>
<doc id="1445729" url="https://pl.wikipedia.org/wiki?curid=1445729" title="Electrohouse">
Electrohouse



</doc>
<doc id="1445736" url="https://pl.wikipedia.org/wiki?curid=1445736" title="Motocyklowe Grand Prix Indianapolis">
Motocyklowe Grand Prix Indianapolis

Motocyklowe Grand Prix Indianapolis – eliminacja Mistrzostw Świata Motocyklowych Mistrzostw Świata rozgrywana w latach 2008-2015.
Historia.
Pomysł na rozegranie Grand Prix w wyścigach motocyklowych na torze Indianapolis Motor Speedway zrodził się po nie uzyskaniu licencji toru oraz wykluczeniu z kalendarza Formuły 1 Grand Prix Stanów Zjednoczonych, która rozgrywała tu swoje zmagania od 2000 do 2007 roku.
Pierwszy wyścig o wielką nagrodę Indianapolis rozegrany został 14 września 2008 roku. Rozegrane zostały dwa wyścigi z trzech planowanych. Spowodowane to było nadejściem huraganu Ike, który przeszkadzał zawodnikom rozegranych zawodów. W najwyższej klasie - MotoGP przerwano zawody właśnie z niesprzyjających warunków. Pierwszymi zwycięzcami okazali się: w 125 cm³ Hiszpan Nicolas Terol (było to pierwsze zwycięstwo zawodnika w karierze) oraz Włoch Valentino Rossi w klasie MotoGP. Po 2015 roku wyścig zniknął z kalendarza mistrzostw Świata.
Sponsorem zawodów był Red Bull.

</doc>
<doc id="1445740" url="https://pl.wikipedia.org/wiki?curid=1445740" title="Monique Henderson">
Monique Henderson

Monique Henderson (ur. 18 lutego 1983 w San Diego) – amerykańska lekkoatletka, sprinterka, dwukrotna złota medalistka olimpijska w sztafecie 4 x 400 m.

</doc>
<doc id="1445741" url="https://pl.wikipedia.org/wiki?curid=1445741" title="Veselíčko (kraj ołomuniecki)">
Veselíčko (kraj ołomuniecki)

Veselíčko – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 871 mieszkańców.

</doc>
<doc id="1445744" url="https://pl.wikipedia.org/wiki?curid=1445744" title="Stenocereus">
Stenocereus

Stenocereus (A.Berger) Riccob. – rodzaj sukulentów z rodziny kaktusowatych ("Cactaceae"). Gatunki z tego rodzaju występują na Półwyspie Kalifornijskim i w innych regionach Meksyku, w USA (Arizona), Kostaryce i Wenezueli.
Systematyka.
"Hertrichocereus" Backeb., "Isolatocereus" (Backeb.) Backeb., "Machaerocereus" Britton &amp; Rose, "Marshallocereus" Backeb., "Neolemaireocereus" Backeb., "Ritterocereus" Backeb.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Pachycereeae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Stenocereus" (A.Berger) Riccob.

</doc>
<doc id="1445747" url="https://pl.wikipedia.org/wiki?curid=1445747" title="Andrzej Drzycimski">
Andrzej Drzycimski

Andrzej Józef Drzycimski (ur. 30 października 1942 w Chełmży) – polski historyk, dziennikarz i pracownik naukowy, działacz opozycji w okresie PRL, w latach 1990–1994 rzecznik prasowy prezydenta RP Lecha Wałęsy.
Życiorys.
Jego rodzicami byli Józef i Stefania z domu Wendorff, którzy zginęli w wypadku komunikacyjnym w 1990. Jego ojciec był urzędnikiem dyrekcji okręgowej Poczty Polskiej. Po II wojnie światowej rodzina osiedliła się w Gdańsku.
Andrzej Drzycimski ukończył w 1960 VIII Liceum Ogólnokształcące w Gdańsku, a w 1965 studia na Wydziale Humanistycznym Uniwersytetu Mikołaja Kopernika w Toruniu. W 1976 uzyskał następnie stopień doktora z zakresu historii. W 1997 rada Wydziału Nauk Historycznych UMK w Toruniu nadała mu stopień doktora habilitowanego, jednak decyzja ta nie została zatwierdzona przez Centralną Komisję do Spraw Stopni i Tytułów.
Pracował początkowo jako nauczyciel, następnie w różnych instytucjach (m.in. w Bibliotece Gdańskiej PAN, Muzeum KL Stutthof, Instytucie Bałtyckim). Przez kilkanaście lat był dziennikarzem w „WTK” i „Słowie Powszechnym”.
W 1980 należał do sygnatariuszy listu dziennikarzy do Międzyzakładowego Komitetu Strajkowego. Po wydarzeniach sierpniowych z 1980 zaangażował się w działalność NSZZ „Solidarność”. Publikował w prasie związkowej. W stanie wojennym internowano go na okres od 13 grudnia 1981 do 8 lipca 1982.
Razem z Adamem Kinaszewskim w 1985 w Paryżu wydał "Dziennik internowanego", stanowiący zapis pobytu w obozie internowania. Obaj opublikowali także pierwszą biografię Lecha Wałęsy pt. "Droga nadziei".
W 1990 został rzecznikiem prasowym Lecha Wałęsy (przewodniczącego NSZZ „S”). Po jego zwycięstwie w wyborach prezydenckich, objął kierownictwo Biura Prasowego Prezydenta RP i stanowisko rzecznika prasowego prezydenta. W 1994 odszedł z tych funkcji. W 1994 założył Fundację św. Wojciecha z siedzibą w Gnieźnie. Publikował artykuły w kwartalniku społeczno-politycznym „Przegląd Polityczny”.
Zajął się działalnością dydaktyczną na różnych uczelniach. Był m.in. prorektorem Wyższej Szkoły Administracji i Biznesu im. Eugeniusza Kwiatkowskiego w Gdyni oraz profesorem i kierownikiem Zakładu Systemów Komunikowania i Public Relations Wyższej Szkoły Zarządzania i Prawa im. Heleny Chodkowskiej w Warszawie.

</doc>
<doc id="1445748" url="https://pl.wikipedia.org/wiki?curid=1445748" title="Věžky (kraj ołomuniecki)">
Věžky (kraj ołomuniecki)

Věžky – gmina w Czechach, w powiecie Przerów w kraju ołomunieckim. Według danych z dnia 1 stycznia 2012 liczyła 202 mieszkańców.
Pierwsza wzmianka o miejscowości pochodzi z roku 1349.
Zobacz też:

</doc>
<doc id="1445749" url="https://pl.wikipedia.org/wiki?curid=1445749" title="Pablo Lafuente">
Pablo Lafuente

Pablo Lafuente (ur. 20 lutego 1985 w Buenos Aires) – argentyński szachista, arcymistrz od 2008 roku.
Kariera szachowa.
W latach 1995-2004 sześciokrotnie wystąpił w mistrzostwach świata juniorów w różnych kategoriach wiekowych. W finałach indywidualnych mistrzostw Argentyny uczestniczy od 2002, najlepsze miejsce w dotychczasowej karierze – czwarte – zajął w 2003. Normy na tytuł arcymistrza wypełnił w 2004 w Pinamarze (dz. I m. wspólnie z Johanem Hellstenem) i w Loji (I m. w mistrzostwach państw panamerykańskich juniorów do lat 20) oraz w 2006 w otwartym turnieju w Benasque, jednakże tytuł otrzymał 1 lipca 2008, po przekroczeniu granicy 2500 punktów rankingowych.
Do innych indywidualnych sukcesów Pablo Lafuente należą:
W 2010 reprezentował Argentynę na szachowej olimpiadzie.
Najwyższy ranking w dotychczasowej karierze osiągnął 1 maja 2010, z wynikiem 2587 punktów zajmował wówczas 5. miejsce wśród argentyńskich szachistów.

</doc>
<doc id="1445755" url="https://pl.wikipedia.org/wiki?curid=1445755" title="Hrabstwo Boone (Iowa)">
Hrabstwo Boone (Iowa)

Hrabstwo Boone – hrabstwo położone w USA w stanie Iowa z siedzibą w mieście Boone. Założone w 1846 roku.

</doc>
<doc id="1445775" url="https://pl.wikipedia.org/wiki?curid=1445775" title="Gustav">
Gustav



</doc>
<doc id="1445797" url="https://pl.wikipedia.org/wiki?curid=1445797" title="Stonehaven">
Stonehaven

Stonehaven (, ) – miasto portowe w północno-wschodniej Szkocji, w jednostce administracyjnej Aberdeenshire, położone nad Morzem Północnym. W 2001 roku liczyło 9577 mieszkańców.
Stonehaven było w przeszłości stolicą historycznego hrabstwa Kincardineshire. Stare miasto "Auld Toon" powstałe z wioski rybackiej jeszcze z okresu epoki żelaza, rozrosło się obecne od wybrzeża w głąb lądu. XVI-wieczne mapy nazywają miasto Stonehyve lub Stonehive. W XIX wieku miasto było ważnym centrum handlu śledziami.
Geografia.
Stonehaven znajduje się 24 km na południe od Aberdeen pomiędzy rzekami Carron Water i Cowie Water. 
Miasto przylega od wschodu do zatoki, od północy do Bellman's Head i od południa do Downie Point. Na zachodnim końcu miasta przebiega droga A90.
Osoby związane z miastem.
W Stonehaven urodzili się:
W mieście wakacje spędzał regularnie szkocki poeta Robert Burns.

</doc>
<doc id="1445798" url="https://pl.wikipedia.org/wiki?curid=1445798" title="Henryk Bielski">
Henryk Bielski

Henryk Bielski (ur. 19 stycznia 1935 we Lwowie) – reżyser filmowy. 
Życiorys.
Członek Stowarzyszenia Filmowców Polskich. Należał do Zespołu Pieśni i Tańca „Mazowsze”, z którym występował w kraju i za granicą w latach 1950–1958. Wraz z innymi członkami zespołu, wystąpił w filmie dokumentalnym „Mazowsze” (1951) oraz w „Przygodzie na Mariensztacie” (1953). Podczas pracy w „Mazowszu” ukończył Średnią Szkołę Muzyczną w Warszawie oraz Zawodowe Studium Szkoleniowe przy Państwowym Zespole Pieśni i Tańca „Mazowsze” im. Tadeusza Sygietyńskiego.
W latach 1958–1962 studiował w Instytucie Kinematografii (WGIK) w Moskwie. Już w czasie studiów zaczął współpracę z warszawskimi Zespołami Filmowymi, gdzie sprawdził się doskonale jako asystent Stanisława Barei na planie komedii "Mąż swojej żony" (1960).
W 1962 asystował Janowi Rybkowskiemu przy filmie "Spotkanie w Bajce". Od tamtej pory był etatowym pracownikiem Przedsiębiorstwa Realizacji Filmów „Zespoły Filmowe”, początkowo Zespołu Kadr, gdzie współpracował m.in. z Jerzym Kawalerowiczem, a następnie Zespołu Iluzjon. W 1976 zrealizował swój pierwszy film fabularny – "Hasło" – osadzoną w scenerii Bieszczadów opowieść o ludzkiej chciwości.
Brał udział w licznych festiwalach filmowych w kraju oraz za granicą, m.in. w MFF w Taszkencie (1982) w MFF w Moskwie (1983), a także w festiwalu w Karlowych Warach (1986). Ponadto jego filmy były prezentowane na festiwalach w Gdańsku i Krakowie.
W 1975 otrzymał lmedal na festiwalu w Wołgogradzie. 
Współpracował przy wielu znanych produkcjach filmowych, spośród których można wymienić m.in. "Przerwany lot" Leonarda Buczkowskiego, "Faraona" Jerzego Kawalerowicza, "Jarzębinę czerwoną" Ewy i Czesława Petelskich oraz "Zapamiętaj imię swoje" Siergieja Kłosowa.
Chociaż Henryka Bielskiego interesuje przede wszystkim fabuła, ma w swoim dorobku również niezwykle istotny dla mieszkańców stolicy film dokumentalny – "Spotkania z Warszawą" w reżyserii Jana Łomnickiego, zrealizowany w 1966.
Zajmował się również reżyserią teatralną. W latach 90. pracował w Teatrze Lalki i Aktora „Kubuś” w Kielcach, gdzie wyreżyserował m.in. sztuki "Ja, Feuerbach" na podstawie dramatu Tankreda Dorsta oraz "Królewnę Śnieżkę" w oparciu o baśń braci Grimm. W 2010 roku był członkiem jury na II Międzynarodowym Festiwalu Teatrów Lalek „Złota Magnolia” w Szanghaju.
Henryk Bielski jest laureatem m.in. Nagrody I stopnia MON, Nagrody Pokoju na XIII MFF w Moskwie (1983), Nagrody na XXV Festiwalu w Karlowych Warach (1986), Nagrody Szefa Kinematografii za twórczość filmową w dziedzinie filmu fabularnego za rok 1985. Uhonorowano go również Srebrnym (1955) oraz Złotym (1976) Krzyżem Zasługi, Krzyżem Kawalerskim Orderu Odrodzenia Polski (1983), brązowym oraz srebrnym Medalem „Za zasługi dla obronności kraju”, Złotą Syrenką Za zasługi dla Warszawy (1988), medalem Zasłużony Działacz Kultury (1980), a także medalem za „zasługi w rozwoju współpracy kulturalnej między Polską a ZSRR”. W 2007 zdobył Medal i Dyplom Honorowy Stowarzyszenia Współpracy „Polska-Wschód” za „wybitne osiągnięcia i zasługi w popularyzacji kultury naszych wschodnich sąsiadów”. Od 1973 jest członkiem Stowarzyszenia Filmowców Polskich.

</doc>
<doc id="1445799" url="https://pl.wikipedia.org/wiki?curid=1445799" title="Stephanocereus">
Stephanocereus

Stephanocereus A.Berger – rodzaj sukulentów z rodziny kaktusowatych ("Cactaceae"). Rodzaj, blisko spokrewniony z rodzajem "Arrojadoa", liczy 2 gatunki występujące w Brazylii (Bahia).
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cacteae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Stephanocereus" A.Berger.

</doc>
<doc id="1445800" url="https://pl.wikipedia.org/wiki?curid=1445800" title="Mia Rose">
Mia Rose

Mia Rose ("właśc." Maria Antónia Teixeira Rosa, ur. 26 stycznia 1988 w Wimbledon w Londynie) – angielska piosenkarka portugalskiego pochodzenia, kompozytorka i autorka tekstów.
Poczynając od grudnia 2006 publikuje w serwisie YouTube amatorskie filmy wideo, w których śpiewa przy akompaniamencie gitary akustycznej piosenki własnego autorstwa oraz covery utworów wykonawców muzyki popularnej zarówno po angielsku, jak i po portugalsku. W krótkim czasie stała się jednym z najpopularniejszych muzyków publikujących w tym serwisie; jej nagrania zostały obejrzane ponad 35 milionów razy, zaś 148 tysięcy użytkowników serwisu zostało subskrybentami jej osobistego kanału tematycznego (stan na sierpień 2008).
Felietony na temat popularności Mii Rose (i recenzji jej muzyki) ukazały się dotychczas w czasopismach: "Pulse", "Rolling Stone", "The Sun" i "The Age". Talent Rose pierwsi dostrzegli redaktorzy serwisu internetowego "Indie Rock Cafe", który opublikował notkę o jej nagraniach już 9 stycznia 2007. Obecnie, według "Indie Rock Cafe", jej działalność muzyczna wykroczyła już poza środowiska YouTube i MySpace.
23 stycznia 2007 BBC Radio Five Live wyemitowało program informacyjny z wywiadem przeprowadzonym z piosenkarką, prezentując także jej piosenki, a prowadzący ten program, Chris Vallance, wypowiedział się pochlebnie o Mii Rose, jako utalentowanym muzyku, na stronie internetowej programu.
Już jako znana postać i modelka wzięła udział w kampanii agencji "Young faces of London" w Londynie. Następnie wyjechała do Portugalii, gdzie rozpoczęła studia i koncertuje.
4 kwietnia 2007 podpisała kontrakt płytowy z Ryanem Leslie prowadzącym wytwórnię płytową wchodzącą w skład przedsiębiorstwa NextSelection Lifestyle Group. Jednak już w sierpniu 2008 wycofała się z tego przedsięwzięcia na rzecz koncertowania i wydawania jako artystka niezależna.

</doc>
<doc id="1445806" url="https://pl.wikipedia.org/wiki?curid=1445806" title="WR 102ka">
WR 102ka

WR 102ka – gwiazda Wolfa-Rayeta znajdująca się w gwiazdozbiorze Strzelca w Mgławicy Piwonii. Obecnie jest uważana za jedną z kandydatek na najjaśniejszą gwiazdę naszej Galaktyki.
Właściwości fizyczne.
Gwiazda WR 102ka została odkryta dzięki analizie danych pochodzących z Kosmicznego Teleskopu Spitzera oraz "New Technology Telescope" należącego do Europejskiego Obserwatorium Południowego przez zespół astronomów z Uniwersytetu w Poczdamie.
Bardziej szczegółowe badania gwiazda były do tej pory utrudnione, gdyż znajduje się ona głęboko w centrum Drogi Mlecznej w niezwykle zapylonej części nieba. Z tego względu WR 102ka nie jest widoczna jako bardzo jasna z powierzchni Ziemi. Dzięki dokładnej analizie wielu zdjęć, wykonanych zarówno z orbity jak i obserwatoriów naziemnych, można było wykonać pomiary parametrów gwiazdy. Jej średnica jest ponad stukrotnie większa od średnicy Słońca, a jej jasność jest 3,2 mln razy większa od jasności naszej Gwiazdy Dziennej.
Najjaśniejszą gwiazdą Drogi Mlecznej jest eta Carinae o szacowanej jasności 4,7 mln Słońc. Jednak większa dokładność pomiarów mogłaby wykazać, że jasność obu gwiazd jest porównywalna. Natomiast masa WR 102ka wynosi 150-200 mas Słońca. Jest to więc najcięższa znana gwiazda Drogi Mlecznej. Ponieważ jednak teoretycznie masa jednej gwiazdy nie może przekraczać 150 mas Słońca, może się okazać, że WR 102ka jest gwiazdą podwójną. Ta masywna gwiazda jest źródłem obłoków gazu i pyłu kosmicznego tworzącego "Mgławicę Piwonia", wyrzucanego w przestrzeń kosmiczną przez tę gwiazdę. Emisja potężnego wiatru słonecznego pochodzącego z WR 102ka odbywa się z prędkością 1,6 miliona km/h.
Podobnie jak "Eta Carinae", również WR 102ka może w każdej chwili eksplodować jako supernowa.

</doc>
<doc id="1445813" url="https://pl.wikipedia.org/wiki?curid=1445813" title="Revue Suisse D’Èchecs">
Revue Suisse D’Èchecs



</doc>
<doc id="1445814" url="https://pl.wikipedia.org/wiki?curid=1445814" title="Kerr Grant">
Kerr Grant

Kerr Grant (ur. 26 czerwca 1878 w Bacchus Marsh w stanie Wiktoria, zm. 13 października 1967 w Adelajdzie) – australijski fizyk, działacz edukacyjny i administracji w Południowej Australii w pierwszej połowie XX wieku
Życiorys.
Studiował matematykę na Uniwersytecie w Melbourne, gdzie zdobył tytuł inżyniera (w 1901) i z wyróżnieniem magistra (w 1903). Od 1904 studiował na Uniwersytecie w Getyndze u Irvinga Langmuira. W 1911 został mianowany profesorem fizyki na Uniwersytecie w Adelajdzie. Zajmował to stanowisko do 1948, współpracując z D. Allenem, E. Jaunceyem, H. Cairnsem, M. Oliphantem i H. Floreyem. 
W 1919 pracował w laboratoriach General Electric w Schenectady (Stany Zjednoczone). Podczas II wojny światowej, podobnie jak wielu naukowców, zaangażowany był w działania wojenne jako doradca, przewodniczący i członek komitetów doradczych i kontrolnych i naukowych. 
Popularyzował naukę przez publikacje prasowe. Był postacią niezwykle popularną na Uniwersytecie w Adelajdzie. W jego pożegnalnym wykładzie w 1948 wzięło udział około 700 studentów. Kerr Grant zmarł w wieku 89 lat na zapalenie płuc.
W Plympton, dzielnicy Adelajdy, uczczono jego pamięć, nadając dzielnicy nazwę "Kerr Grant Terrace".

</doc>
<doc id="1445817" url="https://pl.wikipedia.org/wiki?curid=1445817" title="Puchar Świata w saneczkarstwie 2008/2009">
Puchar Świata w saneczkarstwie 2008/2009

Sezon 2008/2009 Pucharu Świata w saneczkarstwie rozpoczął się 29 listopada 2008 w austriackim Igls. Ostatnie zawody z tego cyklu rozegrano 21 lutego 2009 w Kanadzie na torze olimpijskim w Whistler. W odróżnieniu od poprzedniego sezonu nie odbyły się konkursy w Lake Placid. W zamian za to odbyły się zawody w Cesanie we Włoszech oraz na nowym torze w Whistler. Była to próba przedolimpijska tego toru.
Puchar Świata rozegrany został w 9 miastach, 5 krajach, na 2 kontynentach. Najwięcej konkursów odbyło się w Niemczech. Były to konkursy w Winterbergu, Königssee, Oberhofie oraz w Altenbergu.

</doc>
<doc id="1445819" url="https://pl.wikipedia.org/wiki?curid=1445819" title="Dyskografia Cascady">
Dyskografia Cascady

Dyskografia niemieckiego zespołu Cascady składa się z czterech albumów studyjnych i kompilacyjnych, jednego krążka świątecznego, akustycznego i zawierającego remiksy oraz 25 singli.

</doc>
<doc id="1445821" url="https://pl.wikipedia.org/wiki?curid=1445821" title="MF Viking XPRS">
MF Viking XPRS

MF Viking XPRS – pasażersko-samochodowy prom fińskiego armatora Viking Line pływający po Bałtyku na trasie Helsinki – Tallinn. Zamówiona w 2005 r. jednostka została zbudowana w roku 2007 i weszła do eksploatacji w kwietniu 2008.
Prom może zabrać 2500 osób, i posiada 732 miejsc sypialnych. Pływa na trasie Helsinki - Tallinn.

</doc>
<doc id="1445822" url="https://pl.wikipedia.org/wiki?curid=1445822" title="Góry księżycowe">
Góry księżycowe



</doc>
<doc id="1445825" url="https://pl.wikipedia.org/wiki?curid=1445825" title="Park miejski w Siedlcach (Aleksandria)">
Park miejski w Siedlcach (Aleksandria)

Park miejski w Siedlcach, dawniej zwany Aleksandrowem, obecnie Aleksandria – założony w I poł. XVIII w. w formie parku "włoskiego". Gdy właścicielami miasta stali się Czartoryscy, Aleksandra Ogińska zmieniła wygląd parku na sentymentalny według projektu Franciszka Salezego Sarnowskiego. Przed wizytą króla Stanisława Poniatowskiego w lipcu 1783 r., w parku powstały upiększające obiekty. Wyspy były otoczone kanałami, którymi pływano łodziami. Jedne z ważniejszych budowli (których było ponad trzydzieści) to:
Powiększony przez Aleksandrę Ogińską o część północno-zachodnią i wschodnią. W części wschodniej utworzyła ogród malowniczy zwany Aleksandrią. W XIX w. wprowadzono zmianę układu alei.
Park wydzierżawiono osobom prywatnym od ok. 1840 r. Następnie park przeszedł na własność miasta. W latach 1869–1909 południową i zachodnią część parku ograniczono żelaznym płotem, a od północnej – murowanym parkanem. Miejski Komitet Krzewienia Trzeźwości Publicznej organizował imprezy w parku, jak też opiekował się jadłodajnią i herbaciarnią.
Podczas II wojny światowej Niemcy rozebrali większość budowli w parku, m.in. teatr letni, restaurację i estradę. Obecnie park w niewielkim stopniu przypomina swoją świetność z przeszłości. Jest znacznie mniejszy, bez dawnego układu alejek i kanałów. O długiej historii parku przypominają ponad dwustuletnie drzewa, z których niektóre są uznane za pomniki przyrody.
Przez długi czas na południowym brzegu stawu zlokalizowane było mini-ZOO, prowadzone przez Akademię Podlaską, obecnie UPH. Parterowy budynek z białej cegły, o powierzchni ok. 30 m² został zburzony ok. 2009 roku.
Przed rokiem 2003 staw w parku został poddany gruntownej renowacji. Odmulono dno, zamontowano fontannę.
W okresie zimowym jest tradycyjnym miejscem, gdzie spotykają się okoliczni łyżwiarze. 

</doc>
<doc id="1445832" url="https://pl.wikipedia.org/wiki?curid=1445832" title="Osad (chemia)">
Osad (chemia)

Osad (precypitat) – stała, dająca się łatwo oddzielić mechanicznie część ciekłej mieszaniny niejednorodnej, nietworząca trwałego układu koloidalnego. Proces celowego generowania osadu z roztworu nazywa się strącaniem lub wytrącaniem.
Osady powstają w roztworach, w których zaszła reakcja chemiczna prowadząca do powstania nierozpuszczalnego produktu (ściślej, produktu nierozpuszczalnego w mieszaninie poreakcyjnej). W równaniach reakcji osad wypadający z roztworu oznacza się przy pomocy skierowanej do dołu strzałki (↓).
Osad może się też wytrącić z roztworu na skutek odparowywania rozpuszczalnika lub ochłodzenia roztworu. We wszystkich tych przypadkach bezpośrednią przyczyną pojawienia się osadu jest powstanie odpowiednich warunków do krystalizacji jednego ze składników roztworu na skutek nagłego pojawienia się w roztworze większego stężenia związku chemicznego niż wynosi jego rozpuszczalność.
Osad można oddzielić od ciekłej części mieszaniny przez:
Postać osadu.
Podczas wytrącania osadów krystalicznych w roztworze tworzą się liczne zarodki krystalizacji, a powstające z nich kryształy mają różną szybkość narastania. Jeżeli szybkość tworzenia się zarodków krystalizacji jest większa od szybkości narastania kryształów, tworzą się osady drobnokrystaliczne. W przeciwnym wypadku tworzą się osady grubokrystaliczne, bardzo pożądane w analizie wagowej.
Aby uzyskać osad grubokrystaliczny należy przeprowadzić proces tzw. dojrzewania (starzenia) osadu. Polega on na pozostawieniu wytrąconego osadu krystalicznego w roztworze macierzystym w temperaturze pokojowej na okres 1-24h lub utrzymywaniu osadu w roztworze w podwyższonej temperaturze przez około 2h. W tym czasie małe kryształki ulegają rozpuszczeniu, a większe powiększają swoje rozmiary. Następuje rekrystalizacja, polegająca na uporządkowaniu sieci krystalicznej oraz oczyszczeniu z zanieczyszczeń zaadsorbowanych na powierzchni lub zaokludowanych we wnętrzu kryształu.
Procesu starzenia osadów nie zaleca się, gdy może nastąpić wytrącanie następcze oraz w przypadku wytrącania osadów koloidalnych.
Czynniki wpływające na rozpuszczalność osadów.
Rozpuszczalność osadów zależy od:

</doc>
<doc id="1445838" url="https://pl.wikipedia.org/wiki?curid=1445838" title="Waran timorski">
Waran timorski

Waran timorski ("Varanus timorensis") – gatunek gada z rodziny waranowatych. 
Opis.
Mały waran o długości ciała 60-85 cm.
Występowanie.
Występuje w Indonezji na wyspie Timor, w południowej Nowej Gwinei i w Australii.
Hodowla.
Waran timorski trzymany jest w domach jako zwierzę hodowlane. U waranów trzymanych w niewoli stwierdzono przypadki kanibalizmu.

</doc>
<doc id="1445842" url="https://pl.wikipedia.org/wiki?curid=1445842" title="The Lost Tracks of Danzig">
The Lost Tracks of Danzig

The Lost Tracks of Danzig to dwupłytowy album kompilacyjny amerykańskiego zespołu Danzig. Wydany 29 maja 2007 roku. Zawiera rzadkie i niepublikowane dotąd nagrania powstałe w latach 1988-2004 podczas sesji nagraniowych poszczególnych albumów zespołu.

</doc>
<doc id="1445845" url="https://pl.wikipedia.org/wiki?curid=1445845" title="Plac im. Tadeusza Kościuszki w Siedlcach">
Plac im. Tadeusza Kościuszki w Siedlcach



</doc>
<doc id="1445849" url="https://pl.wikipedia.org/wiki?curid=1445849" title="103 Eskadra IAF">
103 Eskadra IAF

103 Eskadra (hebr. "Ha-Pil Ha-Meofef", "Latający Słoń")– ciężka transportowa eskadra Sił Powietrznych Izraela, bazująca w Newatim w Izraelu.
Historia.
Eskadra została sformowana w maju 1948 i składała się początkowo z 22 samolotów transportowych DC-3 i 1 samolotu transportowego DC-5. Podczas wojny o niepodległość w 1948 samoloty eskadry przeprowadziły bombardowania miast w Egipcie, Jordanii i Syrii. Podczas innych operacji samoloty były wykorzystywane do zadań transportowych i bombardowań nocnych. Podczas wojny utracono ogółem trzy maszyny.
W 1951 do eskadry dostarczono 3 łodzie latające Catalina, które przyjęły zadania rozpoznania przybrzeżnego. W 1954 połączono 103 Eskadrę z 69 Eskadrą.
W 1955 eskadra została wzmocniona 3 samolotami transportowymi N-2501IS Noratlas, a w październiku 1956 roku Francja wypożyczyła 20 samolotów transportowych C-47 Dakota. Podczas kryzysu sueskiego samoloty 103 Eskadry przeprowadziły desant powietrzny na Przełęczy Mitla, na Półwyspie Synaj. Następnie zapewniały stałe dostawy zaopatrzenia dla szybko przemieszczających się wojsk lądowych. 2 listopada 1956 przeprowadziły desant wojsk w Szarm el-Szejk.
W 1962 wysłużone samoloty DC-3 i DC-5 zastąpiono 16 samolotami transportowymi N 2501D Noratlas. Podczas wojny sześciodniowej w 1967 samoloty eskadry ponownie zapewniały zaopatrzenie wojsk lądowych, tracąc przy tym 1 maszynę.
W maju 1974 eskadra otrzymała 8 samolotów transportowych C-130H Hercules. Podczas wojny Jom Kipur samoloty eskadry nieustannie pełniły misje dostawcze. Piloci eskadry wykorzystywali do ewakuacji rannych cywilne lekkie samoloty transportowe Arava 101. Po wojnie wysłużone samoloty Noratles sprzedano do Grecji.
W dniach 24-25 maja 1991 samoloty eskadry wzięły udział w operacji Salomon, ewakuując 15 tys. Felaszów z Etiopii do Izraela.
Wyposażenie.
Na wyposażeniu 103 Eskadry znajdują się następujące samoloty:

</doc>
<doc id="1445854" url="https://pl.wikipedia.org/wiki?curid=1445854" title="Hörsten (Seevetal)">
Hörsten (Seevetal)

Hörsten – miejscowość w gminie Seevetal w powiecie Harburg w niemieckim kraju związkowym Dolna Saksonia. Należy do gminy Seevetal od 1 lipca 1972 roku. Hörsten zamieszkuje 623 mieszkańców (30 czerwca 2008). Jest to jedna z mniejszych miejscowości gminy.
Hörsten leży nad rzeką Seeve, niedaleko jej ujścia do Łaby.
Nie ma tu ani szkoły, ani sklepów, ani przemysłu. Dzieci dojeżdżają albo do Meckelfeld, albo do Maschen. Hörsten razem z Maschen i Horst wspólnie tworzą (niem. "Ortsrat"), czyli radę miejscowości.
W odróżnieniu od pobliskich Maschen i Meckelfeld jest miejscowością o charakterze rolniczym.
W pobliżu znajduje się kilka sztucznych jezior utworzonych w czasie budowy kolejowej stacji rozrządowej w latach 1970 - 1977 w Maschen.

</doc>
<doc id="1445855" url="https://pl.wikipedia.org/wiki?curid=1445855" title="Arsis">
Arsis

Arsis – amerykański zespół technical melodic death metalowy. Zespół został założony w Virginia Beach z inicjatywy Jamesa Malone'a oraz Michaela Van Dyne'a.

</doc>
<doc id="1445856" url="https://pl.wikipedia.org/wiki?curid=1445856" title="Stetsonia coryne">
Stetsonia coryne

Stetsonia coryne (Salm-Dyck) Britton &amp; Rose – gatunek sukulenta z rodziny kaktusowatych ("Cactaceae"), jedyny przedstawiciel monotypowego rodzaju Stetsonia Britton &amp; Rose. Występuje w północno-zachodniej Argentynie, Boliwii i Paragwaju.
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Browningieae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Stetsonia" Britton &amp; Rose.

</doc>
<doc id="1445858" url="https://pl.wikipedia.org/wiki?curid=1445858" title="Stetsonia">
Stetsonia



</doc>
<doc id="1445864" url="https://pl.wikipedia.org/wiki?curid=1445864" title="Rick Mears">
Rick Mears

Rick Ravon Mears (ur. 3 grudnia 1951 roku w Wichicie) – amerykański kierowca wyścigowy. Mistrz serii CART w latach 1979, 1981 i 1982. Zwycięzca wyścigu Indianapolis 500 w latach 1979, 1984, 1988 i 1991.
Kariera.
Mears rozpoczął karierę od wyścigów typu off-road. Do wyścigów typu IndyCar przeniósł się w 1976 roku startując w barwach małego zespołu Art Sugai. Jego umiejętności zwróciły uwagę Rogera Penske, szefa zespołu Penske Racing, w którym ścigali się Tom Sneva i Mario Andretti. Andretti jednak dzielił ściganie się w Ameryce ze startami w Formule 1 w ekipie Lotusa i Penske szukał kogoś kto w pełni skupiłby się na wyścigach w USA. W 1978 roku zaproponował Mearsowi start w dziewięciu spośród osiemnastu wyścigów w sezonie, w tym w słynnym Indianapolis 500.
Pierwszy start w Indianapolis 500 nie był sukcesem, Mears odpadł w połowie wyścigu po wybuchu silnika. Natomiast już w następnym wyścigu na torze Milwaukee odniósł swoje pierwsze w karierze zwycięstwo, a do końca sezonu miał ich na koncie już trzy. W 1979 roku, w pierwszym sezonie istnienia nowej serii CART, wygrał trzy wyścigi, w tym ten najważniejszy Indianapolis 500 i w sumie jedenaście razy meldował się na podium, co dało mu pierwszy tytuł mistrzowski.

</doc>
<doc id="1445867" url="https://pl.wikipedia.org/wiki?curid=1445867" title="Alano Maria Pena">
Alano Maria Pena

Alano Maria Pena OP (ur. 7 października 1935 w Rio de Janeiro) – brazylijski duchowny katolicki, dominikanin, arcybiskup metropolita Niterói w latach 2003–2011.
Życiorys.
Od 1956 roku członek Zakonu Kaznodziejskiego. W 1961 roku otrzymał święcenia kapłańskie. Był m.in. prefektem studiów oraz ojcem duchownym niższego seminarium zakonnego w Rio de Janeiro, dyrektorem wydziału edukacji religijnej w tymże mieście, a także koordynatorem archidiecezjalnym ds. duszpasterskich.
W 1975 został mianowany biskupem pomocniczym archidiecezji Belém do Pará i biskupem tytularnym "Vardimissa". Od lipca 1976 koadiutor prałata terytorialnego Marabá, 10 listopada tegoż roku objął rządy w prałaturze (od 1979 diecezji). 11 lipca 1985 roku przeniesiony na ordynariusza diecezji Itapeva. Od 24 listopada 1993 biskup Nowego Fryburga.
24 września 2003 roku otrzymał funkcję arcybiskupa metropolity Niterói. Ingres odbył się 23 listopada 2003. 30 listopada 2011 papież przyjął jego rezygnację z urzędu, złożoną ze względu na wiek.

</doc>
<doc id="1445869" url="https://pl.wikipedia.org/wiki?curid=1445869" title="Ray Charles Celebrates a Gospel Christmas with the Voices of Jubilation!">
Ray Charles Celebrates a Gospel Christmas with the Voices of Jubilation!

Ray Charles Celebrates a Gospel Christmas with the Voices of Jubilation! – koncertowe DVD amerykańskiego muzyka Raya Charlesa, wydane w 2003 roku. Przedstawia ono koncert, podczas którego Charles po raz pierwszy w życiu wykonywał świąteczne piosenki na żywo. Większość utworów zaprezentowana została w charakterystycznych dla muzyka jazzowych oraz rhythm and bluesowych interpretacjach. Na scenie Charlesowi towarzyszył słynny, złożony ze 120 członków, chór Voices of Jubilation Gospel Choir z Newark w New Jersey. 
Koncert wydany na DVD "Ray Charles Celebrates a Gospel Christmas with the Voices of Jubilation!" miał miejsce 8 grudnia 2002 roku w Resch Center w Green Bay w stanie Wisconsin.
Wydania bonusowe "Ray Charles Celebrates a Gospel Christmas with the Voices of Jubilation!" zawierają dodatkową płytę CD z kilkoma utworami w wersji audio, wykonanymi podczas tego koncertu.
3 października 2006, nakładem Medialink Enter, ukazało się nowe wydanie koncertu, Ray Charles with the Voices of Jubilation, zawierające dokładnie ten sam meteriał, co "Ray Charles Celebrates a Gospel Christmas with the Voices of Jubilation!".
Lista utworów.
Lista przedstawia kolejność, która pojawia się na wydaniach "Ray Charles Celebrates a Gospel Christmas with the Voices of Jubilation!", zawierających materiał bonusowy; pierwsze dwanaście ścieżek to bonusowe piosenki w wersji audio, pozostałe utwory to koncertowe wideo. 

</doc>
<doc id="1445873" url="https://pl.wikipedia.org/wiki?curid=1445873" title="Pomnik Żołnierzy Września w Bykowcach">
Pomnik Żołnierzy Września w Bykowcach

Pomnik Żołnierzy Września w Bykowcach – pomnik upamiętniający poległych żołnierzy polskich w Bykowcach w gminie Sanok w województwie podkarpackim.
Historia.
Ideę stworzenia monumentu prowadził Komitet Budowy Pomnika, zaś inicjatywę wsparło Muzeum Budownictwa Ludowego w Sanoku, którego kierownik pracowni konserwatorskiej Wojciech Kurpik bezinteresownie przygotował projekt, zaś w organizacji przedsięwzięcia działali także Aleksander Rybicki i Stefan Stefański. Monument przedstawia flagę Polski w odpowiedniej kolorystyce, imitując jej postrzępienie na wietrze. Pomnik wykonano w kamieniu łupanym i ustawiono na betonowej płycie. Po bokach umieszczono filarki, a na nich misy przeznaczone na znicze. Monument został zainstalowany w Bykowcach po lewej stronie szosy Sanok-Przemyśl (droga krajowa nr 28). Przy całości przedsięwzięcia szczególnie zaangażował się działacz oddziału ZBoWiD Wiktor Gościński. Obiekt powstał w czynie społecznym. Koszty zaplanowane wyniosły 92 tys. zł..
Pomnik został odsłonięty 10 października 1971 w ramach obchodów 28. rocznicy powstania ludowego Wojska Polskiego. Odsłonięcia dokonał zastępca przewodniczącego zarządu okręgowego ZBoWiD dr Tadeusz Stanisz. Przemówienie wygłosił uczestnik walk wrześniowych z 1939 inż. Tadeusz Gołębiowski. Przewodniczący Prezydium PRN w Sanoku, Zbigniew Dańczyszyn przekazał opiekę nad pomnikiem uczniom II Liceum Ogólnokształcącego im. Marii Skłodowskiej-Curie w Sanoku oraz szkoły podstawowej w Bykowcach. W uroczystościach uczestniczyli krewni ppor. Mariana Zaremby.
Monument upamiętnia walkę polskich żołnierzy, który po wybuchu II wojny światowej podczas kampanii wrześniowej 1939. Kompania karabinów maszynowych 6 Pułku Strzelców Podhalańskich z Sambora (wchodząca w skład 3 Brygady Górskiej), którą wodził podporucznik rezerwy Marian Zaremba jako miała za zadanie opóźnianie natarcia wroga. Podczas walki 10 września 1939 w miejscowości Bykowce, nieopodal Sanoka Zaremba został ranny, następnie wzięty do niewoli i zastrzelony przez Niemców na miejscu strzałem w tył głowy (jego ostatnie słowa przed śmiercią miały brzmieć: "„Polsko pomścij”"). Wraz z nim polegli czterej szeregowcy: Ludwik Lisiak, Ignacy Matuszczak, Leon Piłat i Leon Urbaniak. Bitwa w Bykowcach była ostatnim aktem walk kampanii wrześniowej na terenie powiatu sanockiego.
Pomnik stanowi wizerunek postrzępionego polskiego sztandaru. Została na nim umieszczona tablica pamiątkowa inskrypcją: "„Miejsce bohaterskiej walki i śmierci polskich żołnierzy, którzy pod dowództwem ppor. Mariana Zaremby w dniu 10 września 1939 roku stoczyli bitwę z przeważającymi siłami najeźdźców hitlerowskich”".
Ponadto powstała rzeźba przedstawiająca głowę cierpiącego Chrystusa zaprojektowana i wykonana przez artystę plastyka Stanisława Bryndala z Ołpin. W celu upamiętnienia pięciu żołnierzy poległych w dniu 10 września 1939 roku w Bykowcach na piaskowej płycie grobowca zamieszono symbolicznie pięć miedzianych liści dębu. Dzisiaj znane są tylko cztery nazwiska poległych: Ludwik Lisiak, Ignacy Matuszczak, Leon Piłat i Leon Urbaniak - leśniczy. Pomnik uroczyście poświęcono 1 września 2001.

</doc>
<doc id="1445877" url="https://pl.wikipedia.org/wiki?curid=1445877" title="Lechia Gdańsk w sezonie 2008/2009">
Lechia Gdańsk w sezonie 2008/2009

Lechia Gdańsk w sezonie 2008/2009 to artykuł dotyczący występów zawodników pierwszej drużyny Lechii Gdańsk i jej rezerw w okresie 1 lipca 2008 - 30 czerwca 2009.
Wstęp.
W sezonie 2008/2009 pierwsza drużyna Lechii Gdańsk występuje w polskiej ekstraklasie piłkarskiej po zdobyciu mistrzostwa drugiej ligi (obecna I liga) w poprzednim sezonie. Rezerwy Lechii Gdańsk biorą udział w rozgrywkach Młodej Ekstraklasy.
Obie drużyny OSP Lechia Gdańsk uczestniczyły także w rozgrywkach o Puchar Polski kończąc swój udział w 1/16 finału - pierwsza drużyna odpadła po pojedynku z Jagiellonia Białystok, rezerwy zaś poległy z Wisłą Kraków.
Lechia Gdańsk brała w tym sezonie także udział w rozgrywkach o Puchar Ekstraklasy - zajmując 3. miejsce w grupie „C” nie awansowała do fazy pucharowej.
Mecze.
Puchar Ekstraklasy.
Faza grupowa - Grupa „C”
Statystyki.
Mecze.
Ekstraklasa
Puchar Polski
Puchar Ekstraklasy
Faza grupowa - Grupa „C"
Strzelcy.
Ekstraklasa
 - Paweł Buzała, Maciej Kowalczyk, Maciej Rogalski
 - Łukasz Trałka
 - Krzysztof Bąk, Marcin Kaczmarek, Piotr Kasperkiewicz, Jakub Kawa, Karol Piątek, Andrzej Rybski, Piotr Wiśniewski
Puchar Polski
 - Maciej Kalkowski, Maciej Kowalczyk, Tomasz Midzierski
Puchar Ekstraklasy
 - Maciej Kalkowski
Kartki.
Ekstraklasa
Żółte
 - Paweł Buzała, Łukasz Trałka
 - Rafał Kosznik, Karol Piątek
 - Marcin Kaczmarek
 - Mateusz Bąk, Maciej Kowalczyk, Jacek Manuszewski, Maciej Rogalski, Ben Starosta, Piotr Wiśniewski
 - Artur Andruszczak, Piotr Cetnarowicz, Arkadiusz Mysona, Hubert Wołąkiewicz
Czerwone
 - brak

</doc>
<doc id="1445878" url="https://pl.wikipedia.org/wiki?curid=1445878" title="Fabrice Ehret">
Fabrice Ehret

Fabrice Ehret (ur. 28 września 1979 w Viganello) – francuski piłkarz, występujący na pozycji pomocnika. Obecnie jest zawodnikiem Evian TG.
Kariera klubowa.
Ehret mimo iż urodził się w Szwajcarii, karierę rozpoczynał we Francji. Jego pierwszym klubem był F.C. Petit-Landau, do którego trafił w wieku 6 lat. W 1989 przeszedł do juniorskiej ekipy FC Mulhouse. Do jego seniorskiej drużyny, grającej w Ligue 2, został przesunięty w 1997 roku. Przez cały sezon rozegrał pięć ligowych spotkań i strzelił jednego, a jego drużyna uplasowała się na ostatniej, dwudziestej drugiej pozycji w tabeli i została zdegradowana do trzeciej ligi. Wówczas Ehret odszedł z klubu.
Latem 1998 został zawodnikiem pierwszoligowego RC Strasbourga. W Ligue 1 po raz pierwszy wystąpił 15 sierpnia 1998 w przegranym przez jego drużynę 0-1 pojedynku z FC Nantes. Łącznie w sezonie 1998/1999 rozegrał dziesięć meczów. Pierwszą bramkę w ekstraklasie zdobył 11 grudnia 1999 w zremisowanym 1-1 meczu z Montpellier HSC. W 2001 roku wywalczył ze Strasbourgiem Puchar Francji. W tym samym roku spadł z klubem do drugiej ligi. Na zapleczu ekstraklasy Ehret spędził z klubem rok, a potem powrócił z nim do najwyższej klasy rozgrywkowej. W sumie w Strasbourgu Ehret spędził sześć lat. W tym czasie zagrał tam 127 razy i strzelił 11 goli.
W 2004 roku przeszedł do belgijskiego RSC Anderlechtu. W Eerste Klasse zadebiutował 15 października 2004 w spotkaniu z FC Brukselą, wygranym przez jego zespół 1-0. W Belgii spędził w sumie półtora roku. Przez ten czas rozegrał siedem ligowych pojedynków.
W lutym 2006 przeniósł się do szwajcarskiego FC Aarau. 12 lutego 2006 zanotował tam swój pierwszy mecz w Axpo Super League. Było to w pojedynku z Grasshoppers Zurych, wygranym przez Aarau 1-0. Po zakończeniu sezonu, odszedł do niemieckiego 1. FC Köln, grającego w 2. Bundeslidze.
W nowym klubie zadebiutował 14 sierpnia 2006 w wygranym 2-0 meczu z FC Augsburgiem. W 2008 roku awansował z klubem do pierwszej ligi. W Bundeslidze pierwszy występ zanotował 26 września 2008 w wygranym 1-0 spotkaniu z Schalke 04 Gelsenkirchen.

</doc>
<doc id="1445880" url="https://pl.wikipedia.org/wiki?curid=1445880" title="Eksperyment Griffitha">
Eksperyment Griffitha

Eksperyment Griffitha - przeprowadzony w 1928 roku eksperyment polegał na demonstracji u bakterii zjawiska transformacji i wykazaniu istnienia czynnika transformującego leżącego u podłoża zaobserwowanego zjawiska.
Frederick Griffith zajmował się badaniami nad szczepionką przeciw zapaleniu płuc, na które dziesięć lat wcześniej umierały setki tysięcy chorych podczas epidemii grypy „hiszpanki”.
Zbadał dwa szczepy bakterii "Pneumococcus": szczep "S", które wytwarzały polisacharydową otoczkę i były zjadliwe oraz szczep "R", które bez otoczki były bezbronne wobec układu immunologicznego organizmu. Wirulentne bakterie szczepu "S"
po zabiciu przez podgrzanie i wstrzyknięciu myszom nie powodowały objawów chorobowych. Jednak jeśli martwe bakterie szczepu "S" wstrzyknięto razem z żywymi niezjadliwymi bakteriami szczepu "R" myszy umierały.
Po wyizolowaniu ze zdechłych myszy pneumokoków okazało się, że niezjadliwe bakterie szczepu "R" nabrały cech szczepu "S" i zaczęły wytwarzać otoczki polisacharydowe. Cecha ta przenosiła się na następne pokolenia tych pneumokoków. Griffith sformułował hipotezę, że pewien „czynnik transformujący” pochodzący od zabitych przez podgrzewanie bakterii szczepu "S" dokonał zmiany bakterii "R" w szczep trwale zjadliwy. Proces ten został nazwany transformacją. Dopiero 16 lat później, w roku 1944, Oswald Avery, Colin Munro MacLeod i Maclyn McCarty z Instytutu Rockefellera w Nowym Jorku, wyjaśnili mechanizmy leżące u podłoża zjawisk zaobserwowanych w tym eksperymencie, równocześnie dowodząc, że "czynnikiem transformującym" jest DNA.

</doc>
<doc id="1445883" url="https://pl.wikipedia.org/wiki?curid=1445883" title="Marian Zaremba">
Marian Zaremba

Marian Zygmunt Zaremba (ur. 23 stycznia 1910 w Stryju, zm. 10 września 1939 w Bykowcach) – polski inżynier leśnik, podporucznik rezerwy piechoty Wojska Polskiego, żołnierz kampanii wrześniowej.
Życiorys.
Urodził się w styczniu 1910 w Stryju. Był synem Józefa, pochodzącego z tego miasta. W dniu 21 czerwca 1939 na Wydziale Rolniczo–Lasowym Politechniki Lwowskiej uzyskał tytuł inżyniera leśnika. Zamieszkiwał przy ulicy Teofila Lenartowicza 11a we Lwowie.
Po wybuchu II wojny światowej podczas kampanii wrześniowej 1939 południową Polskę przed Niemcami broniły oddziały armii „Karpaty”. W jej skład wchodził między innymi 6 pułk Strzelców Podhalańskich z Sambora (wchodząca w skład 3 Brygady Górskiej). Podporucznik rezerwy Marian Zaremba jako dowódca tylnej straży kompanii karabinów maszynowych miał za zadanie opóźnianie natarcia wroga. Podczas walki 10 września 1939 w miejscowości Bykowce, nieopodal Sanoka ostrzelał żołnierzy Wehrmachtu, zabijając kilkunastu, po czym wobec przewagi Niemców został rozproszony. Porucznik Marian Zaremba został ranny, następnie wzięty do niewoli i zastrzelony przez Niemców na miejscu (jego ostatnie słowa przed śmiercią miały brzmieć: "„Polsko pomścij”"). Wraz z nim polegli czterej szeregowcy: Ludwik Lisiak, Ignacy Matuszczak, Leon Piłat i Leon Urbaniak. W walkach pod Bykowcami brał udział plut. Tadeusz Gołębiowski. Bitwa w Bykowcach była ostatnim aktem walk kampanii wrześniowej na terenie powiatu sanockiego.

</doc>
<doc id="1445884" url="https://pl.wikipedia.org/wiki?curid=1445884" title="Viking Line">
Viking Line

Viking Line jest fińskim operatorem promowym działającym na rynku bałtyckich przewozów promowych. Firma, założona w roku 1963, notowana jest na giełdzie w Helsinkach. Viking Line obsługuje przewozy pasażerskie oraz samochodowe między Szwecją, Finlandią i Estonią. Linia dysponuje flotą 7 promów pływających pod banderą fińską lub szwedzką.
Pod koniec 2013 roku na bałtyckiej mieliźnie u wybrzeży Wysp Alandzkich osiadł na kilkanaście godzin prom Amorella.

</doc>
<doc id="1445886" url="https://pl.wikipedia.org/wiki?curid=1445886" title="Strombocactus disciformis">
Strombocactus disciformis

Strombocactus disciformis (DC.) Britton &amp; Rose – gatunek sukulenta z rodziny kaktusowatych ("Cactaceae"), jedyny przedstawiciel monotypowego rodzaju Strombocactus Britton &amp; Rose. 
Systematyka.
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cacteae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Strombocactus" Britton &amp; Rose.

</doc>
<doc id="1445889" url="https://pl.wikipedia.org/wiki?curid=1445889" title="Strombocactus">
Strombocactus



</doc>
<doc id="1445892" url="https://pl.wikipedia.org/wiki?curid=1445892" title="Don Carlos (dramat)">
Don Carlos (dramat)

Don Carlos – dramat wierszem w pięciu aktach autorstwa Friedricha Schillera, pisany w latach 1783–1787.
Bohater tytułowy to Don Carlos, książę Asturii, syn hiszpańskiego króla Filipa II, panującego w drugiej połowie XVI wieku. Dramat jest oparty na historycznych wydarzeniach bardzo luźno - prawdziwy Don Carlos był obłąkanym nieszczęśnikiem, na którego zdrowiu psychicznym mściły się wieki małżeństw między spokrewnionymi Habsburgami (miał np. tylko sześciu prapradziadków zamiast maksymalnych szesnastu), a nie nękanym przez dwór idealistą zakochanym w odebranej mu przez ojca narzeczonej. Mimo to większość osób dramatu stanowią postaci historyczne – z ważniejszych wymyślony przez Schillera jest tylko markiz Posa, mało znaczący z początku przyjaciel infanta, okazujący się pod koniec być może najważniejszym bohaterem "Don Carlosa" jako inteligentny i altruistyczny wyraziciel liberalnych poglądów autora.
Na podstawie sztuki napisano kilka oper, z których najbardziej znany jest "Don Carlos", francuska opera Giuseppe Verdiego.

</doc>
<doc id="1445894" url="https://pl.wikipedia.org/wiki?curid=1445894" title="Keeshond">
Keeshond



</doc>
<doc id="1445901" url="https://pl.wikipedia.org/wiki?curid=1445901" title="Aleksy Komnen (zm. 1142)">
Aleksy Komnen (zm. 1142)

Aleksy Komnen (ur. przed 26 października 1107, zm. zap. 28 listopada 1142) - współcesarz bizantyjski, najstarszy syn cesarza Jana II Komnena oraz jego żony cesarzowej Ireny, Porfirogeneta. 
Panował w latach 1122-1142 wraz z ojcem. Był dwukrotnie żonaty. Pierwszą żoną władcy była Dobrodeja, córka księcia kijowskiego Mścisława I Haralda, która po ślubie przyjęła imię Irena. Po jej śmierci Aleksy poślubił córkę króla Gruzji Dymitra I, Katę (Eudoksję).
Z pierwszego małżeństwa Aleksego pochodziła córka Maria, żona Aleksego Aksucha.

</doc>
<doc id="1445902" url="https://pl.wikipedia.org/wiki?curid=1445902" title="Homer Dodge Martin">
Homer Dodge Martin

Homer Dodge Martin (ur. 28 października 1836, zm. 2 lutego 1897) – amerykański malarz pejzażysta.
Życiorys.
Urodził się w Albany. Był samoukiem, krótko uczył się jedynie u Williama Harta, jego pierwsze prace utrzymane były w stylu Hudson River School. W czasie pobytu we Francji (1881–1886) zaczął tworzyć pod wpływem barbizończków. Malował melancholijne krajobrazy o subtelnej kolorystyce, poetycko interpretujące naturę. Od 1868 był członkiem stowarzyszonym National Academy of Design, pełne członkostwo uzyskał w 1874. Ostatnie lata spędził w Saint Paul w Minnesocie, gdzie prawie niewidomy namalował "Adirondack Scenery" z pamięci.
Liczne prace artysty znajdują się w kolekcjach amerykańskich: Metropolitan Museum of Art, Addison Gallery of American Art, Smithsonian American Art Museum, Albany Institute of History and Art, Cleveland Museum of Art, Portland Art Museum i Museum of Fine Arts w Bostonie.

</doc>
<doc id="1445906" url="https://pl.wikipedia.org/wiki?curid=1445906" title="Bülent Akın">
Bülent Akın

Bülent Akın (ur. 28 sierpnia 1978 w Brukseli) – turecki piłkarz występujący na pozycji pomocnika.
Kariera klubowa.
Akın urodził się w Belgii w rodzinie pochodzenia tureckiego. Jako junior grał w Gençlerbirliği Ankara, a potem był graczem rezerw Anderlechtu. W 1999 roku trafił do tureckiego Denizlisporu. W Süper Lig zadebiutował 8 sierpnia 1999 roku w wygranym 1:0 pojedynku z Erzurumsporem. W Denizlisporze.
W 2000 roku odszedł do Galatasaray SK. W tym samym roku zdobył z nim Superpuchar Europy, a w 2002 roku mistrzostwo Turcji. W tym samym roku został zawodnikiem angielskiego Boltonu Wanderers. W Premier League pierwszy mecz zaliczył 1 stycznia 2003 roku przeciwko Aston Villi (0:2). Było to jednak jedyne ligowe spotkanie rozegrane przez niego w barwach Boltonu.
W 2003 roku Akın wrócił do Turcji, gdzie związał się kontraktem z ekipą Akçaabat Sebatspor. Następnie grał w Gençlerbirliği Ankara, Malatyasporze, Türk Telekomspor oraz İstanbulsporze. W 2008 roku podpisał kontrakt z holenderskim MVV Maastricht z Eerste divisie. W tych rozgrywkach zadebiutował 8 sierpnia 2008 roku w zremisowanym 0:0 pojedynku z FC Zwolle. Barwy MVV reprezentował przez rok. W lipcu 2009 roku odszedł z klubu.
W sierpniu 2010 roku podpisał kontrakt z Gölbaşısporem, a w styczniu 2011 roku odszedł do Yeni Malatyaspor. Następnie wrócił do Gölbaşısporu, a w 2012 roku zakończył tam karierę.
Kariera reprezentacyjna.
W latach 1999–2000 Akın rozegrał 6 spotkań w reprezentacji Turcji U-21.

</doc>
<doc id="1445912" url="https://pl.wikipedia.org/wiki?curid=1445912" title="Nabycin">
Nabycin

Nabycin albo "Na Bytyniu" – historyczne miejsce nieopodal dzisiejszego placu św. Mikołaja i stojącego tam niegdyś kościoła św. Mikołaja we Wrocławiu. Znajdowała się tu prawdopodobnie niewielka osada, o której wzmiankował Bolesław Wysoki nadając w 1175 cystersom z opactwa w Lubiążu, w ramach ich wyposażenia, karczmę "in Nabitin". Specjaliści uważają, że jakkolwiek współczesne nazewnictwo (Nabycin i ulica Nabycińska) sugeruje nazwę jednoczłonową, to w rzeczywistości w średniowieczu znajdująca się tu osada określana była nazwą dwuczłonową – Na Bytyniu podobnie jak niektóre inne współczesne jej złożone nazwy miejscowe.
Nabycin włączony został, wraz z resztą Przedmieścia Mikołajskiego, w granice miasta w roku 1808 i w ciągu następnych lat zyskiwał charakter coraz bardziej wielkomiejski. W 1832 hotelarz Julius Kärger zakupił parcelę nr 3 przy zachodniej pierzei ul. Nabycińskiej, na której w 1854 rozpoczął, a w lutym 1856 ukończył budowę sali widowiskowej; dziewięć lat później zaadaptował ją na teatr. Funkcjonujący tu do II wojny światowej teatr Thalia z widownią na 2000 miejsc modernizowany był jeszcze w roku 1931. Sąsiadująca z teatrem parcela na rogu Nabycińskiej nr 1 i Legnickiej 16–18 mieściła Karczmę Pod Złotym Mieczem ("Zum Goldenem Schwert"), od której pochodzi nadana w 1841 roku niemiecka nazwa ul. Nabycińskiej ("Schwertstraße", a według starszej pisowni "Schwordtstrasse").

</doc>
<doc id="1445914" url="https://pl.wikipedia.org/wiki?curid=1445914" title="Niższe Seminarium Duchowne Ojców Franciszkanów w Niepokalanowie im św. Maksymiliana Kolbego">
Niższe Seminarium Duchowne Ojców Franciszkanów w Niepokalanowie im św. Maksymiliana Kolbego

Niższe Seminarium Duchowne w Niepokalanowie – męskie, prywatne liceum ogólnokształcące o profilu humanistycznym, działające w latach 1929–2009.
Historia.
Szkoła została założona przez brata o. Maksymiliana Kolbego o. Alfonsa Kolbego. Była położona na terenie klasztoru franciszkańskiego Niepokalanów w Paprotni. Ostatnim rocznikiem, który zdał w niej egzamin maturalny był rocznik 2008. W miejsce Niższego Seminarium Duchownego w Niepokalanowie powołano Ośrodek naukowo-badawczy Uniwersytetu Kardynała Stefana Wyszyńskiego Instytut „Kolbianum”, gdzie odbywają się studia doktoranckie z teologii. 
W latach 1982-1989 historii uczył w szkole Bronisław Komorowski, prezydent Polski w latach 2010-2015.
Absolwentem szkoły jest biskup Jan Kazimierz Wilk, w latach 1998-2004 biskup Formosa, od 2004 biskup Anápolis.

</doc>
<doc id="1445915" url="https://pl.wikipedia.org/wiki?curid=1445915" title="Aleksy Komnen">
Aleksy Komnen



</doc>
<doc id="1445919" url="https://pl.wikipedia.org/wiki?curid=1445919" title="Borges">
Borges



</doc>
<doc id="1445920" url="https://pl.wikipedia.org/wiki?curid=1445920" title="Sally Can't Dance">
Sally Can't Dance

Sally Can't Dance – czwarty album Lou Reeda wydany w sierpniu 1974. Nagrań dokonano między 18 marca a 26 kwietnia 1974 w nowojorskim Electric Lady Studios.
Lista utworów.
nagrania bonusowe:

</doc>
<doc id="1445924" url="https://pl.wikipedia.org/wiki?curid=1445924" title="Ecstasy (album Lou Reeda)">
Ecstasy (album Lou Reeda)

Ecstasy – dziewiętnasty album Lou Reeda wydany 4 kwietnia 2000 przez wytwórnię Reprise Records. Nagrań dokonano w Sear Sound Studios (Nowy Jork). Jest to album koncepcyjny, na którym Reed porusza temat swojego małżeństwa.

</doc>
<doc id="1445927" url="https://pl.wikipedia.org/wiki?curid=1445927" title="Transformer">
Transformer

Transformer – drugi album Lou Reeda, wydany 8 grudnia 1972. Został on wyprodukowany przez Davida Bowiego i Micka Ronsona. Nagrań dokonano w sierpniu 1972 w londyńskim Trident Studios.
Zawiera najbardziej znane piosenki Reeda: "Perfect Day", "Satellite of Love" i jego największy przebój "Walk on the Wild Side". Płyta ma numer 194 na liście 500 najlepszych albumów magazynu "Rolling Stone".

</doc>
<doc id="1445930" url="https://pl.wikipedia.org/wiki?curid=1445930" title="Gabriel N’Galula">
Gabriel N’Galula

Gabriel N’Galula Mbuyi (ur. 1 czerwca 1982 w Kinszasie) – belgijski piłkarz pochodzenia kongijskiego występujący na pozycji pomocnika. Jego brat Floribert N'Galula, również był piłkarzem.
Kariera.
N’Galula karierę rozpoczął w 2001 roku w zespole Anderlechtu. W Eerste klasse zadebiutował 9 października 2001 w wygranym 2:0 meczu z KAA Gent, a 22 marca 2003 w wygranym 5:1 spotkaniu z Club Brugge strzelił swojego jedynego gola w lidze. W sezonie 2003/2004 wraz z klubem zdobył mistrzostwo Belgii. W styczniu 2005 został wypożyczony do także pierwszoligowego RAEC Mons, gdzie do końca sezonu 2004/2005 zagrał w 15 ligowych pojedynkach.
Sezon 2005/2006 spędził na wypożyczeniu w angielskim Stoke City z Championship. W lidze tej zadebiutował 27 sierpnia 2005 w przegranym 0:2 meczu z Crystal Palace. W 2006 roku odszedł do Standardu Liège, którego zawodnikiem był przez sezon 2006/2007. Nie rozegrał tam jednak żadnego spotkania w Eerste klasse, wystąpił natomiast w meczu Pucharu UEFA przeciwko Celcie Vigo (0:1).
W sezonie 2007/2008 był graczem pierwszoligowego zespołu KSV Roeselare, gdzie wystąpił w pięciu meczach. Był to ostatni zawodowy klub w karierze N’Galuli.
W Eerste klasse rozegrał 45 spotkań (1 gol), a w Championship – 18.

</doc>
<doc id="1445932" url="https://pl.wikipedia.org/wiki?curid=1445932" title="Otto Friedrich von der Groeben">
Otto Friedrich von der Groeben

Otto Friedrich von der Groeben (ur. 16 kwietnia 1657 w Napratach niedaleko Lidzbarku Warmińskiego w Warmii, zm. 30 czerwca 1728 w swych wschodniopruskich dobrach w Kwidzynie) był pruskim żołnierzem i uczonym podróżnikiem. W roku swej śmierci został generałem-pułkownikiem w armii króla Polski Augusta II.
Otto Friedrich był synem brandenburskiego generała Georga Heinricha von der Groeben. Choć był protestantem kształcili go jezuici. W wieku lat 17 poznał polskiego szlachcica (pułkownika), z którym zwiedzał Europę; odwiedzili razem Włochy, Maltę, Egipt (górę Synaj), Palestynę i Cypr. Z powodu kłopotów finansowych przez pewien czas uprawiał korsarstwo na Morzu Śródziemnym, rabując statki tureckie i arabskie.
Z podróży do Ziemi Świętej wrócił przez Tunis do Marsylii, gdzie (również ze względów materialnych) zaciągnął się do armii hiszpańskiej, w szeregach której przez rok walczył na terenie Włoch. W wieku 30 lat zaciągnął się z kolei do wojsk Wenecji i brał udział w walkach w Grecji. Jako pięćdziesięciolatek wstąpił w stopniu pułkownika do armii polskiej, w której służył przez 6 lat, kończąc służbę w randze generała - majora.
Po ośmiu latach wrócił przez Francję do ojczyzny w roku 1680. Ze względu na jego wiedzę o egzotycznych krajach, elektor brandenburski uczynił w lutym roku 1682 Groebena, wówczas już 25 letniego "Kammerjunkera" i majora, szefem brandenburskiego przedsięwzięcia kolonialnego. Zamierzano rozszerzyć kolonię na wybrzeżu Gwinei w Afryce (Złote Wybrzeże) budując dwa forty. 
Kolonię założył w maju 1681 kapitan fregaty ""Morian", Philipp Pietersen Blonck, który wyruszył z Europy w 1680 roku. Zawarto umowę z wodzami plemienia Ahanta by móc założyć osiedle i fort. Gdy tylko w sierpniu 1681 Blonck powrócił, planowano kolejne wyprawy. W 1686 roku założono kompanię: "Brandenburgisch-Afrikanische Compagnie" do handlu afrykańskiego.
Groeben wyruszył 16 maja 1682. Ekspedycja liczyła dwa okręty: "Morian" (32 dział, 60 osób załogi) i "Churprinz von Brandenburg" (12 dział, 40 osób załogi) pod jego dowództwem.
27 grudnia 1682 Otto Friedrich von der Groeben wysiadł na ląd koło wioski Accada, ale tam napotkał niezbyt przyjaźnie nastawionych Holendrów, więc popłynął kilka mil dalej na północny zachód. Koło wioski Poquesoe (dziś Prinzess Town) znalazł idealny grunt pod fort. Tam 1 stycznia 1683 uroczyście zatknął brandenburską flagę i rozpoczął budowę Groß Friedrichsburg. 5 stycznia 1683 odnowił układ z plemieniem Ahanta.
Podczas prac budowlanych na febrę zachorowało 40 ludzi, w tym sam Groeben, jego sekretarz, trzech sierżantów, czterech żołnierzy i dwóch marynarzy. Obaj inżynierowie budowlani zmarli, a Groeben przerwał prace i popłynął na portugalską wyspę São Tomé gdzie wyleczono jego i innych chorych. Po pewnym czasie spędzonym w Großfriedrichsburg "Morian"" powrócił przez Anglię i Szkocję do Brandenburgii w lipcu lub sierpniu 1683. Dowództwo w Groß Friedrichsburg przejął Philipp Pietersen Blonck, który tam pozostał.
W roku 1686 Groeben przeszedł na wenecką służbę, w której walczył przeciw Turkom o Moreę. Po powrocie poślubił Annę Barbarę von Schlieben, z którą miał 3 synów (Abram, Isaak i Jacob) i córkę. 3 stycznia 1688 został pułkownikiem ("Oberst") brandenburskiej armii a w 1704 szambelanem ("Kammerherr") pruskiego dworu królewskiego. W 1712 r. mianowany został starostą Kwidzyna i Prabut, posiadał duży majątek w podkwidzyńskiej wsi Nowa Wioska. W roku 1719 przeszedł na służbę Augusta II, który uczynił go gen-majorem, a w roku śmierci Groebena - gen-pułkownikiem. 
Otto Friedrich von der Groeben miał jeszcze dwie żony po śmierci pierwszej; razem dochował się osiemnaściorga dzieci. W 1705 wybudował dla siebie kaplicę mauzoleum przy katedrze kwidzyńskiej, wyposażaną aż do 1728 przez jego ostatnią żonę. W kaplicy tej spoczął po śmierci razem z trzema żonami. 
W czasie II wojny światowej naziści wykorzystywali postać Groebena jako prekursora niemieckich podbojów w Afryce i swego rodzaju patrona walk Afrika Korps.
Literatura przedmiotu.
M. Gawryluk, 2008: Katedra w Kwidzynie. Wyd. MW.

</doc>
<doc id="1445937" url="https://pl.wikipedia.org/wiki?curid=1445937" title="Eugeniusz Górski">
Eugeniusz Górski

Eugeniusz Górski (ur. 29 września 1947 w Suchcicach, zm. 5 października 2013 w Warszawie) – polski filozof, historyk idei i hispanista.
Życiorys.
W 1970 ukończył studia filozoficzne, a w 1971 studia lingwistyczne (język angielski i hiszpański) na Uniwersytecie Warszawskim.
W latach 1971-1974 odbywał studia doktoranckie w Instytucie Filozofii i Socjologii PAN (IFiS PAN). Obronił doktorat w 1975, habilitację w 1981, tytuł naukowy profesora otrzymał w 1992.
W latach 1974-1991 był kolejno asystentem, adiunktem i docentem w IFiS PAN. Od 1991 r. był profesorem w IFiS PAN. Pełni funkcję kierownika Zakładu Myśli Politycznej w Instytucie Nauk Politycznych Uniwersytetu Humanistyczno-Przyrodniczego Jana Kochanowskiego w Kielcach.
Współpracował m.in. z Uniwersytetem Warszawskim i jego filią w Białymstoku, z "Central European University" w Budapeszcie, z Instytutem Filozofii Rady Wyższej Badań Naukowych (CSIC) w Madrycie, z "New School for Social Research" w Nowym Jorku, z Uniwersytetem Cornella, z Katolickim Uniwersytetem Ameryki w Waszyngtonie oraz z Wyższą Szkołą Handlu i Prawa im. Ryszarda Łazarskiego w Warszawie. Przebywał na stypendiach m.in. w Oksfordzie ("Nuffield College") i w Paryżu ("École des Hautes Études en Sciences Sociales").
Jest autorem około 200 prac naukowych w zakresie filozofii społecznej, filozofii polityki i porównawczej historii idei, ze szczególnym uwzględnieniem Hiszpanii, Ameryki Łacińskiej i Europy Środkowo-Wschodniej.

</doc>
<doc id="1445938" url="https://pl.wikipedia.org/wiki?curid=1445938" title="Dozownik">
Dozownik

Dozownik, dawkownik, dozator - urządzenie wydzielające w zadanych porcjach (dozach) materiał lub czynnik. Porcja może być odmierzana objętościowo, wagowo lub czasem trwania.
Dozowniki to popularne urządzenia. Przykładowo, w kilka takich urządzeń wyposażona jest toaleta: dozownik mydła, dozownik wody w spłuczce, "dawkownik czasu" wyłączający wentylator po pewnym czasie od zgaszenia światła.
W dozowniki wyposażone są automaty samosprzedające do napojów. 
Pierwszy opisany automat do wydawania wody skonstruował Heron z Aleksandrii (I wiek n.e.) 

</doc>
<doc id="1445941" url="https://pl.wikipedia.org/wiki?curid=1445941" title="Dawkownik">
Dawkownik



</doc>
<doc id="1445946" url="https://pl.wikipedia.org/wiki?curid=1445946" title="Peszek">
Peszek



</doc>
<doc id="1445950" url="https://pl.wikipedia.org/wiki?curid=1445950" title="Masa Księżyca">
Masa Księżyca

Masa Księżyca (ML) – pozaukładowa jednostka używana w astronomii do określania mas księżyców planet.
1 ML = 7,3477 × 1022 kg (73,477 tryliardów kilogramów)
1 masa Księżyca odpowiada w przybliżeniu:

</doc>
<doc id="1445951" url="https://pl.wikipedia.org/wiki?curid=1445951" title="William Hart (malarz)">
William Hart (malarz)

William Hart (ur. 31 marca 1823 w Paisley, zm. 17 czerwca 1894) – amerykański malarz pejzażysta urodzony w Szkocji, reprezentant Hudson River School, brat Jamesa Harta.
Urodził się w Paisley w Szkocji, w dzieciństwie wyemigrował wraz z rodziną do Stanów Zjednoczonych. Mieszkał w Albany w stanie Nowy Jork. Pierwsze doświadczenia malarskie zdobywał jako portrecista i wykonawca ozdobnych paneli. Na początku lat 40. XIX w. wyjechał na trzy lata na studia do Szkocji. Po powrocie osiadł w Nowym Jorku i zajął się wyłącznie pejzażami. Wystawiał w Boston Athenaeum, National Academy of Design i na dużych wystawach w całym kraju. Był członkiem American Watercolor Society (prezes w latach 1870–1873) i od 1858 pełnoprawnym członkiem National Academy of Design.
Malarstwo Harta odznaczało się typowym dla Hudson River School zainteresowaniem efektami świetlnymi. Luminizm jest obecny we wszystkich dojrzałych obrazach artysty, światło, cienie i atmosfera stanowią szkielet każdej kompozycji.
Na wielu obrazach Harta pojawiały się krowy, przedstawiane w czasie udoju bądź wypasu. Zwierzęta te były bardzo popularne w drugiej połowie XIX w. jako symbol harmonijnego związku człowieka z przyrodą. Niektórzy malarze, a wśród nich bracia Hart, specjalizowali się w krowich portretach, które były poszukiwane przez amerykańskich kolekcjonerów.

</doc>
<doc id="1445955" url="https://pl.wikipedia.org/wiki?curid=1445955" title="Podbuż">
Podbuż

Podbuż () – osiedle typu miejskiego w rejonie drohobyckim obwodu lwowskiego. W II Rzeczypospolitej miejscowość była siedzibą gminy wiejskiej Podbuż w powiecie drohobyckim w województwie lwowskim.
W Podbużu urodził się Józef Dietl – polski lekarz, polityk, profesor i rektor Uniwersytetu Jagiellońskiego, prezydent Krakowa w latach 1866–1874.

</doc>
<doc id="1445956" url="https://pl.wikipedia.org/wiki?curid=1445956" title="Kopiec Pułaskiego">
Kopiec Pułaskiego

Kopiec Pułaskiego - pomnik i kopiec postawiony na cześć gen. Kazimierza Pułaskiego w 150. rocznicę jego śmierci oraz konfederatów barskich w 1926 roku w Krynicy.
Kopiec znajduje się przy szosie prowadzącej z centrum Krynicy-Zdroju do Tylicza, w Parku Pułaskiego, wpisanym do rejestru zabytków. Pomysłodawcą był dr Franciszek Jan Kmietowicz. Pomnik na kopcu ma kształt graniastosłupa z orłem wznoszącym się do lotu. Wysokość kopca wynosi 7,20 m.
Został zniszczony w okresie II wojny światowej i ponownie odbudowany w 1969 roku dzięki Kołu Polskiego Związku Filatelistów w Krynicy. Obecnie na terenie prywatnym - niedostępny.

</doc>
<doc id="1445960" url="https://pl.wikipedia.org/wiki?curid=1445960" title="Pidbuż">
Pidbuż



</doc>
<doc id="1445961" url="https://pl.wikipedia.org/wiki?curid=1445961" title="Fort Groß Friedrichsburg">
Fort Groß Friedrichsburg

Fort Groß Friedrichsburg – brandenburska twierdza zbudowana w kolonii w Ghanie o tej samej nazwie. W latach 1683-1718 kolonia i twierdza należały do Brandenburgii-Prus. Zbudowali ją uczony podróżnik Otto Friedrich von der Groeben i Philipp Pietersen Blonck.
W roku 1717 twierdza została wraz z całą kolonią oddana Holendrom (Holenderska Kompania Zachodnioindyjska). Król Prus Fryderyk Wilhelm I Hohenzollern nie widział sensu w przedsięwzięciach zamorskich.
Holendrzy przejęli twierdzę dopiero w 1724 roku i przemianowali ją na "Fort Hollandia".
W 1979 roku fort wraz z innymi faktoriami i fortami w Ghanie wpisano na listę światowego dziedzictwa UNESCO.

</doc>
<doc id="1445962" url="https://pl.wikipedia.org/wiki?curid=1445962" title="Minerały promieniotwórcze">
Minerały promieniotwórcze

Minerały promieniotwórcze – minerały wykazujące znaczną promieniotwórczość.
Zawartość pierwiastków promieniotwórczych w większości skał jest mała. Dla przykładu w granicie średnia ilość uranu U wynosi 3-4 g/t, toru Th około 10 g/t, a zawartość krótko żyjących pierwiastków promieniotwórczych jest jeszcze o kilka rzędów wielkości mniejsza. Ich koncentracje są bardzo rzadkie. 
Ogólna liczba minerałów zawierających pierwiastki promieniotwórcze jako składniki główne lub poboczne jest duża. Są to jednak minerały bardzo rzadkie i pozbawione praktycznego znaczenia. Reprezentują niemal wszystkie typy związków chemicznych, jakie tworzą minerały. 
Przykłady minerałów promieniotwórczych

</doc>
<doc id="1445963" url="https://pl.wikipedia.org/wiki?curid=1445963" title="Minerał promieniotwórczy">
Minerał promieniotwórczy



</doc>
<doc id="1445964" url="https://pl.wikipedia.org/wiki?curid=1445964" title="Mgławica Rozeta">
Mgławica Rozeta

Mgławica Rozeta (znana również jako NGC 2237) – obszar H II i mgławica emisyjna znajdująca się w konstelacji Jednorożca. Została odkryta przez Lewisa Swifta w 1865 roku (znajdującą się w jej wnętrzu jaśniejszą gromadę gwiazd NGC 2244 odkrył John Flamsteed już w 1690 roku). W katalogu NGC zostały również skatalogowane dwa jaśniejsze fragmenty mgławicy – NGC 2238 zaobserwowany przez Alberta Martha w 1864 roku i NGC 2246 dostrzeżony przez Swifta w 1886 roku.
Mgławica Rozeta znajduje się w odległości około 5200 lat świetlnych od Ziemi (ok. 4,5 tys. od Układu Słonecznego) i rozciąga na obszarze 100 lat świetlnych.
Nazwa Rozeta została nadana tej mgławicy ze względu na jej kształt podobny do kwiatu róży. Wewnątrz mgławicy znajduje się gromada otwarta NGC 2244 składająca się z jasnych i młodych gwiazd. Gwiazdy te powstały z materii mgławicy około 4 milionów lat temu. Wiatry gwiazdowe wywołane przez młode gwiazdy wydmuchały dziurę w centralnej części mgławicy izolowanej przez warstwy pyłu oraz gorącego gazu. Świecenie Mgławicy Rozeta jest skutkiem ultrafioletowego promieniowania wywołanego przez gorące gwiazdy gromady.

</doc>
<doc id="1445965" url="https://pl.wikipedia.org/wiki?curid=1445965" title="Fernando Belluschi">
Fernando Belluschi

Fernando Daniel Belluschi (ur. 10 września 1983 w Los Quirquinchos) – argentyński piłkarz grający na pozycji ofensywnego pomocnika. Posiada także obywatelstwo włoskie.
Kariera klubowa.
Belluschi pochodzi z prowincji Santa Fe. Karierę piłkarską rozpoczął w klubie Newell’s Old Boys z miasta Rosario. W 2002 roku awansował do składu pierwszej drużyny, a 8 września zadebiutował w jego barwach w rozgrywkach Primera División w wygranym 2:1 meczu z Nueva Chicago Buenos Aires. W 2004 roku wywalczył z Newell’s Old Boys mistrzostwo fazy Apertura i wtedy też zaczął grywać w pierwszym składzie tego zespołu. Od lata 2004 do lata 2006 zdobył 19 goli dla klubu z Rosario. Latem 2006 Belluschi odszedł do jednego z najbardziej utytułowanych klubów Argentyny, stołecznego River Plate. Miał tam zastąpić odchodzącego do Paris Saint-Germain Marcelo Gallardo. W „Los Millonarios” rozegrał trzy fazy i łącznie wystąpił w 48 meczach, w których strzelił 13 goli.
Na początku 2008 roku Belluschi odszedł z River Plate i za 7,4 miliona euro trafił do greckiego Olympiakosu Pireus. W Alpha Ethniki zadebiutował 27 stycznia w wygranym 1:0 domowym spotkaniu z Arisem Salonki. W całym sezonie zdobył jednego gola i został z Olympiakosem mistrzem Grecji. Wywalczył także Puchar Grecji. W 2009 roku ponownie wywalczył mistrzostwo Grecji.
6 lipca 2009 roku Belluschi został zawodnikiem FC Porto, do którego trafił za 5 milionów euro. Pod koniec sierpnia 2012 roku podpisał 3-letni kontrakt z tureckim zespołem Bursaspor.
Kariera reprezentacyjna.
W reprezentacji Argentyny Belluschi zadebiutował 9 marca 2005 roku w zremisowanym 1:1 towarzyskim spotkaniu z Meksykiem. Swoje drugie spotkanie w kadrze rozegrał w kwietniu 2007 przeciwko Chile.

</doc>
<doc id="1445966" url="https://pl.wikipedia.org/wiki?curid=1445966" title="NGC 2237">
NGC 2237



</doc>
<doc id="1445967" url="https://pl.wikipedia.org/wiki?curid=1445967" title="Aizymneta">
Aizymneta



</doc>
<doc id="1445970" url="https://pl.wikipedia.org/wiki?curid=1445970" title="Brandenburgisch-Afrikanische Compagnie">
Brandenburgisch-Afrikanische Compagnie

Brandenburgisch-Afrikanische Compagnie, BAC – kompania handlowa brandenburko-pruska. Założył ją (1686) i zlikwidował (1713) król pruski Fryderyk I Hohenzollern. Handel między Afryką, Prusami i Ameryką zagwarantować miała kolonia Groß Friedrichsburg (dziś Ghana), w której Otto Friedrich von der Groeben wybudował fort Groß Friedrichsburg.

</doc>
<doc id="1445974" url="https://pl.wikipedia.org/wiki?curid=1445974" title="Puchar Gordona Bennetta (samochodowy)">
Puchar Gordona Bennetta (samochodowy)

Samochodowy Puchar Gordona Bennetta – fundowany przez Gordona Bennetta, milionera i właściciela New York Herald; pierwsze zawody samochodowe o Puchar Gordona Bennetta odbyły się w 1900 roku we Francji.
Trofeum było wręczane rokrocznie do 1905, kiedy automobilklub francuski (ACF) zorganizował pierwszy w historii wyścig Grand Prix w Le Mans.
Koniec istnienia Pucharu Gordona Bennetta to ostateczny koniec rozgrywania wyścigów samochodowych z miasta do miasta.

</doc>
<doc id="1445976" url="https://pl.wikipedia.org/wiki?curid=1445976" title="Rumi Navi">
Rumi Navi



</doc>
<doc id="1445979" url="https://pl.wikipedia.org/wiki?curid=1445979" title="Groß Friedrichsburg">
Groß Friedrichsburg

Groß Friedrichsburg albo Brandenburskie Złote Wybrzeże – była kolonia Brandeburgii-Prus w Afryce Zachodniej, istniejąca od 1680 do 1717 na terenie części Złotego Wybrzeża (obecnie Ghana).
Historia.
Kolonię polecił założyć wielki elektor brandenburski Fryderyk Wilhelm. W kolonii Otto Friedrich von der Groeben wybudował fort Groß Friedrichsburg, nazwany tak na cześć Wielkiego Elektora. Ponieważ Brandenburgii nie stać było na prowadzenie z rozmachem polityki morskiej, m.in. budowę floty, dorównującej rozmiarami holenderskiej czy angielskiej, dochody z kolonii afrykańskich były zbyt mizerne i Złote Wybrzeże zostało w 1717 odsprzedane Holendrom (Holenderskie Złote Wybrzeże). Holendrzy przejęli fort Groß Friedrichsburg dopiero w 1724 i przemianowali go na Fort Hollandia.
Fort ten leży w zachodniej Ghanie, ok. 120 km na wschód od granicy z Wybrzeżem Kości Słoniowej oraz ok. 300 km na zachód od stołecznej Akry i od 1979 wraz z innymi fortami w Ghanie figuruje na liście światowego dziedzictwa UNESCO.

</doc>
<doc id="1445984" url="https://pl.wikipedia.org/wiki?curid=1445984" title="Otto Friedrich von der Gröben">
Otto Friedrich von der Gröben



</doc>
<doc id="1445989" url="https://pl.wikipedia.org/wiki?curid=1445989" title="Obrona Łużyna">
Obrona Łużyna

Obrona Łużyna (ros. Защита Лужина) – powieść Wladimira Nabokowa, napisana w czasie pobytu na emigracji, opublikowana w 1930.
Fabuła utworu osnuta jest wokół gry w szachy i postaci genialnego szachisty Aleksandra Iwanowicza Łużyna, stopniowo popadającego w obłęd.
Powstanie i publikacja powieści.
W 1924 r. Nabokow napisał opowiadanie "Kwestia przypadku". Bohater tego opowiadania nazywa się Aleksiej Lwowicz Łużyn, jednak postać ta, podobnie jak akcja opowiadania (uzależniony od kokainy kelner wagonu restauracyjnego próbuje spotkać się w pociągu ze swoją żoną, uciekinierką z ZSRR, napotykając przy tym liczne, wynikające z działania przypadku przeszkody) nie mają nic wspólnego z "Obroną Łużyna". Natomiast w 1927 r. Nabokow napisał wiersz "Koń szachowy", którego temat i treść są już bardzo blisko związane z fabułą późniejszej powieści (stary mistrz szachowy wpada w obłęd, czując przesuwające się w swoim mózgu figury, życie kończy w zakładzie dla obłąkanych, skacząc po podłodze ruchem skoczka szachowego). Wiersz ten określany jest jako pierwowzór "Obrony Łużyna". Sama "Obrona Łużyna" powstała w 1929 r. Nabokow rozpoczął pisanie we francuskim uzdrowisku Boulou, powieść zakończył w Berlinie.
Fabuła powieści.
Bohaterem powieści jest Aleksander Iwanowicz Łużyn. Jako mały chłopiec jest samotny, nieśmiały i wyśmiewany przez kolegów. Pewnego dnia, na wieczorze muzycznym zorganizowanym z okazji rocznicy śmierci dziadka Łużyna, jeden z gości pyta go, czy potrafi grać w szachy. Zawstydzony zaprzecza, jednak od tego momentu wykazuje ogromne zainteresowanie szachami. Wagaruje, żeby odwiedzać dom swojej ciotki, gdzie poznaje podstawy gry, czyta czasopisma, w których zamieszczane są kompozycje szachowe. Szybko staje się wybitnym graczem, wygrywa lokalne zawody i awansuje w szachowym rankingu. Posiada ogromny talent i w ciągu niespełna dziesięciu lat zdobywa tytuł arcymistrza. Jednak w miarę jak jego zaangażowanie w grę rośnie, Łużyn coraz bardziej izoluje się od ludzi, pogłębia się jego nieprzystosowanie społeczne, zapada na zdrowiu. Wyjeżdża do uzdrowiska, gdzie poznaje młodą kobietę (jej imię nie pada w powieści). Zakochany oświadcza się jej, oświadczyny zostają przyjęte.
Problemy Łużyna zaczynają się podczas berlińskiego turnieju szachowego, w czasie którego ma zmierzyć się z włoskim arcymistrzem Turatim. Podczas gry Łużyn doświadcza załamania nerwowego, które nasila się, gdy jego starannie przemyślana obrona przed Turatim upada w pierwszych ruchach. Gra zostaje zawieszona, bez wyłonienia zwycięzcy. Po przerwanej partii Łużyn chodzi bez celu po mieście w stanie całkowitego oderwania od rzeczywistości. Zostaje odprowadzony do domu przez kilku nieznajomych mężczyzn. Lekarz Łużyna twierdzi, że powodem załamania była gra w szachy, Łużyn, z pomocą narzeczonej postanawia wyrzec się wszelkiej myśli o grze i powoli wraca do zdrowia.
Jednak szachy stopniowo wkradają się z powrotem do jego umysłu za sprawą drobnych przypadków – szachowej figury znalezionej w kieszeni, kiepskiej partii szachowej widzianej w czasie filmu itp. Z czasem Łużyn zaczyna dostrzegać w swoim życiu pewne powtórzenia i schematy (podobieństwa osób, sytuacji, przedmiotów), które doprowadzają go do wniosku, że jego życie zyskało formę partii gry w szachy. Początkowo ta świadomość sprawia mu przyjemność, z czasem jednak coraz bardziej desperacko stara się zakłócić symetrię rzeczywistości i odkryć następny ruch domniemanego przeciwnika. Te usiłowania są bezskuteczne, w Łużynie narasta poczucie osaczenia.
Po spotkaniu swojego dawnego szachowego menadżera, Walentinowa, Łużyn uświadamia sobie, że musi opuścić grę, dokonując samomatu.
Podczas przyjęcia zamyka się w łazience (goście i jego żona dobijają się do drzwi) i wyskakuje przez okno. Spadając, uświadamia sobie, że przestrzeń pod nim układa się we wzór szachownicy. Ostatnie zdania powieści brzmią: "Drzwi wysadzono. Aleksandrze Iwanowiczu, Aleksandrze Iwanowiczu! – ryczało kilka głosów. Ale żadnego Aleksandra Iwanowicza nie było".
Inspiracje dla powieści.
Jako inspiracje służące Nabokowowi do stworzeniu historii Łużyna wymienia się:

</doc>
<doc id="1445992" url="https://pl.wikipedia.org/wiki?curid=1445992" title="MGM-29 Sergeant">
MGM-29 Sergeant

MGM-29 Sergeant – amerykański taktyczny pocisk balistyczny pola walki ("BSRBM"), na mobilnej platformie samochodowej. Sergeant był systemem mogącym przenosić zarówno taktyczną głowicę jądrową W52 60 kT o niewielkim polu rażenia, jak też konwencjonalną głowicę odłamkową.

</doc>
<doc id="1445993" url="https://pl.wikipedia.org/wiki?curid=1445993" title="JenniCam">
JenniCam

JenniCam (albo JenniCAM) – funkcjonująca od kwietnia 1996 do końca 2003 roku strona WWW założona przez Jennifer Kaye Ringley (ur. 10 sierpnia 1976 w Harrisburg), transmitująca za pośrednictwem kamery internetowej (webcam) przez 24 godziny na dobę obraz z mieszkania właścicielki strony. 
Była to pierwsza na świecie strona tego rodzaju; pomysł znalazł wkrótce licznych naśladowców, a sama Ringley zyskała znaczną popularność zarówno w Internecie, jak i mediach pozainternetowych. Projekt oraz postać Jennifer były inspiracją dla filmu Truman Show.

</doc>
<doc id="1445996" url="https://pl.wikipedia.org/wiki?curid=1445996" title="Jennifer Ringley">
Jennifer Ringley



</doc>
<doc id="1446008" url="https://pl.wikipedia.org/wiki?curid=1446008" title="Busō Renkin">
Busō Renkin

 – anime na podstawie mangi autorstwa Nobuhiro Watsuki, twórcy "Rurōni Kenshin". Dystrybutorem na Japonię jest "Shūkan Shōnen Jump". Serial liczy 26 odcinków, jest licencjonowany przez "Viz Media".
Historia.
Opowieść rozpoczyna się kiedy młody chłopiec, licealista imieniem Kazuki Muto zostaje zabity przez potwora zwanego homunkulusem. Chłopiec zostaje ożywiony dzięki alchemii przez wojowniczkę Tokiko za pomocą tak zwanego "Kakugane". Postanawia wykorzystać własną siłę i wspomóc wojowniczkę w jej walce. Wkrótce okazuje się, że wojowników jest więcej, a on jest najsłabszym z nich.
Alchemia.
W świecie Busō-Renkin wyróżniamy dwa rodzaje alchemii. Alchemię zbrojeń oraz Homunkulusy. Alchemia zbrojeń została stworzona do obrony przed tymi potworami, powołanymi do życia za pomocą alchemii i które tylko alchemia może zabić. "Kakugane" to ostateczny produkt alchemiczny – metal. Podobnie jak humunkulus – żywe stworzenie.
Busō Renkin.
Busō Renkin to forma broni wyzwalanej dzięki predyspozycjom posiadacza za pośrednictwem "Kakugane". Jej ostateczna forma czyli rodzaj, kształt i siła rażenia zależą od wewnętrznej siły posiadacza "Kakugane".
Homunkulus.
Są trzy rodzaje homunkulusów, czyli stworzeń alchemicznych.

</doc>
<doc id="1446021" url="https://pl.wikipedia.org/wiki?curid=1446021" title="Antonijs Springovics">
Antonijs Springovics



</doc>
<doc id="1446028" url="https://pl.wikipedia.org/wiki?curid=1446028" title="Ulica Wawelska w Warszawie">
Ulica Wawelska w Warszawie

Ulica Wawelska w Warszawie – jedna z głównych ulic dzielnicy Ochota, biegnąca od alei Niepodległości do ul. Grójeckiej. Stanowi fragment Trasy Łazienkowskiej.
Historia.
Wytyczona po roku 1880 na skraju dawnego Mokotowskiego Pola Wojennego (obecnego Pola Mokotowskiego), utworzonego jako miejsce ćwiczeń wojskowych w roku 1818. Mokotowskie Pole Wojenne miało wtedy powierzchnię około 200 hektarów; dziś w większości już zabudowane – tylko 65 hektarów. Daje to obraz ogromu wolnej przestrzeni, która otaczała nowo powstałą ulicę.
Pierwszą trwałą zabudową Wawelskiej były domy Kolonii Staszica i Lubeckiego; w tym okresie wybudowano między ul. Langiewicza a Wawelską osiedle Stowarzyszenia Urzędników PKO (nr 66/74).
W latach 20. i 30. XX wieku wystawiono przy Wawelskiej szereg monumentalnych gmachów: pod numerem 15 według projektu Zygmunta Wóycickiego i Tadeusza Zielińskiego w latach 1925-27 powstał gmach Instytutu Radowego – placówki o charakterze medycznym założonym przez Marię Skłodowską-Curie. Ona właśnie kładła kamień węgielny pod budowę przyszłego Instytutu, oraz ofiarowała dla jego celów 1 gram radu. W dniu jego otwarcia zasadziła w jego ogrodzie również dwa głogi i jawor, po kilkudziesięciu latach uznany za pomnik przyrody i nazwany na jej cześć „Marią”. Kontynuatorem działalności Instytutu Radowego obecnie jest Centrum Onkologii – Instytut im. Marii Skłodowskiej-Curie w Warszawie. Po śmierci założycielki przed gmachem wystawiono pomnik Marii Skłodowskiej-Curie dłuta Ludwiki Nitschowej, odsłonięty 5 września 1935 roku.
W 1929 przy ulicy (obecnie nr 3a) założono ogród działkowy „Jutrzenka”. 
W roku 1933 ukończono budowę gmachu Szkoły Nauk Politycznych według projektu Romualda Gutta – obecnie w tym budynku działa Krajowa Szkoła Administracji Publicznej (nr 56).
W okresie 1931-32 pod numerem 46, u zbiegu z ulicą Łęczycką wystawiono funkcjonalistyczny gmach Gimnazjum Państwowego Żeńskiego projektu Tadeusza Nowakowskiego. Obecnie mieści się w nim VII Liceum Ogólnokształcące im. J. Słowackiego.
W roku 1936 ukończono budowę modernistycznego gmachu Dyrekcji Naczelnej Lasów Państwowych – Wawelska 52-54. Posiada on trzy fasady od strony ulic Reja, Krzyckiego i Wawelskiej. Był budowany w dwóch etapach: w roku 1928 – według projektu architekta Stefana Tomorowicza i w latach 1934-1936 – według projektu architekta Jana Zabłockiego. W dniach powstania warszawskiego i tuż po nim gmach był miejscem tragicznego pogromu pacjentów i personelu placówki z rąk zbrodniarzy z SS RONA, w tym także palenia żywcem obłożnie chorych ludzi po uprzednim oblaniu ich spirytusem – wydarzenia te przeszły do historii jako rzeź Ochoty.
Naprzeciwko, pod numerem 5, na miejscu zniszczonego w czasie wojny stadionu Warszawianki w latach 1954−1956 powstał stadion Sportowego Klubu Robotniczo-Akademickiego „SKRA” wraz z zespołem budynków – dzieło architektów Mikołaja Kokozowa i Jerzego Wasilewskiego z zespołem (Konstanty Kokozow, Stefan Hołówko, Wacław Zarębski, Bogumił Płachecki, Tadeusz Iskierka).
II wojna światowa przyniosła spore zniszczenia w zabudowie ulicy: ucierpiały domki Stowarzyszenia Urzędników PKO między ul. Klementyny Hoffmanowej a Józefa Korzeniowskiego.
Do historii powstania warszawskiego przeszedł zespół kamienic przy Wawelskiej 60, Mianowskiego 15 i Uniwersyteckiej 1 – tzw. Reduta Wawelska.
11 sierpnia 1944 Niemcy opanowali ostatni budynek na Ochocie – kamienicę przy ulicy Wawelskiej 60. Załoga oddziału ppor. Jerzego Gołembiewskiego „Stacha” starała się ewakuować kanałami wzdłuż Wawelskiej w kierunku Kolonii Staszica. W kanałach został na zawsze dowódca ppor. Jerzy Gołembiewski „Stach”, a rozproszeni żołnierze jego oddziału dotarli do pozycji batalionu „Golski” w Śródmieściu. W bramie głównej (Wawelska 60) znajduje się pamiątkowa tablica i obok fragment napisu za szybą: „MIN NIE ZNALEZIONO” z roku 1945.
W maju 1945 roku w rejonie ulicy Wawelskiej, na terenie Pola Mokotowskiego, powstała niezachowana kolonia 250 domków fińskich przekazanych w darze przez Związek Radziecki.
W latach 1948–1951 według konkursowego projektu Romualda Gutta przy współpracy m.in. Zbigniewa Wasiutyńskiego pod numerem 1/3 wybudowano siedzibę Głównego Urzędu Statystycznego. Nietypowy rzut budynku składającego się z trzech skrzydeł mających wspólny, centralny punkt styczny, przypomina nieco literę „Y”. Wyprzedził on późniejsze rozwiązania tego typu m.in. w paryskiej siedzibie UNESCO.
Budowa w latach 1971–1974 Trasy Łazienkowskiej zmieniła funkcję ul. Wawelskiej. Wiele dawnych przecznic straciło połączenie z ulicą, zaś zabudowa początkowego odcinka ulicy zmieniła nie tylko numerację, ale i adres. I tak, dawny adres Wawelska 2 to obecnie Armii Ludowej 28; dawnym numerem 8 Wawelskiej jest narożny dom osiedla Ognisko (projektu Romana Felińskiego) po parzystej stronie alei Niepodległości – obecnie przyporządkowany numeracji tej ostatniej (nr 210); Nr 10 to narożne skrzydło domu spółdzielni „U siebie”, obecnie z adresem Alei Niepodległości (212); Wawelska 12 to obecnie Sędziowska 1; Dawny gmach Kierownictwa Marynarki Wojennej, pierwotnie Wawelska 7 A, obecnie nosi adres Żwirki i Wigury 105, itp.

</doc>
<doc id="1446029" url="https://pl.wikipedia.org/wiki?curid=1446029" title="Życie Siedleckie">
Życie Siedleckie

Życie Siedleckie — tygodnik lokalny (subregionalny, nieściśle zaliczany do regionalnych), ukazujący się w każdy piątek na terenie Siedlec, Garwolina, Mińska Mazowieckiego, Łosic, Węgrowa, Sokołowa Podlaskiego i Łukowa.
Tygodnik wydawany był do kwietnia 2009 r. przez spółkę Presspublica (wydawcę m.in. tytułów "Rzeczpospolita" i "Parkiet"), jako jeden z trzech lokalnych (subregionalnych) dodatków dziennika Życie Warszawy. Oprócz wydania papierowego gazeta dostępna była w prenumeracie w wersji elektronicznej. Od maja 2009 r. nowym wydawcą (już tylko postaci drukowanej) jest spółka Publica-Press, która w grudniu 2011 r. zmieniła nazwę na Życie Siedleckie Sp. z o.o..
Redaktorem naczelnym jest Leszek Koper

</doc>
<doc id="1446033" url="https://pl.wikipedia.org/wiki?curid=1446033" title="Udo z Aachen">
Udo z Aachen

Udo z Aachen lub mnich Mandelbrota (ang. "Mandelbrot monk") – fikcyjna postać średniowiecznego mnicha z klasztoru Sankt Umbertus koło Aachen stworzona w eseju napisanym na prima aprilis 1999 r. przez R. Girvana. Według eseju mnich ten był kopistą, ilustratorem, autorem poematu "Fortuna Imperatrix Mundi", będącego częścią dzieła znanego obecnie jako Carmina Burana (wersja orkiestrowa została napisana w latach 30. XX w. przez Carla Orffa). 
Żart primaaprilisowy polegał na opisaniu sytuacji w której profesor Harvard University Bob Shipke (również postać fikcyjna) odnalazł w latach 90. skrypt mnicha z ilustracją do jednej ze średniowiecznych kolęd ("O froehliche Weihnacht"). Ilustracja ta – wiarygodnie reprodukowana w tekście eseju – zawierała w miejscu gwiazdy Dawida zgrubne przybliżenie zbioru Mandelbrota. Iteracyjny proces wyznaczania zbioru, według Shipkego, był zainspirowany teologią duszy, która w zaświatach tuła się, aż zostanie zesłana do piekła lub trafi do nieba. Wykonując proste, acz długie i nużące obliczenia dodawania i mnożenia liczb, mnich próbował wyznaczyć zbiór dusz, które zostaną zbawione. 
Esej okazał się bardzo udany, odbijając się dość szerokim echem w internecie i niektórych tradycyjnych mediach. Źródłem tego "sukcesu" była zapewne bardzo sugestywna forma eseju, napisanego w naukowym stylu i popartego cytowaniami literatury fachowej (nie zawsze fikcyjnymi) – a także jego treść, zawierająca wiele elementów prawdziwych (acz mało znanych) jak i fikcyjnych lecz prawdopodobnych. Np. faktycznie średniowieczni mnisi zajmowali się długimi i drobiagzowymi pracami edytorskimi, nierzadko na pograniczu teorii matematycznych. Jedynym elementem który mógł naprowadzić uważnego czytelnika na faktyczny charakter eseju była data jego publikacji – 1 kwietnia 1999 r.

</doc>
<doc id="1446039" url="https://pl.wikipedia.org/wiki?curid=1446039" title="Parafia Miłosierdzia Bożego w Zielonej Górze">
Parafia Miłosierdzia Bożego w Zielonej Górze

Parafia pw. Miłosierdzia Bożego w Zielonej Górze – rzymskokatolicka parafia, należąca do dekanatu Zielona Góra - św. Jadwigi, diecezji zielonogórsko-gorzowskiej, metropolii szczecińsko-kamieńskiej w Polsce, erygowana 26 sierpnia 1989 roku. Na terenie parafii znajduje się Dom Księży Emerytów, w którym posługują zakonnice ze Zgromadzenia Sióstr Albertynek Trzeciego Zakonu św. Franciszka.
Przy parafii działa Centrum Formacji Jana Pawła II a także Katolickie Stowarzyszenie "Ojcostwo powołaniem".
Historia Parafii.
Początki istnienia kościoła wiążą się z ks. prałatem Konradem Hermannem, który od 1984 roku starał się o teren pod budowę świątyni. 5 lipca 1987 roku biskup gorzowski Józef Michalik, dokonał uroczystego poświęcenia placu pod budowę kościoła na terenie, którego postawiono prowizoryczną kaplicę i tymczasowe mieszkanie dla kapłana. Samodzielny wikariat utworzono w sierpniu 1988 jako zalążek przyszłej parafii. Parafię pod wezwaniem Miłosierdzia Bożego powołano 26 sierpnia 1989 roku, która powstała z podziału parafii Najświętszego Zbawiciela.
29 listopada 1992 biskup Józef Michalik poświęcił nową kaplicę w nawie bocznej kościoła. 14 marca 1999 roku sprowadzono z Krakowa relikwie św. siostry Faustyny Kowalskiej.
W latach 1996–2005 wybudowano dom parafialny, który służy między innymi grupom duszpasterskim istniejącym przy parafii, a także Centrum Formacji Jana Pawła II. 
Terytorium parafii.
Ulice i osiedla w Zielonej Górze:

</doc>
<doc id="1446040" url="https://pl.wikipedia.org/wiki?curid=1446040" title="Adże Szaluga">
Adże Szaluga

Adże Szaluga – bóg dostatku, powodzenia, barw i kolorów w wierzeniach Jorubów z Nigerii i Beninu, bogactwa i powodzenia. Rodzicami Adże Szalugi byli Orungana i jego matka Jemandża.

</doc>
<doc id="1446043" url="https://pl.wikipedia.org/wiki?curid=1446043" title="Podatek obrotowy">
Podatek obrotowy

Podatek obrotowy – podatek pośredni, płacony przez osoby i instytucje prowadzące działalność gospodarczą, stanowiący alternatywę dla podatku od wartości dodanej (VAT). Podstawę do opodatkowania stanowi pełny przychód ze sprzedanych dóbr – obrót (stąd nazwa). Jest zawsze liniowy, choć może obejmować zarówno wszystkie sprzedawane towary i usługi, jak również tylko te stanowiące produkt finalny, przeznaczony do użycia, zaś jego wysokość może się różnić w różnych rejonach kraju (m.in. w USA).
Początkowo był naliczany od każdego towaru i usługi, przez co jego wysokość była bardzo różna dla różnych artykułów, w zależności od liczby etapów produkcji, co w efekcie prowadziło do opodatkowania podatku przy kolejnych etapach produkcji, przez co nazywano go podatkiem kumulacyjnym, wielofazowym i kaskadowym. Później ograniczono go do opodatkowania dobra tylko w chwili sprzedaży go ostatecznemu odbiorcy.
Zalety podatku obrotowego to jego prostota, zniesienie VAT-u oraz akcyzy oraz ograniczenie liczby płatników przy jednoczesnym opodatkowaniu w sposób pośredni wszystkich obywateli, wadą zaś jest, w zależności czy obejmuje również półprodukty, konieczność stosowania podwójnych cen na niektóre artykuły (z podatkiem i bez), bądź wielokrotne opodatkowywanie tego samego dobra, najpierw jako półproduktów, później jako towaru finalnego.
Podatek obrotowy w Polsce.
W Polsce podatek obrotowy funkcjonował do 1993 roku, kiedy to został zastąpiony podatkiem VAT, obejmował tylko dobra konsumpcyjne i wynosił 20% od towarów i 5% od usług. Podatek obrotowy płaciły także firmy handlowe i był to zawsze 1% od przychodu ze sprzedaży. Stawka 20% dotyczyła producentów, a 5% usługodawców. Był używany jako element polityki fiskalnej głównie przez zniesienie go od niektórych towarów, jak produkty dziecięce i artykuły pierwszej potrzeby, oraz przez zwiększone opodatkowanie towarów uznanych za luksusowe. Jego przywrócenie postulowały partie Liga Polskich Rodzin oraz Samoobrona Rzeczpospolitej Polskiej. Przychylnie na tę formę opodatkowania patrzy również część konserwatywnych liberałów.

</doc>
<doc id="1446045" url="https://pl.wikipedia.org/wiki?curid=1446045" title="Pierwiastki promieniotwórcze">
Pierwiastki promieniotwórcze



</doc>
<doc id="1446048" url="https://pl.wikipedia.org/wiki?curid=1446048" title="Wyobcowanie">
Wyobcowanie



</doc>
<doc id="1446049" url="https://pl.wikipedia.org/wiki?curid=1446049" title="Stocznia im. Komuny Paryskiej">
Stocznia im. Komuny Paryskiej



</doc>
<doc id="1446052" url="https://pl.wikipedia.org/wiki?curid=1446052" title="Jan I lubiński">
Jan I lubiński

Jan I lubiński (ur. ok. 1425, zm. prawd. 21 listopada 1453) – razem z bratem Henrykiem X książę lubiński (1441-1446, chojnowski od 1441, brzeski 1443-1450, złotoryjski od 1449.
Życiorys.
Jan I lubiński był najstarszym synem Ludwika III ks. lubińskiego i chojnowskiego oraz Małgorzaty, księżnej opolskiej.
Po śmierci ojca w 1441 r. Jan i jego młodszy brat Henryk X, który był pod jego opieką, wspólnie (niedział) odziedziczyli Chojnów i Lubin, uprzednio niemal całkowicie zniszczone przez Husytów. Matce młodych książąt, księżnej Małgorzacie przypadły w dożywociu Oława i Niemcza.
Utrata Brzegu.
W 1420 roku zawarto układ sukcesyjny między książętami legnickimi i lubińskimi. Dzięki niemu, bracia odziedziczyli po ojcu prawa do księstwa legnicko-brzeskiego (spuścizny po Ludwiku II brzeskim, przyrodnim bracie ich dziadka Henryka IX lubińskiego). Księstwo było wówczas było we władaniu ich ciotki, księżnej Elżbiety, a warunkiem jego przejęcia przez braci po śmierci księżnej było wypłacenie posagów córkom Ludwika II brzeskiego: Magdalenie i Jadwidze.
Bracia nie mogli liczyć na żadne wsparcie finansowe ze strony matki. Katastrofalny stan finansów, ciągnący się od czasów Bolesława III Rozrzutnego sprawił, że w 1446 roku książęta chojnowscy oddali dziedziczny Lubin w zastaw księciu Głogowa, Henrykowi XI.
Wobec niedotrzymania warunków spadku po Ludwiku III, na skutek problemów finansowych Jana i Henryka, oddane w zastaw księstwo brzeskie przeszło we władanie męża Magdaleny, Mikołaja I. Książęta nadal jednak rościli swe dziedziczne prawa do Brzegu, potwierdzając w 1444 roku mieszczanom nadane wcześniej prawa i przywileje. W roku 1447 szlachta i mieszczanie brzescy poręczyli spłatę posagu, dzięki czemu tamtejsze księstwo znalazło się pod panowaniem czterech władców. Chroniczny brak gotówki sprawił jednak, że jeszcze tego samego roku księcia lubińscy zastawili zamek w Brzegu i księstwo bogatemu mieszczaninowi Heinzowi Stoschowi. Nowy właściciel urządził na zamku swą siedzibę, po czym zajął się rabowaniem okolicy. Wobec takiej sytuacji księcia usiłowali odkupić miasto, co udało się w 1450 r. dzięki pożyczce od Mikołaja I. Tego samego roku bracia, nie mogąc spłacić pożyczki, oddali Brzeg Mikołajowi.
Małżeństwo z Jadwigą.
Księcia pożyczali pieniądze od mieszczan, oddając im stopniowo swoje uprawnienia. Wobec narastających długów, licząc na prędkie objęcie zasobnego księstwa legnickiego, Jan zdecydował się na małżeństwo ze swą ciotką Jadwigą, córką Elżbiety. Związek, ze względu na bliskie pokrewieństwo (dziad Jana i ojciec Jadwigi byli braćmi) wymagał dyspensy od papieża Eugeniusza IV, którą uzyskano 10 października 1444 r. Ślub Jana i Jadwigi miał miejsce w lutym 1445 r., a rok później przyszedł na świat ich jedyny syn, Fryderyk I. Dzięki małżeństwu Jan I lubiński powiększył prawa do księstwa legnickiego. Małżonkowie żyli osobno – Jadwiga z synem i matką w Legnicy, a Jan w Chojnowie, bywając również w swej posiadłości we Wrocławiu.
W czerwcu 1445 roku Jan i Henryk weszli w układ z Elżbietą i jej mężem Wacławem I cieszyńskim. Z chwilą śmierci Elżbiety Strzelin wraz z okręgiem miał przypaść książętom w zamian za wypłacanie co roku daniny dla Wacława.
Spór o Legnicę.
Założona na prawie magdeburskim Legnica była wówczas rządzona przez patrycjuszowską radę, która nie była przychylna Piastom i popierała Habsburgów. Chcąc uwolnić się spod władzy zubożałych, niewiele znaczących książąt piastowskich, mieszczanie kierowani przez burmistrza Ambrosiusa Bitschena zamierzali oddać miasto pod zwierzchnictwo Królestwa Czech.
Księżna Elżbieta, doskonale zorientowana w planach legnickiego patrycjatu, zaniepokojona o wnuka odesłała go w 1448 roku do Chojnowa. Fryderyk I znalazł się wówczas pod opieką ojca.
Po nagłej, niespodziewanej śmierci księżnej Elżbiety 30 lub 31 października 1449 roku legniczanie uznali, że męska linia potomków wygasła Ludwika II wygasła, a władzę może przejąć bezpośrednio król Czech. Mieszczanie zmusili więc Jadwigę, żonę Jana, do opuszczenia Legnicy. Jadwiga uciekła wówczas do męża, spotykając się z nim w Złotoryi i zamieszkała ze szwagrem, któremu brat darował kasztelanię złotoryjską. Zbuntowany patrycjat legnicki popadł w wieloletni konflikt z Janem.
Po śmierci Elżbiety Wacław I cieszyński, pomimo zawartego układu, zgłosił pretensje do Strzelina. Zrezygnował z nich za opłatą, a w sierpniu 1450 roku Strzelin oddał hołd książętom chojnowskim.
W 1451 r. złotoryjanie złożyli hołd książętom chojnowskim, uznając ich władzę. Natomiast w Legnicy, patrycjat w 1452 roku oddał hołd Fryderykowi II Łagodnemu, któremu Fryderyk III powierzył lenno legnickie. Jan, nie godząc się z tym wymógł na Fryderyku III sąd rozjemczy we Wrocławiu, gdzie interesy Habsburgów reprezentował komisarz Reiprechta von Ebersdorfa. Nieścisłości natury formalnej nie pozwoliły wydać wyroku. Kiedy po buncie w Austrii Fryderyk III odesłał Władysława Pogrobowca do Czech, gdzie został w 1453 roku został on ukoronowany, legniczanie złożyli hołd królowi czeskiemu. Wówczas Jan postanowił wraz ze zbrojnym oddziałem chojnowiczan ruszył na Legnicę, by zdobyć miasto przemocą. Podczas obozowania w rejonie wzgórza Sikornik między Lipcami a Ulesiem, nieopodal Legnicy, wojska Jana zostały z zaskoczenia napadnięte przez uzbrojonych mieszczan legnickich, dowodzonych przez burmistrza Bitschena. Doszło do zaciętej walki. Zamiary Jana udaremniono, a sam książę ledwo uszedł z życiem. We wrześniu tego samego roku w imieniu swoim i Jadwigi książę Jan złożył na ręce komisarza królewskiego von Ebersdorfa, rezygnację z praw do lenna legnickiego. Jan otrzymał za to 28 000 guldenów.
Śmierć.
Książę nie wrócił do zdrowia po klęsce pod Ulesiem i zmarł w listopadzie 1453 roku we Wrocławiu. Zgodnie z życzeniem pochowano go w kościele parafialnym w Oławie, gdzie wciąż mieszkała jego matka.
Jan do śmierci używał tytułu „księcia Brzegu, Lubina i Legnicy”, choć w 1453 r. żadne z tych księstw nie było już w jego posiadaniu.
Powrót Piastów do Legnicy.
Tymczasem w Legnicy w 1457 doszło do powstania pospólstwa i plebsu przeciwnych rządom Bitschena i panowaniu czeskiemu. Księżna Jadwiga uroczyście witana przez biedotę i duchowieństwo powróciła do Legnicy 4 lipca 1457 roku. Kiedy silne jeszcze stronnictwo czeskie doprowadziło do jej ponownego wygnania z miasta, Bitschen został schwytany, następnie osądzony i ścięty. Księżna powróciła do miasta po ustabilizowaniu się sytuacji, a pełnoletni syn Jana i Jadwigi, Fryderyk I, został w 1469 r. prawowitym księciem Legnicy.
Pomniki.
Wizerunek Jana I lubińskiego upamiętnia renesansowa płaskorzeźba umieszczona w portalu bramy wjazdowej Zamku Piastów Śląskich w Brzegu.

</doc>
<doc id="1446054" url="https://pl.wikipedia.org/wiki?curid=1446054" title="Henryk X chojnowski">
Henryk X chojnowski

Henryk X chojnowski (ur. po 1425 r., zm. przed 28 maja 1452) – razem z bratem Janem I książę lubiński w latach 1441–1446, chojnowski od 1441 roku, brzeski w latach 1443–1450, złotoryjski od 1449 roku.
Drugi i najmłodszy syn Ludwika III, księcia lubińskiego i chojnowskiego, oraz Małgorzaty opolskiej. 
W 1446 roku zastawił Lubin książętom głogowskim, a w 1450 roku Brzeg książętom opolskim.
Zmarł w stanie bezżennym, bezpotomnie.

</doc>
<doc id="1446057" url="https://pl.wikipedia.org/wiki?curid=1446057" title="Niewidzialny człowiek">
Niewidzialny człowiek



</doc>
<doc id="1446058" url="https://pl.wikipedia.org/wiki?curid=1446058" title="Bogowie i Generałowie">
Bogowie i Generałowie



</doc>
<doc id="1446059" url="https://pl.wikipedia.org/wiki?curid=1446059" title="Kaganat Awarów">
Kaganat Awarów

Kaganat Awarów – państwo w środkowej Europie utworzone przez koczownicze plemię Awarów po 568 roku z centrum znajdującym się w Panonii. W okresie swojej największej świetności na początku VII wieku sięgało od Lasu Wiedeńskiego na zachodzie po Don na wschodzie i od Karpat na północy po Adriatyk i dolny Dunaj na południu. Po trwającym około 30 lat kryzysie w połowie VII stulecia kaganat ponownie się skonsolidował, jednak już na znacznie mniejszym terytorium. Kres istnieniu państwa zadali na przełomie VIII i IX wieku Frankowie pod wodzą Karola Wielkiego. Ostatnie wzmianki o istnieniu kaganatu pochodzą z 822 roku.
I kaganat.
Pojawienie się Awarów w Europie.
Awarowie przybyli w rejon północnego Kaukazu w 557 roku i zawarli sojusz z Alanami zagrożonymi przez huńskie plemię Barsilów. Wódz Alanów Sarozjusz umożliwił Awarom kontakt z bizantyńskim dowódcą w Lazice. W styczniu 558 roku poselstwo awarskie pod przewodnictwem Kandicha stanęło przed cesarzem bizantyńskim Justynianem z prośbą o przyznanie ziem na osiedlenie się i uznanie za sprzymierzeńców, co w praktyce wiązało się z wypłatą subwencji. Nakłonieni darami przez cesarza Awarowie podbili plemiona huńskie: Barsilów, mieszkających między Morzem Kaspijskim a Kubaniem, i Sabirów, zamieszkałych na prawym brzegu Wołgi. Spłacili w ten sposób również dług jaki zaciągnęli u Alanów, którzy umożliwili im nawiązanie kontaktów z Bizantyńczykami. Justynian wiązał z pojawieniem się Awarów również plany na poskromienie dokuczliwych dla Cesarstwa Kutigurów. Awarowie okazali się jednak niepodatni na kierowanie sobą. Rozgromili sąsiadujących z Kutigurami Utigurów. Podbili terytoria Kutigurów i część Kutigurów wcielili do swej ordy. Następnie wspólnie z Kutigurami najechali ziemie położone dalej na zachód, a zamieszkane przez słowiańskich Antów. W 561 roku Bizantyńczycy ulokowali ich ostatecznie na północ od Dolnego Dunaju, tworząc z plemienia Awarów kordon przed najazdami słowiańskimi na Cesarstwo. Kagan Awarów Bajan domagał się jednak zgody na osiedlenie w Dobrudży na południowym brzegu Dunaju, na ziemiach Cesarstwa. Kiedy cesarz zwlekał z odpowiedzią, podjął kroki, by zająć ją na własną rękę. Justynian przetrzymał posłów awarskich w Konstantynopolu, a w międzyczasie umocnił wojskami przeprawę przez Dunaj. Ostatecznie Bajan nadal pobierał subsydia jako sprzymierzeniec, ale nie uzyskał ziem w granicach Cesarstwa. W 562 roku wyprawił się ze swym wojskiem przez Europę na kraj Franków, niewykluczone, że zachęcony przez rząd bizantyński walczący z Frankami w Italii. Pokonany w Turyngii, zawarł pokój z królem Sigebertem i powrócił nad Dunaj.
Osiedlenie na Nizinie Węgierskiej.
W 566 roku Awarowie podjęli kolejną wyprawę przeciw Frankom, tym razem zakończoną zwycięstwem i wzięciem do niewoli króla Sigeberta. Ostatecznie cierpiąc głód na złupionych terenach zwolnili jeńca za żywność i podarki i wycofali się w 3 dni. W 567 roku wmieszali się w konflikt gepidzko-longobardzki. Gepidzi, którzy zamieszkiwali ziemie Niziny Węgierskiej w dorzeczu Cisy, aż po Siedmiogród na wschodzie weszli w latach 50. VI wieku w przymierze z Kutigurami wymierzone przeciw zamieszkującym dalej na zachód w Panonii Longobardom. Longobardowie przygotowując się do generalnej rozprawy z Gepidami zawarli sojusz z Awarami. Za 1/10 bydła longobardzkiego i połowę przyszłych łupów Awarowie zobowiązali się do przeprowadzenia akcji wspomagającej Longobardów na prawym brzegu Dunaju. Longobardowie rozgromili główne siły gepidzkie. Zajmując ziemie Gepidów Awarowie uzyskali stałe siedziby. W 568 roku wsparli Longobardów wyruszających na podbój Italii jazdą kutigurską, sami na mocy układu z Longobardami rozszerzyli swoje terytoria o położoną na zachód od Dunaju Panonię. Longobardowie zawarowali sobie wprawdzie na 200 lat naprzód prawo powrotu do swoich siedzib nad Dunajem, nigdy już jednak z tej możliwości nie skorzystali.
Pierwsze walki z Bizancjum.
Po usadowieniu się nad środkowym Dunajem kagan Awarów zażądał od Bizancjum wypłaty trybutu zawieszonego od 565 roku, a nadto oddania Sirmium, które Gepidzi, w obliczu wojny z Longobardami, przekazali Cesarstwu. Zirytowany zwłoką w 569 roku Bajan rzucił 10 tysięcy Kutigurów na cesarską Dalmację, którzy spustoszyli prowincję niszcząc 40 grodów warownych. W 570 roku, po nowych starciach przeplatanych rokowaniami zawarto traktat pokojowy, w którym Cesarstwo uznało osiedlenie się Awarów w Panonii. W 575 roku cesarz Tyberiusz zawarł przymierze z Bajanem. W zamian za roczny trybut w wysokości 80 tysięcy sztuk złota kagan podjął się spacyfikować Sklawinów (Słowian) nękających ziemie Cesarstwa. Słowianie mieszkający nad dolnym Dunajem i uznający dotąd zwierzchnictwo Awarów, podburzeni przez jednego ze swych wodzów Dobrętę odmówili dalszego płacenia trybutu Awarom a posłów awarskich zamordowali. Kagan liczył ponadto na obfity łup, jak bowiem zapisał kronikarz: Słowianie już od dawna pustoszyli ziemie romajskie, podczas gdy żaden lud nie dotknął ich ziemi. W 578 roku, przepuszczeni przez terytorium bizantyńskie Awarowie uderzyli w sile obliczanej przez kronikarzy na 100 000 wojowników na ziemie słowian. Wydaje się, że Awarom nie udało się trwale podporządkować sobie Słowian. Nie to zresztą było głównym celem ich wodza w tym czasie. Pod pozorem wyprawy na Słowian rozpoczął budowę mostu przez Sawę na wysokości Sirmium. Zażądał nawet statków bizantyńskich do przeprawy, ale cesarz przezornie odmówił. Kiedy ukończono most zażądał wprost poddania Sirmium, po czym przystąpił do oblężenia. Mimo zabiegów bizantyńskich po dwóch latach oblężenia w 582 roku wygłodzona załoga poddała miasto. Wszystkim mieszkańcom i obrońcom Awarowie pozwolili opuścić miasto, wkrótce w niewyjaśnionych okolicznościach strawił je ogień. W 584 roku opanowali Singidunum i Viminacium na prawym brzegu Dunaju. Kagan uzyskał swobodny dostęp do ziem Cesarstwa.
Apogeum najazdów na Bizancjum.
W 584 roku Bajan zażądał podwyższenia trybutu o kolejne 80 tysięcy sztuk złota, a kiedy cesarz Maurycjusz odmówił, Awarowie przypuścili w następnym roku atak na ziemie Cesarstwa w kierunku Morza Czarnego aż po Anchialos. Po podwyższeniu trybutu do 100 tysięcy, kagan zgodził się w 585 roku zawrzeć pokój. Już jednak w następnym roku podjął przygotowania do kolejnego najazdu, co nie przeszkodziło mu wysłać posła Targitesa po trybut. Oburzony cesarz kazał uwięzić wysłannika. W 586 roku Awarowie wspólnie ze Słowianami oblegli Tesalonikę. Zaraza, która wybuchła w mieście, spadła również na oblegających i ostatecznie zmusiła ich do odstąpienia od oblężenia. W 592 roku cesarz Maurycjusz wykorzystując pokój z Persją przerzucił armię nad Dunaj i podjął, w przymierzu z Antami, działania zmierzające do wyparcia Sklawinów za Dunaj. W odpowiedzi Bajan w 593 lub 595 roku poprowadził wielką wyprawę na wschodnie Bałkany docierając do Anchilaos i Heraklei. Ziemie Cesarstwa po raz kolejny zostały złupione, większe miasta albo się wybroniły, albo wykupiły. Główne siły bizantyjskie pod dowództwem generała Priskosa zostały oblężone w twierdzy Tzurulon. Ostatecznie dzięki podstępowi udało się skłonić Awarów do odstąpienia od oblężenia i zawarcia pokoju. W 596 roku cesarz podjął rokowania z Frankami na temat przymierza antyawarskiego. W odpowiedzi Awarowie najechali Turyngię. Pozwoliło to jednak generałowi Priskosowi na przeniesienie działań za Dunaj i zwycięską kampanię na ziemiach sklawińskich. Bajan zażądał podziału łupów zdobytych na sprzymierzonych z Awarami Sklawinach. Jeszcze w 596 roku kagan rzucił swe wojska na Dalmację. Awarowie splądrowali wiele miast, w drodze powrotnej byli jednak nękani przez Bizantyjczyków i w końcu pozbawieni całej zdobyczy, co na półtora roku powstrzymało ich aktywność. W 598 roku Awarowie, zgłaszający pretensje do ziem położonych na prawym brzegu Dunaju, zadali armii bizantyjskiej dotkliwe straty w Dobrudży. Jednocześnie zaraza po raz kolejny zabrała wielu Awarów. Zmarło 7 synów kagana i Bajan poprosił o zawarcie pokoju. Ustalono podniesienie wysokości trybutu o kolejne 20 tysięcy sztuk złota oraz uznano Dunaj za rzekę graniczną pomiędzy obydwu państwami. W 599 lub 600 roku armia bizantyjska w kilku bitwach pokonała Awarów, przeprawiła się przez Dunaj i dotarła w rejon Cisy i Temeszu. Zginęło podobno aż 30 tysięcy Awarów, w tym kolejnych 4 synów Bajana. Bizantyjczycy wzięli jeńców i zdobycz.
Wojny z Bizancjum na początku VII wieku.
Zastąpienie Priskosa nieudolnym generałem Piotrem, a jeszcze bardziej bunt armii bizantyjskiej nad Dunajem w 602 roku i obalenie cesarza Maurycjusza, po raz kolejny odmieniły sytuację. Latem i jesienią 602 roku Awarowie pod dowództwem Apsicha uderzyli na sprzymierzonych z Bizantyjczykami Antów. Następnie najechali Bizancjum, pustosząc Trację i łupiąc wspólnie z Longobardami i Słowianami Istrię. W 603 roku nowy cesarz Fokas, przerzucając wojska na front perski, kupił sobie pokój z Awarami za podwyższenie trybutu. Na tyle skutecznie, że do 614 roku Awarowie nie niepokoili Bizancjum. Jednocześnie po wycofaniu armii z Bałkanów Słowianie w ciągu kilkunastu lat zalali tereny współczesnej Bułgarii, a następnie Grecji, docierając na Peloponez i wyspy. W 614 roku kagan spróbował włączyć się w ekspansję swoich sprzymierzeńców, oblegając Tesalonikę. Wobec zdecydowanej obrony wycofał się jednak w zamian za skromne podarki. W tymże 614 roku udało się natomiast Awarom wspólnie ze Słowianami zdobyć Salonę nad Morzem Adriatyckim. Ziemie nad Adriatykiem przeszły pod panowanie awarskie. Kolejny cesarz bizantyjski Herakliusz omal nie został porwany prowadząc w 619 roku rokowania z kaganem. Kiedy z pełnym ceremoniałem zawierał pokój z kaganem ten zarządził atak na Bizantyjczyków. W ręce awarskie wpadła większa część orszaku i kosztowności, a Awarowie zapędzili się aż pod mury Konstantynopola, grabiąc i uprowadzając znaczną liczbę jeńców. W 622 roku po rajdzie awarskim, który dotarł aż pod Konstantynopol, zawarto kolejny pokój podnosząc trybut do 200 tysięcy. Wszystkie te zabiegi spełzły na niczym. Latem 626 roku Awarowie w porozumieniu z Persami oblegli Konstantynopol. Pod murami miasta stanęła ogromna armia złożona z Awarów, Słowian, Bułgarów i Gepidów, od wschodu podeszła pod grecką stolicę armia perska. 29 lipca rozpoczęło się oblężenie. Persowie, nie mając floty z racji blokady cieśnin, nie mogli połączyć się z armią awarską. 10 sierpnia flotylla łódek słowiańskich, tzw. dłubanek, podjęła próbę przebicia się na drugi brzeg i przetransportowania Persów, została jednak całkiem rozbita przez flotę grecką. Po tej klęsce Słowianie opuścili obóz, a Persowie zawrócili do siebie. Kagan nakazał zwinąć oblężenie.
Kryzys.
Po 626 roku na okres jednego pokolenia kaganat awarski popadł w głęboki kryzys i chociaż w drugiej połowie VII wieku miał się odrodzić, nigdy już nie powrócił do dawnej potęgi. Najpierw w 623/624 wybuchł, prawdopodobnie nie bez starań Bizantyjczyków zainteresowanych osłabieniem groźnego przeciwnika, bunt Słowian zamieszkałych w granicach kaganatu. Awarowie zajęci przygotowaniami do wielkiego oblężenia Konstantynopola, nie byli wówczas w stanie skutecznie mu się przeciwstawić. Na czele buntowników stanął frankijski kupiec Samon. Utworzone przez niego najprawdopodobniej na Morawach i w północnej Panonii Państwo Samona przetrwało przez 35 lat, a więc do ok. 659 roku. W 630 roku doszło w kaganacie do walk związanych z wyborem nowego kagana. Swojego kandydata mieli zarówno Awarowie, jak i Bułgarzy. Ostatecznie Bułgarzy zostali pokonani przez Awarów i 9 tysięcy rodzin bułgarskich zbiegło do Bawarii, gdzie większość została podstępnie wycięta na przydzielonych uciekinierom noclegach. Niedobitki – około 700 rodzin pod wodzą Altseka – wywędrowały do Italii. W 635 roku chan Wielkiej Bułgarii Kubrat pokonał wojska awarskie broniące wschodnich rubieży kaganatu i podporządkował sobie ziemie Kutigurów na zachód od Donu. Mniej więcej w tym czasie migracja Serbów i Chorwatów na północne Bałkany wyparła również Awarów znad Adriatyku. W latach 70. VII wieku na północ od dolnego Dunaju usadowili się z kolei Bułgarzy Asparucha, migrujący z rozbitej przez Chazarów Wielkiej Bułgarii.
II kaganat.
Konsolidacja państwa.
Na temat dziejów II kaganatu mamy wiadomości bardzo fragmentaryczne. Relacje bizantyjskie skupiają się od końca VII wieku na Bułgarach, głównym odtąd przeciwniku Cesarstwa na Bałkanach. O Awarach oddzielonych od Bizancjum przez państwo bułgarskie przynoszą tylko fragmentaryczne informacje związane z migracją Bułgarów, w VIII wieku na temat Awarów milkną całkowicie. Pojedyncze informacje przynoszą źródła longobardzkie i frankijskie. Wydaje się, że upadek państwa Samona po jego śmierci ok. 660 roku i wiadomości o kontaktach Awarów z Longobardami w tym samym czasie mogą świadczyć o powolnej konsolidacji kaganatu w latach 60. VII wieku. W 663 roku na prośbę króla Longobardów Grimoalda kagan awarski wkroczył do Friulu i rozbił w kilkudniowej bitwie zbuntowanego księcia Lupusa. Potem jednak nie chciał opuścić Friulu, traktując go jako zdobytą prowincję. Grimoaldowi udało się go pozbyć dopiero podstępem. Na pewno w latach 70. wojny z Awarami toczył Asparuch, najprawdopodobniej w rejonie dolnego Dunaju, gdzie osiadł ze swoją ordą. W latach 70. VII wieku na teren kaganatu napłynęły znaczne grupy Bułgarów z Wielkiej Bułgarii. Możliwe, że część Bułgarów powędrowała dalej do Italii, część niewątpliwie uznała zwierzchnictwo Awarów i osiadła w ich państwie. Zwierzchnictwo awarskie przyjął w tym czasie również wódz bułgarski Kuber. Mianowany przez Awarów chanem Sirmium ok. 680 roku zbuntował się przeciw Awarom i zadawszy im szereg klęsk wywędrował z całym zamieszkującym okolice Sirmium ludem na tereny Cesarstwa.
Kolejna informacja o kaganacie dotyczy zagrożenia państwa Słowian karantańskich w Alpach przez Awarów. Słowianie karantańscy zostali podporządkowani Awarom w 595 roku. W latach kryzysu połączyli się ze Słowianami Samona, lecz po upadku jego państwa zachowali niezależność. W 741/742 książę Słowian karantańskich Boruta w obliczu zagrożenia awarskiego zwrócił się o pomoc do księcia bawarskiego Odilona. Awarowie zostali pobici przez Bawarów a Słowianie karantańscy uznali ich zwierzchnictwo.
Niewątpliwie w tym okresie nastąpiły liczne przeobrażenia w strukturze państwa awarskiego. Silna władza kagana zastąpiona została przez system dwuwładzy sprawowanej przez kagana i jugurrę. Oprócz godności tuduna, dającej się porównać z kanclerzem, do znaczenia doszli też książęta plemienni zwani kapkanami.
Wojna z Frankami.
Pełniejsze informacje o dziejach Awarów dotyczą dopiero końca VIII wieku i wydarzeń dotyczących bezpośrednio kresu awarskiej państwowości. Pod koniec lat 80. VIII wieku Awarowie przeprowadzili demonstrację zbrojną na granicy państwa Franków, zaniepokojeni rosnącą potęgą sąsiada. Podjęte w następnych miesiącach rokowania nie przyniosły rezultatu. W kilka lat później w 787/788 Awarowie zawarli sojusz antyfrankoński z Bawarami. Inicjatywa przymierza wyszła od księcia bawarskiego Tassila III, który został przymuszony do złożenia hołdu Karolowi Wielkiemu. Sejm bawarski w Ingelheim uznał Tassila za zdrajcę. Awarowie najechali w odwecie Bawarię i frankoński Friul. Obie interwencje zakończyły się klęską. Obie strony nie rezygnowały jednak na razie z prób pokojowego rozwiązania zatargu. W 790 roku pomiędzy obydwoma państwami zostały wymienione poselstwa, negocjacje zakończyły się jednak ostrym sporem o granice. Awarowie rościli sobie bowiem prawo do 100 kilometrowego pasa granicznego na zachód od Lasu Wiedeńskiego. Latem 791 roku Frankowie podjęli trwającą 52 dni kampanię wojenną przeciw Awarom. Od południa uderzył Pepin z wojskami italskimi, zdobywając silne umocnienia awarskie i zadając Awarom znaczne straty. Karol Wielki na czele armii złożonej z Franków, Fryzów i Sasów natarł wzdłuż Dunaju po obu brzegach rzeki, utrzymując łączność między armiami za pomocą flotylli statków rzecznych. Awarowie niemal bez walki poddali twierdze w kotlinie wiedeńskiej. Armia Karola Wielkiego dotarła po ujście Raby do Dunaju. W drodze powrotnej Frankowie zajęli dalsze obszary w zachodniej części kaganatu. Utrata pasa granicznego – Lasu Wiedeńskiego, a jeszcze bardziej prestiżu Awarów, pogłębiła tylko kryzys w państwie. W latach 792–795 przez kaganat przetoczyła się wojna domowa. Zginęli przywódcy państwa: kagan i jugurrus. Na głębokość kryzysu wskazuje między innymi fakt, że mimo próśb o pomoc wysyłanych przez Sasów toczących wojnę z Karolem Wielkim, Awarowie nie byli w stanie wykorzystać nadarzającej się okazji. Przeciwnie, nieznany z imienia tudun awarski ochrzcił się dobrowolnie wraz z poddanymi w Akwizgranie, poddając się prawdopodobnie zależności wasalnej od Karola Wielkiego. Chaos w państwie umożliwił księciu friulskiemu Erykowi wtargnięcie do kaganatu i złupienie głównego ringu awarskiego – gdzie znajdował się skarbiec państwa. Zdobycz została przekazana na dwór Karola Wielkiego.
Krach państwa.
W 795 Awarowie wybrali nowego kagana. Z Italii wyruszyła kolejna wyprawa pod wodzą Pippina. Wprawdzie nowy kagan uznał się wasalem Karola Wielkiego składając hołd Pippinowi, nie uchroniło to jednak Awarów przed atakiem Franków na główną twierdzę pomiędzy Dunajem a Cisą i ostatecznym splądrowaniem skarbca. W 797 roku wybuchło powstanie przeciw Frankom. Zostało stłumione przez Eryka, księcia friulskiego i pod koniec roku stanęło przed Karolem Wielkim poselstwo awarskie z bogatymi darami. W 799 roku wybuchło kolejne powstanie. Awarowie wykorzystali zaangażowanie Franków w wojnie z Sasami i wspólnie z Chorwatami wystąpili przeciw Frankom. W czasie walk zginął dowódca karnej ekspedycji prefekt Bawarii Gerold. W tym samym roku doszło do obalenia przez Franków nieznanego z imienia tuguna awarskiego, który kilka lat wcześniej uznał się wasalem frankońskim. Ostatnie powstanie w 802 roku przyniosło Awarom początkowo poważne sukcesy. Oddziały friulskie i Marchii Wschodniej doznały ciężkich strat pod „castellum Guntionis”, śmierć ponieśli obydwaj margrabiowie. Dopiero skierowanie przez Karola Wielkiego w następnym roku do Panonii silniejszej armii złamało opór Awarów, tym razem już na zawsze.
Kiedy w następnym roku po raz kolejny powstali Sasi, Awarowie nie podjęli już żadnej akcji. W 805 roku stanął przed Karolem ochrzczony kapkan Teodor, prosząc o zgodę na osiedlenie swego ludu na ziemiach Franków pomiędzy Sabarią a Karnuntum „propter infestationem Slavorum” („z powodu niepokojów ze strony Słowian”). Kapkan zmarł wkrótce po powrocie, jego prośba została jednak jak się wydaje spełniona. W tym samym 805 roku pojawiła się na dworze króla Franków delegacja z prośbą o przywrócenie najwyższej władzy kaganowi zgodnie z dawną tradycją. Karol Wielki zgodził się. Kagan został ochrzczony 21 września i przyjął imię Abraham. Awarowie, którzy w tym czasie nie stanowili już dla Franków żadnego zagrożenia, podjęli w oparciu o nich próbę konsolidacji resztek swego państwa prawdopodobnie zagrożeni przez Słowian. W latach 804–807 tereny na wschód od Dunaju: nad Cisą po południowy Siedmiogród opanowali zamieszkujący kaganat Kutigurowie Kruma, którzy połączyli się z państwem bułgarskim. Awarowie na tych terenach zostali szybko zasymilowani, choć jeszcze w 811 i 814 mieli własne oddziały w wojsku bułgarskim. Na zachodzie w 811 roku Karol Wielki interweniował w konflikcie awarsko-słowiańskim, przyzywając na swój dwór przywódców zwaśnionych plemion. Ostatni raz o posłach Awarów jako przedstawicielach samodzielnego państwa słychać na sejmie we Frankfurcie w 822 roku. Po tej dacie musiał nastąpić ostateczny krach państwa awarskiego, skoro na następnych sejmach posłowie awarscy już się nie pojawiali, chociaż jako wasale mieli taki obowiązek.
Ludność.
Awarowie wkrótce po pojawieniu się w Europie i pierwszych akcjach zbrojnych utworzyli federację z pobitymi Kutigurami i Utigurami, w której stanowili niespełna połowę populacji. Liczebność Awarów w tym czasie szacuje się na około 100 tysięcy głów. Kutigurowie z Utigurami tworzyli element liczebniejszy i aktywniejszy z racji lepszej znajomości tej części Europy zdobytej w licznych wyprawach łupieżczych. To oni podpowiedzieli Awarom zamordowanie posła antyjskiego Medzamira, co skutecznie sparaliżowało opór Antów. Oprócz Kutigurów i Utigurów znad Morza Czarnego z Awarami wywędrował zlepek plemion huno-bułgarskich: Barsilów, Sabirów i innych. Na Nizinę Węgierską doszli Gepidzi. Arystokracja gepidzka zbiegła wprawdzie częściowo na ziemie Cesarstwa, częściowo do Longobardów. Kronikarze notują jednak obecność posiłków gepidzkich w armii awarskiej jeszcze w kampaniach w 600 i 626 roku. O Gepidach w Panonii mówią jeszcze źródła z końca VIII wieku. Oprócz tego w Panonii przez długi czas istniały enklawy ludności późno antycznej o nieznanym rodowodzie – np. społeczność chrześcijańska prawdopodobnie heretycka – nad Balatonem. W późniejszym czasie na teren kaganatu napłynęły kolejne migracje Bułgarów. W 597 roku, wedle źródeł tureckich znad Morza Czarnego do kaganatu wywędrowało, po przegranym powstaniu 10 tysięcy wojowników z rodzinami. Kolejna duża migracja Bułgarów nastąpiła w latach 70. VII wieku po upadku Wielkiej Bułgarii pod uderzeniem Chazarów. Pojawienie się nowych grup Bułgarów wpłynęło na zmiany w ubiorze, uzbrojeniu, obrządku grzebalnym Awarów, tworząc okres przejściowy między kulturą wczesno- i późnoawarską. W opinii części badaczy kolejna fala migracji miała miejsce pod koniec VII wieku, czym tłumaczą pojawienie się nowego stylu zdobnictwa i ceramiki tzw. żółtej. Historycy obliczają, że liczba ludności kaganatu mogła sięgać 250 tysięcy.
System sprawowania władzy.
W początkach istnienia państwa awarskiego najwyższą i wyłączną władzę sprawował kagan. Był głównym dowódcą, bezpośrednio prowadził rokowania. Urząd kagana był obieralny i raczej nie dziedziczny skoro w 630 roku doszło do konfliktu pomiędzy Awarami i Bułgarami o następcę tronu. Jedynym znanym nam elementem ceremoniału jest fakt zasiadania kagana na złotym tronie. Pewną władzą przynajmniej nad swymi plemionami dysponowali naczelnicy plemienni, oni też prawdopodobnie tworzyli radę kagana. Kagan nie miał władzy kapłańskiej, przywództwo w obrzędach sprawował najwyższy szaman – bookolabras. Z pełnomocnictwa kagana dowództwo nad armią otrzymywali samodzielni dowódcy.
W ciągu następnych dziesięcioleci struktura państwowa musiała ewoluować skoro w późnym okresie istnienia kaganatu, w 782 roku posłów wysyłali już wspólnie kagan i jugurrus. Najprawdopodobniej oznacza to wykształcenie systemu dwuwładzy charakterystycznego dla ludów koczowniczych, a najlepiej poznanego u Chazarów. Kagan był w nim przedstawicielem ciągłości władzy, gwarantem powodzenia ludu, nosicielem boskiego posłannictwa, natomiast faktyczną władzę sprawował jego zastępca, w przypadku Awarów – jugurrus. W przypadku niepowodzeń zabijano kagana, którego moc okazała się zbyt słaba. Czasem ginął również broniący go jugurrus. Inną godnością występującą w późnym okresie, był poświadczony również u Chazarów tudun „qui in gente et regno Avarorum magnam potestatem habebat” („który posiadał wielką władzę u ludu i w królestwie Awarów”). Jego urząd daje się porównać z godnością kanclerza. Istniał szereg innych tytułów, których znaczenia tylko się domyślamy. Cenizanci – mógł być szamanem, capcanus – księciem plemiennym wysokiego szczebla, tarchani – mogli być nobilami i dostojnikami książęcymi. Możliwe, że istniała jakaś rada złożona z książąt, zasiadająca w centralnym ringu – rezydencji kagana
Wojskowość.
Z racji charakteru stosunków Awarów z sąsiednimi państwami najlepiej znaną dziedziną organizacji życia Awarów jest wojskowość. W wojsku awarskim służyli wszyscy mężczyźni. Armia dzieliła się według systemu tysięcznego. Naczelne dowództwo sprawował kagan lub mianowani przez niego dowódcy. Znamy imiona przynajmniej dwóch: Apsicha i Samura. Maksymalne możliwości mobilizacyjne tworzących federację awarską nomadów oblicza się na 50 tysięcy jeźdźców, doliczając posiłki gepidzkie i słowiańskie armia awarska mogła osiągnąć stan 100 tysięcy zbrojnych.
Uzbrojenie jeźdźca awarskiego składało się z ciężkiego łuku długości ok. 150 cm, służących do walki na krótszy dystans: piki, włóczni lub oszczepu oraz do walki wręcz: dwusiecznego miecza z długą wąską klingą. W drugim kaganacie rozpowszechniły się lekko zakrzywione szable, sztylety, noże bojowe i topory. Ciężka jazda nakładała płytkową zbroję i hełm. Elementem który zrewolucjonizował jazdę średniowieczną było nowoczesne siodło z łękami i żelaznymi strzemionami. Do transportu używano wozów bojowych, jucznych wielbłądów, forsowanie przeszkód wodnych umożliwiali Awarom Słowianie używający łodzi dłubanek i potrafiący budować mosty polowe. Sztuki oblężniczej nauczył ich podobno jeniec – inżynier bizantyjski – Busas. Na terenie kaganatu istniał prawdopodobnie nieskomplikowany system umocnień – kilka symetrycznie rozmieszczonych obwarowań utworzonych z pierścieni wałów drewniano-ziemnych.
W bitwie Awarowie na pierwsze uderzenie wystawiali oddziały posiłkowe. Formowali szyk liniowy, rozbudowany w głąb, w kilka kolejno nacierających kolumn. Sami uderzali dla ostatecznego rozstrzygnięcia. Na tyłach o kilka kilometrów od pola bitwy zostawiali rezerwy. Atutami wojska awarskiego była znaczna manewrowość i siła uderzenia zapewniona przez wielkie formacje jazdy w znacznej części pancernej. Dzięki siodłu z łękami wojownik awarski był wyposażony w broń umożliwiającą mu walkę na duży, średni i krótki dystans. Słabością Awarów były małe umiejętności w forsowaniu rzek, obleganiu twierdz – na ogół oblężenia kończyły się wzięciem trybutu. Nie najlepiej radzili też sobie Awarowie zmuszeni do obrony czy to przez generała Priskosa, czy potem przez Franków.

</doc>
<doc id="1446062" url="https://pl.wikipedia.org/wiki?curid=1446062" title="Niewidzialny człowiek (powieść Herberta George’a Wellsa)">
Niewidzialny człowiek (powieść Herberta George’a Wellsa)

Niewidzialny człowiek (ang. "The Invisible Man") – powieść fantastyczna autorstwa Herberta George’a Wellsa. Utwór ukazał się w 1897 roku.
Fabuła.
Książka opowiada o perypetiach szalonego naukowca, który pod wpływem swoich odkryć stał się niewidzialny. 
Przybywa on do wioski, w której rodzi niepokój, a nawet strach mieszkańców - nosi bowiem ubrania szczelnie okrywające całe ciało, by ukryć swoją niewidzialność, jest drażliwy, opryskliwy i pracuje w samotności, otoczony chemicznymi utensyliami. Próbuje kontynuować swoje badania, szukając nowych korzyści z niewidzialności, lecz popada w konflikt z prawem i zmuszony zostaje do porzucenia dobytku (w tym ubrania) i ucieczki. 
Usiłuje zastraszyć włóczęgę, aby zyskać w ten sposób pomocnika, włóczęga jednak ucieka i zabiera jego księgi. 
Później Człowiek Niewidzialny włamuje się do domu dawnego znajomego z czasów studiów i opowiada mu swoją niezwykłą historię od chwili, gdy ich drogi rozeszły się wiele lat temu. Gospodarz, rozumiejąc, że jego dawny znajomy oszalał i jest niebezpieczny, wysłuchuje go i gości u siebie, ale jednocześnie zawiadamia potajemnie władze. 
Niewidzialny Człowiek ucieka, grożąc zemstą, zostaje jednak zabity podczas obławy. 

</doc>
<doc id="1446063" url="https://pl.wikipedia.org/wiki?curid=1446063" title="Charles Green">
Charles Green

Charles Green (ur. w grudniu 1734 w Swinton, zm. 29 stycznia 1771 na morzu) – brytyjski astronom, asystent Astronomów Królewskich – Jamesa Bradleya, Nathaniela Blissa i Nevila Maskelyne’a. Z polecenia Royal Society wziął udział w ekspedycji Jamesa Cooka okrętem „Endeavour”, by przeprowadzić obserwację tranzytu Wenus na tle tarczy Słońca, który miał miejsce 3 czerwca 1769 roku. Zmarł w drodze powrotnej na dyzenterię, w trakcie rejsu z Dżakarty na Przylądek Dobrej Nadziei.

</doc>
<doc id="1446065" url="https://pl.wikipedia.org/wiki?curid=1446065" title="Piotrograd">
Piotrograd



</doc>
<doc id="1446068" url="https://pl.wikipedia.org/wiki?curid=1446068" title="Ascheraden">
Ascheraden



</doc>
<doc id="1446082" url="https://pl.wikipedia.org/wiki?curid=1446082" title="Ludwik II brzeski">
Ludwik II brzeski

Ludwik II (ur. między 1380 a 1385, zm. 30 kwietnia 1436) – książę brzeski i legnicki z dynastii Piastów.
Syn księcia brzeskiego Henryka VII z Blizną i jego drugiej żony Małgorzaty, córki Siemowita III mazowieckiego.
Ludwik II był dwukrotnie żonaty. Pierwszą żoną była Jadwiga Zapolya (zm. 1414), córki Jana, żupana trenczyńskiego, którą poślubił przed 14 sierpnia 1409. Drugą żoną (od 1418/20) była córka elektora brandenburskiego Fryderyka I Hohenzollerna - Elżbieta (ur. 1403, zm. 31 października 1449), z którą miał czwórkę dzieci:
W lipcu 1399 zmarł Henryk VII z Blizną. W październiku 1400 jego synowie podzielili ojcowiznę. Henryk IX objął w panowanie okręgi: lubiński, chojnowski i oławski wraz z miastami. Ludwik III rozpoczął rządy w Brzegu, Kluczborku i Byczynie.
17 lipca 1402 obaj przyrodni bracia pojawili się na zjeździe książąt śląskich we Wrocławiu, na którym zawarli ze sobą i innymi książętami sojusz obronny oraz zapewnili króla Czech Wacława IV Luksemburskiego o swej lojalności.
Ludwik II w 1404 udał się na pielgrzymkę do Ziemi Świętej, w czasie której został uwięziony przez Saracenów. Nieszczęsna wieść dotarła do Brzegu dopiero pod koniec roku. Henryk IX w celu odkupienia brata nałożył na mieszkańców Brzegu, a także należących do niego Chojnowa i Oławy dodatkowy podatek. Potrzebna suma 4000 grzywien została zebrana jeszcze w tym samym roku, jednakże Ludwik II wrócił na Śląsk dopiero pod koniec 1405. W czasie niewoli Ludwika, w księstwie brzeskim rządy sprawował jego brat Henryk IX.
Stosunki między braćmi popsuły się w związku z kwestią dziedziczenia księstwa legnickiego. W marcu 1409 książę legnicki i biskup wrocławski Wacław II legnicki zapisał księstwo legnickie i połowę Złotoryi Ludwikowi II. Prawa do drugiej części miasta wraz z okręgiem i 6000 grzywien czynszu z Legnicy przypadły Henrykowi IX. Wacław II zastrzegł, że Złotoryja w całości ma przypaść jednemu z braci – temu, który spłaci drugiego. W tym samym roku Ludwik II zwrócił się do Henryka IX z propozycją odkupienia jego części Złotoryi. W tym momencie książę lubiński, już wcześniej urażony faworyzowaniem przez Wacława II młodszego brata, zerwał przyjazne stosunki z przyrodnim bratem. Wkrótce spór przerodził się w otwartą wojnę, wydaną przez Henryka IX, która toczyła się w latach 1411-1414. Zażegnaniu konfliktu nie pomogły mediacje Wacława II, który usiłował przekonać księcia lubińskiego, że ma prawo rozdysponowywać swoim majątkiem według własnego uznania. Ostatecznie 16 marca 1413 r. Wacław zrezygnował z władzy nad Legnicą i oddał ją Ludwikowi II. Bratobójczą wojnę przerwał dopiero król Czech Wacław IV Luksemburski, który zakazał swoim wasalom prowadzenia dalszych walk. Bracia przy pomocy Wacława II zawarli pokój i wydali dokument o wzajemnym dziedziczeniu. Mieszkańcy księstwa legnicko-złotoryjskiego złożyli hołd obydwu książętom.
Ludwik II był ucestnikiem soboru w Konstancji; odwiedził też Granadę, Portugalię i Kastylię.
Ludwik II w 1419 dostał w dożywotnie władanie Karniów, a w 1427 przyłączył Strzelin. 
W 1413 zastawił Kluczbork, Wołczyn i Byczynę księciu oleśnickiemu Konradowi VII Białemu, które wykupił w 1420, ale następnie zastawił w 1434 książętom opolskim.
Ludwik II był założycielem rycerskiego stowarzyszenia o nazwie "Rudenband" (Związek Psów Gończych, można tłumaczyć też jako "Obroża Psa Gończego", taka była odznaka noszona przez jego członków), stowarzyszenie powstało w 1413 r., należeli do niego m.in. książęta Wacław II legnicki, Przemysł opawski, Jan żagański, Konrad Starszy oleśnicki i Konrad Młodszy oleśnicki. Książę Ludwik II był też członkiem założonego przez króla Węgier Zygmunta Luksemburczyka Zakonu Smoka.

</doc>
<doc id="1446095" url="https://pl.wikipedia.org/wiki?curid=1446095" title="Sotnia (oddział UPA)">
Sotnia (oddział UPA)



</doc>
<doc id="1446097" url="https://pl.wikipedia.org/wiki?curid=1446097" title="Rafael Gaúcho">
Rafael Gaúcho



</doc>
<doc id="1446100" url="https://pl.wikipedia.org/wiki?curid=1446100" title="Truskawkowe Ciastko (serial animowany 2003)">
Truskawkowe Ciastko (serial animowany 2003)

Truskawkowe Ciastko (oryg. , 2005–2010), serial animowany produkcji amerykańsko–kanadyjskiej z 2005 roku. II seria emitowana w Wieczorynce od 2 września 2008 roku.
Fabuła.
Główną bohaterką jest Truskawkowe Ciastko, dziewczynka pełna wigoru
i radości. W kolejnych odcinkach jej przygód widzowie uczestniczą m.in. w organizowaniu przyjęcia urodzinowego, w wycieczce na biegun północny, szukają wiosny i organizują Święto Miodu.
Wersja polska W Polska.
Wersja polska: TVP Agencja Filmowa
Reżyseria: Dorota Kawęcka
Dialogi: Ewa Plugar
Tłumaczenie: Maria Wojciechowska
Dźwięk i montaż: Jakub Milencki i Wojciech Kalinowski
Teksty piosenek: Wiesława Sujkowska i Andrzej Brzeski
Opracowanie muzyczne: Piotr Gogol
Kierownictwo produkcji: Monika Wojtysiak
Wystąpili:
i inni
Śpiewały: Katarzyna Łaska, Anna Sochacka, Anna Sztejner, Agnieszka Kunikowska, Magdalena Tul i inni

</doc>
<doc id="1446102" url="https://pl.wikipedia.org/wiki?curid=1446102" title="Rój (oddział UPA)">
Rój (oddział UPA)



</doc>
<doc id="1446105" url="https://pl.wikipedia.org/wiki?curid=1446105" title="Partia Postępowa Vermontu">
Partia Postępowa Vermontu

Partia Postępowa Vermontu (ang. "Vermont Progressive Party") – amerykańska partia polityczna założona w 1999, działająca w stanie Vermont o charakterze socjaldemokratycznym oraz socjalistyczno demokratycznym.
Historia.
Partia Postępowa Vermontu powstała na potrzeby kampanii wyborczej niezależnego kandydata Berniego Sandersa na burmistrza Burlington. Sam Sanders, wybrany do Izby Reprezentantów Stanów Zjednoczonych, a następnie do Senatu, nigdy oficjalnie nie wiązał się z Partią Postępową, ale właśnie wśród niej miał najwięcej zwolenników. Grupa jego zwolenników zorganizowała się jako Postępowa Koalicja na rzecz przyszłych wyborów.
Postulaty.
Program partii zawarty jest w 14 punktach:

</doc>
<doc id="1446107" url="https://pl.wikipedia.org/wiki?curid=1446107" title="Torre Agbar">
Torre Agbar

Torre Glòries – biurowiec wzniesiony w latach 2001-2004 na Plaça de les Glòries Catalanes w dzielnicy Poblenou w Barcelonie według projektu francuskiego architekta Jeana Nouvela. Oficjalne otwarcie biurowca miało miejsce w czerwcu 2005, zaś 16 września tego samego roku pracę w budynku oficjalnie zainaugurował król Hiszpanii Juan Carlos I. Nazwa Torre Agbar wywodzi się od nazwy przedsiębiorstwa będącego właścicielem obiektu, Grupo Agbar.
Cechy budynku.
Projektując biurowiec Jean Nouvel był zainspirowany - jak sam stwierdził w wywiadzie - górą Montserrat koło Barcelony i "jej fallicznym kształtem", jak i wyglądem tryskającego w górę gejzera. Kształt obiektu czyni go zresztą jednym z najpopularniejszych budynków w Barcelonie, posiadających wiele potocznych nazw wśród mieszkańców . Torre Agbar posiada łączną powierzchnię 30 tys. m² nadziemnych pomieszczeń biurowych, 3210 m² pomieszczeń technicznych oraz 8351 m² większych sal, w tym jednego audytorium. Obiekt wznosi się na wysokość 144 metrów, posiada 38 kondygnacji, w tym cztery podziemne. Czyni go to trzecim co do wielkości budynkiem w Barcelonie, za Torre Mapfre i Hotelem Arts. 
Torre Agbar wzniesiona jest ze zbrojonego betonu z fasadą pokrytą szkłem. W nocy całość jest podświetlona za pomocą 4000 świateł LED. Dodatkową cechą obiektu jest zespół urządzeń mierzących temperaturę i sterujących otwieraniem i zamykaniem okien według wskazań termometrów. Mechanizm ten ma na celu zaoszczędzenie energii potrzebnej normalnie na klimatyzowanie pomieszczeń. 

</doc>
<doc id="1446108" url="https://pl.wikipedia.org/wiki?curid=1446108" title="FC Honka">
FC Honka

FC Honka – fiński klub piłkarski założony w 1953 roku (jako Tapiola Espoo) z siedzibą w Espoo.
Historia.
Klub założony jako Tapiola Espoo w roku 1953 zmienił nazwę w 1975 roku na FC Honka. FC Honka prowadzi renomowane ośrodki kształcenia sportowego młodzieży w całej Finlandii i dla różnych grup wiekowych. Do 2005 roku klub uchodził za "wiecznego drugoligowca". Pod koniec lat 90 celem klubu była promocja z Ykkönen do Veikkausliiga jednak rok po roku nie udawało się. Na początku XXI wieku drużyna była bliska bankructwa, ale udało się ją uratować. Na początku 2005 roku klub przejęli Jouko Harjunpää i Jouko Pakarinen mający na celu wprowadzenie FC Honka do europejskiej piłki. W pierwszym roku kierowania drużyny przez parę Harjunpää-Pakarinen FC Honka wywalczyła z łatwością promocję do fińskiej ekstraklasy. Dotarła też do półfinału Pucharu Finlandii gdzie przegrała z FC Haka 0:1.
Obecny skład.
"Aktualny na 2 września 2019"

</doc>
<doc id="1446113" url="https://pl.wikipedia.org/wiki?curid=1446113" title="Partia Postępu Vermont">
Partia Postępu Vermont



</doc>
<doc id="1446115" url="https://pl.wikipedia.org/wiki?curid=1446115" title="Progressive Party of Vermont.">
Progressive Party of Vermont.



</doc>
<doc id="1446116" url="https://pl.wikipedia.org/wiki?curid=1446116" title="Iperyt (zespół muzyczny)">
Iperyt (zespół muzyczny)

Iperyt – polska grupa muzyczna wykonująca muzykę z pogranicza black i death metalu z wpływami industrialu. Zespół powstał w 2005 roku w Katowicach. Grupa powstała z inicjatywy muzyków występujących dotychczas w grupach Infernal War oraz Mastiphal. W swej twórczości grupa porusza takie zagadnienia jak śmierć, morderstwo czy ludobójstwo. Członkowie formacji zaprzeczają powiązaniom z ruchem NSBM.
Historia.
W 2005 roku nakładem wytwórni muzycznej Agonia Records ukazał się debiutancki minialbum grupy pt. "Particular Hatred". 7 listopada 2006 roku ponownie nakładem Agonia Records ukazał się pierwszy album grupy pt. "Totalitarian Love Pulse". Wydawnictwo zostało zarejestrowane w studiu Post Street wiosną 2005 roku, natomiast miksowanie i mastering zostały wykonane w gliwickim studiu HH.. Hellhound o twórczości zespołu wypowiedział się w następujący sposób:
W 2009 roku grupa przystąpiła do realizacji drugiego albumu pt. "No State of Grace". Płyta ukazała się 15 lutego 2011 roku nakładem Iperyt Productions w dystrybucji Witching Hour Productions.

</doc>
<doc id="1446117" url="https://pl.wikipedia.org/wiki?curid=1446117" title="Inne spojrzenie">
Inne spojrzenie

Inne spojrzenie (węg. "Egymásra nézve") – węgierski film fabularny w reżyserii Károlya Makka zrealizowany w 1982. Jest ekranizacją powieści Erzsébet Galgóczi i pierwszym w kinematografii Europy Wschodniej filmem podejmującym temat kobiecej miłości homoseksualnej. Uchodzi też za jeden z najlepszych o tej tematyce, jakie kiedykolwiek powstały. Zagrały w nim dwie polskie aktorki: Grażyna Szapołowska i Jadwiga Jankowska-Cieślak. Rola Jankowskiej-Cieślak w tym filmie przyniosła jej nagrodę aktorską na Festiwalu Filmowym w Cannes.
Opis fabuły.
Akcja rozgrywa się tuż po węgierskich wydarzeniach 1956 r. Eva i Livia spotykają się w redakcji gazety. Eva jest dziennikarką, niepokornym krytykiem ustroju, z tego powodu przez dwa lata nie mogła dostać pracy w swoim zawodzie. Jest też lesbijką. Gdy wreszcie udaje się jej znaleźć pracę, jest to redakcja państwowej gazety „Prawda”. Otrzymuje biurko w jednym pokoju z Livią, żoną oficera.
Mimo że Livia jest heteroseksualna, coś jednak pociąga ją w Evie, która skrycie się w niej podkochuje. Livia próbuje bronić się przed nieznanym jej uczuciem, odpycha Evę od siebie i przyciąga. W końcu pojawia się prawdziwy romans i być może szansa na wspólną przyszłość. Mąż Livii, gdy dowiaduje się o tym związku, nie jest w stanie opanować zazdrości i służbowym pistoletem rani żonę. Livia odtrąca Evę i rezygnuje z tragicznej miłości. Eva postanawia przedostać się przez granicę, a gdy zatrzymuje ją patrol graniczny, woli umrzeć niż zostać aresztowana.
Realizacja i oddźwięk filmu.
Polskie aktorki nie zagrały w tym filmie przypadkowo. W Polsce trwał stan wojenny i bojkot państwowej telewizji prowadzony przez aktorów; zaś z drugiej strony żadna węgierska aktorka nie ośmieliła się zaangażować do filmu Károlya Makka. Międzynarodowy sukces Jankowskiej-Cieślak był niewygodny dla ówczesnych władz Polski – zdymisjonowały one dyrektora Teatru Dramatycznego Gustawa Holoubka i rozbiły zespół aktorski, w którym grała aktorka. Dla środowiska polskich lesbijek film stał się kultowy.
Nagroda w Cannes mogła być dla Jadwigi Jankowskiej-Cieślak wstępem do międzynarodowej kariery. Do aktorki nie napływały jednak żadne propozycje. Myślała, że żaden producent się nią wtedy nie zainteresował. Wiele lat później okazało się, że Film Polski – jedyna w PRL instytucja, która była uprawniona do kontaktowania zagranicznych twórców z polskimi – był wręcz zasypywany listami i telefonami z propozycjami dla aktorki. Odgórnie blokowano wszystkie te informacje, a propozycje trafiały do kosza.
Najodważniejsza scena erotyczna filmu zagrana została częściowo z wykorzystaniem dublerki.
Obsada.
Ponadto w węgierskim dubbingu:

</doc>
<doc id="1446119" url="https://pl.wikipedia.org/wiki?curid=1446119" title="Progressive Party of Vermont">
Progressive Party of Vermont



</doc>
<doc id="1446126" url="https://pl.wikipedia.org/wiki?curid=1446126" title="Iperyt (ujednoznacznienie)">
Iperyt (ujednoznacznienie)



</doc>
<doc id="1446127" url="https://pl.wikipedia.org/wiki?curid=1446127" title="Psittacosaurus">
Psittacosaurus



</doc>
<doc id="1446128" url="https://pl.wikipedia.org/wiki?curid=1446128" title="Baszta Prochowa we Lwowie">
Baszta Prochowa we Lwowie

Baszta Prochowa () – trzykondygnacyjna budowla z piaskowca, położona po wewnętrznej stronie murów obronnych, stanowiąca część systemu fortyfikacji Lwowa, wzniesiona w latach 1554–1556.
Przed wybudowaniem w XVII w. arsenału miejskiego służyła do magazynowania prochu (w czasie wojny), zaś w czasach pokoju przechowywano w niej zboże. Była pokryta słomianym dachem, by w razie wybuchu zgromadzonego w niej prochu nie zostały zniszczone jej grube ściany. Była osiemnastą z kolei basztą miejską z ogólnej liczby 23 baszt utrzymywanych i bronionych przez poszczególne cechy rzemieślników. W 1648 r. mało brakowało aby od kuli wystrzelonej z okna baszty przez mieszczanina Ubaldiniego zginął Bohdan Chmielnicki. W czasie wojny północnej przez pobliską Furtę Bosacką Szwedzi wtargnęli do miasta, do tej pory (od 1353) – niezdobytego przez najeźdźców. W czasach austriackich był tu magazyn mundurów wojskowych. Od XIX w. przed wejściem do baszty stoją dwa marmurowe lwy, od 1959 mieści się w niej Dom Architekta.

</doc>
<doc id="1446129" url="https://pl.wikipedia.org/wiki?curid=1446129" title="131 Eskadra IAF">
131 Eskadra IAF

131 Eskadra ("Żółty Ptak") – ciężka transportowa eskadra Sił Powietrznych Izraela, bazująca w Newatim w Izraelu.
Historia.
Eskadra została sformowana w październiku 1973 i składała się z 12 samolotów transportowych C-130E Hercules, do których dołączyły samoloty transportowe w wersji C-130H Hercules i 2 latające cysterny KC-130H Hercules. 
4 lipca 1976 samoloty ze 131 Eskadry przeprowadziły jedną z najbardziej niebezpiecznych misji. Samoloty transportowe C-130 Hercules eskortowane przez myśliwce F-4 Phantom przewiozły izraelskich komandosów do portu lotniczego Entebee w Ugandzie, gdzie odbito z rąk terrorystów zakładników porwanego francuskiego samolotu Airbus A300 linii Air France (248 pasażerów na pokładzie) lecącego z Aten do Paryża. Była to Operacja Entebbe.
25 sierpnia 2008 wszystkie samoloty transportowe i latające cysterny zostały przeniesione z bazy lotniczej Lod do Newatim.
Wyposażenie.
Na wyposażeniu 131 Eskadry znajdują się następujące samoloty:

</doc>
<doc id="1446130" url="https://pl.wikipedia.org/wiki?curid=1446130" title="Religia Awarów">
Religia Awarów

Religia Awarów – zespół wierzeń wyznawanych przez plemiona tworzące Kaganat Awarów, noszący cechy charakterystyczne dla środkowoazjatyckiego szamanizmu. Ze względu na szczupłość danych pisanych wiedza o religii Awarów pochodzi głównie ze znalezisk archeologicznych i badań porównawczych.
Panteon.
Mamy jedynie śladowe wiadomości na temat panteonu awarskiego. W relacji Ewagriusza, autora "Żywota św. Pankracego" jeńcy awarscy mieli rzec: "My czcimy jako bóstwa wizerunki wszelkiego rodzaju czworonogów, ogień i wodę i nasze miecze". Trudno przede wszystkim ocenić czy jest to autentyczna wypowiedź, czy synteza obserwacji bizantyjskich na temat religii Awarów. Domyślać się z niej można rozbudowanego kultu bóstw opiekuńczych oraz miejsc i przedmiotów związanych z kultem przodków. Bóstwa wyobrażano w postaci zwierząt – mitologicznych przodków rodów, czczono niebo, księżyc i żywioły – w tym wodę i ogień. Według Ewagriusza Awarowie posiadali plastyczne wizerunki swoich bóstw. W czasie bitwy wystawiali idole w kierunku wojsk bizantyjskich w nadziei przechylenia zwycięstwa na swoją stronę. Przy takim idolu kagan składał też przysięgę księciu Longobardów Pechtaritowi.
Szamanizm.
Kult przodków i wiara w tego rodzaju bóstwa opiekuńcze wskazuje na system wierzeń charakterystyczny dla środkowoazjatyckiego szamanizmu. Jego wykład znajduje się na datowanym na okres wczesnoawarski kościanym puzdrze z Morkina. Na rytach puzdra przedstawiony został trójpoziomowy podział świata upostaciowany w obrazie kosmicznego drzewa. Jego korzenie wrastają w świat podziemny, pień – świat środkowy stanowi siedzibę ludzi, a 9 konarów sięga górnego świata. Drabina oparta o drzewo służy szamanowi do komunikacji pomiędzy światem żywych, światem przodków i bóstwami opiekuńczymi.
Szamani.
Każdy ród miał swego szamana, który interweniował w sytuacjach codziennego życia, gdy ingerencja „górnego świata” lub kontakt z duchami przodków były szczególnie niezbędne. Szamani (którymi były również kobiety) nie tworzyli wyodrębnionego stanu kapłańskiego, chociaż istniał u Awarów szaman naczelny zwany bookolabrasem – odpowiedzialny za sprawy wagi państwowej. Bookolabras posiadał własną gepidzką służbę – być może wskutek kontaktu ze społeczeństwami posiadającymi wyodrębniony stan kapłański. Źródła bizantyjskie informują o konflikcie bookolabrasa z kaganem (podobno z powodu zbytniej poufałości szamana z haremem władcy) i jego ucieczce na ziemie Cesarstwa. Ponawiane przez kagana prośby o jego wydanie niekoniecznie świadczą tylko o chęci zemsty, w państwie zabrakło bowiem nagle pośrednika zapewniającego poparcie bóstw i duchów opiekuńczych. Szamani byli też lekarzami w swojej społeczności. W trakcie prac archeologicznych znaleziono nawet proste narzędzia chirurgiczne z brązu: skalpele i czerpaczek – sitko. Grzegorz z Tours informuje w swej "Kronice" o działalności magicznej szamana, który wywołał burzę w czasie bitwy, co przesądziło o zwycięstwie Awarów.
Magia.
Działalność magiczna stanowiła nieodłączną część codzienności lub też wiązała się ze specjalnymi okazjami. Na co dzień Awarowie nosili przeciw czarom i urokom amulety: pojedyncze kły świni, wilka, dzika, którym przypisywano specyficzne właściwości w zależności od rodzaju zwierzęcia. Oprócz tego znaleziono amulety w formie zawieszek solarnych i lunarnych, miniaturowe narzędzia, groty strzał scytyjskich. Amulety nosiły szczególnie dzieci. Odnaleziono groby dziewczynek z naszyjnikami wykonanymi z kilkunastu długich kości zająca. W Azji Centralnej zająca uważano za zwierzę szamańskie i wiązano z księżycem. Jeszcze bardziej rozpowszechniona była wiara w magiczne właściwości kury domowej. U ludów koczowniczych wiązała się ona ściśle z kilkupiętrową wizją świat i była przedstawiana przy drzewie kosmicznym. U Awarów dosyć często składano ją na ofiarę dla zmarłych, podobnie jak gęś. Na cmentarzyskach awarskich często odkrywano również skorupki jaj kurzych lub gęsich malowanych i zdobionych wydrapywaniem.
Obyczaje pogrzebowe.
Zmarłych Awarzy chowali w pozycji wyprostowanej. Dla wczesnego okresu jest poświadczony obrzęd całopalenia konia wojownika wraz z uprzężą charakterystyczny dla wschodniej Azji, który potem zanika. Uroczystościom pogrzebowym towarzyszyło palenie ognisk, pozostałości po ogniskach zsypywano do grobu. Zwłoki zmarłego owijano w całun. Chowano go w stroju, z ozdobami, przedmiotami codziennego użytku, mężczyzn z bronią. Do grobu składano jadło: mięso, drób, jajka, napoje we flaszkach. Kagan Bajan po śmierci 7 synów, którzy zmarli od zarazy odprawiał 11-dniową żałobę w obozie pod Driziperą. Trudno ocenić czy była to okres zwyczajowo przyjęty czy podyktowany tak ogromną stratą.
Wiara w życie pozagrobowe.
Awarowie wierzyli w ingerencję zmarłych w życie ludzi żywych i to zarówno złośliwą jak i opiekuńczą. Wiara w życie pozagrobowe u Awarów ma kilka aspektów:
Chrześcijaństwo wśród Awarów.
Przyjęcie chrześcijaństwa przez Awarów nastąpiło wraz z upadkiem ich państwa. Na terenach kaganatu istniała jednak już w VI wieku, przynajmniej do 630 roku, enklawa zromanizowanej ludności chrześcijańskiej. Społeczność ta zamieszkiwała nad Balatonem i miała nawet chrześcijańską bazylikę. Spore grupy chrześcijan istniały również wśród zamieszkujących kaganat Gepidów.
Awarowie zaczęli przyjmować chrzest w wielkiej liczbie pod koniec VIII wieku. Na przełomie 795 i 796 roku zgłosił się do obozu Karola Wielkiego tudun awarski z chęcią ochrzczenia się wraz z poddanymi. Zimą przybył na dwór w Akwizgranie i został ochrzczony. Niewątpliwie jego motywacje były także polityczne. W kaganacie przybierała na sile rywalizacja polityczna pomiędzy książętami i tugun mógł liczyć, że decyzja ta wzmocni jego pozycję.
Działalność Karola Wielkiego zmierzała jednak do podporządkowania ziem awarskich, a co za tym idzie do ich włączenia do frankońskiej organizacji kościelnej. Radził nad tym zwołany w 796 roku synod biskupów w nieokreślonym bliżej miejscu nad Dunajem, być może na zachodnich terytoriach kaganatu. W 798 roku biskup Salzburga, Arno został mianowany arcybiskupem i miał się zająć budowaniem struktury kościelnej na północ od Drawy. Biskupem misyjnym został Deodoricus. Działalność misyjna uległa zakłóceniu z powodu wybuchu powstania w 802 roku. Po jego stłumieniu w 803 roku do arcybiskupstwa Salzburga zostały włączone tereny po Balaton i Rabę. W 805 roku w rzece Fisha został ochrzczony kagan awarski, który przyjął imię Abrahama. Trudno wobec fragmentaryczności danych stwierdzić cokolwiek pewnego o motywach jego decyzji. Trudno też wobec zniknięcia Awarów ze sceny dziejów stwierdzić jaki był przebieg i owoce prowadzonej wśród nich działalności misyjnej.

</doc>
<doc id="1446134" url="https://pl.wikipedia.org/wiki?curid=1446134" title="Kukl">
Kukl



</doc>
<doc id="1446135" url="https://pl.wikipedia.org/wiki?curid=1446135" title="Goetheanizm">
Goetheanizm

Goetheanizm oznacza całościowo zorientowaną metodykę nauki, określenie to jest powszechnie stosowane w antropozofii oraz w pedagogice waldorfskiej. Działalność badawcza według goetheanizmu dąży do połączenia metod doświadczalnych z holistycznym pojmowaniem świata.
Jako paradygmatyczne uzasadnienie takiej metodyki są wykorzystywane prace naukowe Johanna Wolfganga von Goethego (1749-1832). Podstawy teoretyczne goetheanizmu opracował Rudolf Steiner jako wydawca i komentator przyrodniczych prac naukowych Goethego (1883–1897) oraz jako autor pracy "Teoria poznania w światopoglądzie Goethego" ("Erkenntnistheorie der Goetheschen Weltanschauung") (1886).
Goethe jako przyrodnik i epistemolog.
Konrad Rudnicki objaśniał metodykę Goethego jak następuje:
"Johann Wolfgang von Goethe uważany jest przede wszystkim za poetę, który oprócz tego opublikował pewne rozprawy naukowe. Natomiast sam twórca uważał się za przyrodnika, który w wolnym czasie pisuje wiersze. Większość prac naukowych Goethego to drobne przyczynki. Najważniejszymi okazały się jednak nie wyniki jego prac, ale metodyka, którą stosował i stojąca w jej tle metodologia oparta na zupełnie odmiennie ustawionej teorii poznania. Współcześni goetheaniści to naukowcy pracujący w oparciu o te idee i posługujący się w badaniach nie tylko kryterium użyteczności (paradygmaty!), ale również prawdziwości."
Fenomeny podstawowe.
Wyjaśnianie naukowe w sensie goetheanistycznym według K. Rudnickiego, "polega na sprowadzaniu złożonych postrzeżeń, obserwowanych zjawisk do tak zwanych fenomenów podstawowych, które mogą, choć nie muszą należeć do dziedziny zjawisk zmysłowych. Poszukiwanie najprostszych zjawisk i rozkładanie na nie zjawisk bardziej skomplikowanych jest uważane przez goetheanistę za istotę pracy naukowej we wszelkich dziedzinach."

</doc>
<doc id="1446136" url="https://pl.wikipedia.org/wiki?curid=1446136" title="Wiktar Hanczarenka">
Wiktar Hanczarenka

Wiktar Michajławicz Hanczarenka (biał. Віктар Міхайлавіч Ганчарэнка, ros. Виктор Михайлович Гончаренко, ur. 10 czerwca 1977 w Chojnikach) – białoruski piłkarz i trener piłkarski.
Kariera piłkarska.
Wychowanek szkoły sportowej w Chojnikach i RWAR Mińsk.
Występował na pozycji obrońcy w RWAR Mińsk i w BATE Borysów.
W barwach BATE zdobył tytuł Mistrza (1999, 2002) i Wicemistrza Białorusi (1998, 2000). Karierę zawodniczą zakończył z powodu kontuzji.
Kariera trenerska.
W 2004 ukończył studia w Państwowej Akademii Kultury Fizycznej w Mińsku.
W latach 2004-2006 pracował jako trener rezerw BATE Borysów. 13 listopada 2007 objął funkcję pierwszego trenera. W sezonie 2008/2009 wywalczył z BATE awans do rundy grupowej Ligi Mistrzów.
W październiku 2013 roku został trenerem rosyjskiego Kubaniu Krasnodar, ale już w 2014 roku pożegnał się z tym klubem.
W 2015 roku został trenerem rosyjskiego Uralu Jekaterynburg, ale jeszcze w tym samym roku odszedł z klubu, aby zostać asystentem trenera Leonida Słuckiego w CSKA Moskwa.
W 2016 roku został trenerem FK Ufa, skąd odszedł w grudniu 2016 roku do CSKA Moskwa, zostając pierwszym trenerem drużyny. W marcu 2021 został zwolniony z tej posady, bo słabym starcie rundy wiosennej.
Od kwietnia 2021 roku Białorusin jest trenerem FK Krasnodar.
Sukcesy.
Piłkarz.
BATE Borysów
Trener.
BATE Borysów
CSKA Moskwa

</doc>
<doc id="1446141" url="https://pl.wikipedia.org/wiki?curid=1446141" title="Con-ro">
Con-ro



</doc>
<doc id="1446142" url="https://pl.wikipedia.org/wiki?curid=1446142" title="Młoda Ekstraklasa (2008/2009)">
Młoda Ekstraklasa (2008/2009)

Młoda Ekstraklasa 2008/2009 (oficjalny skrót MESA) – drugi sezon ligowych rozgrywek piłkarskich, przeznaczonych dla drużyn młodzieżowych. Zainaugurowany został meczem GKS-u Bełchatów z Lechem Poznań (2:0), a zakończony 29 maja, kiedy to wszystkie drużyny zaczęły swoje mecze o tej samej godzinie. Mistrzem został Ruch Chorzów.
Opis rozgrywek.
Organizatorem zmagań jest Ekstraklasa SA oraz PZPN, a zwycięzca rywalizacji uhonorowany zostanie oficjalnym tytułem „Mistrza Młodej Ekstraklasy”. Kadry zawodnicze poszczególnych ekip składają się z piłkarzy urodzonych po 1 stycznia 1987, jednak nie młodszych niż 16 lat (kategoria junior starszy). Regulamin rozgrywek dopuszcza jednak możliwość zgłoszenia do drużyny kadry do trzech zawodników przekraczających górną granicę wiekową (21 lat).

</doc>
<doc id="1446144" url="https://pl.wikipedia.org/wiki?curid=1446144" title="Ulster Rugby">
Ulster Rugby

Ulster Rugby (wym. ) – irlandzki zespół rugby z prowincji Ulster założony w 1879 r. Drużyna reprezentuje cały region na arenie krajowej i międzynarodowej. Największe sukcesy to zwycięstwa w Pucharze Heinekena i Lidze Celtyckiej.
Stadion.
Klub rozgrywa swoje mecze na Kingspan Stadium o pojemności 18 000 miejsc. Stadion przeszedł gruntowną modernizację w roku 2012, podczas której dostawiono 3 nowe trybuny. Nazwa pochodzi od głównego sponsora drużyny firmy Kingspan. Stadion do roku 2014 nazywał się Ravenhill Stadium, kiedy to podpisano 10-letnią umowę sponsorską na prawa do nazwy stadionu.

</doc>
<doc id="1446146" url="https://pl.wikipedia.org/wiki?curid=1446146" title="Drenaż ssący">
Drenaż ssący



</doc>
<doc id="1446149" url="https://pl.wikipedia.org/wiki?curid=1446149" title="Drenaż opłucnej">
Drenaż opłucnej



</doc>
<doc id="1446150" url="https://pl.wikipedia.org/wiki?curid=1446150" title="Marcin Siennik">
Marcin Siennik

Marcin Siennik, inne formy nazwiska: "Heuwrecher, Pelczman" (ur. I połowa wieku XVI, zm. 1588 w Krakowie) – wydawca polskich druków przyrodniczych, tłumacz z języków niemieckiego i łacińskiego. Botanik, twórca ponad 800 polskich nazw roślin.
Życiorys.
Urodził się w rodzinie mieszczańskiej. Uczęszczał do szkół w Krakowie. Nie studiował medycyny (nie posiadał stopnia naukowego), ani nie kończył kursów aptekarskich. Znał język niemiecki, polski, hebrajski i łacinę. W roku 1565 mieszkał na przedmieściu Krakowa – Garbary. Około roku 1568 pracował w kopalniach olkuskich. Pracował jako pełnomocnik różnych osób przed urzędami oraz jako tłumacz dzieł z łaciny i niemieckiego. W roku 1578 wybrany został ławnikiem Garbar. W latach 1583-1587 przebywał w więzieniu za długi. W roku 1588 procesował się z księgarzem krakowskim Stefanem Riche. Niedługo potem zmarł (według Estreichera około roku 1588).

</doc>
<doc id="1446156" url="https://pl.wikipedia.org/wiki?curid=1446156" title="Żupania karlowacka">
Żupania karlowacka

Żupania karlowacka (chorw. "Karlovačka županija") – komitat w środkowej części Chorwacji ze stolicą w Karlovacu. Graniczy ze Słowenią i Bośnią i Hercegowiną. W 2011 roku liczył 128 899 mieszkańców.
Podział administracyjny.
Żupania karlowacka jest podzielona na następujące jednostki administracyjne:

</doc>
<doc id="1446157" url="https://pl.wikipedia.org/wiki?curid=1446157" title="Kandich">
Kandich

Kandich – poseł awarski do Konstantynopola w 558 roku i prawdopodobnie w 561 roku.
W 557 roku Awarowie wyparci z Azji przez Turkutów przybyli w rejon północnego Kaukazu i zawarli sojusz z Alanami zagrożonymi przez huńskie plemię Barsilów. Wódz Alanów Sarozjusz umożliwił Awarom kontakt z bizantyńskim dowódcą w Lazice Justynem. Kandich stanął najpierw przed Justynem. Uciekający przed Turkutami Awarowie chcieli ziemi, na której mogliby się osiedlić. Ponieważ zagadnienie przekraczało kompetencje dowódcy, który wiedział, że nie idzie w tym wypadku o zwykły incydent graniczny, odesłał posłów do Konstantynopola. W styczniu 558 roku poselstwo awarskie pod przewodnictwem Kandicha przybyło do stolicy Bizancjum. Przybyli wzbudzili w Konstantynopolu sensację swym egzotycznym wyglądem, zwłaszcza długimi warkoczami, noszonymi na sposób chiński. Kandich przedstawił cesarzowi biznatyńskiemu Justynianowi prośbę o przyznanie Awarom ziem na osiedlenie się i uznanie ich za sprzymierzeńców, co w praktyce wiązało się również z wypłatą subwencji. Pragnąc wywrzeć na posłach jak największe wrażenie Justynian przyjął ich z pełnym ceremoniałem. Po długich pertraktacjach cesarz zgodził się uznać Awarów za sprzymierzonych, ale na razie nie przydzielił im w granicach Cesarstwa żadnych ziem na osiedlenie. Kandich powrócił z odpowiedzią cesarską i bogatymi darami na Kaukaz. 
Nakłonieni darami przez cesarza Awarowie podbili plemiona huńskie: Barsilów mieszkających między Morzem Kaspijskim a Kubaniem i Sabirów zamieszkałych na prawym brzegu Wołgi. Potem już zupełnie niezależnie od oczekiwań cesarskich podbili również Utigurów i Kutigurów oraz najechali słowiańskich Antów. W 561 roku Bizantyjczycy osiedlili ich na północ od Dunaju jako kordon obronny przed najazdami słowiańskich Sklawinów.
W tym samym 561 roku kagan awarski Bajan wysłał do Konstantynopola kolejne poselstwo z żądaniem zezwolenia na osiedlenie się Awarów na ziemiach Cesarstwa, na południe od Dunaju w Dobrudży. Tym razem poselstwo było o wiele trudniejsze. Awarowie dali się już poznać jako niepewni sprzymierzeńcy, a ziemie o które prosił kagan leżały zbyt blisko ludnych terenów, z których Cesarstwo werbowało swoich najlepszych żołnierzy. Justynian grał więc na zwłokę. Bajan tymczasem stracił cierpliwość i nie mogąc uzyskać o co prosił, postanowił wziąć to siłą. Dowódca wojsk trackich - przeniesiony z Laziki Justyn – dowiedział się o tych planach przez swoich szpiegów i ostrzegł cesarza. Justynian przetrzymał posłów do czasu umocnienia przeprawy przez Dunaj i ściągnięcia na rzekę floty. Kiedy posłów wreszcie wypuszczono Justyn nalegał, żeby odebrać im jeszcze broń zakupioną w Konstantynopolu.

</doc>
<doc id="1446158" url="https://pl.wikipedia.org/wiki?curid=1446158" title="Leinster Rugby">
Leinster Rugby

Leinster Rugby (wym. ) – irlandzki zespół rugby z prowincji Leinster założony w 1875 r. Drużyna reprezentuje cały region na arenie krajowej i międzynarodowej. Największe sukcesy to triumfy w European Rugby Champions Cup i w lidze Pro14.
Historia.
Reprezentacja Leinster w rugby powstała w 1875 r. Miała razem z trzema innymi reprezentacjami występować w mistrzostwach Irlandii. Kiedy w 1995 rugby zaczęło się przekształcać w sport zawodowy Leinster rugby zostało jednym z czterech profesjonalnych zespołów w Irlandii. Tego samego roku w Europie rozpoczęły się rozgrywki Pucharu Heinekena. Od pierwszej edycji drużyna z Leinster występuje w nich nieprzerwanie. W sezonie 2001/2002 Leinster wygrało pierwszy sezon Ligi Celtyckiej. W kolejnych sezonach największym osiągnięciem był półfinał Pucharu Heinekena w 2006. Sezon 2007/2008 przyniósł zespołowi drugie mistrzostwo Ligi Celtyckiej. W sezonie 2008/2009 zespół odniósł sukces awansując po raz pierwszy do finału Pucharu Heinekena. 23 maja 2009 roku na Murrayfield Stadium drużyna Leinster pokonała Leicester Tigers 19:16. Puchar Heinekena Leinster zdobyło jeszcze dwukrotnie: w 2011 i 2012, a w 2012 i 2013 zwyciężało w lidze Pro12. W 2018 osiągnęło podwójny sukces: zwyciężyło w European Rugby Champions Cup oraz w lidze Pro14.
Stadion.
Klub rozgrywa swoje mecze na stadionie RDS Arena, w przypadku meczów o większą stawkę klub przenosi się na Aviva Stadium. Do roku 2007 klub rozgrywał swoje mecze na Donnybrook Stadium jednak jego pojemność (6 000 kibiców) jest zbyt mała aby rozgrywać mecze dlatego zazwyczaj służy do rozgrywania meczów drużyn amatorskich bądź spotkań w ramach British &amp; Irish Cup .

</doc>
<doc id="1446168" url="https://pl.wikipedia.org/wiki?curid=1446168" title="Stefan Falimirz">
Stefan Falimirz

Stefan Falimirz znany też jako "Falimierz" (żył w 1. poł. XVI wieku) – botanik i lekarz, dworzanin wojewody podolskiego Jana Tęczyńskiego, tłumacz i redaktor.
Życiorys.
Falimirz pochodził z Rusi. Służył na dworze wojewody podolskiego Jana Tęczyńskiego w Kraśniku.
Twórczość.
Pracy nad swym dziełem podjął się na skutek zachęty drukarza krakowskiego Floriana Unglera oraz rajcy krakowskiego Hieronima Spiczyńskiego, swego dobroczyńcy. Autor pierwszego polskiego zielnika wydanego w 1534 w Krakowie – „Hortus sanitatis, O ziolach i o mocy ich”. Dzieło było parokrotnie wznawiane.

</doc>
<doc id="1446179" url="https://pl.wikipedia.org/wiki?curid=1446179" title="Kureń (oddział kozacki)">
Kureń (oddział kozacki)

Kureń – jednostka organizacyjna wojska Kozaków zaporoskich.
Pierwotnie złożona z Kozaków zamieszkujących we wspólnej kurnej chacie, zwanej "kureniem", na obszarze Siczy Zaporoskiej. Później określenie to przeniesiono na nazwę najmniejszej jednostki bojowej. Kureń był początkowo częścią pułku, dopiero po reformie administracyjnej z połowy XVII wieku, gdy utworzono sotnie, odpowiadał kozackiemu pułkowi.
Nazwa pochodzi od mongolskiego wyrazu kürijen, który oznaczał koło, krąg, obozowisko złożone z większej liczby jurt ustawionych w krąg i odnosił się również do oddziału mongolskiego o różnej liczebności, prawdopodobnie ponad 2000 wojowników.

</doc>
<doc id="1446180" url="https://pl.wikipedia.org/wiki?curid=1446180" title="Marcin z Urzędowa">
Marcin z Urzędowa

Marcin z Urzędowa inna forma nazwiska: "Urzędów", (ur. ok. 1500 w Urzędowie Lubelskim, zm. 22 czerwca 1573 w Sandomierzu) – polski botanik, zielarz, lekarz i ksiądz. 
Życiorys.
Syn mieszczanina Szymona. Studia (rozpoczęte w roku 1517) ukończył na Akademii Krakowskiej na Wydziale Nauk Wyzwolonych, gdzie został bakałarzem (1521), w następnych latach uzyskał tytuł magistra (1525) i docenta. Tam też wykładał przez niemal 10 lat (1525–1534). W roku 1529 został przełożonym Kolegium Mniejszego, a w roku 1532 pełnił funkcję dziekana wydziału. Podjął również naukę na kierunku medycyna. W tym celu w roku 1534 wyjechał do Padwy, gdzie w roku 1538 uzyskał stopień doktora medycyny. Podróżował po Węgrzech i Szwajcarii.
Po powrocie do Polski w 1544 roku otrzymał posadę proboszcza w Urzędowie oraz dodatkowo w Modliborzycach. W tym czasie został nadwornym lekarzem hetmana Jana Tarnowskiego. W roku 1563 zrezygnował z probostwa w Modliborzycach. W tym samym roku uzyskał godność kanonika w kolegiacie sandomierskiej. Prawdopodobnie był lekarzem sandomierskiego szpitala Św. Ducha. Zmarł w Sandomierzu, gdzie został pochowany w kaplicy kolegiaty sandomierskiej.
Twórczość.
Jako jeden z pierwszych napisał w latach 1543–1553 dzieło "Herbarz Polski to jest o przyrodzeniu ziół i drzew rozmaitych i inszych rzeczy do lekarstw należących księgi dwoje". Ilustrowana encyklopedia z zakresu botaniki i medycyny została wydana dopiero po jego śmierci w Krakowie w roku 1595. Zawierała wiadomości z zakresu występujących w Polsce roślin, zwierząt i minerałów.

</doc>
<doc id="1446181" url="https://pl.wikipedia.org/wiki?curid=1446181" title="Żupania vukowarsko-srijemska">
Żupania vukowarsko-srijemska

Żupania vukowarsko-srijemska (chorw. "Vukovarsko-srijemska županija") – komitat położony we wschodniej części Chorwacji. Obejmuje wschodnią Slawonię i zachodni Srem. Jego stolicą jest Vukovar. W 2011 roku liczył 179 521 mieszkańców.
Podział administracyjny.
Żupania vukowarsko-srijemska jest podzielona na następujące jednostki administracyjne:

</doc>
<doc id="1446184" url="https://pl.wikipedia.org/wiki?curid=1446184" title="Biofiltrator">
Biofiltrator



</doc>
<doc id="1446188" url="https://pl.wikipedia.org/wiki?curid=1446188" title="Chop Socky Chooks">
Chop Socky Chooks



</doc>
<doc id="1446190" url="https://pl.wikipedia.org/wiki?curid=1446190" title="Sci-Fi Channel">
Sci-Fi Channel



</doc>
<doc id="1446192" url="https://pl.wikipedia.org/wiki?curid=1446192" title="Ogranicznik (programowanie)">
Ogranicznik (programowanie)

Ogranicznik – w programowaniu element składni określonego języka programowania, służący do wyodrębniania w kodzie źródłowym określonego elementu: jednostki leksykalnej, instrukcji lub bloku.
Funkcje ogranicznika.
Ogranicznik jest elementem składni konkretnego języka programowania umożliwiającym wyodrębnianie z kodu źródłowego, który jest na podstawowym poziomie ciągiem znaków alfabetu danego języka, pewnych elementów lub bloków, mających zdefiniowane w języku znaczenie i interpretację. Ogranicznik może być separatorem lub ogranicznikiem o funkcji wyodrębniania jednostek tekstu uszeregowanych na wyższym poziomie abstrakcji niż pojedyncza jednostka leksykalna, wyodrębniając takie elementy jak instrukcje proste, złożone czy bloki, sekcje, moduły itp., a także jednostek leksykalnych złożonych.
Obrazowo, w dużym uproszczeniu można rolę ograniczników porównać do nawiasów lub znaków interpunkcyjnych i akapitów.
Rodzaje ograniczników.
Można wyróżnić następujące rodzaje ograniczników:
Występowanie, bądź nie, danego ogranicznika w określonym języku programowania zależy od specyfiki składni rozpatrywanego języka.
Ograniczniki.
Separator.
Separatory to rodzaj ograniczników rozdzielających jednostki leksykalne. Typowym przykładem separatorów są białe znaki jak spacja, znaki nowej linii, tabulacja itp.
Ograniczniki instrukcji.
Ograniczniki instrukcji służą do wyodrębniania większych jednostek – zdań języka programowania – zapisanych w kodzie źródłowym. Do wyodrębniania instrukcji prostych stosuje się zwykle jedno z dwu rozwiązań:
Do wyodrębniania instrukcji złożonych służą specjalne symbole lub słowa kluczowe:
Ograniczniki bloków wyznaczają największe części kodu jak cały program, moduł, podprogram, pakiet i inne specyficzne dla określonego języka, np. moduł w Turbo Pascal : codice_5; słowo (podprogram) w Forth : codice_6; w Lisp: codice_7 .
Ogranicznik literału złożonego.
Literały złożone składają się w typowym przypadku, z ciągu pewnych literałów prostych. Początek takiego ciągu wyznacza ogranicznik otwierający, a koniec organicznik zamykający. Specyfika danego literału decyduje o tym czy w takim ciągu – liście literałów prostych wymagane jest stosowanie separatorów listy, czy też nie:
Ogranicznik specyfikacji parametrów i argumentów.
Specyfikacja parametrów występuje w nagłówku lub prototypie podprogramu, natomiast argumentów w instrukcji wywołania lub w wywołaniu funkcji w wyrażeniu, po identyfikatorze podprogramu. Najczęściej dla obu specyfikacji stosuje się te same ograniczniki w postaci nawiasów okrągłych ( ..), np. write('wynik=',result);
Ogranicznik specyfikacji indeksów.
Ograniczniki specyfikacji indeksów dla struktur takich jak tablice, listy itp., zapisuje się zwykle po identyfikatorze danej struktury, ujęte w odpowiednie nawiasy. Do najczęściej stosowanych rozwiązań należą:
W niektórych językach czy systemach obliczeniowych, stosuje się inne nietypowe rozwiązania, np.
Ogranicznik komentarzy.
Komentarze zapisywane są w zależności od rodzaju komentarzy zastosowanych w języku, albo jako komentarze blokowe, które wymagają symbolu otwierającego (np. /* w języku C, C++, PL/I; { w języku Pascal) i symbolu zamykającego (np. */ w języku C, C++, PL/I; } w języku Pascal), albo jako komentarze liniowe w którym ograniczniki otwierające zapisuje się w postaci symbolu (np. // w C++), a koniec komentarza jako znak nowej linii.
Nawiasy w wrażeniach.
Większość uniwersalnych języków programowania umożliwia zapis wyrażeń w postaci wrostkowej. Taka forma notacji wymaga użycia nawiasów do wymuszenia prawidłowej kolejności obliczeń. Najczęściej nawiasy są zapisywane w postaci typowej dla notacji matematycznej tzn. za pomocą znaków: otwierającego ( i zamykającego ). Nawiasy zagnieżdżone mają identyczną formę i nie stosuje się różnicowania graficznego zapisu nawiasów wewnętrznych.

</doc>
<doc id="1446195" url="https://pl.wikipedia.org/wiki?curid=1446195" title="The Neptunes">
The Neptunes

The Neptunes – amerykański duet producencki, w którego skład wchodzą Pharrell Williams oraz Chad Hugo. Powstał w 1994 roku w Virginia Beach. Słyną z nowatorskich pomysłów i oryginalnego, minimalistycznego brzmienia. Grupa zajmuje się produkcją podkładów muzycznych dla różnych muzyków. Są to m.in. Jay-Z, Busta Rhymes, Snoop Dogg, Justin Timberlake, Kelis czy Britney Spears.

</doc>
<doc id="1446196" url="https://pl.wikipedia.org/wiki?curid=1446196" title="Ivan Ivanišević">
Ivan Ivanišević

Ivan Ivanišević, cyr. Иван Иванишевић (ur. 23 listopada 1977) – serbski szachista, arcymistrz od 2000 roku.
Kariera szachowa.
W drugiej połowie lat 90. XX wieku awansował do czołówki jugosłowiańskich szachistów. Wielokrotnie startował w finałach indywidualnych mistrzostw Jugosławii, trzykrotnie (1997, 1998, 2000) zdobywając brązowe medale. W 2008 r. zdobył w Mataruškiej Banji złoty medal mistrzostw Serbii, w następnym roku broniąc tytułu w Kragujevcu. W 2011 r. zdobył w Podgoricy tytuł indywidualnego mistrza państw bałkańskich.
Wielokrotnie startował w turniejach międzynarodowych, sukcesy odnosząc w latach:
Wielokrotnie reprezentował Jugosławię, Serbię i Czarnogórę oraz Serbię w turniejach drużynowych, m.in.:
Najwyższy ranking w dotychczasowej karierze osiągnął 1 lipca 2008 r., z wynikiem 2664 punktów zajmował wówczas 57. miejsce na świecie oraz 1. wśród serbskich szachistów.

</doc>
<doc id="1446197" url="https://pl.wikipedia.org/wiki?curid=1446197" title="Ivan Ivanisević">
Ivan Ivanisević



</doc>
<doc id="1446198" url="https://pl.wikipedia.org/wiki?curid=1446198" title="Mnich Mandelbrota">
Mnich Mandelbrota



</doc>
<doc id="1446202" url="https://pl.wikipedia.org/wiki?curid=1446202" title="Sky One">
Sky One



</doc>
<doc id="1446203" url="https://pl.wikipedia.org/wiki?curid=1446203" title="Sky Two">
Sky Two



</doc>
<doc id="1446204" url="https://pl.wikipedia.org/wiki?curid=1446204" title="Sky Three">
Sky Three



</doc>
<doc id="1446205" url="https://pl.wikipedia.org/wiki?curid=1446205" title="The Unix Koans of Master Foo">
The Unix Koans of Master Foo



</doc>
<doc id="1446208" url="https://pl.wikipedia.org/wiki?curid=1446208" title="Waran żółtawy">
Waran żółtawy

Waran żółtawy ("Varanus flavescens") – gatunek gada z rodziny waranów.
Występowanie.
Występuje w Bangladeszu, Nepalu, Pakistanie i północnych Indiach.
Opis.
Ten waran jest koloru zielonego z żółtym podbródkiem. Osiąga od 70-90 cm długości.

</doc>
<doc id="1446216" url="https://pl.wikipedia.org/wiki?curid=1446216" title="Tudun">
Tudun

Tudun – godność występująca u Awarów i Chazarów.
Istnienie funkcji tuduna w późnym okresie istnienia państwa awarskiego poświadcza kronikarz frankoński, który pisze o tudunie: „qui in gente et regno Avarorum magnam potestatem habebat” („który posiadał wielką władzę u ludu i w królestwie Awarów”). Kompetencje tuduna porównuje się z obowiązkami kanclerza.
Kroniki frankońskie przynoszą wiadomość, że na przełomie 795 i 796 roku zgłosił się do obozu Karola Wielkiego tudun awarski z chęcią ochrzczenia się wraz z poddanymi. Zimą przybył na dwór w Akwizgranie i został ochrzczony, uznał się też wasalem króla Franków. W kaganacie przybierała na sile rywalizacja polityczna pomiędzy książętami i tudun mógł liczyć, że decyzja ta wzmocni jego pozycję. W 797, a następnie w 799 roku wybuchły kolejne powstania awarskie przeciw Frankom. Szczególnie drugie z nich zmusiło ich do toczenia zaciętych walk na terenie kaganatu. Trudno powiedzieć jaka była rola tuduna w tych wydarzeniach, po stłumieniu powstania Frankowie zdecydowali się jednak pozbawić go władzy.

</doc>
<doc id="1446221" url="https://pl.wikipedia.org/wiki?curid=1446221" title="Egymásra nézve">
Egymásra nézve



</doc>
<doc id="1446222" url="https://pl.wikipedia.org/wiki?curid=1446222" title="Into the Mouth of Hell We March">
Into the Mouth of Hell We March

Into the Mouth of Hell We March – singel amerykańskiej grupy muzycznej Trivium. Został wydany 11 sierpnia 2008 roku przez Roadrunner Records.
Utwór pojawił się w grze "Madden NFL 09".

</doc>
<doc id="1446225" url="https://pl.wikipedia.org/wiki?curid=1446225" title="Kasa chorych">
Kasa chorych

Kasa chorych – nazwa instytucji ubezpieczeniowo-finansowych, których celem było zapewnienie finansowania opieki zdrowotnej ich członkom. Nazwa w języku polskim pochodzi z języka niemieckiego i jest kalką językową oryginalnego niemieckiego wyrażenia "Krankenkasse".
Do Polski termin ten przywędrował bezpośrednio z Niemiec i funkcjonował jako oficjalna nazwa ubezpieczenia zdrowotnego w okresie dwudziestolecia międzywojennego w latach 1919–1933 oraz współcześnie w III Rzeczypospolitej jako nazwa płatnika w latach 1997–2003.
Mimo iż termin „kasa chorych” nie jest już używany formalnie w żadnym akcie prawnym, to w potocznej polszczyźnie wciąż jest utożsamiany z nazwą płatnika w ubezpieczeniowym systemie finansowania opieki zdrowotnej (szczególnie w ujęciu międzynarodowym) i jest używany wymiennie z takimi słowami jak „fundusz” czy „ubezpieczalnia”.
Historia.
Ruchy związkowe i robotnicze zapoczątkowały formowanie (najpierw samodzielnie, później pod auspicjami pracodawców lub władz publicznych) samorządnych organizacji, które miały zapewnić swoim członkom i ich rodzinom pomoc podczas wypadków, chorób, ciąży i macierzyństwa oraz finansowanie wynikłego leczenia i zapewnienie bytności materialnej podczas pozostawania w okresie bez pracy (trwale lub z powodu choroby). Pierwszy taki system, obejmujący większość pracowników (wykwalifikowanych i nie) na terenie całego kraju, powstał w dziewiętnastowiecznych Niemczech, skąd późnej rozpowszechnił się w wielu krajach Europy, a także i za Oceanem.
Ruchy te oraz dalsze przemiany społeczno-gospodarcze w XIX i XX wieku w Europie i Ameryce Północnej legły u podstaw współczesnych systemów ubezpieczeń społecznych istniejących w wielu krajach świata w różnych formach (bardziej lub mniej liberalnych) i pod różnymi nazwami (kasy chorych, fundusze, prywatne lub państwowe towarzystwa i instytucje ubezpieczeniowe).
Kasy chorych w Polsce.
Kasy chorych w Polsce jako system finansowania opieki zdrowotnej obywateli stał się niejako spadkiem po państwach zaborczych. Kasy jako instytucje samorządne były już w pełni wykształcone w zaborach pruskim i austriackim, natomiast w Królestwie Kongresowym były tworzone od podstaw już na mocy ustawodawstwa polskiego.
Lata 1919–1933 (1946).
Pierwszym polskim aktem prawnym mówiącym o zapewnieniu opieki medycznej i przewidującym utworzenie systemu kas chorych był dekret Naczelnika Państwa z 11 stycznia 1919 r. Dokładny tryb ich tworzenia i funkcjonowania ustaliła zaś ustawa sejmowa z dnia 20 maja 1920 r.
Wdrożenie w życie tych przepisów polegało na reorganizacji już istniejących kas i tworzeniu nowych tam, gdzie ich jeszcze nie było (zabór rosyjski). Kasy wedle polskich przepisów pozostały w pełni samorządne, ale straciły swój korporacyjno-związkowy charakter i stały się instytucjami publicznymi. Ubezpieczenie polegało przymusowym członkostwie i przynależności do kasy, która działała na terenie zamieszkiwanym przez pracownika (a nie jak wcześniej z faktu pracy w danym zakładzie). Wyjątek stanowiło województwo śląskie, które w swoim statucie organicznym do momentu, w którym Państwo Polskie nie będzie w stanie zapewnić takiego samego lub lepszego zabezpieczenia socjalnego, będzie miało zapewnione pełną autonomię i dowolność w tej kwestii. De facto przez cały okres istnienia województwa śląskiego (także po II wojnie światowej) system ten nie uległ zmianie i działał jeszcze według przepisów niemieckich sprzed I wojny światowej. Liczba kas w całej II Rzeczypospolitej wahała się od 300 na początku ich istnienia do około 100 w 1933 r.
Kasy chorych mogły działać dla zysku oraz mogły być posiadaczami własnych zakładów opieki medycznej. Ubezpieczenie w kasie obejmowało pełne finansowanie leczenia ubezpieczonego i jego rodziny, hospitalizację, dostarczania leków, a także wypłacanie świadczeń chorobowych oraz połogowych i zasiłków pogrzebowych w razie śmierci ubezpieczonego lub członka jego rodziny.
Składkę w części pokrywał ubezpieczony, a w części jego pracodawca. Ubezpieczony posiadał swoją osobistą książeczkę, która była legitymacją ubezpieczeniową, a także rejestrem wykonanych usług medycznych oraz dowodem opłacania składek.
Kasy kontraktowały usługi medyczne w sposób podobny jak ma to miejsce współcześnie, ze wszystkimi zaletami, jak i mankamentami tego systemu. Również podobnie jak współcześnie były często oskarżane (głównie przez środowiska medyczne) o zaniżanie realnych kosztów usług medycznych oraz o szantażowanie innych niż swoje zakładów opieki zdrowotnej. Te i inne problemy w funkcjonowaniu kas chorych legły w roku 1933 u podstaw reformy ubezpieczeń społecznych, która polegała na zastąpieniu kas chorych Ubezpieczalnią Społeczną oraz powołaniu Zakładu Ubezpieczeń Społecznych jako regulatora krajowego systemu ubezpieczeń. Ostatecznie kasy chorych zakończyły swoją działalność (poza Górnym Śląskiem) na mocy ustawy z dnia 28 marca 1933 r. "„o ubezpieczeniu społecznem”" Na Górnym Śląsku kasy chorych zostały zlikwidowane dopiero w roku 1946.
Po wojnie, po krótkim okresie dalszego współistnienia Ubezpieczalni i Górnośląskich Kas Chorych (ich liczba wynosiła łącznie 61), władze komunistyczne postanowiły je rozwiązać, przekazując ich kompetencje w całości do ZUS-u, a wyodrębnione finansowanie opieki medycznej bezpośrednio do budżetu państwa (poprzez odpowiednie środki celowe Ministerstwa Zdrowia).
Lata 1997–2003.
Konieczność przeprowadzenia reformy systemu finansowania oraz funkcjonowania opieki zdrowotnej w Polsce postulowano już od początku lat 90. XX wieku. Szczególnie trudna sytuacja finansowa budżetu państwa doby transformacji ustrojowych i gospodarczych wymuszała dyskusje na temat powrotu do ubezpieczeniowego (lub mieszanego) systemu finansowania służby zdrowia.
Po wygranych przez koalicję AWS wyborach parlamentarnych w 1997 r. rząd Jerzego Buzka przystąpił do wdrażania tzw. programu czterech reform. Obok reformy administracji, reformy edukacji oraz reformy systemu emerytalnego wprowadzono reformę dotychczasowego funkcjonowania i finansowania opieki medycznej.
Reforma zakładała odejście od całościowego finansowania służby zdrowia z budżetu państwa, przejście na system mieszany ubezpieczeniowo-budżetowy oraz całkowitą reorganizację struktur własnościowych i funkcyjnych w publicznym lecznictwie (wprowadzenie SPZOZ-ów, instytucji lekarza rodzinnego oraz liberalizację przepisów stanowiących podstawę dla zakładania niepublicznych zakładów opieki zdrowotnej, czyli NZOZ-ów).
Zgodnie z ustawą z dnia 6 lutego 1997 "o powszechnym ubezpieczeniu zdrowotnym", ponownie do życia powołano kasy chorych jako publiczne instytucje ubezpieczeniowe. Powstało 16 regionalnych kas chorych (po jednej w każdym nowo utworzonym województwie) oraz jedną branżową kasę chorych dla służb mundurowych (która miała być zalążkiem innych branżowych, a w przyszłości prywatnych kas chorych), działającą na terenie całego kraju. Pierwotnie składkę na ubezpieczenie zdrowotne pobierano wraz z podatkiem dochodowym od osób fizycznych (PIT).
Od początku ponownego istnienia systemu kas chorych został on obarczony wieloma błędami (już w fazie projektowania) prawnymi i proceduralnymi. Podstawowy postulat reformy mówiący o tym, że „pieniądz będzie szedł za pacjentem” oraz że pieniądze będą wydawane racjonalnie nie mógł być realizowany z powodu początkowo braku, a następnie złego funkcjonowania Rejestru Usług Medycznych (RUM). Kontraktowanie nowych umów z zakładami opieki zdrowotnej było utrudnione, a często wręcz nazywane „kontraktowaniem w ciemno”, gdyż nikt tak naprawdę nie wiedział, ile zostało wykonanych usług medycznych i jaka była ich realna cena. Podobnie jak przed wojną, środowiska medyczne, szczególnie nowo powstała branża „menedżerów służby zdrowia”. uskarżały się na biurokrację, zaniżanie przez kasy cen i limitów usług, a co najważniejsze, szantaż, gdyż jako monopolista na terenie danego województwa kasa mogła dyktować swoje warunki, gdyż i tak nie było alternatywy. Późniejsze zmiany prawne nie zmieniły tego stanu rzeczy, gdyż mało która kasa decydowała się na kontrakty z zakładami opieki zdrowotnej spoza swojego terenu. Wiele kontrowersji budził też system promes, które wydawały kasy swoim członkom na leczenie się (głównie w ośrodkach specjalistycznych) poza działaniem kasy (kasy tłumaczyły to koniecznością kontroli rozliczeń między nimi samymi).
Te i wiele innych negatywnych zjawisk w funkcjonowaniu Kas chorych, połączonych z niskimi zarobkami pracowników służby zdrowia (słynna „ustawa 203”), doprowadziły do niezadowolenia społecznego oraz wielu protestów (akcje związków zawodowych, pikiety, okupacje siedzib kas). Ponownie system finansowania służby zdrowia stał się tematem kłótni i rywalizacji politycznych. W kampanii wyborczej w roku 2001 Sojusz Lewicy Demokratycznej przedstawił koncepcję zastąpienia 16 regionalnych kas chorych kilkoma rywalizującymi ze sobą funduszami, działającymi na terenie całego kraju, oraz z jedną instytucją nadzorczą regulującą rynek ubezpieczeń zdrowotnych w kraju. Po wygranych przez SLD wyborach ostatecznie koncepcja wolnorynkowa przegrała i postanowiono powołać jeden Narodowy Fundusz Zdrowia z oddziałami regionalnymi (w miejsce starych kas w województwach) i centralą w Warszawie. Pierwotne plany ponownego przywrócenia kontroli ministerstwa nad pieniędzmi ubezpieczonych w NFZ zostały zakwestionowane przez Trybunał Konstytucyjny. Ostatecznie kasy ponownie przestały funkcjonować w roku 2003.
Po kilku latach funkcjonowania NFZ ponownie w dyskursie publicznym powraca koncepcja rozdzielenia państwowego monopolisty na mniejsze fundusze ubezpieczeniowe oraz dopuszczenia kapitału prywatnego. Pojawia się również coraz więcej opinii mówiących o tym, iż utworzenie NFZ było podyktowane interesem politycznym, a system kas chorych był możliwy do zreformowania.
Kasy chorych w Niemczech i innych krajach.
System ubezpieczeń zdrowotnych oparty na publicznych i prywatnych instytucjach ubezpieczeniowych działających pod nazwą kas chorych funkcjonuje współcześnie w Niemczech. Po latach publicznego finansowania lecznictwa w Niemczech ponownie wprowadzono kapitał prywatny do systemu. Decyzja ta była wynikiem negatywnych zmian w strukturze społeczeństwa niemieckiego w latach 80. i 90. XX wieku. Starzejące się społeczeństwo, zjednoczenie Niemiec i migracje wewnętrzne oraz duża imigracja doprowadziły do zapaści państwowego systemu finansowania opieki zdrowotnej.
Podobne rozwiązania jak w Niemczech zastosowano w wielu krajach Europy. Kasy chorych funkcjonują dziś między innymi w Austrii, Holandii i Szwajcarii.

</doc>
<doc id="1446226" url="https://pl.wikipedia.org/wiki?curid=1446226" title="Egymasra nezve">
Egymasra nezve



</doc>
<doc id="1446227" url="https://pl.wikipedia.org/wiki?curid=1446227" title="Jugurrus">
Jugurrus

Jugurrus (łac. yugurrus) – tytuł władcy awarskiego w późnym okresie istnienia Kaganatu Awarów.
W źródłach frankońskich znajduje się informacja, że w 782 roku posłów na dwór króla Franków wysłali wspólnie kagan i jugurrus. Najprawdopodobniej oznacza to wykształcenie w II kaganacie systemu dwuwładzy charakterystycznego dla ludów koczowniczych, a najlepiej poznanego u Chazarów. Kagan był w nim przedstawicielem ciągłości władzy, gwarantem powodzenia ludu, nosicielem boskiego posłannictwa, natomiast faktyczną władzę sprawował jego zastępca, w przypadku Awarów – jugurrus. W przypadku niepowodzeń zabijano kagana, którego moc okazała się zbyt słaba. Czasem ginął również broniący go jugurrus.
Kroniki frankońskie podają, że po klęsce zadanej Awarom przez wojska Karola Wielkiego w 791 roku w kaganacie wybuchły walki wewnętrzne, które trwały od 792 do 795 roku. W zamieszkach stracili życie zarówno kagan jak i jugurrus.

</doc>
<doc id="1446232" url="https://pl.wikipedia.org/wiki?curid=1446232" title="Edinburgh Rugby">
Edinburgh Rugby

Edinburgh Rugby – szkocki klub rugby union z siedzibą w Edynburgu, istniejący od 1872, w 1996 przekształcony w jeden ze szkockich profesjonalnych klubów regionalnych.
Historia.
Klub powstał w roku 1872. W roku 1996 przy reorganizacji rugby ze sportu amatorskiego na zawodowy w Szkocji postanowiono stworzyć 4 drużyny skupiające najlepszych zawodników z danego regionu, jedną z nich była drużyna z Edynburga. W roku 1998 Szkocki Związek Rugby podjął decyzję o zmniejszeniu tej liczby do dwóch drużyn, wtedy też zmieniono nazwę drużyny na Edinburgh Reivers (po fuzji z Border Reivers), w roku 2011 wrócono do oryginalnej nazwy zespołu .
Stadion.
Klub rozgrywa swoje mecze głównie na stadionie Myreside Stadium, pozostałe spotkania mogące przyciągnąć więcej kibiców rozgrywane są na Murrayfield Stadium.

</doc>
<doc id="1446233" url="https://pl.wikipedia.org/wiki?curid=1446233" title="Nsport">
Nsport



</doc>
<doc id="1446237" url="https://pl.wikipedia.org/wiki?curid=1446237" title="Karl Friedrich Binder">
Karl Friedrich Binder

Karl Friedrich Binder - nadburmistrz miasta Schwäbisch Hall (Badenia-Wirtembergia) w latach 1974-1997. Zainicjował partnerską współpracę Schwäbisch Hall i Zamościa (umowę o współpracy podpisano 16 czerwca 1989). Honorowy Obywatel Zamościa.

</doc>
<doc id="1446239" url="https://pl.wikipedia.org/wiki?curid=1446239" title="Hallmark">
Hallmark



</doc>
<doc id="1446241" url="https://pl.wikipedia.org/wiki?curid=1446241" title="Kapkan">
Kapkan

Kapkan (łac. capcanus) – tytuł książęcy u Awarów pod koniec istnienia państwa awarskiego.
Źródła frankońskie podają wiadomość o tym, że w 805 roku stanął przed Karolem Wielkim kapkan awarski Teodor. Z uwagi na to, że posługiwał się chrześcijańskim imieniem Teodor przyjmuje się, że był ochrzczony. Po stłumieniu przez Franków ostatniego powstania awarskiego w 803 roku, państwo awarskie dogorywało. Teodor prosił o zgodę na osiedlenie swego ludu na ziemiach Franków pomiędzy Sabarią a Carnuntum (w przybliżeniu pomiędzy Steinamanger a Dunajem), ponieważ na swoich ziemiach nie mogą wytrzymać „propter infestationem Slavorum” („z powodu niepokojów ze strony Słowian”). Kapkan zmarł wkrótce po powrocie. O realizacji jego prośby kroniki milczą, z analizy źródeł archeologicznych wydaje się jednak wynikać, że została spełniona.

</doc>
<doc id="1446242" url="https://pl.wikipedia.org/wiki?curid=1446242" title="James Wilson (House)">
James Wilson (House)



</doc>
<doc id="1446244" url="https://pl.wikipedia.org/wiki?curid=1446244" title="Roman Chromik">
Roman Chromik

Roman Chromik (ur. 28 lutego 1981 w Rydułtowach) – polski żużlowiec.
Roman Chromik rozpoczął treningi pod okiem Antoniego Skupnia i Mirosława Korbela w klubie RKM Rybnik. Licencje żużlową uzyskał w 1997. W tym samym roku Chromik należał do rybnickiego klubu żużlowego ROW Rybnik. W 1998 roku żużlowiec przeszedł do klubu Śląsk Świętochłowice. Jednak po roku znowu wrócił do Rybnika i reprezentował ten klub do roku 2008. W sezonie 2009 bronił barw KSM Krosno, a rok później przeniósł się do Speedway Wandy Kraków. W sezonach 2011-13 po raz kolejny reprezentuje rodzimy klub z Górnego Śląska.
Jego największe osiągnięcia to:
Występy w Memoriale im. Łukasza Romanka

</doc>
<doc id="1446247" url="https://pl.wikipedia.org/wiki?curid=1446247" title="Wojak">
Wojak

Wojak – marka piwa typu jasny lager, należąca do Kompanii Piwowarskiej, produkowana przez Tyskie Browary Książęce.
Historia.
Marka Wojak została wprowadzona na rynek przez Browar Kielce w 2002 roku. Piwo było dostępne na terenie całej Polski i sprzedawane w odmianach Pilsner i Mocne. Szatę graficzną marki opracowała firma Lothar Bohm. W tym samym roku podczas konkursu World Beer Cup marka Wojak zdobyła dwa brązowe medale, za warianty 8,9 i 14,1 Plato.
Po przejęciu browaru przez Kompanię Piwowarską w 2007 roku, spółka postanowiła o kontynuowaniu produkcji piwa Wojak. Kompania Piwowarska zmniejszyła jednak ilość alkoholu do 5%.
W 2013 roku marka Wojak zajmowała dziesiąte miejsce pod względem sprzedaży w Polsce.
Marketing.
W roku 2009 Wojak został sponsorem gali boksu Wojak Boxing Night. W 2013 roku ambasadorem marki został Krzysztof Włodarczyk.

</doc>
<doc id="1446250" url="https://pl.wikipedia.org/wiki?curid=1446250" title="Brendan (łódź)">
Brendan (łódź)

Brendan – łódź, zbudowana z drewna i skóry, będąca repliką łodzi używanej w średniowieczu na terenach Irlandii. W latach 1976–1977 kilkuosobowa załoga z Timem Severinem na czele przepłynęła na tej łodzi z Irlandii do Ameryki Północnej przez Islandię.
Geneza.
Tim Severin, podróżnik i badacz oraz jego żona Dorothy, mediewistka, zwrócili uwagę, że dzieło "Navigatio Sancti Brendani Abbatis (Podróż świętego Brendana, opata)" różni się od typowych hagiografii. Nie opisuje cudów, dokonanych przez świętego, natomiast zawiera dokładne dane geograficzne. Severinowie skłonili się ku tezie, głoszonej przez część badaczy, że "Navigatio" nie jest wytworem fantazji, lecz opisem rzeczywistej podróży. Porównując opis i warunki geograficzne (prądy morskie, przeważające wiatry, wyspy) Tim Severin doszedł do wniosku, że podróż mogła prowadzić z Irlandii przez Islandię do Ameryki Północnej, stawiając tym samym irlandzkich zakonników jako odkrywców Ameryki w VI wieku. Słabym punktem tej teorii było, zawarte jasno w "Navigatio" stwierdzenie, że podróż odbyto w łodzi pokrytej skórą. Uważano, że skóra namoczona na długo w wodzie, gnije i traci swoje właściwości mechaniczne.
Aby dowieść, że podróż tak jest możliwa, Tim Severin postanowił zbudować łódź podobną do używanej przez św. Brendana i sprawdzić, czy może ona przepłynąć ocean.
Budowa.
W latach 70 XX wieku, na zachodnim wybrzeży Irlandii były jeszcze używane łodzie (curragh) o kadłubie w postaci szkieletu z listew drewnianych, obciągniętego brezentem. Rozmawiając z ludźmi, którzy takie łodzie budowali i używali, oraz poznając źródła pisane, Severin doszedł do wniosku, że można w tej technologii wykonać łódź odpowiednio dużą do dalekich rejsów. W czasie konsultacji ze specjalistami od garbarstwa oceniono, że skóra wołowa, garbowana przy użyciu kory dębu, technika znaną już w starożytności, może przetrwać w wodzie przez dłuższy czas, zwłaszcza po nasączeniu jej lanoliną.
Projekt łodzi wykonał projektant brytyjski, Colin Mudie, doświadczony w projektowaniu nietypowych konstrukcji, małych łodzi i żaglowców.
Wręgi wykonano z listew jesionowych o przekroju 5x1,5 cm, wzdłużniki z listew 6,5x1,5 cm, Podwójną okrężnicę z desek dębowych 15x2,5 cm. Łódź miała dwa maszty o wysokości 3,65m i 5,80 m. Na każdym z masztów podnoszono żagiel rejowy: Fok o powierzchni podstawowej 18 m2 i grot- 43 m2. Powierzchnię żagli można było zwiększyć, doczepiając bonnety. Żagle wykonano z płótna lnianego.
Aby zmniejszyć dryf zastosowano miecze boczne.
Dla zwiększenia komfortu i bezpieczeństwa, większą część łodzi nakryto z góry brezentem, tworząc częściowo zamknięte przestrzenie, zabezpieczające załogę i wyposażenie przed wpływami atmosferycznymi.
Łódź zbudowano w stoczni jachtowej w Crosshaven. Wręgi i wzdłużniki połączono za pomocą wiązania paskami skóry, a całość pokryto 49 skórami, o grubości około 6 mm, szytymi ręcznie. Wykonano ponad 3 km szwów. Wodowanie odbyło się 24 stycznia 1976.
Podróż.
17 maja 1976 Brendan wyruszył, z 5 osobowa załogą, z Brandon Creek hrabstwie Kerry w Irlandii. Zawijając po drodze do północnej Irlandii, na Hebrydy i Wyspy Owcze dotarł 16 lipca do Reykjaviku na Islandii.
Ze względu na złe warunki lodowe na dalszej trasie i późną porę, rejs przerwano, hangarując Brendana w Reykjaviku.
W 1977 roku podróż kontynuowało 4 żeglarzy.
Wyruszyli 7 maja z Reykjawiku. Ze względu na zalodzenie nie zawinięto na Grenlandię. Płynąc skrajem lodu Brendan kilkakrotnie przedzierał się przez pak lodowy i growlery. 18 czerwca lód uszkodził poszycie, przebijając je na długości kilkunastu centymetrów, ale załoga zdołała naszyć łatę uszczelniającą. 26 czerwca wyprawa dotarła do wyspy Peckford, w archipelagu Wadhamów Zewnętrznych, około 250 km na północny zachód od St. John’s w Nowej Fundlandii
Prędkość.
Łódź była wyposażona w log holowany, mało dokładny przy małych prędkościach. Maksymalne wskazanie tego logu wynosiło 12 węzłów i było stosunkowo często osiągane przy sztormowych wiatrach. Maksymalny przebieg dzienny wyniósł 115 mil (213 km), co daje średnią prędkość 4,8 w. Przeciętny dzienny przebieg wynosił 40 mil.
Ze względu na małą liczbę członków załogi, wioseł używano tylko do zwiększenia zdolności manewrowania łodzią w trudnych warunkach (przejścia przez ciasne miejsca, manewrowanie wśród lodu). Po podróży przeprowadzono próby wiosłowania. 10 wioślarzy nadało prędkość około 5 węzłów, wiosłując w tempie regatowym.
Konsekwencje.
Podróż Brendana udowodniła, że istniała techniczna możliwość, iż w średniowieczu odbywano dalekie podróże morskie w łodziach skórzanych. Dodatkowo wykazano, że trasa „od wyspy do wyspy” z uwzględnieniem Grenlandii (która w średniowieczu była znacznie bardziej dostępna) pozwalała na odbycie podróży w etapach nie dłuższych niż dwa tygodnie, co rozwiązuje problem zapasów. Nadal brak jednak dowodów archeologicznych na to, że irlandzcy mnisi dotarli i żyli (jak można wnioskować z Navigatio) w Ameryce.

</doc>
<doc id="1446256" url="https://pl.wikipedia.org/wiki?curid=1446256" title="Borys Werliński">
Borys Werliński



</doc>
<doc id="1446257" url="https://pl.wikipedia.org/wiki?curid=1446257" title="Immanuił Wielikowski">
Immanuił Wielikowski

Immanuił Wielikowski (Иммануил Великовский) (ur. 10 czerwca 1895 w Witebsku, zm. 17 listopada 1979) – naukowiec, psychiatra i psychoanalityk.
Wrogość.
Zdecydowanie wroga reakcja środowiska naukowego w stosunku do Wielikowskiego stała się przedmiotem analiz i kontrowersji, między innymi:

</doc>
<doc id="1446264" url="https://pl.wikipedia.org/wiki?curid=1446264" title="Czesławice (przystanek kolejowy)">
Czesławice (przystanek kolejowy)

Czesławice – przystanek kolejowy w Czesławicach, w województwie lubelskim, w Polsce. Znajdują się tu 2 perony.
Przystanek został oddany do użytku w 1989 roku. W roku 2017 przystanek obsługiwał 0–9 pasażerów na dobę.

</doc>
<doc id="1446266" url="https://pl.wikipedia.org/wiki?curid=1446266" title="Daugavgrīva">
Daugavgrīva



</doc>
<doc id="1446267" url="https://pl.wikipedia.org/wiki?curid=1446267" title="Gingers">
Gingers

Gingers – marka piwa smakowego produkowanego przez Kompanię Piwowarską.
Historia marki piwa.
Piwo Gingers pojawiło się na rynku polskim w 2003 r. jako produkt Browaru Belgia. Było pierwszym produkowanym na masową skalę piwem w Polsce o smaku imbirowym.
W 2003 roku sprzedaż tego napoju osiągnęła 200 tysięcy hektolitrów. Według Instytutu Badań Opinii i Rynku PENTOR w Poznaniu, w 2004 r. piwo Gingers znajdowało się na pierwszym miejscu najczęściej sprzedawanych piw smakowych. W tym samym roku powstał wariant z cynamonem – Gingers Cinnamon, a w lutym 2007 r. z limonką – Gingers Lime.
W 2007 roku marka zanotowała w Polsce 20% udziałów w sprzedaży w segmencie piw aromatyzowanych.
Odmiany.
Gingers Beer Classic
Gingers Cinnamon (produkt Browaru Belgia)
Gingers Lime (produkt Browaru Belgia)

</doc>
<doc id="1446272" url="https://pl.wikipedia.org/wiki?curid=1446272" title="Port lotniczy Katima Mulilo">
Port lotniczy Katima Mulilo

Port lotniczy Katima Mulilo (IATA: MPA, ICAO: FYMP) – port lotniczy położony 5 km od Katima Mulilo, w Namibii.

</doc>
<doc id="1446276" url="https://pl.wikipedia.org/wiki?curid=1446276" title="Sabirowie">
Sabirowie

Sabirowie – plemię huńskie zamieszkałe w VI wieku na prawym brzegu Wołgi, w 558 roku podbite przez Awarów. W skład sabirskiego związku plemiennego prawdopodobnie wchodzili tureccy Chazarowie z siedzibami ulokowanymi w okolicach północnego Dagestanu. Niektórzy naukowcy wiążą Sabirów z późniejszą nazwą Syberii.

</doc>
<doc id="1446281" url="https://pl.wikipedia.org/wiki?curid=1446281" title="Zasłabnięcie">
Zasłabnięcie



</doc>
<doc id="1446282" url="https://pl.wikipedia.org/wiki?curid=1446282" title="Barsilowie">
Barsilowie

Barsilowie (również Barsleci) – plemię huńskie zamieszkałe w VI wieku między Morzem Kaspijskim a Kubaniem, podbite w 558 roku przez Awarów. Znani są w źródłach chińskich jako jedno z piętnastu plemion huńskich tworzących konfederację ludów stepowych znaną z historii pod nazwą Hunów.
Wzmiankowani są w dokumentach z drugiej połowy VI wieku w związku z przekroczeniem przez Awarów stepów wschodnioeuropejskich. Dokładniejsze dane o Barsilach zawiera tzw. Nowa Lista geografii Ormian z VII wieku. Zgodnie z nią ​​w delcie Wołgi "„jest wyspa, na której lud Barsil (Barsils) chroni się przed bushki (bulhi – Bułgarzy) i przed Chazarami… Wyspa nazywana jest Czarną z powodu wielu żyjących Barsilów tam wraz z ich licznymi zwierzętami”". "„Wyspa”", o której mowa, to prawdopodobnie kraina między rzeką Manuch a obecnym ujściem Wołgi. Region od dawna nazywany jest "„czarnymi lądami”" i do dziś pełni rolę doskonałego zimowego pastwiska dla ludności Północnego Kaukazu. Istotna jest również uwaga geografa ormiańskiego, że Barsilowie posiadali liczne zwierzęta gospodarskie, czyli byli typowym ludem koczowniczym. 

</doc>
<doc id="1446285" url="https://pl.wikipedia.org/wiki?curid=1446285" title="Katastrofa lotu Toa Domestic Airlines 63">
Katastrofa lotu Toa Domestic Airlines 63

Katastrofa lotu Toa Domestic Airlines 63 wydarzyła się 3 lipca 1971 w Japonii. Samolot NAMC YS-11 (nr rej. JA8764), należący do linii Toa Domestic Airlines, lecący z Sapporo do Hakodate z 68 osobami na pokładzie, rozbił się na południe od miejscowości Yokotsudake. Zginęli wszyscy znajdujący się na pokładzie (64 pasażerów i 4 członków załogi).
Samolot wystartował z lotniska Chitose Airport w Sapporo o godzinie 8:30 czasu lokalnego. Po starcie pilot utrzymywał samolot na wysokości 1800 metrów. O godzinie 9:05 samolot zniknął z radarów. Jak później ustalono, samolot rozbił się przez błąd pilota, który wykonał zły ruch drążkiem sterowniczym w czasie unikania silnych wiatrów, w które wleciał samolot. W efekcie maszyna rozbiła się.

</doc>
<doc id="1446286" url="https://pl.wikipedia.org/wiki?curid=1446286" title="Wojciech Zajączkowski">
Wojciech Zajączkowski

Wojciech Jacek Zajączkowski (ur. 19 grudnia 1963 w Bydgoszczy) – polski politolog, historyk, urzędnik państwowy i dyplomata, ambasador w Rumunii (2008–2010), Rosji (2010–2014) i Chinach (od 2018).
Życiorys.
Wykształcenie.
Maturę zdał w 1982. W 1987 ukończył studia historyczne w Katolickim Uniwersytecie Lubelskim. Tytuł zawodowy magistra uzyskał na podstawie pracy pt. "Prawosławie rosyjskie w poglądach Mariana Zdziechowskiego do 1917 roku", której promotorem był Ludomir Bieńkowski. Uczęszczał także na seminarium magisterskie Jerzego Kłoczowskiego. W 1999 na podstawie napisanej pod kierunkiem Joanny Kurczewskiej rozprawy "W poszukiwaniu tożsamości społecznej. Inteligencja baszkirska, buriacka i tatarska wobec kwestii narodowej w Cesarstwie Rosyjskim i ZSRR" uzyskał stopień doktora nauk humanistycznych w zakresie nauk o polityce w Instytucie Studiów Politycznych Polskiej Akademii Nauk.
Praca zawodowa.
W 1987 pracował w Wydawnictwie Archidiecezji Warszawskiej, a w 1988 jako redaktor w Ośrodku Dokumentacji i Studiów Społecznych. Publikował wówczas m.in. w „Przeglądzie Politycznym”, „Przeglądzie Katolickim”, „Ładzie” i „Więzi”. W 1988 przez kilka miesięcy prowadził kwerendę w Centre national de la recherche scientifique w Paryżu. W latach 1989–1991 był redaktorem w „Res Publica”.
W latach 1991–1994 był zatrudniony jako główny specjalista w Ośrodku Studiów Międzynarodowych przy Senacie RP. Od 1991 do 1997 pracował w Ośrodku Studiów Wschodnich w Warszawie. W latach 1993–1998 pełnił funkcję dyrektora Forum Europy Środkowo-Wschodniej w Fundacji im. Stefana Batorego.
Od 1998 był radcą Ambasady RP w Moskwie. W 2000 przeszedł do pracy w Ambasadzie RP w Kijowie, gdzie w 2002 awansował na stanowisko I radcy. W latach 2000–2004 pełnił jednocześnie funkcje zastępcy ambasadora na Ukrainie oraz "chargé d’affaires" w Turkmenistanie. Jesienią 2004 dołączył do grupy ekspertów przygotowujących podczas pomarańczowej rewolucji w Kijowie mediację podjętą przez prezydenta Aleksandra Kwaśniewskiego. W Ministerstwie Spraw Zagranicznych pełnił funkcje zastępcy dyrektora Departamentu Europy w latach 2004–2006 oraz dyrektora Departamentu Polityki Wschodniej w latach 2006–2007. Na początku 2008 objął stanowisko zastępcy dyrektora Departamentu Strategii i Planowania Polityki Zagranicznej MSZ. Od lutego 2008 do sierpnia 2008 był głównym doradcą premiera Donalda Tuska w Kancelarii Prezesa Rady Ministrów.
31 sierpnia 2008 otrzymał nominację, a 9 września objął stanowisko ambasadora w Rumunii. Funkcję tę pełnił do 2010. W 2009 został odznaczony rumuńskim Krzyżem Komandorskim Orderu Wiernej Służby.
18 listopada 2010 otrzymał nominację na ambasadora RP w Rosji, a 30 listopada złożył listy uwierzytelniające. Funkcję tę pełnił do 2014. Od 2014 do 2018 zajmował stanowisko dyrektora Departamentu Strategii Polityki Zagranicznej Ministerstwa Spraw Zagranicznych. 6 grudnia 2017 powołany na ambasadora RP w Chinach, stanowisko objął w styczniu 2018. Listy uwierzytelniające złożył na ręce przewodniczącego Chińskiej Republiki Ludowej Xi Jinpinga 23 marca 2018. W 2020 wyróżniony przyznawaną przez ministra spraw zagranicznych nagrodą Amicus Oeconomiae za szczególny wkład w promocję polskiej gospodarki i wsparcie polskich przedsiębiorców za granicą.
Życie prywatne.
Posługuje się angielskim, rosyjskim, francuskim, ukraińskim i rumuńskim. Żonaty z Izabellą Zajączkowską, ma troje dzieci.

</doc>
<doc id="1446288" url="https://pl.wikipedia.org/wiki?curid=1446288" title="HMS Invincible (R05)">
HMS Invincible (R05)



</doc>
<doc id="1446290" url="https://pl.wikipedia.org/wiki?curid=1446290" title="Air Scotland">
Air Scotland

Air Scotland - brytyjska linia lotnicza z siedzibą w Glasgow, w Szkocji.

</doc>
<doc id="1446298" url="https://pl.wikipedia.org/wiki?curid=1446298" title="Andzia">
Andzia

Andzia (oryg. "Antje", 2001) – polsko-niemiecki serial animowany, emitowany od 3 września 2008 roku w Wieczorynce. Zawiera 26 odcinków. Od 1 lipca 2015 emitowany w paśmie "Bajkowa TVS" na antenie TVS, a od 6 lipca 2015 także na kanale Stopklatka TV.
Wersja polska.
Wersja polska: Studio Eurocom na zlecenie Orange Studio Reklamy
Reżyseria: Andrzej Bogusz
Dialogi: Anna Celińska
Dźwięk i montaż: Krzysztof Podolski
Kierownictwo produkcji: Marzena Omen-Wiśniewska
Wystąpili:
i inni

</doc>
<doc id="1446300" url="https://pl.wikipedia.org/wiki?curid=1446300" title="Varanus flavescens">
Varanus flavescens



</doc>
<doc id="1446311" url="https://pl.wikipedia.org/wiki?curid=1446311" title="US Open 2008 (gra podwójna dziewcząt)">
US Open 2008 (gra podwójna dziewcząt)

Turniej debla juniorek US Open 2008 odbył się w dniach 1 - 5 września 2008 roku.
Obrończyniami tytułu były Ksienija Mileuska i Urszula Radwańska, które w tym roku nie wzięły udziału w turnieju.
Nowymi mistrzyniami zostały Noppawan Lertcheewakarn i Sandra Roma, które w finale pokonały Mallory Burdette i Sloane Stephens 6:0, 6:2.
W turnieju deblistek wystartowały dwie Polki: Sandra Zaniewska (w parze z Ksenią Łykiną) odpadły w pierwszej rundzie, oraz Katarzyna Piter (w parze z Romaną Tabakovą, które przegrały w ćwierćfinale z Jessy Rompies i Beatrice Gumulya 2:6, 5:7.

</doc>
<doc id="1446318" url="https://pl.wikipedia.org/wiki?curid=1446318" title="Fryderyk I legnicki">
Fryderyk I legnicki

Fryderyk I (ur. 1446, zm. 9 maja 1488) – książę brzeski i legnicki z dynastii Piastów, starosta generalny Śląska w 1488 roku. 
Jedyny syn Jana I ks. lubińsko-oławskiego i Jadwigi legnickiej. 
Jako jedyny męski przedstawiciel linii brzesko-legnickiej Piastów, Fryderyk w trakcie swego panowania skupił się na konsolidacji ziem należnych do tej gałęzi dynastii. Po śmierci ojca w 1453 został władcą Chojnowa i Strzelina, choć ze względu na małoletniość rządy regencyjne do 1466 sprawowała matka. W 1454 po śmierci babki Małgorzaty opolskiej odziedziczył Oławę i Niemczę. Otrzymał również w tym czasie we władanie Legnicę. W 1481 wykupił od książąt opolskich Brzeg, a w 1488 Byczynę, Wołczyn i Kluczbork. Odzyskał również w 1482 Lubin.
Jego żoną była córka króla Czech Jerzego z Podiebradów – Ludmiła, którą poślubił 5 września 1474. Doczekał się z nią trzech synów:

</doc>
<doc id="1446319" url="https://pl.wikipedia.org/wiki?curid=1446319" title="Maria Marta Chambon">
Maria Marta Chambon

Maria Marta Chambon, właśc. Franciszka Chambon (ur. 6 marca 1841 we Francji we wsi Croix Rouge, zm. 21 marca 1907 w Chambéry) – francuska stygmatyczka i wizjonerka, siostra Zakonu Nawiedzenia Najświętszej Marii Panny (Zakon Sióstr Wizytek).
Życiorys.
Pochodziła z wielodzietnej, biednej, pobożnej francuskiej rodziny chłopskiej. W lutym 1862 w wieku 21 lat została przyjęta do klasztoru sióstr Wizytek w Chambéry jako świecka pomoc w kuchni. Dwa lata później 2 sierpnia 1864 r. złożyła śluby zakonne. Niepozorna i niewykształcona prowadziła bogate życie duchowe adorując św. rany Jezusa Chrystusa. Przez ponad 4 lata jako jedyny pokarm przyjmowała wyłącznie Hostię. W wieku 33 lat została stygmatyczką. 
W trakcie licznych objawień Jezus Chrystus przekazał jej modlitwę do Swych Ran wraz z licznymi obietnicami łask dla osób ją odmawiających. Ze względu na chorobę nerek w roku 1907 od lutego nie wstawała z łóżka. Znosząc przez prawie pięć tygodni olbrzymi ból 21 marca zmarła w klasztorze w Chambéry w opinii świętości.
W 1937 roku rozpoczął się jej proces beatyfikacyjny.

</doc>
<doc id="1446322" url="https://pl.wikipedia.org/wiki?curid=1446322" title="Śliwa wiśniowa">
Śliwa wiśniowa

Śliwa wiśniowa, ałycza ("Prunus cerasifera") – gatunek rośliny z rodziny różowatych. Pochodzi z Azji Zachodniej, Środkowej, Kaukazu i południowo-wschodniej Europy, rozprzestrzenił się także jako gatunek zawleczony w Australii i Nowej Zelandii, na Wyspach Brytyjskich, w Europie, w USA i tropikalnej Azji. W wielu krajach świata, również w Polsce, jest uprawiany. Czasem dziczeje i we florze krajowej klasyfikowany jest jako gatunek lokalnie zadomowiony (kenofit), mogący powodować przekształcenia naturalnych zbiorowisk zaroślowych.
Uprawa.
Dobrze znosi suszę, najlepiej rośnie na glebach lekkich, piaszczystych. Odmiany ozdobne powinny mieć stanowisko słoneczne, a trawnik wokół rośliny koszony. Przez lato należy nawozić. Odmiany ozdobne rozmnaża się przez szczepienie lub okulizację na siewkach gatunku.

</doc>
<doc id="1446327" url="https://pl.wikipedia.org/wiki?curid=1446327" title="116 Eskadra IAF">
116 Eskadra IAF

116 Eskadra (hebr. "Ha’Kanaf Ha’Meofeef", "Latające Skrzydło") – myśliwska eskadra Sił Powietrznych Izraela, bazująca w Newatim w Izraelu.
Historia.
Eskadra została sformowana w lutym 1956 i składała się z 25 samolotów myśliwskich P-51D Mustang. Podczas kryzysu sueskiego w 1956 samoloty eskadry zasłynęły z determinacji w przeprowadzeniu akcji przecinania skrzydłami egipskich linii telefonicznych na Półwyspie Synaj. Akcja ta w znacznym stopniu utrudniła komunikację egipskich wojsk w pierwszej fazie wojny, pomimo faktu, że eskadra utraciła przy tym 9 własnych samolotów (kilka przypadków urwania skrzydeł lub śmigieł silnika).
W 1961 do użycia weszło 30 samolotów myśliwsko-bombowych Mystère IVA. Eskadra wzięła udział w wojnie sześciodniowej w 1967 i Wojnie na wyczerpanie w 1970, podczas której stracono 3 samoloty.
W lutym 1970 eskadra otrzymała 20 samolotów szturmowych A-4 Skyhawk w wersjach A-4E, A-4H i TA-4. Podczas wojny Jom Kipur w 1973 samoloty eskadry uczestniczyły w atakach na nacierające arabskie kolumny. Po wojnie, w 1975 wprowadzono do służby zmodernizowaną wersję A-4N.
W 1992 wprowadzono do służby samoloty wielozadaniowe F-16A/B.
Wyposażenie.
Na wyposażeniu 116 Eskadry znajdują się następujące samoloty:

</doc>
<doc id="1446329" url="https://pl.wikipedia.org/wiki?curid=1446329" title="Jan Dzięgielowski">
Jan Dzięgielowski

Jan Dzięgielowski (XVII wiek) – historyk.
W 1644 w Warszawie wydał poprawny „"Inwentarz konstytucyi koronnych od 1550–1643"”.

</doc>
<doc id="1446331" url="https://pl.wikipedia.org/wiki?curid=1446331" title="USS Brooklyn (CA-3)">
USS Brooklyn (CA-3)



</doc>
<doc id="1446335" url="https://pl.wikipedia.org/wiki?curid=1446335" title="InfoMonitor">
InfoMonitor

Biuro Informacji Gospodarczej InfoMonitor Spółka Akcyjna – to polskie biuro informacji gospodarczej z siedzibą w Warszawie. Podstawą działalności BIG InfoMonitor jest ustawa z 9  kwietnia 2010 r. o udostępnianiu danych gospodarczych i wymianie danych gospodarczych. BIG InfoMonitor jako jedyne biuro informacji gospodarczej umożliwia też dostęp do danych z baz Biura Informacji Kredytowej oraz Związku Banków Polskich.
Działalność.
Przedsiębiorstwo przyjmuje, przechowuje oraz udostępnia informacje gospodarcze (IG) o zadłużeniu oraz terminowych płatnościach konsumentów i przedsiębiorców. Informacje o  dłużnikach mogą do Biura przekazywać m.in.: 
Konsument może być wpisany do BIG jeśli jego zaległość wynosi min. 200 zł, a firma gdy jest to min. 500 zł. W obu przypadkach od terminu płatności musi minąć co najmniej 30 dni. Na innych zasadach dłużników wpisują sądy oraz gminy dłużników alimentacyjnych, za których wypłacają świadczenia z Funduszu Alimentacyjnego. Nowe regulacje prawne tzw. Pakiet Wierzycielski, który ma poprawić ściągalność zobowiązań w polskiej gospodarce  pozwoli wpisywać dłużników do BIG już po 30 dniach po upływie terminu płatności. Pakiet wierzycielski czyli „Ustawa o zmianie niektórych ustaw w celu ułatwienia dochodzenia wierzytelności” z 7 kwietnia 2017 r. wchodzi w życie 13 listopada 2017 r. .
W połowie 2017 r. liczba informacji negatywnych i pozytywnych znajdujących się w Rejestrze BIG InfoMonitor dotyczyła 4,8 mln konsumentów oraz przedsiębiorców. Liczba informacji gospodarczych na ich temat przekroczyła 55,6 mln.
Informacje na temat dłużników oraz rzetelnych płatników, po spełnieniu pewnych warunków mogą pobierać wszystkie podmioty gospodarcze oraz w ograniczonym zakresie osoby fizyczne. Firmy jak i konsumenci mogą bez ograniczeń sprawdzać innych przedsiębiorców. Na  pobranie raportu o konsumencie firma musi mieć zgodę sprawdzanego, z kolei osoba fizyczna w ogóle nie może pobierać informacji o innych konsumentach, ma natomiast nieograniczony dostęp do informacji na swój temat. Zgodnie z ustawą o udostępnianiu danych gospodarczych i wymianie danych gospodarczych, konsument może co 6 miesięcy pobrać bezpłatny Raport o Sobie zawierający informacje o ewentualnych wpisach oraz Raport z Rejestru Zapytań informujący o tym jaka instytucja pytała o niego w BIG. W przypadku zastrzeżeń do znajdujących się w BIG informacji konsument może złożyć w BIG reklamację, a po wejściu w życie „Ustawy o zmianie niektórych ustaw w celu ułatwienia dochodzenia wierzytelności” 13 listopada 2017 r. zgłosić sprzeciw.
W 2007 r. Biuro udostępniło ponad 1,4 mln raportów informujących o wiarygodności finansowej konsumentów oraz firm, w 2011 było to już 8 mln raportów, a w 2016 18,4 mln raportów.
Negatywne informacje zawarte w raporcie z BIG o konsumencie czy firmie mogą uniemożliwić im zawarcie pożądanej umowy, wzięcie kredytu, pożyczki, zakup towaru z odroczonym terminem płatności. Z kolei pozytywne informacje mogą zwiększyć szanse na współpracę. Wśród znaczących  klientów BIG InfoMonitor zgłaszających informacje jak i pobierających dane, znajduje się większość firm pożyczkowych oraz leasingowych, czołowe telekomy i ubezpieczyciele oraz banki[ .]  Jednak umowy z nim podpisują też np. TBS-y i spółdzielnie mieszkaniowe. Traktują biuro jako „straszak” na zadłużonych lokatorów, których nie mogą w inny sposób skłonić do uregulowania zobowiązań.
Spółka wraz z BIK co kwartał publikuje „InfoDług” –  wydawnictwo na temat  konsumentów  podwyższonego ryzyka, przedstawiające strukturę zadłużenia Polaków. „InfoDług” podaje jaka część zaległości to zaległości kredytowe, a jaka część wynika z nieopłacania bieżących rachunków, alimentów, długów wobec sądów, rat pożyczek pozabankowych, itp. Raport uwzględnia zaległości mieszkańców poszczególnych województw, przedziały wiekowe i płeć dłużników[10]. Podaje m.in. najbardziej zadłużoną osobę w Polsce (bez danych personalnych) – w czerwcu 2017 miał to być mieszkaniec województwa mazowieckiego, zalegający ze spłatą 103,5 mln zł.
BIG InfoMonitor od czerwca 2015 r. prowadzi akcję „Odzyskuj alimenty”, która pozwala za symboliczną złotówkę wpisywać do rejestru dłużników alimentacyjnych. Akcja skierowana jest do opiekunów prawnych dzieci na które rodzice nie chcą łożyć alimentów zasądzonych prawomocnym wyrokiem.
Firma, we współpracy z Biurem Informacji Kredytowej, od 2017 r. regularnie publikuje także informacje na temat solidności płatniczej poszczególnych branż, wskazując na ile rozpowszechnione są wśród przedsiębiorstw zajmujących się daną działalnością problemy z terminową płatnością zobowiązań wobec kontrahentów oraz banków. Co pokazuje poziom ryzyka we współpracy z tymi przedsiębiorstwami.
Regularnie monitoruje jaki jest odsetek firm z problemami w uzyskiwaniu płatności od kontrahentów.
Historia.
W 2003 roku kilka dużych, polskich przedsiębiorstw: bank PKO BP, Powszechny Zakład Ubezpieczeń, KGHM Polska Miedź, Polkomtel, Polska Wytwórnia Papierów Wartościowych, wraz z Biurem Informacji Kredytowej, Związkiem Banków Polskich i Krajową Izbą Gospodarczą, postanowiły wspólnie powołać organizację mającą na celu pośrednictwo w udostępnianiu informacji gospodarczych o wiarygodności płatniczej konsumentów i przedsiębiorców. Akt notarialny zawiązania spółki akcyjnej został podpisany 8 grudnia 2003 r. Kapitał zakładowy wspólnego przedsięwzięcia wynosił 4 mln zł i składał się z 4 tys. imiennych akcji, każda o wartości nominalnej 1000 zł. Największymi akcjonariuszami spółki zostały: BIK (26,875%), Polkomtel (19,225%), KGHM (17,5%), PKO BP (12,5%), PWPW (12%) i PZU (9,4%). ZBP i KIG objęły po 1,25% akcji.
W świetle ustawy o ochronie konkurencji i konsumentów, powstanie takiego przedsiębiorstwa było traktowane jako dokonanie przez założycieli koncentracji, na co musiał wyrazić zgodę organ antymonopolowy. Stało się to 3 marca 2004. BIG InfoMonitor działalność operacyjną rozpoczął jednak dopiero w 2005 r. Niecałe dwa lata później spółka popadła w tarapaty organizacyjne, bowiem jej właściciele nie byli w stanie się porozumieć. W 2007 inicjatywę przejęło Biuro Informacji Kredytowej, postanawiając odkupić akcje od pozostałych akcjonariuszy. Najpierw KGHM i Polkomtel sprzedały swoje pakiety. Później z inwestycji w BIG wycofały się PKO BP i PZU. Żeby dalej rozwijać spółkę, podwyższono jej kapitał zakładowy o 1,8 mln zł w drodze emisji nowych akcji.
W grudniu 2009 r. podniesiono kapitał BIG InfoMonitor do kwoty 10 mln 550 tys. PLN. Większościowym akcjonariuszem BIG InfoMonitor został BIK (94%) a jej mniejszościowymi akcjonariuszami były nadal Polska Wytwórnia Papierów Wartościowych i Związek Banków Polskich[17]. W 2010 r. BIG InfoMonitor zanotował pozytywny wynik finansowy (ponad 150 tys. PLN).
W listopadzie spółka otworzyła Punkt Obsługi Klienta w Warszawie (razem z BIK i ZBP).
W dniu 5 grudnia 2011 roku BIK odkupił akcje od PWPW i zwiększył swoje udziały w BIG InfoMonitor do 98,58%. Pozostałe udziały należą do ZBP. Za 2011 rok wynik BIG InfoMonitor wyniósł około 0,8 mln PLN, w 2016 r. było to już ponad 3,6 mln zł.
Obawy konkurencji.
Krajowy Związek Banków Spółdzielczych, Kasa Krajowa SKOK oraz Konferencja Przedsiębiorstw Finansowych w Polsce zwracały w 2008 roku uwagę, że Biuro Informacji Kredytowej, będące głównym akcjonariuszem InfoMonitora, tylko jemu udostępnia zgromadzone przez siebie dane. Uważają, że może to doprowadzić do monopolizacji rynku i postulują wprowadzenie do ustawy zapisu umożliwiającego wszystkim biurom informacji gospodarczej korzystanie z danych BIK-u. Podobne obawy już w 2005 wyrażali konkurenci InfoMonitora.
Problem został rozwiązany w 2010 przez wejście w życie ustawy o udostępnianiu informacji gospodarczych i wymianie danych gospodarczych.

</doc>
<doc id="1446338" url="https://pl.wikipedia.org/wiki?curid=1446338" title="Kutigurowie">
Kutigurowie

Kutigurowie (również Kutrigurowie) – plemię bułgarskie zamieszkujące w VI i VII wieku ziemie położone nad Morzem Czarnym na zachód od Donu. Część historyków odróżnia ich od Bułgarów, uznając Kutigurów za plemię huńskie. Wobec niejasnej genealogii Protobułgarów, którzy również uważani są za związek plemion huńskich, kwestia nie jest łatwa do wyjaśnienia. Nazwa Kutigurów wywodzi się ze starotureckiego "körtűrgűr", co oznacza: „wyróżniający się”, „dostojny”.
Od 499 Kutigurowie brali udział w bułgarskich najazdach na Cesarstwo Bizantyjskie. Najazdy powtarzały się co kilka lat. Dla obrony stolicy cesarz Anastazjusz (491–518) wzniósł wokół Konstantynopola „długie mury”. W 517 Bułgarzy dotarli aż do Termopil. Byli w oddziałach zbuntowanego generała bizantyjskiego Witaliana, który trzykrotnie, wspierany przez flotyllę łodzi docierał do długich murów Konstantynopola, aż ostatecznie został odparty. W 529 najechali Dobrudżę, Mezję i Bałkany po Trację, w 530 Iliryk, W latach 539–540 doszli aż do Konstantynopola, wtargnęli do Grecji i przeprawili się do Azji Mniejszej. W 545 próbując zmiany taktyki cesarz Justynian zezwolił osiedlić się w Tracji części Kutigurów. Po kolejnym najeździe Kutigurów w 551 cesarz skutecznie skłócił chana Kutigurów Zabergana z chanem sąsiedniego plemienia bułgarskiego Utigurów, Sandalem. Wojna między obydwoma plemionami zakończyła się pokojem w 558. W 559 Zabergan najechał Cesarstwo i obległ Konstantynopol, który z trudem obronił stary wódz Belizariusz. W następnym roku Kutigurowie zostali najechani i podbici przez opłaconych przez Bizancjum Awarów.
Awarowie utworzyli w następnych latach federację z Kutigurami w skład której weszło, jak szacują historycy, około 100 tysięcy Awarów i 100 tysięcy Kutigurów. Znajomość tej części Europy przez Kutigurów była jednym ze źródeł błyskotliwych sukcesów wojennych Awarów w następnych latach. W 568 zajęli wspólnie z Awarami Nizinę Węgierską tworząc państwo znane jako Kaganat Awarów. Od czasu do czasu źródła bizantyjskie odnotowują udział Kutigurów w ogólnych akcjach kaganatu przeciwko Bizancjum. W 569 kagan awarski Bajan wysłał 10-tysięczny oddział Kutigurów przeciw Rzymianom w Dalmacji. W trakcie wyprawy Kutigurowie zburzyli 40 grodów obronnych. W 596 generał bizantyjski Petros poniósł klęskę pod Anasamus nad Dunajem z rąk 6 tysięcy Kutigurów. Po nieudanym oblężeniu Konstantynopola przez połączone siły Awarów, Kutigurów, Gepidów i Słowian w 626, państwo awarskie znalazło się w kryzysie. Doszło do konfliktu pomiędzy Awarami a Bułgarami co do wyboru nowego kagana. Pokonani przez Awarów Bułgarzy w liczbie 7000 rodzin uciekli do Bawarii, skąd z kolei przegnał ich król Franków Dagobert I (629–639), mordując podstępnie większość z nich. Ostatecznie 700 rodzin pod wodzą księcia Altseka schroniło się w Italii. Król Longobardów Grimoald nadał im ziemię w Abruzzach w księstwie Benewentu. W 635 chan Wielkiej Bułgarii Kubrat pokonał Awarów przyłączając terytoria Kutigurów nad Donem do swego państwa. Po śmierci Kubrata pomiędzy 660 a 670 rokiem Wielka Bułgaria rozpadła się pod uderzeniem Chazarów. Kutigurowie pod wodzą jednego z synów Kubrata Kotraga przenieśli się w górę Donu. W X wieku społeczność Bułgarów Kortaga utworzyła w dorzeczu Wołgi i Kamy Bułgarię Kamską.

</doc>
<doc id="1446342" url="https://pl.wikipedia.org/wiki?curid=1446342" title="Cavaria-Oggiona-Jerago">
Cavaria-Oggiona-Jerago

Cavaria-Oggiona-Jerago (wł: "Stazione di Cavaria-Oggiona-Jerago") – przystanek kolejowy w Cavaria con Premezzo, w regionie Lombardia, we Włoszech. Znajdują się tu 2 perony.
Według klasyfikacji RFI posiada kategorię "srebrną".

</doc>
<doc id="1446349" url="https://pl.wikipedia.org/wiki?curid=1446349" title="Corbetta-Santo Stefano Ticino">
Corbetta-Santo Stefano Ticino

Corbetta-Santo Stefano Ticino (wł: "Stazione di Corbetta-Santo Stefano Ticino") – stacja kolejowa w Santo Stefano Ticino, w regionie Lombardia, we Włoszech. Znajdują się tu 2 perony.
Historia.
Pierwszy budynek pasażerski został zbudowany w 1858.
Od 1936 roku istniał nowy budynek dworca, podobny w strukturze do tychdworców w Magenta, Vittuone-Arluno i Rho. Ten budynek został zburzony i od lat siedemdziesiątych XX wieku został zastąpiony obecnym budynkiem.

</doc>
<doc id="1446353" url="https://pl.wikipedia.org/wiki?curid=1446353" title="I Liceum Ogólnokształcące im. Józefa Ignacego Kraszewskiego w Białej Podlaskiej">
I Liceum Ogólnokształcące im. Józefa Ignacego Kraszewskiego w Białej Podlaskiej

I Liceum Ogólnokształcące im. Józefa Ignacego Kraszewskiego w Białej Podlaskiej (dawniej Akademia Bialska) – placówka oświatowa działająca od 1628 roku (w obecnym kształcie – od 1919 roku).

</doc>
<doc id="1446356" url="https://pl.wikipedia.org/wiki?curid=1446356" title="Cremona (stacja kolejowa)">
Cremona (stacja kolejowa)

Cremona (wł: "Stazione di Cremona") – stacja kolejowa w Cremonie, w regionie Lombardia, we Włoszech. Została otwarta w 1863.
Budynek stacji jest dwupoziomowy i składa się centralnego budynku i dwóch bocznych skrzydeł. Na parterze znajdują się usługi dla turystów, takie jak kasy i poczekalnia, a piętro jest wykorzystywane przez Trenitalia.
Istnieją dwa perony oraz cztery krawędzi peronowe. Eksploatacji tych utworów są dwie platformy schronienie i połączone ze sobą poprzez dwa przejścia podziemne. Perony połączone są przejściem podziemnym.
Znajduje się tu również stacja towarowa oraz lokomotywownia.

</doc>
<doc id="1446357" url="https://pl.wikipedia.org/wiki?curid=1446357" title="Jerzy Wójcik (filmowiec)">
Jerzy Wójcik (filmowiec)

Jerzy Michał Wójcik (ur. 12 września 1930 w Nowym Sączu, zm. 3 kwietnia 2019 w Warszawie) – polski operator filmowy, reżyser, autor scenariuszy filmowych i teatralnych.
Międzynarodową sławę zyskał w latach „polskiej szkoły filmowej” jako współtwórca największych sukcesów artystycznych polskiego kina lat 50. i 60.
Życiorys.
W 1955 ukończył studia na wydziale operatorskim PWSF w Łodzi i rozpoczął pracę w zespole filmowym „Kadr”. Dyplom otrzymał w roku 1964. W roku 1956 pracował jako drugi operator pod kierunkiem Jerzego Lipmana przy zdjęciach do „Kanału” Andrzeja Wajdy.
Zadebiutował jako samodzielny operator w "Eroice" Andrzeja Munka (1958). Następnie realizował m.in. zdjęcia do filmów "Popiół i diament" (1958) Andrzeja Wajdy, "Matka Joanna od Aniołów" (1961) i "Faraon" (1966) Jerzego Kawalerowicza, "Westerplatte" (1967) Stanisława Różewicza i "Potop" (1974) Jerzego Hoffmana, aż do "Anioła w szafie" (1987) Stanisława Różewicza.
W latach 1968–1970 współpracował z reżyserami jugosłowiańskimi. Wyreżyserował dwa filmy fabularne – "Skarga" (1991) i "Wrota Europy", (1999) – do których napisał również scenariusze. W latach 1976–1985 zajmował się także reżyserią telewizyjną – stworzył kilka spektakli Teatru Telewizji, m.in. "Joanna d’Arc" (1976) i "Relacja "(1977).
Był autorem scenariuszy dla Teatru Telewizji oraz Teatru Adekwatnego.
Został profesorem sztuki filmowej. W latach 1981–1982 wykładał sztukę operatorską na Wydziale Radia i Telewizji Uniwersytetu Śląskiego w Katowicach, a od 1982 wykładał na Wydziale Operatorskim PWSFTviT w Łodzi, początkowo jako profesor nadzwyczajny, od 1988 zwyczajny. W latach 2000–2003 wykładał na Wydziale Polonistyki Uniwersytetu Warszawskiego, a w latach 2010–2015 na Wydziale Scenografii Akademii Sztuk Pięknych w Warszawie.
Za swoją twórczość był wielokrotnie nagradzany, m.in. Krzyżem Komandorskim Orderu Odrodzenia Polski (2005), nagrodą „Vitae Valor” za całokształt twórczości na III Festiwalu Filmowym „Vitae Valor” w Tarnowie (2003), nagrodą za całokształt twórczości „Golden Camera 300” na MFF Sztuki Operatorskiej im. Braci Manaki w Bitola w Macedonii (1999), a wcześniej szeregiem nagród za zdjęcia do filmów i za reżyserię spektakli teatru TV.
Był honorowym przewodniczącym Stowarzyszenia Twórców Obrazu Filmu Fabularnego.
W roku 2006 opublikował zawierającą przemyślenia i wspomnienia zawodowe książkę "Labirynt światła", w roku 2017 "Sztukę filmową" – zbiór wykładów, wygłoszonych w latach 2000–2003 na Uniwersytecie Warszawskim.
Ostatnie lata życia spędził w Podkowie Leśnej. Podczas uroczystości żałobnych, 11 kwietnia, w kościele św. Krzysztofa w Podkowie Leśnej wiceminister kultury i dziedzictwa narodowego Wanda Zwinogrodzka odczytała list ministra Piotra Glińskiego. Pogrzeb odbył się według ceremoniału państwowego z asystą wojskową. Profesor Wójcik został odznaczony pośmiertnie Krzyżem Komandorskim z Gwiazdą Orderu Odrodzenia Polski "za wybitne zasługi w pracy artystycznej i twórczej na rzecz rozwoju i popularyzowania polskiej kinematografii".
Życie prywatne.
W roku 1959 poślubił aktorkę Magdę Teresę Dąbrowską. Na początku lat 60. przeniósł się z Łodzi do Warszawy. W roku 1963 został ojcem syna Tomasza.

</doc>
<doc id="1446359" url="https://pl.wikipedia.org/wiki?curid=1446359" title="Jeff Goode">
Jeff Goode

Jeff Goode jest amerykańskim scenarzystą filmów i dramatopisarzem. Jest on autorem programów dla dorosłych, młodzieży i dzieci. Wykreował on takie produkcje jak "MTV's Undressed", "Amerykański smok Jake Long" czy sztukę teatralną "Poona the Fuckdog".Jego programy: "Dracula Rides Again", "Larry and the Werewolf", "Marley's Ghost" i "Seven Santas" emitowane są przez Broadway Play Publishing Inc.

</doc>
<doc id="1446361" url="https://pl.wikipedia.org/wiki?curid=1446361" title="Domodossola (stacja kolejowa)">
Domodossola (stacja kolejowa)

Domodossola (wł: "Stazione di Domodossola") – stacja kolejowa w Domodossola, w regionie Piemont, we Włoszech. Znajdują się tu 3 perony.

</doc>
<doc id="1446363" url="https://pl.wikipedia.org/wiki?curid=1446363" title="Roman Wionczek">
Roman Wionczek

Roman Wionczek (ur. 29 lipca 1928 w Warszawie, zm. 12 lipca 1998 tamże) – polski scenarzysta, reżyser filmowy i telewizyjny.
Życiorys.
W roku 1953 ukończył studia na Wydziale Operatorskim łódzkiej PWSF. Po studiach podjął pracę w Polskiej Kronice Filmowej. Częstym tematem jego realizacji była problematyka II wojny światowej. Temu okresowi poświęcał też widowiska Teatru Faktu TVP, które realizował od 1972. Autor antysolidarnościowych filmów "Godność" i "Czas nadziei". W latach 1989–1991 członek Komitetu Kinematografii. W okresie okupacji żołnierz AK, uczestnik powstania warszawskiego. W latach 1988–1990 był członkiem Rady Ochrony Pamięci Walk i Męczeństwa.

</doc>
<doc id="1446365" url="https://pl.wikipedia.org/wiki?curid=1446365" title="Jan II legnicki">
Jan II legnicki

Jan II (ur. 1477, zm. 6 marca 1495) – książę brzeski i legnicki z dynastii Piastów. Najstarszy syn Fryderyka I ks. brzesko-legnickiego i Ludmiły Podiebrad. 
Po śmierci ojca 1488 wraz z braćmi Fryderykiem II oraz Jerzym I został formalnym władcą księstwa brzesko-legnickiego. W imieniu małoletnich synów władzę regencyjną w księstwie sprawowała Ludmiła z Podiebradów.
Zmarł bezpotomnie, nie miał także żony.

</doc>
<doc id="1446368" url="https://pl.wikipedia.org/wiki?curid=1446368" title="Gallarate (stacja kolejowa)">
Gallarate (stacja kolejowa)

Gallarate (wł: "Stazione di Gallarate") – stacja kolejowa w Gallarate, w regionie Lombardia, we Włoszech. Znajdują się tu 3 perony.
Jest ona zarządzany przez Rete Ferroviaria Italiana (RFI). Powierzchnie handlowe w budynku pasażerskim są pod zarządem Centostazioni.

</doc>
<doc id="1446369" url="https://pl.wikipedia.org/wiki?curid=1446369" title="Gary Grigsby">
Gary Grigsby

Gary Grigsby – amerykański programista, projektant wojennych gier komputerowych.
Życiorys.
Karierę rozpoczął w roku 1982 w szeregach firmy Strategic Simulations, Inc. (SSI). Jego tytuły były wydawane przez 15 lat do czasu upadłości kompanii. Jego bardziej znanymi tytułami w tym okresie działalności były: "Kampfgruppe", "USAAF", "War in Russia" i seria "Steel Panthers". Dwie gry: "Battle of Britain" i "12 O'clock High", były wydane dla firmy Talonsoft w późnych latach 90. W 2001 roku założył własne studio programistyczne 2 By 3 Games wraz z Joelem Billingsem (twórcą SSI) oraz Keithem Brorsem. Najnowsze dzieła Grigsby'ego, "Gary Grigsby’s World at War" i "Gary Grigsby’s War Between the States", zostały wydane przez Matrix Games.

</doc>
<doc id="1446370" url="https://pl.wikipedia.org/wiki?curid=1446370" title="FK Silute">
FK Silute



</doc>
<doc id="1446371" url="https://pl.wikipedia.org/wiki?curid=1446371" title="Utigurowie">
Utigurowie

Utigurowie – plemię bułgarskie zamieszkujące w VI i VII wieku ziemie położone nad Morzem Czarnym pomiędzy Donem a Kubaniem. Część historyków odróżnia ich od Bułgarów, uznając Utigurów za plemię huńskie. Wobec niejasnej genealogii Protobułgarów, którzy również uważani są za związek plemion huńskich, kwestia nie jest łatwa do wyjaśnienia. Nazwa Utigurów pochodzi od starotureckiego "utighur", oznaczającego „ludzi pokrewnych, sprzymierzonych” i potwierdza pozaetniczny charakter plemienia.
Niewątpliwie Utigurowie brali udział w najazdach bułgarskich na ziemie Cesarstwa Bizantyńskiego w pierwszej połowie VI wieku, bowiem źródła bizantyjskie zasadniczo nie rozróżniają pomiędzy Kutigurami a sąsiadującymi z nimi Utigurami, używając najczęściej ogólnej nazwy Bułgarów. Najazdy powtarzały się od 499 roku co kilka lat. W 517 roku Bułgarzy dotarli aż do Termopil, w 529 roku najechali Dobrudżę, Mezję i Bałkany po Trację, w 530 Iliryk, W latach 539–540 dotarli aż do Konstantynopola, wtargnęli do Grecji i przeprawili się do Azji Mniejszej. 
W 551 roku po szczególnie dotkliwym dla Cesarstwa rajdzie Kutigurów cesarz Justynian I wysłał posłów za Morze Czarne do Sandala wodza Utigurów. Wysłannicy złożyli bogate dary: pieniądze i broń i namówili Sanadala do najazdu na siedziby Kutigurów na zachodnim brzegu Donu. Ponieważ wojsko kutigurskie znajdowało się w Tracji, Sandal bez trudu przeprawił się przez Don i rozbił opór Kutigurów, zagarniając łupy i biorąc jeńców. Przez siedem następnych lat trwały walki pomiędzy sąsiadującymi plemionami. W 558 roku wódz Kutigurów Zabergan zawarł w końcu pokój z Utigurami. W 559 lub 560 roku Utigurowie zostali podbici przez Awarów i część z nich weszła w skład federacji utworzonej przez Awarów i Kutigurów. Wkrótce potem Utigurowie pozostali nad Morzem Czarnym ulegli potędze Turkutów. Osłabienie państwa starotureckiego w latach 30. VII wieku spowodowało uniezależnienie się wodza sąsiadujących z Utigurami od wschodu Onogurów Kubrata, który w następnych latach przyłączył do swojego państwa ziemie Utigurów i Kutigurów. Państwo Kubrata rozpadło się pomiędzy 660 a 670 rokiem pod uderzeniem Chazarów. Bułgarzy w większości rozproszyli się wówczas w różnych kierunkach znajdując nowe siedziby i tworząc nowe organizmy. Trwające dwa stulecia podziały plemienne uległy tym samym zniszczeniu.

</doc>
<doc id="1446373" url="https://pl.wikipedia.org/wiki?curid=1446373" title="Legnano (stacja kolejowa)">
Legnano (stacja kolejowa)

Legnano (wł. "Stazione di Legnano") – stacja kolejowa w Legnano, w regionie Lombardia, we Włoszech. Znajdują się tu 2 perony.
Historia.
Otwarcie stacji miało miejsce w 1860, wraz z budową linii Rho-Gallarate.
W 1906 roku wraz z otwarciem tunelu Simplon, linia stała się częścią ważnej międzynarodowej trasy z Mediolanu do Szwajcarii.
W latach dziewięćdziesiątych, został otwarty parking. Został zbudowany nowy wiadukt dla pieszych i rowerów.

</doc>
<doc id="1446374" url="https://pl.wikipedia.org/wiki?curid=1446374" title="Halesowen">
Halesowen

Halesowen – miasto w dystrykcie metropolitalnym Dudley, w hrabstwie West Midlands w Anglii.
W 2001 roku miasto liczyło 55 273 mieszkańców.

</doc>
<doc id="1446377" url="https://pl.wikipedia.org/wiki?curid=1446377" title="Enjoy Yourself Tour">
Enjoy Yourself Tour

Enjoy Yourself Tour – debiutancka trasa koncertowa australijskiej piosenkarki Kylie Minogue. Ta trasa promowała album Enjoy Yourself. Odbyła się w 1990 roku. Ta trasa nie została zapisana na żasnej kasecie VHS i płycie CD.

</doc>
<doc id="1446379" url="https://pl.wikipedia.org/wiki?curid=1446379" title="Jerzy I brzeski">
Jerzy I brzeski

Jerzy I (ur. zapewne między 1481 a 1483, zm. 30 sierpnia 1521) – książę brzeski z dynastii Piastów. 
Najmłodszy syn księcia legnicko-brzeskiego Fryderyka I i Ludmiły, córki króla Czech Jerzego z Podiebradów. 
Po śmierci ojca w 1488 wraz z braćmi: Janem i Fryderykiem został formalnym władcą w księstwie legnicko-brzeskim. Do 1498 w imieniu małoletnich synów władzę regencyjną w księstwie sprawowała matka Ludmiła. W 1505 dokonał z bratem Fryderykiem podziału ojcowizny (Jan zmarł w 1495), w wyniku którego został władcą Brzegu i Lubina.
9 czerwca 1515 poślubił Annę Pomorską, córkę księcia pomorskiego Bogusława X i Anny Jagiellonki. Zmarł bezpotomnie. Jako oprawę wdowią Anna otrzymała Lubin, w którym rządziła do swojej śmierci w 1550.

</doc>
<doc id="1446380" url="https://pl.wikipedia.org/wiki?curid=1446380" title="Ēriks Jēkabsons (polityk)">
Ēriks Jēkabsons (polityk)

Ēriks Jēkabsons (ur. 3 kwietnia 1959 w Rydze) – łotewski duchowny protestancki, polityk i konsultant, były współprzewodniczący Pierwszej Partii Łotwy, wiceprzewodniczący Sejmu (2002–2004) i minister spraw wewnętrznych (2004–2005).
Życiorys.
Ukończył szkołę techniczną Rīgas Valsts tehnikums, kształcił się tam w zawodzie stolarza. Odbył służbę wojskową, po czym studiował w Łotewskim Państwowym Instytucie Kultury Fizycznej. Kształcił się też w luterańskim seminarium duchownym w Rydze, następnie pracował jako pastor w parafiach w Mežaparks, Katlakalns i Olaine. Od końca lat 80. do 2001 przebywał na emigracji w Stanach Zjednoczonych, uzyskał obywatelstwo tego kraju. Pracował tam jako trener boksu, założył własne centrum boksu i fitnessu. W Chicago uzyskał magisterium z teologii. W USA udzielał się jako pastor, a także jako wykładowca.
W 2001 powrócił na Łotwę, stanął na czele organizacji pozarządowej „Par garīgo atdzimšanu Latvijā”. Uzyskał obywatelstwo łotewskie, a w 2002 został współprzewodniczącym (z Ainārsem Šlesersem) nowo powołanej Pierwszej Partii Łotwy. W wyborach w tym samym roku uzyskał mandat posła na Sejm. Od 2002 do 2004 pełnił obowiązki wiceprzewodniczącego łotewskiego parlamentu. Od marca 2004 do października 2005 sprawował urząd ministra spraw wewnętrznych w rządach Indulisa Emsisa i Aigarsa Kalvītisa. Po ustąpieniu z funkcji powrócił do wykonywania mandatu posła. Odszedł z Pierwszej Partii Łotwy, od początku 2006 do końca kadencji w tym samym roku pozostawał posłem niezrzeszonym.
Został prezesem i dyrektorem wykonawczym Cultural Bridges International. Od 2008 odpowiadał za politykę bezpieczeństwa w Latvijas Gaisa Satiksme. W 2010 podjął współpracę z ugrupowaniem Wszystko dla Łotwy!. Zajął się również działalnością konsultingową w ramach różnych przedsiębiorstw.

</doc>
<doc id="1446382" url="https://pl.wikipedia.org/wiki?curid=1446382" title="Huyton">
Huyton

Huyton – miasto w dystrykcie metropolitalnym Knowsley, w hrabstwie Merseyside w Anglii.
W 1991 roku ludność miasta wynosiła 54 766 mieszkańców.

</doc>
<doc id="1446384" url="https://pl.wikipedia.org/wiki?curid=1446384" title="140 Eskadra IAF">
140 Eskadra IAF

140 Eskadra ("Złoty Orzeł") – myśliwska eskadra Sił Powietrznych Izraela, bazująca w Newatim w Izraelu.
Historia.
Eskadra została sformowana pod koniec 1969 i składała się z 25 samolotów szturmowych A-4E Skyhawk. Była to pierwsza izraelska eskadra uzbrojona w ten typ samolotów. W 1972 wymieniono maszyny na nowszy wariant A-4N.
W 1982 wprowadzono do służby samoloty wielozadaniowe F-16A/B.
Wyposażenie.
Na wyposażeniu 140 Eskadry znajdują się następujące samoloty:

</doc>
<doc id="1446386" url="https://pl.wikipedia.org/wiki?curid=1446386" title="Bosman (piwo)">
Bosman (piwo)

Bosman – marka piwa produkowana przez Bosman Browar Szczecin, należący do grupy piwowarskiej Carlsberg Polska. Jest sztandarową marką szczecińskiego browaru. Reklamie piwa towarzyszyła piosenka „10 w skali Beauforta” Krzysztofa Klenczona.
Rodzaje piwa.
Piwo produkowane jest w dwóch rodzajach:
W 2005 roku szczeciński browar produkował w okresie jesienno-zimowym piwo Bosman Polarny jako "edycję limitowaną". Było to piwo jasne pełne o zawartości ekstraktu 13,5% oraz 6,0% objętości alkoholu. Producent określał je jako piwo o głębokim i pełnym smaku. Bosman Polarny był promowany jako rozgrzewający trunek na długie zimowe wieczory.
W 2009 roku szczeciński browar produkował w okresie wiosenno-letnim jako "edycję limitowaną" piwo Bosman niepasteryzowany, a w 2013 roku piwo "Bosman Viking". Oprócz tego w wybranych okresach browar produkował Bosmana Full z etykietą w granatowo-bordowych barwach i z herbem klubu Pogoń Szczecin.
Reklama.
W 1998 roku Browar Szczecin rozpoczął kampanię reklamową piwa Bosman Bezalkoholowy. W spotach reklamowych aktorzy najpierw mówili słowo "piwo", a potem przymykali oko dodając "bezalkoholowe". Takie działanie marketingowe miało na celu reklamę wszystkich marek piwa Bosman – także tych alkoholowych, których reklam w telewizji nie można było wówczas emitować.

</doc>
<doc id="1446389" url="https://pl.wikipedia.org/wiki?curid=1446389" title="Fenomen bombajski">
Fenomen bombajski

Fenomen bombajski, fenotyp "Bombay" – występowanie grupy krwi 0 (układ AB0) u osób mających geny odpowiedzialne za powstawanie grup A i B. Pomimo wystąpienia genów (oznaczanych zwykle jako IA lub IB) krew w kontakcie z surowicami wzorcowymi (służącymi do ustalania grupy krwi) nie ulega aglutynacji. Oprócz występujących zazwyczaj w osoczu osób z grupą krwi 0 przeciwciał anty-A i anty-B, w opisywanym fenotypie występują jeszcze przeciwciała anty-H.
Fenotyp opisał w 1952 roku dr Y.M. Bhende, pracujący w Bombaju, a większość pacjentów, u których zidentyfikowano ten niezwykle rzadki fenotyp, pochodzi z Indii i wyspy Reunion na Oceanie Indyjskim; stąd nazwa.
Etiologia.
Substancje grupowe (antygeny) układu AB0 to glikoproteiny występujące na erytrocytach, innych komórkach i nieraz też w płynach organizmu. W budowie cząsteczki glikoproteiny wyróżnia się część białkową i cukrową. Z częścią białkową łączy się bezpośrednio reszta N-acetyloglukozaminy, czyli przekształconej cząsteczki glukozy. Z 4. atomem tejże N-acetyloglukozaminy połączona jest terminalna galaktoza (cukier prosty, epimer glukozy). Ta zaś z kolei 2. atomem C łączy się z fukozą (dokładniej jest to α-L-fukoza), kolejnym zmodyfikowanym cukrem prostym. Te trzy reszty cukrowe razem z częścią białkową tworzą substancję grupową grupy 0 (antygen H), będącą substratem dla substancji grupowych grup A i B. Substancje grupowe grup A i B tworzone są przez dołączenie do 3. atomu C terminalnej galaktozy odpowiednio N-acetylogalaktozaminy albo galaktozy. N-acetylogalaktozamina powstaje przez modyfikację reszty galaktozy.
Geny IA lub IB z długiego ramienia 9. chromosomu ("locus" 9q34) kodują enzymy transferazy odpowiedzialne za przeniesienie reszty galaktozy lub N-acetylogalaktozaminy na cząsteczkę substancji grupowej grupy 0 (antygenu H) – łączą one wspomniane reszty cukrowe, tworząc wiązanie O-glikozydowe. Gdy nie występują, połączenie nie następuje i w konsekwencji krew ma grupę 0.
Istnieją jednak jeszcze dwa geny leżące na chromosomie 19, w locus 19 q13.3, niesprzężone z poprzednimi. Kodują one dwa homologiczne białka enzymu α-2-L-fukozylotransferazy, odpowiedzialne za przyłączenie fukozy do cząsteczki substancji grupowej, tak aby powstał antygen H. Bez jednego z tych dwóch genów antygen H nie może powstać (pozostaje tylko „niepełna” substancja grupowa – antygen h), tym samym substancje grupowe A i B nie powstają pomimo obecności enzymów, które mogłyby je stworzyć w obecności odpowiedniego substratu. W rezultacie krew ma grupę 0. W związku z tym powstają przeciwciała (regularne) dla obcych cząsteczek, z tym że tutaj obca jest także „zwykła” substancja grupowa grupy 0 (antygen H), stąd też dodatkowo występują przeciwciała anty-H.
Metodą analizy sprzężeń i przy użyciu markerów mikrosatelitarnych, geny "FUT1" i "FUT2" kodujące fukozylotransferazy zidentyfikowano w locus 19q13.3. FUT1 i FUT2 oddalone są od siebie o 35 kpz. Geny te ulegają ekspresji w różnych tkankach: "FUT1" głównie w komórkach linii erytroidalnej, śródbłonku i neuronach obwodowego układu nerwowego, a "FUT2" w nabłonkach, komórkach gruczołowych ślinianek i innych narządach egzokrynnych.
Ustalanie genotypu.
Brak prawidłowego genu H jest cechą recesywną, niedziałający gen oznacza się więc h.
Fenotyp określa się symbolami: formula_1 formula_2 formula_3
W celu ustalenia genotypu przeprowadza się badania poziomu transferaz tworzących substancje grupowe grup A i B, przeprowadza badania molekularne, a także analizę rodowodową.
Aspekt praktyczny.
Z powodu obecności regularnych przeciwciał anty-A, anty-B oraz anty-H ludzie z fenotypem Bombay nie mogą być biorcami krwi innej niż o fenotypie Bombay. Z powodu rzadkości występowania może to stanowić problem w sytuacji wymagającej przetoczenia krwi u tych pacjentów.

</doc>
<doc id="1446391" url="https://pl.wikipedia.org/wiki?curid=1446391" title="Onogurowie">
Onogurowie

Onogurowie (zwani też Hunno-Gundurami) – plemię bułgarskie zamieszkujące w VI i VII wieku ziemie położone nad Morzem Czarnym nad Kubaniem. Turecka nazwa plemienia wywodzi się od słowa "on-yghur" i oznacza „10 sprzymierzonych plemion”.
Krótki okres świetności Onogurów przypada na pierwszą połowę VII wieku, kiedy słabnąć zaczęło imperium Turkutów. Twórcą związku był Orchan, któremu w 619 roku udało się nawiązać stosunki dyplomatyczne z Bizancjum. Ochrzczony w Konstantynopolu i uznany przez cesarza Herakliusza patrycjuszem rzymskim, zawarł z Bizancjum przymierze wymierzone w Awarów. Jego następca Kubrat usamodzielnił się spod wpływów Turkutów i podporządkował sobie ziemie Utigurów leżące pomiędzy Kubaniem a Donem, a następnie po pokonaniu w 635 roku Awarów również położone dalej na zachód ziemie Kutigurów. Utworzone przez Kubrata państwo przetrwało niewiele poza jego śmierć. Pomiędzy 660 a 670 rokiem rozpadło się pod uderzeniem Chazarów. Rozpadł się tym samym związek Onogurów.

</doc>
<doc id="1446394" url="https://pl.wikipedia.org/wiki?curid=1446394" title="Słonna">
Słonna

Słonna (639 m n.p.m.) – szczyt w Górach Sanocko-Turczańskich.
Leży w głównym grzbiecie Gór Słonnych, na zachód od przełęczy Przysłup (620 m n.p.m.). Północny stok, opadający w dolinę Tyrawki, jest bardziej stromy niż południowy mający charakter grzbietu ograniczonego dolinami niewielkich potoków uchodzących do Wujskiego. Zbocza i wierzchołek są zalesione, wyjątek stanowią niżej znajdujące się tereny w okolicach miejscowości Wujskie, Hołuczków oraz Siemuszowa.

</doc>
<doc id="1446396" url="https://pl.wikipedia.org/wiki?curid=1446396" title="Ēriks Jēkabsons (historyk)">
Ēriks Jēkabsons (historyk)

Ēriks Jēkabsons (w polonijnych publikacjach także: "Eryk Jekabson"; ur. 14 stycznia 1965 w Rydze) – łotewski historyk zajmujący się historią Polaków na Łotwie, stosunkami polsko-łotewskimi i litewsko-łotewskimi oraz historią Europy Środkowo-Wschodniej XX wieku. 
Życiorys.
Ukończył studia na Wydziale Historyczno-Filozoficznym Uniwersytetu Łotewskiego (1983–1990). Obronił pracę magisterską pod tytułem "Walka Polski i Szwecji o Inflanty 1600–1629". W 1990 podjął pracę w Instytucie Historii Akademii Nauk Łotwy, zaś trzy lata później znalazł zatrudnienie w Instytucie Historii Łotwy macierzystej uczelni. W 1995 obronił pracę doktorską pod tytułem "Stosunki łotewsko-polskie 1919–1920". Współpracował również z Uniwersytetem Stradiņša w Rydze, a także Łotewskim Państwowym Archiwum Historycznym. Od 2006 jest profesorem Uniwersytetu Łotewskiego.
Zajmuje się głównie najnowszą historią Łotwy, mniejszościami narodowymi, historią wojska łotewskiego oraz stosunkami polsko-łotewskimi i łotewsko-litewskimi w dwudziestoleciu międzywojennym. 
Ma częściowo polskie korzenie. Należy do Polskiego Towarzystwa Historycznego. Od 1998 jest członkiem Komisji Historycznej przy Prezydencie Republiki Łotewskiej.
Jest autorem kilkunastu książek i kilkuset artykułów. Został odznaczony Złotym Krzyżem Zasługi Rzeczypospolitej Polskiej. W 2019 odznaczono go Orderem Trzech Gwiazd. W 2020 został łotewskim historykiem 2019 roku. W 2023 podczas oficjalnej wizyty na Łotwie prezydent Andrzej Duda odznaczył go Krzyżem Oficerskim Orderu Zasługi RP.

</doc>
<doc id="1446400" url="https://pl.wikipedia.org/wiki?curid=1446400" title="Nyanatiloka">
Nyanatiloka



</doc>
<doc id="1446401" url="https://pl.wikipedia.org/wiki?curid=1446401" title="Florus Anton Gueth">
Florus Anton Gueth



</doc>
<doc id="1446402" url="https://pl.wikipedia.org/wiki?curid=1446402" title="Morley (West Yorkshire)">
Morley (West Yorkshire)

Morley – miasto i "civil parish" w dystrykcie metropolitalnym Leeds, w hrabstwie West Yorkshire w Anglii. Leży 6,6 km na południowy zachód od miasta Leeds i 270 km na północny zachód od Londynu. W 2001 roku miasto liczyło 54 051 mieszkańców. W 2011 roku "civil parish" liczyła 29 949 mieszkańców. Morley zostało wspomniane w Domesday Book (1086) jako "Morelege"/"Morelei"/"Moreleia".

</doc>
<doc id="1446404" url="https://pl.wikipedia.org/wiki?curid=1446404" title="Volt (piwo)">
Volt (piwo)



</doc>
<doc id="1446408" url="https://pl.wikipedia.org/wiki?curid=1446408" title="Zakhm">
Zakhm

Zakhm (dewanagari: ज़ख़्म, tzn. „Rana”) to indyjski dramat Mahesha Bhatta z 1998 roku. W rolach głównych nagrodzony Ajay Devgan, Pooja Bhatt i Sonali Bendre. Tłem filmu są hindusko-muzułmańskie zamieszki w Bombaju z marca 1993 roku. Tytułowa rana to duchowe zranienie bohatera związane z dramatyczną relacją między jego rodzicami, z tajemnicą rodzinną i problemem tożsamości. W centrum filmu są relacje między ludźmi – głęboka więź syna z matką, dramatyczna relacja braci i relacja małżeństwa zagrożonego rozstaniem. Ideą filmu jest wezwanie do jedności między Indusami, jedności przekraczającej podziały religijne. Za przedstawienie tej idei film został nagrodzony Nagrodą Nargis Dutt promującą filmy wzmacniające jedność Indii.
Film ten jest pożegnaniem z reżyserią tworzącego od 1974 roku Mahesha Bhatta. Od tego czasu uczestniczy on w przemyśle filmowym jako scenarzysta ("Woh Lamhe", "Gangster", "Paap", "Cienie przeszłości", "Jism") i producent filmowy ("Raaz", "Gangster"). Tematem filmu uczynił on relacje ze swoją muzułmańską matką i stosunek do ojca, hinduskiego bramina. W stworzeniu filmu pomogli mu bratanek Mukesh Bhatt (współproducent) i córka Pooja Bhatt, która w tym dramacie zagrała rolę matki bohatera.
Fabuła.
Grudzień 1992 rok. Po zburzeniu przez hindusów meczetu w Ayodhya, Bombaj płonie. W wielu miejscach dochodzi do zamieszek hindusko-muzułmańskich. Niebezpiecznie jest wychodzić z domu. Mieszkańcy domów zamalowują w spisach lokatorów wszystkie nazwiska, aby dla atakujących nie były one wskazówką, gdzie mieszka hindus, a gdzie muzułmanin. Sonia, żona muzyka Ajaya Desai (Sonali Bendre) w strachu chce opuścić jak najszybciej miasto. Nie zgadza się na urodzenie dziecka w miejscu, gdzie właśnie dochodzi do okrutnych mordów, gwałtów i podpaleń. Planuje wyjazd do Anglii. Ajay (Ajay Devgan) zdecydowanie odrzuca ten pomysł. W ich dotychczas szczęśliwym małżeństwie dochodzi do kryzysu. Przygnębienie Ajaya pogłębia niepokój o młodszego brata Ananda, wykorzystywanego przez hinduskich ekstremistów w rozgrywkach z muzułmanami. Dramat w rodzinie osiąga swe apogeum, gdy do szpitala przywożą kolejną ofiarę podpaleń. Jest nią matka Ajaya (Pooja Bhatt). Ekstremiści przekonują Ananda, że pogrzeb jego matki powinien być hinduską manifestacją zagrzewającą tłumy do jeszcze bardziej krwawego rozliczenia się z muzułmanami. Ajay przeciwstawia się temu zdecydowanie. Dręczony wspomnieniami nieszczęśliwego dzieciństwa bez ojca ujawnia rodzinną tajemnicę...
Muzyka i piosenki.
Autorem muzyki jest M.M. Kreem, autor muzyki do m.in. "Kshana Kshanam", "Simhardi", "Chatrapati", "Okkadunnadu". Film zawiera piosenki:

</doc>
<doc id="1446409" url="https://pl.wikipedia.org/wiki?curid=1446409" title="Bookolabras">
Bookolabras

Bookolabras – najwyższy szaman u Awarów.
Bookolabras był odpowiedzialny za sprawy wagi państwowej. Przykład działań najwyższego szamana przynosi prawdopodobnie "Kronika" Grzegorza z Tours, informując o zabiegach szamana, który wywołał burzę w czasie bitwy, co przesądziło o zwycięstwie Awarów. Początkowo Bookolabras pochodził zapewne z rodu kagana. Posiadał własną gepidzką służbę - rzecz w społecznościach koczowniczych niezwykła – być może wskutek kontaktu Awarów ze społeczeństwami posiadającymi wyodrębniony stan kapłański. 
Źródła bizantyjskie informują o konflikcie bookolabrasa z kaganem (podobno z powodu zbytniej poufałości szamana z haremem władcy) i jego ucieczce na ziemie Cesarstwa. Kagan ponawiał potem prośby o jego wydanie. Niewątpliwie może to świadczyć o chęci zemsty władcy. Jednocześnie może jednak wskazywać na trudną sytuację głowy państwa, w którym zabrakło nagle pośrednika zapewniającego poparcie bóstw i duchów opiekuńczych.

</doc>
<doc id="1446411" url="https://pl.wikipedia.org/wiki?curid=1446411" title="Ole Martin Årst">
Ole Martin Årst

Ole Martin Årst (ur. 19 lipca 1974 w Bergen) – norweski piłkarz występujący na pozycji napastnika.
Kariera.
W profesjonalnym futbolu Årst zadebiutował w 1995 roku, będąc zawodnikiem Tromso IL. Po zakończonym sezonie 1997 za kwotę 13 mln koron norweskich (ok. 1,5 mln euro) zasilił belgijski RSC Anderlecht. W 1999 roku przeszedł do KAA Gent i został królem strzelców Eerste Klasse, z 30 golami na koncie. Po bardzo udanym sezonie za 24 mln NOK (ok. 3 mln euro) odszedł do Standardu Liège. W 2003 roku powrócił do Tromso IL, a jego nowy klub zapłacił za niego 5 mln NOK (ok. 600 tys. euro).
W reprezentacji Norwegii zadebiutował w styczniu 2000 w towarzyskim spotkaniu przeciwko Islandii. W drużynie narodowej wystąpił 22 razy i zdobył 2 bramki.

</doc>
<doc id="1446414" url="https://pl.wikipedia.org/wiki?curid=1446414" title="Washington (Tyne and Wear)">
Washington (Tyne and Wear)

Washington – miasto w północno-wschodniej Anglii, w hrabstwie Tyne and Wear, w dystrykcie metropolitalnym Sunderland, położone na północnym brzegu rzeki Wear. W 2011 roku ludność miasta wynosiła 67 085 mieszkańców.
Z miejscowości tej pochodzili przodkowie George'a Washingtona, pierwszego prezydenta Stanów Zjednoczonych, którzy wyemigrowali do Wirginii w 1657 roku. W przeszłości miasto było ośrodkiem wydobycia węgla. Znaczny rozwój Washington nastąpił po 1964 roku, gdy wyznaczony został on na jedno z tzw. „nowych miast” ("new town").
W Washington urodził się Bryan Ferry, założyciel zespołu Roxy Music.

</doc>
<doc id="1446416" url="https://pl.wikipedia.org/wiki?curid=1446416" title="Miasta Anglii">
Miasta Anglii



</doc>
<doc id="1446418" url="https://pl.wikipedia.org/wiki?curid=1446418" title="Partia Ludowa (Łotwa)">
Partia Ludowa (Łotwa)

Partia Ludowa (łot. "Tautas partija", TP) – konserwatywna partia polityczna działająca na Łotwie od 1998, wchodząca w skład rządzących krajem koalicji centroprawicowych (1999–2002; 2004–2010). Od lipca 2011 w stanie likwidacji.
Historia.
Ugrupowanie powstało w 1998 jako konkurencja dla dominujących wówczas na prawej części sceny politycznej Łotewskiej Drogi i koalicji „Dla Ojczyzny i Wolności”. W wyborach do Sejmu VII kadencji w 1998 ugrupowanie zdobyło pierwsze miejsce, uzyskując 21,19% głosów i 24 mandaty, jednak pozostało w opozycji wobec rządów Vilisa Krištopansa. W 1999 partia weszła w skład koalicji skupionej wokół premiera Andrisa Šķēlego, później wspierała rząd Bērziņša. W wyborach do Sejmu VIII kadencji w 2002 ludowcy zajęli trzecie miejsce (16,61% głosów i 20 mandatów), przechodząc do opozycji wobec rządów Einarsa Repšego. W 2004 nawiązali współpracę z czterema ugrupowaniami centroprawicy stając się jednym z filarów rządu Indulisa Emsisa, a później również lidera TP Aigarsa Kalvītisa (2004–2007) oraz Ivarsa Godmanisa (2007–2009). W latach 2009–2010 ugrupowanie wchodziło w skład rządu Valdisa Dombrovskisa, gdzie jego przedstawicielem był m.in. minister spraw zagranicznych Māris Riekstiņš. W wybranym w 2006 Sejmie IX kadencji partia reprezentowana była przez 23 parlamentarzystów, do momentu opuszczenia przez kilka osób, które założyły Związek Obywatelski i Stowarzyszenie na rzecz Innej Polityki. W maju 2010 partia zdecydowała o przyłączeniu się wraz z LPP/LC i partiami regionalnymi do szerszego ruchu centroprawicowego pod nazwą „O lepszą Łotwę” (PLL). W wyborach w 2010 TP uzyskała 4 posłów z ramienia PLL. Na 15 kongresie TP w dniu 9 lipca 2011 delegaci podjęli decyzję o rozwiązaniu ugrupowania.
Przewodniczącymi TP byli kolejno: Andris Šķēle (1998–2002), Atis Slakteris (2002–2006), Aigars Kalvītis (2006–2008) i Mareks Segliņš (2008–2010). Od 2010 do 2011 funkcję tę ponownie sprawował Andris Šķēle.
Reprezentacja w samorządzie.
Partia reprezentowana była w większości samorządów – rządziła lub współrządziła m.in. w Aizkraukle, Baldone, Balvi, Kiesiu, Gulbene, Kuldydze, Lucynie, Madonie, Rzeżycy i Valce. W wyborach do rady miejskiej w Rydze w 2001 uzyskała 10,28% głosów i 6 miejsc, pozostając partią opozycyjną, cztery lata później poprawiła wynik o 2 mandaty, dołączając do koalicji zarządzającej miastem. Od 2009 ugrupowanie nie było reprezentowane w radzie miejskiej Rygi. W wyborach w 2009 spośród miast wydzielonych TP uzyskała przedstawicielstwo – po jednym mandacie – w radach Jurmały, Rzeżycy, Jēkabpils i Lipawy. W Valmierze zebrała 7 z 13 mandatów, a jej przedstawiciel Inesis Boķis został burmistrzem miasta.
Pozycja międzynarodowa.
Ludowcy byli stowarzyszeni z Europejską Partią Ludową. W wyborach do Parlamentu Europejskiego w 2004 uzyskali 6,65% głosów, co przełożyło się na mandat poselski dla Rihardsa Pīksa. W wyborach 2009 partia nie przekroczyła progu wyborczego i nie wprowadziła swoich przedstawicieli do Parlamentu Europejskiego.

</doc>
<doc id="1446419" url="https://pl.wikipedia.org/wiki?curid=1446419" title="Kopułka wysmukła">
Kopułka wysmukła

Kopułka wysmukła ("Eumenes coarctatus") – gatunek owada błonkoskrzydłego z rodziny osowatych (Vespidae), nietworzącego kolonii i żyjącego samotnie.
Występowanie.
Gatunek występuje w całej Europie, od Skandynawii po Włochy i od Hiszpanii po Polskę, gdzie został stwierdzony głównie w większych miastach (co zapewne wynika z obecności tam entomologów), takich jak Bytom, Szczecin, Bydgoszcz i Warszawa. 
Budowa.
Kształt jak na zdjęciu. Całe ciało pokryte dość długimi, odstającymi, brązowymi włoskami (zwłaszcza charakterystyczne są włoski nadustka oraz tergitu i sternitu II segmentu odwłoka). Nadustek samicy zwykle czarny. Tergit II segmentu obły (nieściśnięty z boku). Tergit III samicy cały czarny lub z wąską żółtą przepaską. Pozostałe tergity czarne, czasami jeszcze IV tergit może mieć niewielką żółtą plamę. Skrzydła przydymione. Samica ma długość 12–15 mm, natomiast samce są mniejsze i mają 11–13 mm długości. 
Gniazdo.
Samice w nasłonecznionych miejscach, budują z delikatnej gliny dzbanuszkowate, jednokomórkowe gniazda przyczepione do muru lub sztywnych roślin. Do wnętrza składają jedno jajo i gąsienicę służącą za pokarm. Następnie komórkę zamykają znacznie węższym, stożkowatym wieczkiem z otworem. 

</doc>
<doc id="1446420" url="https://pl.wikipedia.org/wiki?curid=1446420" title="Okręg wyborczy South Lancashire">
Okręg wyborczy South Lancashire

Okręg wyborczy South Lancashire powstał w 1832 r. i wysyłał do brytyjskiej Izby Gmin dwóch deputowanych. W 1861 r. liczbę mandatów przypadających na okręg zwiększono do trzech. Okręg obejmował południową część hrabstwa Lancashire. Został zlikwidowany w 1868 r.

</doc>
<doc id="1446422" url="https://pl.wikipedia.org/wiki?curid=1446422" title="Perlit (podłoże inertne)">
Perlit (podłoże inertne)



</doc>
<doc id="1446424" url="https://pl.wikipedia.org/wiki?curid=1446424" title="Ernst Hanfstaengl">
Ernst Hanfstaengl

Ernst Franz Sedgwick Hanfstaengl (ur. 2 lutego 1887 w Monachium, zm. 6 listopada 1975 tamże) – podwójny agent: pracował zarówno dla Franklina Delano Roosevelta, jak i dla Adolfa Hitlera.
Młodość.
Ernst Hanfstaengl, pieszczotliwie nazywany „Putzi”, urodził się w Monachium w Niemczech jako syn zamożnego niemieckiego publicysty, Edgara Hanfstaengla. Jego ojcem chrzestnym był książę Ernest II. Jego matka była natomiast Amerykanką. Większość swojej młodości spędził w Niemczech, a później przeniósł się do Stanów Zjednoczonych. Matka Hanfstaengla, Katharine Wilhelmina Heine, była córką Williama Heine, kuzyna Johna Sedgwicka. Hanfstaengl miał także siostrę Ernę. Studiował na Uniwersytecie Harvard, gdzie zapoznał się z Walterem Lippmannem oraz Johnem Reedem. Jako utalentowany pianista skomponował kilka utworów dla drużyny piłkarskiej z Harvardu. Ukończył studia w roku 1909. Według biografii Hitlera, napisanej przez Johna Tollanda, Hanfstaengl był wysokim mężczyzną (mierzył ok. 1,9 m wzrostu), a jego przydomek „Putzi” (niem. „mały” lub „śliczny”) miał charakter żartobliwy.
Gdy przeprowadził się do Nowego Jorku, przejął zarządzanie nad amerykańską filią firmy swojego ojca, Franz Hanfstaengl Fine Arts Publishing House. Każdego ranka ćwiczył grę na pianinie w New York Harvard Club, gdzie zapoznał się z Franklinem oraz Theodorem Rooseveltem. Wśród jego znajomych znaleźli się również baron medialny William Randolph Hearst, pisarka Djuna Barnes oraz aktor Charlie Chaplin.
U progu I wojny światowej Hanfstaengl poprosił niemieckiego attaché wojskowego w Nowym Jorku o przewiezienie go do Niemiec. Lekko zdziwiony tą propozycją attaché odmówił, więc Hanfstaengl w czasie wojny pozostał w Stanach Zjednoczonych. Po roku 1917 amerykańska filia firmy rodzinnej Hanfstaenglów została skonfiskowana jako majątek wroga.
11 lutego 1920 Hanfstaengl poślubił Helenę Elisę Adelheid Niemeyer z Long Island. Ich jedyny syn, Egon Ludwig, zaciągnął się później do sił powietrznych USA. Córka, Herta, zmarła w wieku 5 lat.
Powiernik Hitlera.
Po powrocie do Niemiec w 1922 roku mieszkał w rodzinnej Bawarii. Tam też po raz pierwszy usłyszał przemówienie Hitlera w monachijskiej piwiarni. Pewien członek harvardzkiego klubu "Hasty Pudding" poprosił Hanfstaengla o współpracę z wojskowym attaché przysłanym do Monachium w celu zbadania lokalnej sceny politycznej. Tuż przed powrotem do Berlina attaché wojskowy Stanów Zjednoczonych w Berlinie, kapitan Truman Smith, poprosił Hanfstaengla o wzięcie udziału w nazistowskim rajdzie samochodowym oraz podzielenie się wrażeniami na temat Hitlera.
Hanfstaengl był tak bardzo zafascynowany postacią Hitlera, że wkrótce stał się jego gorącym zwolennikiem. Niemniej jednak nie wstąpił oficjalnie do NSDAP aż do roku 1931. Hanfstaengl powiedział kiedyś, że „"Nikt w ciągu najbliższych 10 tysięcy lat nie będzie zdolny tak zapanować nad tłumem, jak Hitler robi to w czasie 2,5 godziny"”. Stwierdził też, że „"Ze względu na niezwykłą budowę gardła, był on w stanie stworzyć niesamowitą rapsodię histerii. Stawał się wówczas uosobieniem nieznanego żołnierza niemieckiego"”.
Hanfstaengl przedstawił się Hitlerowi zaraz po przemówieniu tego drugiego. Wkrótce nawiązała się pomiędzy nimi przyjaźń oraz współpraca polityczna, która przetrwała lata 20. oraz wczesne lata 30. XX wieku. Wziąwszy udział w nieudanym puczu monachijskim w roku 1923 Hanfstaengl natychmiast udał się do Austrii. W tym czasie ranny Hitler próbował schronić się w jego domu w Uffing, niedaleko Monachium. Helena, żona Hanfstaengla, powstrzymała Hitlera przed samobójstwem, gdy policja przyszła go aresztować.
Przez większość lat 20 XX wieku Hanfstaengl pośredniczył w kontaktach Hitlera z przedstawicielami wyższych klas społeczeństwa i pomagał poprawić jego wizerunek. Finansował również po części wydanie książki Hitlera pt. „"Mein Kampf"” (niem. „moja walka”) oraz oficjalne prasowe wydawnictwo NSDAP, gazetę „"Völkischer Beobachter"”. Hitler został ojcem chrzestnym Egona, syna Hanfstaengla. Hanfstaengl skomponował marsze dla Hitlerjugend oraz SA. Wzorował te pieśni na własnych utworach dla drużyn piłkarskich z Harvardu. Później stworzył także pieśń pt. „"Sieg Heil"”. Wśród najbliższych znajomych Hanfstaengla w tym okresie znaleźli się Hans Heinz Ewers oraz działacz partyjny NSDAP i dziennikarz, Kurt Lüdecke.
Jako osoba biegle znająca język angielski i posiadająca liczne kontakty w wyższych sferach w Anglii oraz w USA, Hanfstaengl został szefem Biura Prasy Zagranicznej w Berlinie. Oprócz swojego stanowiska, wiele korzyści zawdzięczał przyjaźni z Hitlerem, który lubił słuchać jego gry na pianinie. Hanfstaengl oświadczył później, że to on poinformował Hitlera i Hermanna Göringa o pożarze Reichstagu.
Zanik wpływów Hanfstaengla.
Gdy NSDAP doszła do władzy, Hanfstaengl uwikłał się w konflikt z ministrem propagandy Rzeszy, Josephem Goebbelsem. Został z tego powodu usunięty ze sztabu Hitlera w roku 1933. W roku 1936 rozwiódł się z Heleną. Wkrótce został zdemaskowany przez Unity Mitford (bliską znajomą zarówno rodziny Hanfstaenglów, jak i Hitlera), co sprawiło, że Hitler stracił do niego zaufanie.
W roku 1937 Hanfstaengl otrzymał rozkaz wyjazdu na misję lotniczą do Hiszpanii i lądowania ze spadochronem na obszarze kontrolowanym przez hiszpańskich nacjonalistów. Jego zadaniem miał być udział w negocjacjach pokojowych, których celem było zakończenie hiszpańskiej wojny domowej. W czasie lotu przeczuwał, że planowany jest zamach na jego życie. Zapytał zatem pilota o więcej szczegółów na temat jego misji. Pilot zdradził, że Hanfstaengl miał być spuszczony nad terytorium kontrolowanym przez lojalistów, co oznaczałoby dla niego pewną śmierć. Stwierdziwszy problemy z silnikiem pilot postanowił wylądować na niewielkim lotnisku. Umożliwiło to Hanfstaenglowi ucieczkę.
Taka wersja wydarzeń została przedstawiona przez Alberta Speera w jego pamiętniku. Według niego misja Hanfstaengla była tylko wyszukanym żartem zaplanowanym przez Hitlera i Goebbelsa – karą dla Hanfstaengla za obrazę Führera „"niestosownymi uwagami na temat ducha bojowego niemieckich żołnierzy na służbie"” – wspierających frankistów w hiszpańskiej wojnie domowej.
Hanfstaengl otrzymał zapieczętowaną kopertę z tajnymi rozkazami od Hitlera, które miały pozostać niejawne aż do zakończenia lotu. Zgodnie z dyrektywami zawartymi w kopercie Hanfstaengla planowano zrzucić na „czerwonym hiszpańskim terytorium”, by pracował w charakterze agenta dla gen. Francisco Franco. Według Speera samolot z Hanfstaenglem po prostu krążył nad terytorium Niemiec, z czego sam zainteresowany nie zdawał sobie sprawy. Ponadto podawano fałszywą lokalizację samolotu, aby zrobić wrażenie, że maszyna rzeczywiście zbliża się do Hiszpanii.
Po wypełnieniu intryganckiego planu pilot oznajmił, że musi wykonać lądowanie awaryjne. Bezpiecznie zaparkował aeroplan na lotnisku w Lipsku. Przerażony Hanfstaengl natychmiast uciekł.
Udał się następnie do Szwajcarii i zabezpieczywszy wyjazd swego syna, Egona, z Niemiec przeprowadził się do Anglii, gdzie po wybuchu II wojny światowej został aresztowany jako agent wrogiego państwa. Później przeniesiono go do więzienia w Kanadzie.
Hanfstaengla przekazano Stanom Zjednoczonym. Planowano jego udział w „Projekcie S” prezydenta Roosevelta. Ujawnił informacje o ok. 400 osobach z kierownictwa NSDAP. O samym Hitlerze przygotował 68 stron informacji. Były wśród nich szczegóły z życia prywatnego dyktatora. Ponadto pomógł profesorowi Henry’emu A. Murrayowi, dyrektorowi Kliniki Psychologicznej na Harvardzie, psychoanalitykowi Walterowi C. Langerowi oraz innym ekspertom sporządzić raport dla Biura Służb Strategicznych ("Office of Strategic Services"). W roku 1943 zatwierdził „Analizę Osobowości Adolfa Hitlera”. W 1944 Hanfstaengl został oddany w ręce Brytyjczyków, którzy pod koniec wojny przenieśli go do ojczyzny.
William Shirer, dziennikarz stacji CBS, przebywający w nazistowskich Niemczech do roku 1941 i często kontaktujący się z Hanfstaenglem, opisał go jako „"człowieka ekscentrycznego, który swoją cyniczną inteligencją nadrabiał płytkość umysłu"”.
Hanfstaengl napisał książkę o swoich osobistych doświadczeniach pt. "Niewysłuchany świadek" ("Unheard Witness") (1957). W roku 2004 jego życie zostało przedstawione w książce Petera Conradiego pt. "Pianista Hitlera: Wzrost i upadek Ernsta Hanfstaengla, powiernika Hitlera i sojusznika Franklina D. Roosevelta" ("Hitler’s Piano Player: The Rise and Fall of Ernst Hanfstaengl, Confidante of Hitler, Ally of FDR").
W kulturze masowej.
Wizerunek Hanfstaengla rzadko pojawiał się w utworach obrazujących życie Hitlera lub życie w nazistowskich Niemczech. Znalazł się jednak w gronie głównych postaci zarówno w filmie telewizyjnym "Hitler: Narodziny zła" ("Hitler:The Rise of Evil"), gdzie jego rolę grał Liev Schreiber), oraz w powieści "Siostrzenica Hitlera" ("Hitler’s Niece") autorstwa Rona Hansena.

</doc>
<doc id="1446429" url="https://pl.wikipedia.org/wiki?curid=1446429" title="Bosman">
Bosman



</doc>
<doc id="1446430" url="https://pl.wikipedia.org/wiki?curid=1446430" title="Hrabstwo Bremer">
Hrabstwo Bremer

Hrabstwo Bremer – hrabstwo położone w USA w stanie Iowa z siedzibą w mieście Waverly. Założone w 1851 roku.

</doc>
<doc id="1446432" url="https://pl.wikipedia.org/wiki?curid=1446432" title="Okręg wyborczy Newark">
Okręg wyborczy Newark

Okręg wyborczy Newark powstał w 1673 r. i wysyłał do angielskiej, a następnie brytyjskiej, Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmuje miasta Newark i Southwell we wschodniej części hrabstwa Nottinghamshire.

</doc>
<doc id="1446436" url="https://pl.wikipedia.org/wiki?curid=1446436" title="Murad">
Murad



</doc>
<doc id="1446439" url="https://pl.wikipedia.org/wiki?curid=1446439" title="Kureń (pododdział)">
Kureń (pododdział)

Kureń – ukraiński pododdział wojskowy, odpowiadający wielkością samodzielnemu batalionowi. Kurenie występowały m.in. w Legionie Ukraińskich Strzelców Siczowych, Armii Ukraińskiej Republiki Ludowej, Ukraińskiej Armii Halickiej, Ukraińskiej Armii Powstańczej.
Ukraińska Armia Powstańcza.
Kureń składał się z 3-4 sotnie. Jego liczebność wynosiła od 400 do 800 ludzi. Na terenie jednego odcinka taktycznego (jednostka organizacyjna okręgu wojskowego UPA) operował jeden kureń. 2 kurenie (lub więcej) tworzyły zahin (pułk). Wyjątkiem był Odcinek Taktyczny „Łemko”, na terenie którego walczyły dwa kurenie UPA (1 i 2).

</doc>
<doc id="1446440" url="https://pl.wikipedia.org/wiki?curid=1446440" title="Krzysztof Włodarski">
Krzysztof Włodarski

Krzysztof "Kali" Włodarski (ur. 1977 w Zielonej Górze), znany również jako Geryon – polski muzyk, kompozytor, reżyser, artysta malarz, grafik oraz tatuażysta. Absolwent filozofii na Uniwersytecie Zielonogórskim oraz Croydon Art College. 
W 1994 roku założył blackmetalową grupę muzyczną Profanum. Wraz z zespołem nagrał m.in. trzy albumy studyjne: wydany w 1996 roku "Flowers of Our Black Misanthropy", wydany rok później "" oraz "Musaeum Esotericum" z 2001 roku. W 1995 założył projekt Desolation Zone prezentujący muzykę z pogranicza takich gatunków jak industrial czy noise. W 1996 roku wraz z Tomaszem "Reyashem" Rejkiem powołał formację Witchmaster. Do 2009 ukazało się cztery albumy studyjne zespołu: "Violence &amp; Blasphemy" (2000), "Masochistic Devil Worship" (2002), "Witchmaster" (2004) oraz "Trucizna" (2009). 
Od 1999 roku pracuje jako profesjonalny tatuażysta. W 2002 roku Włodarski wyemigrował do Wielkiej Brytanii, gdzie pracował m.in. dla londyńskiego studia Angelic Hell Tattoo World oraz Skin Shock. W 2005 roku wyreżyserował film pt. "Intelekt Kollapse". Obraz ukazał się tego samego roku na płycie DVD nakładem Pagan Records. Jako artysta malarz wystawiał swoje prace w Europie i USA, między innymi w: Londynie, Berlinie, Zurychu, Detroit i Amsterdamie.
Wystawy.
Opracowano na podstawie materiału źródłowego.

</doc>
<doc id="1446441" url="https://pl.wikipedia.org/wiki?curid=1446441" title="Baza lotnicza Ramon">
Baza lotnicza Ramon

Baza Lotnicza Ramon – wojskowa baza Sił Powietrznych Izraela położona w pobliżu miasteczka Mitzpe Ramon, na pustyni Negew w południowej części Izraela.
Historia.
Po wycofaniu się izraelskich wojsk z Półwyspu Synaj rząd Stanów Zjednoczonych udzielił pomocy finansowej i technicznej przy budowie nowych baz izraelskich sił powietrznych. W ten sposób w 1981 roku została wybudowana baza lotnicza Ramon.
Obecna eksploatacja.
Na terenie bazy stacjonują oddziały specjalne jednostek Sayeret Moran i Sayeret Meitar. Istnieje tutaj ośrodek szkoleniowy Sayeret Meitar, który obejmuje szkołę i poligon rakiet przeciwczołgowych.
Eskadry.
W bazie stacjonuje kilka eskadr:

</doc>
<doc id="1446443" url="https://pl.wikipedia.org/wiki?curid=1446443" title="Herb powiatu namysłowskiego">
Herb powiatu namysłowskiego

Herb powiatu namysłowskiego przedstawia na tarczy późnogotyckiej w polu złotym czarnego dolnośląskiego orła, ze srebrną półksiężycową przepaską poprzez pierś i skrzydła, ponad czerwoną sześcioramienną gwiazdą. Na piersi orła tarcza sercowa - w polu czerwonym róża srebrna.
Herb został ustanowiony uchwałą Nr XVIII/181/2008 Rady Powiatu Namysłowskiego z dnia 25 czerwca 2008 r.

</doc>
<doc id="1446446" url="https://pl.wikipedia.org/wiki?curid=1446446" title="Dissostichus eleginoides">
Dissostichus eleginoides



</doc>
<doc id="1446449" url="https://pl.wikipedia.org/wiki?curid=1446449" title="Rhythm and Stealth">
Rhythm and Stealth

Rhythm and Stealth – drugi album duetu Leftfield wydany 20 września 1999 roku. Album znalazł się na 1. miejscu UK album chart. Był nominowany do Mercury Music Prize w 2000 roku, jednak nagrody nie otrzymał (przyznano ją "The Hour of Bewilderbeast" Badly Drawn Boy).
Utwór "Phat Planet" pojawił się w reklamówce Guinnessa 1999 "Surfer" i przez to był szeroko znany, mimo że nie został wydany na singlu. Sinlowy "Afrika Shox" z gościnnym udziałem Afrika Bambaataa dotarł na 7. miejsce UK singles chart. Album został wydany w następujących formatach: CD, kaseta, podwójny LP, box set zawierający 5 płyt 10" i MiniDisc. Reedycja ukazała się 29 maja 2000 z dodatkowym CD zawierającym remiksy, dostępnym także jako osobne wydawnictwo, "Stealth Remixes".

</doc>
<doc id="1446450" url="https://pl.wikipedia.org/wiki?curid=1446450" title="MTV HD Europe">
MTV HD Europe



</doc>
<doc id="1446453" url="https://pl.wikipedia.org/wiki?curid=1446453" title="Carmèll">
Carmèll

Carmèll - marka piwa produkowanego przez Perła – Browary Lubelskie. Piwo dostępne jest w butelkach o pojemności 0,33 litra.
Jest to ciemne piwo o smaku karmelowym o zawartości alkoholu 0,4% i według producenta stworzone głównie "dla i z myślą o kobietach".

</doc>
<doc id="1446454" url="https://pl.wikipedia.org/wiki?curid=1446454" title="Carmell">
Carmell



</doc>
<doc id="1446456" url="https://pl.wikipedia.org/wiki?curid=1446456" title="Wrzesień 2008">
Wrzesień 2008



</doc>
<doc id="1446461" url="https://pl.wikipedia.org/wiki?curid=1446461" title="Hans Nowak">
Hans Nowak

Hans Nowak (ur. 9 sierpnia 1937 w Gelsenkirchen, zm. 19 lipca 2012) – piłkarz niemiecki, występujący na pozycji obrońcy.
W latach 1961-1964 rozegrał 15 meczów w reprezentacji RFN. Wystąpił na Mistrzostwach Świata 1962.
Z Bayernem Monachium zdobył dwukrotnie zdobywał Puchar Niemiec (1966, 1967) i raz Puchar Zdobywców Pucharów (1967).

</doc>
<doc id="1446465" url="https://pl.wikipedia.org/wiki?curid=1446465" title="Tatrzańska Kotlina">
Tatrzańska Kotlina

Tatrzańska Kotlina (słow. "Tatranská Kotlina", niem. "Höhlenhain", "Tatra-Höhlenhain", węg. "Barlangliget") – miejscowość położona u wschodniego krańca Tatr Bielskich na Słowacji, w odległości 21 km od byłego przejścia granicznego z Polską na Łysej Polanie i 8,5 km od Tatrzańskiej Łomnicy, zamieszkana przez około 240 osób. Administracyjnie należy do miasta Wysokie Tatry.
Opis.
Tatrzańska Kotlina znajduje się u południowo-wschodnich podnóży Kobylego Wierchu, na wysokości 760 m n.p.m. Przez miejscowość przebiega Droga Wolności. Miejscowość jest najbardziej wysuniętą na wschód osadą podtatrzańską i znajduje się w Kotlinach, oddzielających Tatry od Magury Spiskiej. Przepływa tu Bielski Potok ("Bielá"). Na północnych zboczach Kobylego Wierchu znajduje się udostępniona dla zwiedzających Jaskinia Bielska, stanowiąca częsty cel turystyczny. Tatrzańska Kotlina ma charakter uzdrowiskowy – znajdują się tu sanatoria, w których leczone są choroby dróg oddechowych.
Historia.
Przed powstaniem uzdrowiska na miejscu w obrębie dzisiejszej Tatrzańskiej Kotliny znajdowały się leśniczówka, zakład kamieniarski Polaka, byłego powstańca styczniowego Władysława Kardolińskiego, młyn i niewielka osada, w której pracował późniejszy przewodnik Maciej Sieczka. Miejscowość została założona na przełomie 1882 i 1883 r. przez miasto Biała Spiska, w związku z udostępnieniem Jaskini Bielskiej. Uzdrowiskowego charakteru nabrała już przed I wojną światową, leczenie chorób płuc zostało zapoczątkowane w dwudziestoleciu międzywojennym. Infrastruktura turystyczna jest mniej rozwinięta niż w miejscowościach na południu Tatr Wysokich, jaskinia jest zwiedzana często przez wycieczki autokarowe.
Pierwsze osiedle w miejscu dzisiejszej miejscowości nazywane było Kotliną i znajdowało się w północnej części obszaru obecnych zabudowań, zwanej współcześnie Starą Kotliną ("Stará Kotlina"). Tatrzańska Kotlina była dawniej określana nazwami Jaskinie Bielskie ("Belanské kúpele"), rzadziej Bielany, Bielany Spiskie i Kotliny Bielskie. Nazwy pochodzą od pierwotnej nazwy oraz od miasta Białej Spiskiej.

</doc>
<doc id="1446467" url="https://pl.wikipedia.org/wiki?curid=1446467" title="Tatranská Kotlina">
Tatranská Kotlina



</doc>
<doc id="1446469" url="https://pl.wikipedia.org/wiki?curid=1446469" title="Theodor Leber">
Theodor Leber

Theodor Karl Gustav von Leber (ur. 29 lutego 1840 w Karlsruhe, zm. 17 kwietnia 1917 w Heidelbergu) – niemiecki lekarz okulista. 
Był studentem Hermanna von Helmholtza w Heidelbergu, w 1862 roku otrzymał tytuł doktora medycyny. Następnie był asystentem Hermanna Jakoba Knappa w Klinice Ocznej w Heidelbergu, a później w Wiedniu, gdzie studiował fizjologię u Carla Ludwiga. Od 1867 do 1870 roku był asystentem Albrechta von Graefego w Berlinie. W 1871 roku został dyrektorem Kliniki Ocznej w Getyndze, od 1890 do 1910 w roku ponownie w Heidelbergu.
W 1869 roku opisał zespół znany dziś jako wrodzona ślepota Lebera, a w 1871 roku dziedziczną neuropatię nerwu wzrokowego Lebera. Mały splot żylny położony w pobliżu kanału Schlemma określany jest niekiedy jako splot Lebera.

</doc>
<doc id="1446473" url="https://pl.wikipedia.org/wiki?curid=1446473" title="Theodor Karl Gustav von Leber">
Theodor Karl Gustav von Leber



</doc>
<doc id="1446474" url="https://pl.wikipedia.org/wiki?curid=1446474" title="113 Eskadra IAF">
113 Eskadra IAF

113 Eskadra (hebr. "Ha'Tsira'a", "Osa") – śmigłowcowa eskadra Sił Powietrznych Izraela, bazująca w Ramon w Izraelu.
Historia.
Eskadra została sformowana 4 października 1955 i składała się z 26 samolotów myśliwsko-bombowych MD 450B Ouragan. Była to pierwsza izraelska eskadra uzbrojona w ten typ samolotów. Pierwsze zwycięstwo powietrzne odniesiono 12 kwietnia 1956, kiedy nad pustynią Negew zestrzelono egipski myśliwiec Vampire.
Samoloty eskadry wzięły udział w walkach podczas kryzysu sueskiego w 1956 przeprowadzając niezwykle skuteczne ataki na egipskie pozycje na Półwyspie Synaj. Podczas wojny odniesiono 5 zwycięstw powietrznych, tracąc przy tym 2 własne samoloty (od ognia artylerii przeciwlotniczej).
Podczas wojny sześciodniowej w 1967 roku samoloty 113 Eskadry atakowały arabskie lotniska i wrogie wojska lądowe na frontach egipskim, jordańskim i syryjskim. W działaniach bojowych stracono 8 własnych samolotów. W 1968 podczas misji nad terytorium Jordanii stracono 2 kolejne samoloty. Latem 1970 roku podjęto decyzję o zawieszeniu misji bojowych samolotów Ouragan.
W listopadzie 1972 eskadra otrzymała 15 samolotów myśliwsko-bombowych Nesher, które dowiodły swojej sprawności bojowej podczas wojny Jom Kipur. Odniesiono 58 zwycięstw powietrznych, nie ponosząc przy tym żadnych strat własnych.
W 1976 eskadra rozpoczęła przechodzenie na samoloty myśliwsko-bombowe Kfir C-1. Pierwszą operację bojową przeprowadzono 9 listopada 1977 bombardując pozycje Organizacji Wyzwolenia Palestyny w południowym Libanie. W 1979 do służby wprowadzono nowszą wersję Kfir C-2, które uczestniczyły w walkach podczas wojny libańskiej w 1982. W 1987 eskadrę rozwiązano z powodu cięć w budżecie obronnym.
12 września 1990 ponownie sformowano 113 Eskadrę, tym razem uzbrojoną w 25 helikopterów szturmowych AH-64A Apache. Od 2005 eskadra używa wyłącznie modelu AH-64D.
Wyposażenie.
Na wyposażeniu 113 Eskadry znajdują się następujące helikoptery:

</doc>
<doc id="1446477" url="https://pl.wikipedia.org/wiki?curid=1446477" title="Gwarek Tarnowskie Góry">
Gwarek Tarnowskie Góry



</doc>
<doc id="1446478" url="https://pl.wikipedia.org/wiki?curid=1446478" title="KS Strzybnica">
KS Strzybnica



</doc>
<doc id="1446485" url="https://pl.wikipedia.org/wiki?curid=1446485" title="Dyskografia Shakiry">
Dyskografia Shakiry

Artykuł przedstawia całkowitą dyskografię kolumbijskiej wokalistki Shakiry. Artystka w sumie wydała jedenaście albumów studyjnych, cztery albumy koncertowe, pięćdziesiąt sześć singli oraz siedemdziesiąt jeden teledysków.
Przed rozpoczęciem międzynarodowej kariery muzycznej, Shakira wydała dwa albumy promocyjne jedynie na kolumbijski rynek muzyczny – wydawnictwa "Magia" (1990) oraz "Peligro" (1993), które ostatecznie wycofano ze sprzedaży. Pierwszy album studyjny, który ukazał się nakładem dużej wytwórni muzycznej "Pies Descalzos" (1996) zyskał sukces komercyjny w krajach hiszpańskojęzycznych rozchodząc się w nakładzie pięciu milionów egzemplarzy na całym świecie. W roku 1997 na rynkach muzycznych pojawił się album z remiksami piosenek z debiutanckiego wydawnictwa zatytułowany "The Remixes". We wrześniu 1998 ukazał się drugi album studyjny "¿Dónde Están los Ladrones?", który zyskał większy sukces od swojego poprzednika sprzedając się w liczbie siedmiu milionów kopii.
W roku 2000 na rynki muzyczne wydany został pierwszy album koncertowy artystki "MTV Unplugged" – zapis akustycznego koncertu z sierpnia 1999 roku w Nowym Jorku. Trzeci album studyjny, a zarazem pierwszy zawierający utwory nagrane w języku angielskim, ukazał się w listopadzie 2001 pod tytułem "Laundry Service" stając się najlepiej sprzedającym się wydawnictwem w roku 2002 i rozchodząc się w nakładzie zbliżonym do dwudziestu milionów egzemplarzy. Płytę promowało sześć utworów, w tym dwa wydane jedynie na rynek hiszpańskojęzyczny. W listopadzie tego samego roku wokalistka wydała drugą kompilację w swojej dyskografii a zarazem pierwszy album z największymi hitami "Grandes Éxitos" zawierający hiszpańskojęzyczne piosenki. W marcu 2004 ukazało się wydawnictwo "Live &amp; Off the Record", drugi album koncertowy wokalistki.
Czwarty album studyjny Shakiry, a trzeci w całości nagrany w języku hiszpańskim "Fijación Oral, Vol. 1" ukazał się w czerwcu 2005. Wydawnictwo promowane pięcioma utworami znalazło się w Top 5 oficjalnego notowania najlepiej sprzedających się albumów w Stanach Zjednoczonych i odznaczone zostało certyfikatem platynowej płyty przyznanym przez Recording Industry Association of America. Pierwsza płyta artystki w pełni zawierająca kompozycje zarejestrowane w języku angielskim zatytułowana "Oral Fixation, Vol. 2" ukazała się w listopadzie tego samego roku. Album sprzedał się w nakładzie ośmiu milionów egzemplarzy na całym świecie i promowany był trzema singlami.
Drugi album nagrany w języku angielskim, a zarazem szósty w karierze wokalistki "She Wolf" ukazał się w październiku 2009 roku. Promowany czterema singlami, w tym jednym wydanym jedynie na północnoamerykański rynek muzyczny, album rozszedł się w nakładzie przekraczającym dwa miliony egzemplarzy. "Sale el Sol", siódmy album studyjny ukazał się na rynkach muzycznych w październiku 2010. Płyta zyskała komercyjny sukces sprzedając się w nakładzie pięciu milionów kopii.
Łączny nakład wydawnictw sprzedanych przez artystkę przekracza siedemdziesiąt milionów egzemplarzy.

</doc>
<doc id="1446486" url="https://pl.wikipedia.org/wiki?curid=1446486" title="British Rail Class 180">
British Rail Class 180

British Rail Class 180 "Adelante" – typ spalinowych zespołów trakcyjnych dostarczanych w latach 2000–2001 przez zakłady koncernu Alstom w Birmingham. Łącznie wyprodukowano 14 zestawów. Ze względu na swoją bardzo dużą – zwłaszcza jak na pociąg o napędzie spalinowym - prędkość konstrukcyjną, składy te wykorzystywane są głównie na trasach klasy InterCity. Obecnie eksploatuje je dwóch przewoźników należących do FirstGroup: First Great Western oraz First Hull Trains. 

</doc>
<doc id="1446487" url="https://pl.wikipedia.org/wiki?curid=1446487" title="Thorstein Helstad">
Thorstein Helstad

Thorstein Helstad (ur. 28 kwietnia 1977 w Hamar) – norweski piłkarz grający na pozycji napastnika w Lillestrøm SK.
Kariera klubowa.
Karierę piłkarską Helstad rozpoczął w rodzinnym Hamar, w tamtejszym amatorskim klubie Fart/Vang. Następnie podjął treningi w profesjonalnym Hamarkameratene i w 1995 roku zadebiutował w jego barwach w pierwszej lidze norweskiej. W tym samym roku spadł z klubem do drugiej ligi i grał tam przez dwa kolejne lata. W 1998 roku przeszedł do SK Brann. W 1999 roku zajął z Brann trzecie miejsce w lidze i zdobył Puchar Norwegii. Z kolei w 2000 roku wywalczył wicemistrzostwo kraju, a z 18 golami na koncie został królem strzelców ligi. Otrzymał także Nagrodę Kniksena dla najlepszego napastnika w kraju. Rok później zdobył 17 goli i drugi raz z rzędu był najlepszym strzelcem Tippeligaen.
Latem 2002 roku Helstad został sprzedany do Austrii Wiedeń. Tam walczył o miejsce w ataku z rodakiem Sigurdem Rushfeldtem, Polakiem Radosławem Gilewiczem czy Austriakiem Rolandem Linzem. W sezonie 2002/2003 wywalczył mistrzostwo Austrii oraz zdobył Puchar Austrii, a latem 2003 do tych sukcesów dołożył także Superpuchar Austrii. Na początku sezonu 2004/2005 stracił miejsce w składzie i wtedy też wrócił do Norwegii.
Kolejnym klubem w karierze Thorsteina był Rosenborg BK. Jeszcze w 2004 roku wywalczył mistrzostwo Norwegii, swoje pierwsze w karierze. Jednak w 2006 roku nie miał miejsca w podstawowym składzie i odszedł do SK Brann, a Rosenborg już bez niego został mistrzem kraju. Z Brann Helstad zajął 2. miejsce w lidze, a w 2007 roku został mistrzem kraju. Zdobywając 22 gole został po raz trzeci w karierze królem strzelców Tippeligaen. W 2008 roku strzelił 11 bramek w 12 spotkaniach.
W lipcu 2008 roku Helstad przeszedł za 2 miliony euro do francuskiego Le Mans UC 72. 9 sierpnia zadebiutował w Ligue 1 w przegranym 0:1 domowym spotkaniu z FC Lorient. W kolejnych trzech kolejkach francuskiej ligi zdobywał po golu, a Le Mans wygrywało swoje mecze kolejno z Lille OSC (3:1), AS Saint-Étienne (1:0) oraz FC Nantes (4:1).
Kariera reprezentacyjna.
W reprezentacji Norwegii Helstad zadebiutował 16 sierpnia 2000 roku w przegranym 1:3 towarzyskim spotkaniu z Finlandią i w debiucie zdobył gola. Wraz z kadrą narodową występował już w eliminacjach do Mistrzostw Świata 2002, Mistrzostw Świata 2006 i Euro 2008.

</doc>
<doc id="1446489" url="https://pl.wikipedia.org/wiki?curid=1446489" title="Pic du Midi de Bigorre">
Pic du Midi de Bigorre

Pic du Midi de Bigorre – szczyt górski położony we francuskiej części Pirenejów, w departamencie Pireneje Wysokie.
Na szczycie Pic du Midi de Bigorre znajduje się obserwatorium astronomiczne, położone na wysokości 2877 m n.p.m.
Obserwatorium.
Prace konstrukcyjne nad budową obserwatorium rozpoczęły się w 1878 roku i zostały oficjalnie ukończone w roku 1908. W 1946 rozpoczęto prace nad rozbudową obserwatorium; wtedy też powstały pierwsze kopuły obserwacyjne. W 1958 roku zamontowano spektrometr, a w 1963 roku NASA sfinansowała zakup oraz montaż 42-calowego teleskopu, który miał pomóc w realizacji misji Apollo na Księżyc. W 1980 roku na szczycie Pic du Midi zbudowano 28-metrową kolumnę, która została przeznaczona dla budowy dwumetrowego teleskopu Bernard Lyot oraz jego ochrony przed niekorzystnymi warunkami atmosferycznymi. Obecnie teleskop Bernard Lyot pozostaje największym teleskopem znajdującym się na terenie Francji.
Dzisiaj obserwatorium jest popularnym miejscem spotkań pasjonatów astronomii z całego świata. Od 1982 roku istnieje grupa miłośników astronomii o nazwie T60 – od nazwy jednego z teleskopów obserwacyjnych, znajdujących się na Pic du Midi.
W fikcji.
Góra Pic du Midi oraz obserwatorium na szczycie góry stanowią jedną ze scenerii gry komputerowej Rainbow Six: Vegas 2.

</doc>
<doc id="1446490" url="https://pl.wikipedia.org/wiki?curid=1446490" title="Ignacy I">
Ignacy I

Ignacy I, cs. "Swiatitiel Ignatij, patriarch Konstantinopolskij", gr. "Ιγνάτιος" (ur. ok. 798, zm. 877) – patriarcha Konstantynopola od 4 lipca 847 do 23 października 858 i ponownie od 23 listopada 867 do śmierci, święty Kościoła katolickiego i prawosławnego.
Życiorys.
Ignacy urodził się pod imieniem Niketas. Był synem cesarza Michała I Rangabe oraz cesarzowej Prokopii. Jego dziadkiem, od strony matki, był cesarz Nicefor I Genik.
Wspomnienie.
Wspomnienie liturgiczne św. Ignacego w Kościele katolickim obchodzone jest 23 października.
Kościół prawosławny, z uwagi na liturgię według kalendarza juliańskiego, wspomina św. Ignacego 23 października/5 listopada, tj. 5 listopada według kalendarza gregoriańskiego.

</doc>
<doc id="1446491" url="https://pl.wikipedia.org/wiki?curid=1446491" title="Żyworódka jednoplamka">
Żyworódka jednoplamka



</doc>
<doc id="1446496" url="https://pl.wikipedia.org/wiki?curid=1446496" title="Franz Chvostek młodszy">
Franz Chvostek młodszy

Franz Chvostek młodszy (ur. 3 października 1864 w Wiedniu, zm. 17 kwietnia 1944 w Burg Groppenstein) – austriacki lekarz internista, syn Franza Chvostka. 
Życiorys.
Urodził się 3 października 1864 w Wiedniu, jako syn Františka Chvostka i Leopoldiny Katheriny Franziski Aloisii Režac. Studia ukończył w 1888 roku na Uniwersytecie w Wiedniu. Od 1886 jako aspirant w klinikach Heinricha von Bambergera (1822-1888), Ottona Kahlera (1849-1893), Edmunda von Neussera (1852-1912) i od 1890 do 1892 u Theodora Meynerta (1833-1892). Od 1897 profesor nadzwyczajny. 
Był katolikiem, pod koniec życia członek Germanische Glaubens-Gemeinschaft. Żonaty z Wilhelmine Kruder, mieli jednego syna. Zmarł 17 kwietnia 1944 w Burg Groppenstein w Karyntii. 
Dorobek naukowy.
Opisał szczególną postać niedokrwistości (anemia Chvostka). Objaw Chvostka opisał jego ojciec, a nie on, jak się mu niekiedy błędnie przypisuje.

</doc>
<doc id="1446499" url="https://pl.wikipedia.org/wiki?curid=1446499" title="British Rail Class 222">
British Rail Class 222

British Rail Class 222 – typ spalinowych zespołów trakcyjnych produkowanych od 2004 przez firmę Bombardier Transportation. Do chwili obecnej dostarczono 27 zestawów, składających się z różnej liczby wagonów (od 4 do 7). Ze względu na swoją wysoką prędkość konstrukcyjną, są eksploatowane głównie na trasach dalekobieżnych. Aktualnie można je znaleźć we flocie dwóch przewoźników: East Midlands Trains oraz First Hull Trains.

</doc>
<doc id="1446503" url="https://pl.wikipedia.org/wiki?curid=1446503" title="Jonathan Gallant">
Jonathan Gallant



</doc>
<doc id="1446509" url="https://pl.wikipedia.org/wiki?curid=1446509" title="Orest Popov">
Orest Popov



</doc>
<doc id="1446513" url="https://pl.wikipedia.org/wiki?curid=1446513" title="British Rail Class 220">
British Rail Class 220

British Rail Class 220 "Voyager" – typ spalinowych zespołów trakcyjnych dostarczonych w latach 2000-2001 przez firmę Bombardier Transportation. Łącznie wyprodukowano 34 zestawy, wszystkie są obecnie eksploatowane przez przewoźnika CrossCountry. 

</doc>
<doc id="1446515" url="https://pl.wikipedia.org/wiki?curid=1446515" title="Reprezentacja Stanów Zjednoczonych w rugby union mężczyzn">
Reprezentacja Stanów Zjednoczonych w rugby union mężczyzn

Reprezentacja Stanów Zjednoczonych w rugby mężczyzn – zespół rugby union, biorący udział w imieniu Stanów Zjednoczonych w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo tego kraju, mieszkający w nim, bądź kwalifikujący się ze względu na pochodzenie rodziców lub dziadków. Za jego funkcjonowanie odpowiedzialny jest USA Rugby, członek NACRA i IRB.

</doc>
<doc id="1446517" url="https://pl.wikipedia.org/wiki?curid=1446517" title="Okręg wyborczy Paddington South">
Okręg wyborczy Paddington South

Okręg wyborczy Paddington South – powstał w 1885 roku i wysłał do brytyjskiej Izby Gmin jednego deputowanego. Okręg obejmował południową część londyńskiej dzielnicy Paddington. Został zlikwidowany w 1974 roku.

</doc>
<doc id="1446521" url="https://pl.wikipedia.org/wiki?curid=1446521" title="Jewgienija Polakowa">
Jewgienija Polakowa

Jewgienija Polakowa, ros. Евгения Андреевна Полякова (ur. 29 maja 1983 w Moskwie) – rosyjska lekkoatletka, sprinterka, halowa mistrzyni Europy w biegu na 60 metrów.
16 sierpnia 2016 roku MKOL opublikował raport, z którego wynika że u Czermoszanskiej, z którą Polakowa biegła w sztafecie wykryto stosowanie niedozwolonych środków (turinabol oraz stanozolol) podczas Igrzysk w Pekinie. W konsekwencji sztafecie odebrano złoty medal.

</doc>
<doc id="1446528" url="https://pl.wikipedia.org/wiki?curid=1446528" title="Geoffrey Claeys">
Geoffrey Claeys

Geoffrey Claeys (ur. 5 października 1974 w Brugii) – belgijski piłkarz występujący na pozycji obrońcy.
Claeys karierę rozpoczął w Cercle Brugge. W 1996 roku przeszedł do holenderskiego Feyenoordu. Spędził tam dwa sezony, w ciągu których rozegrał 45 spotkań. W 1998 roku powrócił do Belgii, podpisując kontrakt z Anderlechtem. Występował tam jednak mało, więc zdecydował się na wypożyczenie do Aalst. Po jego zakończeniu przeszedł do Lierse SK. Później był zawodnikiem Excelsioru Mouscron, gdzie spędził 4 lata. W sezonie 2005/2006 próbował swoich sił w australijskim Melbourne Victory, ale po wygaśnięciu kontraktu, przeszedł do Torhout 1992 KM, gdzie zakończył karierę.
W reprezentacji Belgii Claeys wystąpił 3 razy i zdobył 1 bramkę.

</doc>
<doc id="1446530" url="https://pl.wikipedia.org/wiki?curid=1446530" title="Żelazo rodzime">
Żelazo rodzime

Żelazo rodzime – minerał z gromady pierwiastków rodzimych. Minerał bardzo rzadki.
Właściwości.
Minerał nieprzezroczysty, kowalny, ciągliwy. Wykazuje silne właściwości magnetyczne. Zazwyczaj zawiera niewielkie domieszki niklu, czasem kobaltu, miedzi, manganu, siarki, węgla. Tworzy skupienia ziarniste, zbite, wyjątkowo tworzy niewielkie kryształy o postaci sześcianu lub ośmiościanu.
Występowanie.
W skałach magmowych, najczęściej w bazaltach oraz w meteorytach (najbardziej znany meteoryt żelazny to "Canyon Diablo" z krateru Barringera w Arizonie w USA), również w skałach osadowych.
Miejsca występowania: Na wyspie Disko u wybrzeży Grenlandii (w bazaltach; znajdowano rodzimki o wadze nawet do 20 ton), Missouri, Clinton County (USA; skały osadowe karbonu), Nowy Brunszwik (Kanada; łupki), Hesja (Niemcy). Największy znany kawałek żelaza rodzimego o wadze 60 ton znajduje się w Namibii, jest to meteoryt Hoba.
Zastosowanie.
Ze względu na rzadkość występowania, żelazo rodzime nie ma praktycznego zastosowania. Używa się go głównie jako rdzeni elektromagnesów (pętla histerezy jest tym węższa im żelazo jest czystsze). Ma bardzo duże znaczenie naukowe i kolekcjonerskie (wartość handlowa przekracza niekiedy wartość takich samych wagowo samorodków srebra).

</doc>
<doc id="1446533" url="https://pl.wikipedia.org/wiki?curid=1446533" title="Aleksandra Fiedoriwa">
Aleksandra Fiedoriwa

Aleksandra Fiedoriwa (ros. Александра Андреевна Федорива; ur. 13 września 1988 w Moskwie) – rosyjska lekkoatletka, sprinterka.
Córka sprintera Andrieja Fiedoriwa.
16 sierpnia 2016 roku MKOL opublikował raport, z którego wynika że u Czermoszanskiej, z którą Polakowa biegła w sztafecie wykryto stosowanie niedozwolonych środków (turinabol oraz stanozolol) podczas Igrzysk w Pekinie. W konsekwencji sztafecie odebrano złoty medal.

</doc>
<doc id="1446534" url="https://pl.wikipedia.org/wiki?curid=1446534" title="Robert Duncanson">
Robert Duncanson

Robert Scott Duncanson (ur. 1821, zm. 21 grudnia 1872) – amerykański malarz pejzażysta, malujący w stylu Hudson River School. Był pierwszym Afroamerykaninem, który zdobył międzynarodowe uznanie.
Wiele podróżował, malował krajobrazy Karoliny Północnej, Nowej Anglii, Pensylwanii i Szkocji. Wykonywał również dagerotypy.

</doc>
<doc id="1446535" url="https://pl.wikipedia.org/wiki?curid=1446535" title="Robert Scott Duncanson">
Robert Scott Duncanson



</doc>
<doc id="1446537" url="https://pl.wikipedia.org/wiki?curid=1446537" title="US Open 2008 (gra podwójna chłopców)">
US Open 2008 (gra podwójna chłopców)

Turniej debla juniorów US Open 2008 odbył się w dniach 1 - 5 września 2008 roku.
Obrońcami tytułu byli Jonathan Eysseric i Jérôme Inzerillo, którzy w tym roku nie wzięli udziału w turnieju.
Nowymi mistrzami zostali Niki Moser i Cedrik-Marcel Stebe, który w finale pokonali Henri Kontinena i Christophera Rungkata 7:6(5), 3:6, 10:8.

</doc>
<doc id="1446538" url="https://pl.wikipedia.org/wiki?curid=1446538" title="Jodie Henry">
Jodie Henry

Jodie Clare Henry (ur. 17 listopada 1983 roku w Brisbane) – australijska pływaczka specjalizująca się w stylu dowolnym, trzykrotna mistrzyni olimpijska, pięciokrotna mistrzyni świata i była rekordzistka globu.
30 września 2009 r. zakończyła karierę pływacką.

</doc>
<doc id="1446545" url="https://pl.wikipedia.org/wiki?curid=1446545" title="Stanisław Wałach">
Stanisław Wałach

Stanisław Wałach ps. „Zdzich” (ur. 30 kwietnia 1919 w Żarkach, zm. 12 stycznia 1999) – uczestnik II wojny światowej w szeregach Gwardii Ludowej i Armii Ludowej, pułkownik Służby Bezpieczeństwa PRL, członek Polskiej Zjednoczonej Partii Robotniczej, publicysta.
Życiorys.
Syn Szczepana i Julii. Od jesieni 1942 partyzant oddziału GL im. Jarosława Dąbrowskiego dowodzonego przez Stanisława Barana. Od 1943 członek byczyńskiej grupy wypadowej, uczestniczył w akcjach kolejowych, m.in. w nocy z 24 na 25 listopada 1943 kierował wykolejeniem transportu wojskowego na odcinku Ciężkowice-Balin. Od 27 stycznia 1945 był zastępcą szefa, a od 20 kwietnia szefem Powiatowego Urzędu Bezpieczeństwa Publicznego w Chrzanowie, od 1 lutego 1946 pełnił funkcję szefa PUBP w Limanowej, od 1 kwietnia 1947 szefa PUBP w Nowym Sączu. 1 września 1948 został naczelnikiem Wydziału III Wojewódzkiego Urzędu Bezpieczeństwa Publicznego w Krakowie, a 1 maja 1952 inspektorem przy kierownictwie WUBP w Krakowie. Od 24 listopada 1952 był słuchaczem Kursu Aktywu Kierowniczego przy MBP, od 12 sierpnia 1953 w dyspozycji dyrektora Departamentu Kadr MBP. Od 15 sierpnia 1953 był zastępcą szefa WUBP w Kielcach, od 1 listopada 1954 został p.o. szefa WUBP w Kielcach.
1 stycznia 1955 został zastępcą i p.o. kierownika WUdsBP w Kielcach, a od 1 grudnia 1955 szefem WUdsBP w Kielcach, od 22 listopada 1956 w dyspozycji dyrektora Departamentu Kadr i Szkolenia KdsBP. Od 16 stycznia 1957 zastępca komendanta wojewódzkiego Milicji Obywatelskiej ds. Służby Bezpieczeństwa w Białymstoku, od 1 sierpnia 1959 II zastępca komendanta wojewódzkiego MO ds. SB w Krakowie, od 15 marca 1969 I zastępca komendanta wojewódzkiego ds. SB w Krakowie, od 3 września 1974 w dyspozycji dyrektora Departamentu Kadr SB Ministerstwa Spraw Wewnętrznych. Zwolniony z resortu 15 lutego 1976.
Autor trzech książek pt. "Był w Polsce czas”, "Partyzanckie noce" i "Świadectwo tamtym dniom” wydanych w 1969, 1970 i 1976 r. ukazujących walkę o władzę w powojennej Polsce między komunistami a podziemiem zbrojnym.
Opinia wielu polskich komunistów o członkach polskiego podziemia zbrojnego różniła się od ich oceny wydanej przez Stanisława Wałacha, cyt. .
W latach 1971–1974 był prezesem Gwardyjskiego Towarzystwa Sportowego „Wisła” Kraków. Jego siostra Bronisława była żoną ministra spraw wewnętrznych PRL Franciszka Szlachcica.
Odznaczenia.
i inne

</doc>
<doc id="1446547" url="https://pl.wikipedia.org/wiki?curid=1446547" title="Żelazne drewno">
Żelazne drewno



</doc>
<doc id="1446550" url="https://pl.wikipedia.org/wiki?curid=1446550" title="Okręg wyborczy Woodstock">
Okręg wyborczy Woodstock

Okręg wyborczy Woodstock – powstał w 1571 roku i wysyłał do angielskiej, a następnie brytyjskiej, Izby Gmin dwóch deputowanych. W 1832 r. liczbę mandatów przypadających na okręg zmniejszono do jednego. Okręg obejmował miasto Woodstock w hrabstwie Oxfordshire i okolice. Został zlikwidowany w 1918 roku.

</doc>
<doc id="1446552" url="https://pl.wikipedia.org/wiki?curid=1446552" title="Margaret Hoelzer">
Margaret Hoelzer

Margaret Hoelzer (ur. 30 marca 1983 w Huntsville) – amerykańska pływaczka, medalistka olimpijska, mistrzyni świata, rekordzistka świata, mistrzyni świata na krótkim basenie.
Obecnie trenuje na Uniwersytecie Auburn. Mierzy 180 cm.

</doc>
<doc id="1446557" url="https://pl.wikipedia.org/wiki?curid=1446557" title="Projekt Steve">
Projekt Steve

Projekt Steve – lista naukowców o imieniu Stephen lub pochodnym (np. Stephanie, Stefan, Esteban itd.), którzy popierają teorię ewolucji. Została stworzona przez National Center for Science Education jako parodia kreacjonistycznych usiłowań tworzenia list naukowców, którzy „wątpią w teorię ewolucji”, takich jak: "Answers in Genesis" – lista naukowców przyjmujących biblijne wyjaśnienie stworzenia według Księgi Rodzaju; czy "A Scientific Dissent From Darwinism". Projekt żartuje i parodiuje takie przedsięwzięcia, gdyż, jak oświadczyła organizacja: "Nie chcemy zwodzić opinii publicznej i skłaniać jej ku myśleniu, że problemy naukowe są rozstrzygane przez to, kto ma dłuższą listę naukowców!".
Nie przeczy to jednak faktowi, że lista jest prawdziwym zbiorem naukowców. Mimo limitacji tej listy do naukowców o imionach takich, jak „Steve” (co w Stanach Zjednoczonych ogranicza listę do ok. 1% populacji), zawiera ona większą liczbę naukowców niż jakakolwiek lista kreacjonistów – m.in. 115 wykładowców uniwersytetów należących do Ivy League, 22 wykładowców Uniwersytetu Cambridge, 15 Uniwersytetu Oksfordzkiego, 10 członków amerykańskiej National Academy of Sciences (w tym Stephen Hawking) i 2 laureatów nagrody Nobla (Steven Chu i Steven Weinberg). Projekt Steve zawiera więcej biologów niż analogiczne listy kreacjonistów, gdyż niemal 2/3 osób na Projekcie Steve to biolodzy.
Całkowita liczba naukowców, którzy podpisali listę, to 1476 (stan na 24 maja, 2022) zarejestrowanych nazwisk.
Treść oświadczenia.
W polskim tłumaczeniu:

</doc>
<doc id="1446559" url="https://pl.wikipedia.org/wiki?curid=1446559" title="Nauru na letnich igrzyskach olimpijskich">
Nauru na letnich igrzyskach olimpijskich

Olimpijska reprezentacja Nauru zadebiutowała podczas igrzysk w Atlancie w 1996 roku. Od tego czasu Nauruański Komitet Olimpijski wystawia swoją reprezentację na każde letnie igrzyska olimpijskie.
W 1996 reprezentacja Nauru liczyła dwóch zawodników. Cztery lata później w Sydney reprezentacja liczyła dwóch sportowców, a na następnych igrzyskach w 2004 – trzy osoby. W Pekinie w 2008 roku Nauru było reprezentowane przez jednego zawodnika, a w Londynie wystartowało dwóch sportowców z tego kraju. Startujący w Londynie judoka Sled Dowabobo jest pierwszym olimpijczykiem ze swego kraju, który wystartował w innej dyscyplinie niż podnoszenie ciężarów (do 2008 roku Nauruańczycy rywalizowali wyłącznie w tej dyscyplinie). 
Marcus Stephen, nauruański olimpijczyk, wystartował podczas igrzysk olimpijskich w Barcelonie reprezentując barwy Samoa (Nauru nie było wówczas jeszcze członkiem MKOl-u, a Stephen nie mógł startować w barwach swojego kraju). Po przyjęciu Nauruańskiego Komitetu Olimpijskiego do MKOl-u w 1994 roku, powrócił on do swojej ojczystej reprezentacji.
Do tej pory Nauruańczycy nie zdobyli żadnego medalu.
Tło.
Nauru jest małą, owalną wyspą, położoną w południowo-zachodniej części Oceanu Spokojnego, odległą od równika o około 42 kilometry. Zajmuje powierzchnię 21,3 km kwadratowych i jest zamieszkiwana przez ok. 9,5 tysiąca mieszkańców (2012). Przez wiele lat główną gałęzią gospodarki tego kraju było wydobywanie fosforytów, dzięki czemu w latach 60. i 70. XX wieku Nauru było jednym z najbogatszych państw na świecie. Później jednak złoża zaczęły się wyczerpywać. Obecnie (2014) krajowa gospodarka jest uzależniona od pomocy australijskiego rządu.
Pierwsze rozmowy na temat utworzenia Komitetu Olimpijskiego na Nauru odbyły się w marcu 1990 roku. Uczestniczyło w nich dwóch nauruańskich polityków Ruben Kun i Lawrence Stephen (ojciec Marcusa Stephena) oraz: Seiuli Paul Wallwork, Tamás Aján i Paul Coffa. Rok później, w marcu 1991 roku pod kierownictwem Vinsona Detenamo, utworzono Nauruański Komitet Olimpijski. Międzynarodowy Komitet Olimpijski uznał jego członkostwo trzy lata później, tj. 4 sierpnia 1994 r. podczas 105. sesji MKOl-u w Paryżu. Od tegoż roku Komitet Olimpijski Nauru zgłasza reprezentacje kraju do udziału w najważniejszych imprezach międzynarodowych, takich jak igrzyska Wspólnoty Narodów, czy igrzyska olimpijskie. 
Nauruański Komitet Olimpijski zajmuje się także organizacją udziału reprezentacji w Igrzyskach Wspólnoty Narodów. W całej historii startów na tej imprezie, NNOC wysłał 33 zawodników. 
Najbardziej utytułowanym sportowcem z tego kraju jest sztangista i prezydent Nauru w latach 2007–2011, Marcus Stephen. Ośmiokrotnie brał udział w mistrzostwach świata – od 1989 do 1999. Jego największym osiągnięciem było zajęcie drugiego miejsca w podrzucie w kategorii 62 kg podczas mistrzostw świata w Atenach w 1999. Ponadto Yukio Peter w 2005 roku zdobył tytuł wicemistrza globu w podrzucie w kategorii do 77 kilogramów (w dwuboju zajął czwarte miejsce, uzyskując 155 kilogramów w rwaniu i 193 w podrzucie).
Największe sukcesy sportowcy z tego kraju osiągają na igrzyskach Wspólnoty Narodów. W całej historii startów reprezentacja ta zdobyła 28 medali. Ponadto sportowcy z Nauru osiągają sukcesy w Igrzyskach Pacyfiku (w całej historii startów zdobyli 142 medale).
Reprezentanci Nauru podczas letnich igrzysk olimpijskich.
Atlanta 1996.
Mimo iż był to pierwszy start reprezentacji Nauru na igrzyskach, na poprzednich igrzyskach – w Barcelonie w 1992 roku Marcus Stephen wystąpił w barwach Samoa. Ówcześnie Narodowy Komitet Olimpijski Nauru nie był jeszcze zatwierdzony przez MKOl (stało się to dopiero w 1994 roku), a Stephen musiał wystąpić w barwach innego kraju. Wówczas udzielono mu tymczasowego obywatelstwa Samoa i w jego barwach wystąpił w Barcelonie, gdzie zajął 9. miejsce w kategorii do 59 kilogramów.
Reprezentacja Nauru na igrzyskach w Atlancie liczyła trzech zawodników, którzy startowali w 1 spośród 27 rozgrywanych dyscyplin. Chorążym reprezentacji był sztangista Marcus Stephen. Najmłodszym przedstawicielem tego państwa na Letnich Igrzyskach Olimpijskich 2004 był 17-letni sztangista Quincy Detenamo, a najstarszym przedstawicielem był niespełna 27-letni Stephen, z którym wiązano największe nadzieje, gdyż był on najbardziej utytułowanym ze startujących w Atlancie Nauruańczyków.
Najlepsze miejsce wśród nauruańskich sportowców zajął Quincy Detenamo, który startując w kategorii do 76 kilogramów uplasował się na 20. miejscu (osiągnął 252,5 kg w dwuboju). Inny nauruański sztangista, Gerard Garabwan, zajął 24. miejsce w kategorii do 91 kilogramów (uzyskał 265 kg w dwuboju), zaś Stephen, nie zaliczył rwania i został niesklasyfikowany.
Sydney 2000.
Na igrzyskach w Sydney reprezentacja Nauru liczyła dwoje zawodników, którzy startowali w 1 spośród 28 rozgrywanych dyscyplin. Ponownie chorążym reprezentacji był Marcus Stephen. Na tych igrzyskach wystartowała pierwsza kobieta – Sheeva Peo (nazwisko po mężu Sheeva Peo-Cook). Cherico Detenamo miał być pierwszym lekkoatletą nauruańskim, który wystąpiłby na igrzyskach, jednakże nie stanął na starcie eliminacji biegu na 100 metrów.
Startujący już po raz trzeci na igrzyskach Marcus Stephen zajął 11. miejsce w kategorii do 62 kilogramów (uzyskał 285 kg w dwuboju), zaś jego koleżanka z reprezentacji zajęła 10. miejsce w kategorii powyżej 75 kilogramów (z wynikiem 220 kilogramów w dwuboju).
Ateny 2004.
W Atenach reprezentacja Nauru liczyła troje zawodników, którzy rywalizowali tylko i wyłącznie w podnoszeniu ciężarów. Chorążym reprezentacji był sztangista Yukio Peter. Najmłodszym przedstawicielem Nauru był kuzyn startującego w Atlancie Quincy'ego Detenamo, 17-letni wówczas Itte Detenamo, a najstarszą przedstawicielką była 22-letnia Reanna Solomon.
Najlepsze miejsce wśród nauruańskich sportowców zajął Yukio Peter, który startując w kategorii do 69 kilogramów uplasował się na 8. miejscu (osiągnął 302,5 kg w dwuboju). Itte Detenamo zajął 14. miejsce w kategorii powyżej 105 kilogramów (uzyskał 347,5 kg w dwuboju), zaś Reanna Solomon zajęła 11. lokatę w kategorii powyżej 75 kilogramów (uzyskała 220 kg w dwuboju).
Pekin 2008.
Na Letnich Igrzyskach Olimpijskich 2008 reprezentacja Nauru liczyła tylko jednego zawodnika. Był nim sztangista Itte Detenamo, który podczas ceremonii otwarcia niósł flagę swojego kraju.
Itte Detenamo zajął 10. miejsce w kategorii powyżej 105 kilogramów (uzyskał 385 kg w dwuboju).
Londyn 2012.
Na igrzyskach w Londynie reprezentacja Nauru liczyła dwóch zawodników, którzy startowali w dwóch dyscyplinach. Ponownie chorążym reprezentacji został Itte Detenamo. Na tych igrzyskach wystartował pierwszy przedstawiciel judo – Sled Dowabobo. 
Najlepsze miejsce osiągnął startujący już po raz trzeci na igrzyskach Itte Detenamo, który zajął 14. miejsce w kategorii powyżej 105 kilogramów (uzyskał 390 kg w dwuboju). Sled Dowabobo (startujący w kategorii do 73 kilogramów) spotkał się w pierwszej rundzie z Uzbekiem Navroʻzem Joʻraqobilovem, z którym przegrał. Początkowo razem z reprezentantem Gruzji, Nugzarem Tatalaszwilim, zostali sklasyfikowani ex aequo na 33. miejscu, a w wyniku późniejszej dyskwalifikacji Amerykanina Nicka Delpopolo za obecność w organizmie niedozwolonej substancji (marihuany), ostatecznie zajęli miejsce 32.
Rio de Janeiro 2016.
Na igrzyskach w Rio de Janeiro reprezentacja Nauru liczyła dwóch zawodników, którzy startowali w dwóch dyscyplinach. Ovini Uera zajął 9.–16. pozycję w zawodach judo w konkurencji judo mężczyzn do 90 kg. Elson Brechtefeld w podnoszeniu ciężarów w konkurencji mężczyzn do 56 kg zajął 15. pozycję.
Tabele.
Zestawienie według miejsc.
Poniżej znajduje się zestawienie, które pokazuje miejsca zdobywane przez Nauruańczyków na letnich igrzyskach olimpijskich. Jeśli zawodnik brał udział w igrzyskach więcej niż jeden raz, pod uwagę brana jest najwyższa pozycja, jaką zajął podczas startów na igrzyskach.

</doc>
<doc id="1446561" url="https://pl.wikipedia.org/wiki?curid=1446561" title="Plazma kosmiczna">
Plazma kosmiczna

Plazma kosmiczna – plazma (zjonizowany gaz) powszechnie występująca we Wszechświecie. Obecnie uważa się, że aż 99% materii we Wszechświecie występuje w postaci plazmy.
Charakterystyka kosmicznej plazmy.
Plazma kosmiczna posiada jednakową liczbę elektronów i protonów, w konsekwencji jest ona elektrycznie obojętna.
Hannes Alfvén i Carl-Gunne Fälthammar dokonali klasyfikacji plazmy występującej w Układzie Słonecznym ze względu na jej gęstość. Wyróżnili oni trzy kategorie:
λ = średnia droga swobodna, ρ = promień cyklotronowy dla elektronu, λD = długość Debye’a, lc = długość charakterystyczna

</doc>
<doc id="1446562" url="https://pl.wikipedia.org/wiki?curid=1446562" title="Grupa (biologia)">
Grupa (biologia)

Grupa – kategoria pomocnicza w systematyce organizmów, niższa od gromady, a wyższa od rzędu. Na przykład gromadę ssaki ("Mammalia") dzielono dawniej na grupy prassaki ("Prototheria"), "Allotheria" i ssaki właściwe ("Theria").

</doc>
<doc id="1446567" url="https://pl.wikipedia.org/wiki?curid=1446567" title="Turniej Trzech Skoczni">
Turniej Trzech Skoczni



</doc>
<doc id="1446568" url="https://pl.wikipedia.org/wiki?curid=1446568" title="Drużynowy Turniej Trzech Skoczni">
Drużynowy Turniej Trzech Skoczni



</doc>
<doc id="1446571" url="https://pl.wikipedia.org/wiki?curid=1446571" title="Kult Talosa">
Kult Talosa



</doc>
<doc id="1446572" url="https://pl.wikipedia.org/wiki?curid=1446572" title="Elektrownia Czchów">
Elektrownia Czchów

Elektrownia Czchów – elektrownia stanowiąca część zapory zbudowanej w latach 1936–1949 na Dunajcu w miejscowości Czchów.
Jest to elektrownia wodna przepływowa, pracująca z założeniem wyrównywania przełyku szczytowej elektrowni Rożnów z 200 m³/s do 114 m³/s. W całości elektrownia została przekazana do eksploatacji w 1954 r. Wyposażona jest w dwa hydrozespoły z turbinami Kaplana z regulacją położenia aparatu kierowniczego ustawiającego przepływ wody przez turbinę i regulacją łopat wirnika turbiny dla optymalizacji pracy turbiny i ograniczenia zjawisk kawitacyjnych. Moc zainstalowana każdej turbiny wynosi 4 MW przy 150 obr./min i przepływie wody przez turbinę 57 m³. Moc znamionowa generatorów wynosi 4,8 MW dla HZ1 i 5,25 MW dla HZ2 przy napięciu generatorowym 6,3 kV.
Zapora ziemna wybudowana została z piasków gruboziarnistych i żwiru z ekranem w postaci płyt betonowych.
Urządzenia zrzutowe wody jałowej składają się z jazu 5-przęsłowego zamykanego zasuwami płaskimi, dwudzielnymi o łącznej przepustowości 3750 m³/s.

</doc>
<doc id="1446574" url="https://pl.wikipedia.org/wiki?curid=1446574" title="Maksymówka (rejon doliński)">
Maksymówka (rejon doliński)

Maksymówka (ukr. Максимівка) – wieś nad Świcą w rejonie dolińskim obwodu iwanofrankiwskiego na Ukrainie.
Miejsce urodzenia Bolesława Wieniawy-Długoszowskiego – polskiego dyplomaty, generała dywizji Wojska Polskiego, osobistego adiutanta Marszałka Józefa Piłsudskiego.
Historia.
W okresie Rzeczypospolitej miejscowość leżała w ziemi halickiej województwa ruskiego. W XVIII wieku własność Krechowieckich herbu Sas.
W XIX w. Maksymówka znajdowała się w powiecie dolińskim Królestwa Galicji i Lodomerii (zabór austriacki). W 1880 wieś liczyła 283 mieszkańców. Mieszkało tu 221 grekokatolików (parafia w Lolinie) i 36 katolików obrządku łacińskiego (parafia w Wełdzirzu). W Maksymówce znajdowała się cerkiew Świętej Trójcy, cegielnia i fabryka cementu.
W 1900 we wsi było 80 domów i 443 mieszkańców, z których pod względem językowym 300 to Rusini, 120 – Niemcy, 23 – Polacy, natomiast pod względem wyznania 299 to grekokatolicy, 26 – katolicy obrządku łacińskiego, 28 – żydzi, 90 – inni.
W latach 1906–1926 w miejscowości funkcjonował klasztor redemptorystów. 
W okresie międzywojennym Maksymówka należała do gminy Wełdzirz (od 1934) w powiecie dolińskim województwa stanisławowskiego II RP. Według spisu powszechnego z 1921 r. wieś liczyła 76 domów. Mieszkały tu 374 osoby: 197 mężczyzn, 177 kobiet. Pod względem wyznania 274 mieszkańców było grekokatolikami, 46 ewangelikami, 35 rzymskimi katolikami, 19 żydami. Natomiast pod względem narodowości 274 osoby deklarowały się jako Rusini, 49 – jako Niemcy, 46 – jako Polacy, a 5 – jako Żydzi.

</doc>
<doc id="1446575" url="https://pl.wikipedia.org/wiki?curid=1446575" title="SS Koombana">
SS Koombana

SS Koombana – statek pasażersko–towarowy, który zatonął na północ od Port Hedland (Australia Zachodnia) w czasie cyklonu 21 marca 1912 z około 150 ludźmi na pokładzie
Zbudowany w Glasgow, w stoczni Alex. Stephens &amp; Sons w 1909 roku, stalowej konstrukcji statek o wymiarach 103,6 m × 14,7 m × 6,3 m i wadze 3668 ton, był własnością "Adelajda Steamship Company". Dowódcą jednostki był kapitan Thomas M. Allen.
Statek zatonął w czasie cyklonu razem z kilkoma innymi jednostkami. Dokładnej liczby ofiar katastrofy nie udało się ustalić ze względu na brak dokumentacji. Nigdy też nie znaleziono wraku statku.
W 1973 roku pomiędzy Port Hedland i Broome natrafiono na ślady anomalii magnetycznych, które mogły powstać wokół wraku. W 1985 roku ponownie zlokalizowano podobne ślady. Do tej pory nie podjęto jednak próby poszukiwania wraku.
Na pokładzie SS Koombana przebywał Abraham de Vahl Davies, właściciel słynnej czarnej perły zwanej "Roseate Pearle", o wartości około £.

</doc>
<doc id="1446576" url="https://pl.wikipedia.org/wiki?curid=1446576" title="Świątynia Trójcy">
Świątynia Trójcy



</doc>
<doc id="1446580" url="https://pl.wikipedia.org/wiki?curid=1446580" title="Philip Zepter">
Philip Zepter

Philip Zepter (urodzony jako Milan Janković 23 listopada 1950 w Veliko Gradište) – serbski przedsiębiorca i jeden z najbogatszych Serbów na świecie. Założyciel przedsiębiorstwa Zepter International.
Milan Janković urodził się i ukończył szkołę podstawową w miejscowości Bosanska Dubica. Później zaczął naukę na Wydziale Ekonomicznym Uniwersytetu w Belgradzie. W roku 1980, w wieku 30 lat wyjechał do Wiednia, gdzie jego małżonka Madlena była profesorem literatury. Tam mieszkał kilka lat. Pracował w firmie AMC, zajmującej się sprzedażą naczyń. W połowie lat 80. XX wieku bez skutku zachęcał swoich rodaków do założenia sieci akwizytorów, którzy mieli handlować naczyniami. W końcu zmienił nazwisko na Zepter (po niemiecku "berło") i w roku 1986 założył w Linzu własne przedsiębiorstwo Zepter Handels GmbH, dzisiaj znane jako Zepter International. W ciągu zaledwie kilku miesięcy został miliarderem.
W roku 2005 zajmował 37. miejsce na liście 100 najbogatszych osób Europy Środkowo-Wschodniej tygodnika „Wprost” z szacowanym majątkiem 1 mld USD. W roku 2008 znalazł się na pozycji 38. z szacowanym majątkiem 2,6 mld USD.
Wraz z rodziną mieszka w Villa Trianon w Monte Carlo, w dawnej willi Napoleona III.

</doc>
<doc id="1446581" url="https://pl.wikipedia.org/wiki?curid=1446581" title="Dryopteris austriaca">
Dryopteris austriaca



</doc>
<doc id="1446586" url="https://pl.wikipedia.org/wiki?curid=1446586" title="Dryopteris dilatata">
Dryopteris dilatata



</doc>
<doc id="1446587" url="https://pl.wikipedia.org/wiki?curid=1446587" title="Patriarcha Ignacy I">
Patriarcha Ignacy I



</doc>
<doc id="1446590" url="https://pl.wikipedia.org/wiki?curid=1446590" title="Chorus (efekt gitarowy)">
Chorus (efekt gitarowy)

Chorus – efekt gitarowy należący do grupy efektów modulacyjnych. Jest uzyskiwany poprzez nakładanie lekko zmodulowanego i opóźnionego sygnału na sygnał oryginalny. Efektem takiej modulacji jest uzyskanie charakterystycznego brzmienia chóralnego.
Chorus i flanger należą do najbardziej rozpowszechnionych urządzeń wzbogacających dźwięk elektrycznych instrumentów muzycznych. Stosowane są szczególnie chętnie do gitar elektrycznych i instrumentów klawiszowych.
Zasada działania.
Układ potrzebny do uzyskania efektów chorus i flanger jest praktycznie jednakowy (rys. 1). Sygnał wejściowy trafia do linii opóźniającej o czasie opóźnienia zmienianym w zakresie od kilku do kilkunastu milisekund. Czas opóźnienia sygnału w efekcie flanger jest zwykle krótszy niż w chorusie. Następnie sygnał opóźniony jest sumowany z oryginalnym. W wypadku efektu flanger stosuje się ponadto regulowane sprzężenie zwrotne, wpływające na kształt charakterystyki przenoszenia układu.
Zmiana czasu opóźnienia linii powoduje zmianę częstotliwości sygnału na jej wyjściu (analogicznie z efektem Dopplera, obserwowanym dla źródła dźwięku poruszającego się, a więc słyszanego ze zmiennym opóźnieniem). Przykładowo, jeżeli opóźnienie linii wzrasta liniowo o 10 ms w czasie 0,5 sekundy, to częstotliwość wyjściowa linii będzie wynosić:
Na wyjściu efektu chorus pojawiają się dwa rozstrojone względem siebie sygnały muzyczne, co daje wrażenie gry dwóch instrumentów. Rozbudowane efekty chorus wykorzystywano w latach 70. w instrumentach klawiszowych imitujących brzmienie zespołu smyczkowego (tzw. „string”).
W efektach analogowych do opóźnienia sygnału o kilka-kilkanaście milisekund używane są scalone analogowe linie opóźniające. Linia taka składa się z kilkuset komórek z pojemnościami przenoszącymi porcje ładunku elektrycznego. Ładunki te odpowiadają próbkom napięcia wejściowego i przemieszczają się, w takt przebiegu zegarowego, od wejścia do wyjścia linii. Dla przykładu układ scalony TDA1022 zawiera 256 stopni opóźnienia, co przy częstotliwości taktowania 5–500 kHz umożliwia realizację opóźnienia o czas 0,512–51,2 ms.

</doc>
<doc id="1446592" url="https://pl.wikipedia.org/wiki?curid=1446592" title="Katastrofa lotu Jat Yugoslav 367">
Katastrofa lotu Jat Yugoslav 367

Katastrofa lotu Jat Yugoslav JU 367 wydarzyła się 26 stycznia 1972 roku nad Srbską Kamenicą w Czechosłowacji. Lecący ze Sztokholmu do Belgradu samolot McDonnell Douglas DC-9 (nr. rej. YU-AHT) linii Jugoslovenski Aerotransport (w skrócie Jat Yugoslav - następnie Jat Airways, obecnie już nieistniejące), rozbił się po tym, jak przypuszczalnie na jego pokładzie wybuchła bomba, gdy przelatywał nad Hinterhermsdorf w NRD. Po wybuchu samolot wpadł w korkociąg i rozbił się na terenie Czechosłowacji. Zginęło 27 osób (23 pasażerów i 4 członków załogi). Katastrofę przeżyła jedna ze stewardes - Vesna Vulović. 
Przyczyna wybuchu nie została definitywnie wyjaśniona, ale podejrzewa się, że była nią bomba, która została podłożona przez chorwackich terrorystów z organizacji ustaszy. Miejsce katastrofy ze względu na podejrzenia zamachu zostało otoczone na 24 godziny.
Vesna Vulović przeżyła upadek z wysokości 10 060 metrów. Po katastrofie przebywała przez 27 dni w śpiączce. W wyniku zmiażdżonego kręgu, była przez jakiś czas sparaliżowana od pasa w dół, po operacji odzyskała zdolność chodzenia i wróciła do pracy biurowej w liniach Jat Yugoslav.
Zakwestionowanie oficjalnej wersji wypadku.
W styczniu 2009 roku, hipoteza o upadku z ponad 10 000 m została poważnie zakwestionowana. Czeski dziennikarz śledczy Pavel Theiner i praski korespondent niemieckiej stacji ARD Peter Hornung-Andersen opublikowali wnioski z ponad rocznych badań tajnych dokumentów z czeskich archiwów. Wynika z nich, że cudowne ocalenie stewardesy wymyśliły służby specjalne komunistycznej Czechosłowacji, chcąc w ten sposób ukryć, że samolot został omyłkowo zestrzelony przez czechosłowackie myśliwce. . Czeski urząd lotniczy odrzuca te spekulacje jako poszukiwanie sensacji.

</doc>
<doc id="1446594" url="https://pl.wikipedia.org/wiki?curid=1446594" title="Zeta Sagittarii">
Zeta Sagittarii

Zeta Sagittarii ("ζ Sgr", "Ascella") – gwiazda w gwiazdozbiorze Strzelca, odległa o około 88 lat świetlnych od Słońca.
Nazwa.
Gwiazda ma tradycyjną nazwę Ascella, która pochodzi z łacińskiego wydania Almagestu z 1515 roku i oznacza „pacha”. Nazwa ta odpowiada jej położeniu w wyobrażonej postaci Strzelca. Międzynarodowa Unia Astronomiczna w 2016 roku formalnie zatwierdziła użycie tej nazwy dla określenia jaśniejszego składnika tej gwiazdy.
Charakterystyka obserwacyjna.
Jest to trzecia co do jasności gwiazda gwiazdozbioru. Jej obserwowana wielkość gwiazdowa to 2,60 , a wielkość absolutna jest równa 0,44m.
Zeta Sagittarii jest gwiazdą podwójną, której składniki, odległe o 0,6 sekundy kątowej, indywidualnie mają wielkość gwiazdową 3,27 i 3,48m. Na niebie towarzyszy im także gwiazda o wielkości 10,63m, oddalona od bliskiej pary o 71,6″ (pomiar z 2013 roku). Ruch własny i paralaksa tych gwiazd bardzo się różnią, a ich sąsiedztwo jest przypadkowe.
Charakterystyka fizyczna.
Układ tworzy para gwiazd ciągu głównego o typie widmowym A. Jej składniki bywały także klasyfikowane jako olbrzym i podolbrzym, ale to nie odpowiada ich stanowi ewolucyjnemu. Okres orbitalny systemu to 21,075 roku, średnio dzieli je 13,4 au, ale na skutek ekscentryczności orbit odległość zmienia się od 10,6 do 16,1 au.
Składniki mają jasność odpowiednio 31 i 26 razy większą niż jasność Słońca i temperatury oceniane na 9000 i 8500 K. Ich masy obliczono na 2,2 i 21 masy Słońca.

</doc>
<doc id="1446596" url="https://pl.wikipedia.org/wiki?curid=1446596" title="Ascella">
Ascella



</doc>
<doc id="1446598" url="https://pl.wikipedia.org/wiki?curid=1446598" title="Ζ Sgr">
Ζ Sgr



</doc>
<doc id="1446600" url="https://pl.wikipedia.org/wiki?curid=1446600" title="Zawada (Nowy Sącz)">
Zawada (Nowy Sącz)

Zawada – osiedle w południowej części Nowego Sącza. Graniczy z osiedlami: Nawojowska, Gorzków, Falkowa, Poręba Mała, Kaduk oraz Popardową, Nawojową i Jamnicą.
Wieś o rodowodzie średniowiecznym, lokowana była w czasach Kazimierza III Wielkiego na prawie magdeburskim, tzw. prawie niemieckim na 21 łanach podgórskich mniejszych [1 łan = 48 mórg. W dokumentach średniowiecznych często występowała z Nawojówką, wtedy samodzielną wsią, od XIX wieku przysiółkiem Zawady. W zachodniej części końcem XVIII wieku wykształcił się drugi przysiółek Brzeziny. 
Etymologia nazwy.
Nazwa osiedla ma pochodzić od „zawady” czyli przeszkody terenowej, którą miał być szlaban odgradzający wieś od Nawojowej (to według miejscowych podań). Może też być zniekształcone „Za wodą”. Wedle innej jeszcze wersji od istniejącej tam karczmy.
Nazwa Zawada przez wielu badaczy i historyków objaśniana była jako miejsce, gdzie znajdowały się zasieki lub umocnienia, stanowiące zawadę (przeszkodę) dla nieprzyjaciela. Teza ta upadła w świetle najnowszych badań archeologicznych. Andrzej Żaki, znany archeolog, który m.in. zajmował się badaniami na terenie Sądecczyzny, nie znalazł w żadnej z Zawad śladów umocnień czy fortyfikacji.
Według opracowania „Nazwy miejscowości Sądecczyzny” Eugeniusza Pawłowskiego, nazwa Zawada należy do grupy nazw kulturowo–żartobliwych, wywodzona jest często od nazwy karczmy, „niby przeszkody dla podróżnych”. Zawada leży przy dawnym szlaku handlowym biegnącym z Bardejowa, przez Tylicz, doliną Kamienicy Nawojowskiej do Nowego Sącza i stanowi ostatnią miejscowość przed największym miastem – stolicą regionu. Dlatego też mogła być pewnego rodzaju przeszkodą, zawadą przed dojazdem do Nowego Sącza od strony południowo-wschodniej.
Najdawniejsze dzieje.
Michał Kowalski i małżonka jego Joanna z Siedleckich 1 maja 1803 roku sprzedali Zawadę i Nawojówkę Filipowi Weinbrennerowi. Początkiem XIX wieku Marianna i Filip małżonkowie Winbrennerowie sprzedali kolejne części Zawady i Nawojówki. Nastąpiło rozdrobnienie wsi, która znajdowała się w rękach kilku osób, byli to: Piotr Hendemann, Filip Laubach, Tomasz Rawicz Czerski, Henryk Stuber, Jakub Boesbier, Filip Brachel, Filip Butz i inni. 
Wspomniany Tomasz Czerski wspólnie z małżonką Eleonorą, początkowo posiadali 1/6 część Zawady i Nawojówki. W kolejnych latach dokupili duży obszar, proces ten kontynuował ich syn Józef. W połowie XIX wieku Czerscy byli właścicielami nieco ponad połowy Zawady i Nawojówki. Pozostały obszar podlega dalszemu rozdrobnieniu, do największych właścicieli należały rodziny: Rudnickich, Żebrackich i Lenartowiczów. 
Józef Rawicz Czerski nie zawarł związku małżeńskiego, nie posiadał potomka, cały swój majątek zapisał Franciszce Suwalskiej, córce nauczyciela z Nowego Sącza. Franciszka początkowo była jego gospodynią, potem została osobistą opiekunką. Na podstawie testamentu z 1 września 1891 roku i dekretu dziedzictwa z 9 lipca 1892 roku została właścicielką części dóbr Zawady i Nawojówki. Franciszka Suwalska była ostatnią właścicielką Zawady i Nawojówki. Część majątku sparcelowała, a ok. 100 hektarów i las znajdujący się na Małej Górze przeznaczyła na Fundację dla nieuleczalnie chorych chłopców, obecnie Dom pomocy społecznej przy ul. Nawojowskiej.
Powstanie Brzezin.
Końcem XVIII wieku właścicielem zachodniej części Zawady został Aleksander Brzezieski. Znajdował się tutaj duży folwark o obszarze około 160 morgów. W przybliżeniu rozciągał się: na zachód od potoka Łącznik, od południa graniczył z Porębą Małą, od zachodu z Dąbrówką Polską, od północy z dzisiejszą ulicą Graniczną. Od jego nazwiska folwark nazwano Brzezinami. 
W połowie XIX wieku folwark został podzielony na Brzeziny Wyżne i Niżne czyli Podewsie. Właścicielami folwarku Wyżnego były kolejno rodziny: Czerskich, Ostoja-Zabierzowskich, Zdankiewiczów. Od 1884 małżonkowie Zdzisława i dr Włodzimierz Olszewscy. Ostatnimi właścicielami Brzezin Wyżnych była rodzina Zarębów.
Folwark Brzeziny Niżne znajdował się w posiadaniu: Czerskich, Puzikowskich, Traczewskich, Pawlikowskich. Ostatnimi właścicielami folwarku było małżeństwo Eliasza i Berty Kaufer, którzy kupili go od Wojciecha Pawlikowskiego kontraktem z 14 sierpnia 1919 roku. Zabudowania folwarczne znajdowały się przy obecnej ulicy Grunwaldzkiej. W 1941 roku, kiedy tworzono getto w Nowym Sączu Kaufrowie wyjechali z Zawady. Po zakończeniu wojny majątek po nich został rozparcelowany.
Dalsze dzieje.
W czasach galicyjskich była to gmina Zawada (z Nawojówką i Brzezinami) o powierzchni 4,2 km².
Zawada była wsią typowo rolniczą, produkującą produkty rolne dla pobliskiego Nowego Sącza. W XVI i XVII wieku mieszkało to 6. kmieci, którzy, posiadali po 1. łanie ziemi, 6. zagrodników z rolami, 6. komorników bez bydła. Resztę ziemi zajmował folwark szlachecki. W Nawojówce już w średniowieczu pracował młyn o jednym kole [pierwsza wzmianka z roku 1427] oraz znajdowała się karczma wzmiankowana w 1470 roku.
Początkiem XIX wieku oprócz dworu, znajdowało się tutaj 50 domów, pracowały 2 młyny. Końcem było już ponad 100 numerów i mieszkało ok. 700 osób, wybudowano trzeci młyn. W II poł. XIX wieku w Brzezinach odkryto złoża gliny i powstała cegielnia. Nieco później pokłady gliny znaleziono też w Zawadzie i wybudowano cegielnię. Ważnym wydarzeniem była budowa w latach 1874 - 1876 linii kolejowej, gdyż sporo mieszkańców znalazło zatrudnienie przy budowie mostu kolejowego i nasypów.
W roku 1908 wybudowano budynek szkoły, obecnie tzw. Stara Szkoła. W okresie międzywojennym pracowała cegielnia i tartak parowy Zawada, dwa młyny: Abrahama Klapholza i Marcina Kacza, tartak Rembiaszów, była kuźnia, szewc, karczma oraz kilka sklepów żydowskich. W 1936 roku wybudowano dom ludowy. Wielu mieszkańców pracowało w warsztatach kolejowych w Nowym Sączu. W 1930 roku liczyła 1044 mieszkańców.
W 1946 roku założony został Ludowy Klub Sportowy „Zawada Nowy Sącz”. Znajduje się stadion sportowy o wymiarach 110 m x 74 m, który posiada 1000 miejsc. Największe osiągnięcie LKS - rozgrywki w IV lidze. Obok stadionu znajduje się hala sportowa i korty tenisowe.
Początkiem lat 60. przeprowadzono elektryfikację. W 1965 powstał Zakład Produkcji Leśnej „LAS”. W 1970 wybudowano budynek nowej szkoły.
Włączona została do Nowego Sącza w 1973 roku. Stopniowo przekształciła się ze wsi rolniczej w osiedle mieszkaniowe. W dawnej Nawojówce na tzw. Górkach powstało osiedle domków jednorodzinnych Górki Zawadzkie.
Szkoła przekształcona została w Zespół Szkół Podstawowo-Gimnazjalnych nr 2 z oddziałami integracyjnymi, w dawnym domu ludowym zlokalizowano Państwową Szkołę Muzyczną, budynek Starej Szkoły zajmuje przedszkole sportowe z kortami tenisowymi.
W roku 2009 minęło 620 lat od założenia Zawady i Nawojówki.

</doc>
<doc id="1446601" url="https://pl.wikipedia.org/wiki?curid=1446601" title="Legion Tamriel">
Legion Tamriel



</doc>
<doc id="1446602" url="https://pl.wikipedia.org/wiki?curid=1446602" title="Kościół św. Jana Chrzciciela w Lubrzy">
Kościół św. Jana Chrzciciela w Lubrzy

Kościół pw. św. Jana Chrzciciela w Lubrzy – kościół parafialny należący do parafii pw. św. Jana Chrzciciela w Lubrzy, dekanatu Świebodzin – NMP Królowej Polski, diecezji zielonogórsko-gorzowskiej, metropolii szczecińsko-kamieńskiej, zlokalizowany w Lubrzy w gm. Lubrza w woj. lubuskim.
Historia.
Kościół został zbudowany w 1848 jako świątynia ewangelicka i taką funkcję pełnił do 1945. 
Funkcję kościoła katolickiego świątynia przyjęła po wojnie, powodem był odpływ protestanckiej społeczności z Lubrzy, oraz zniszczenie w czasie działań wojennych katolickiego kościoła położonego na starym cmentarzu. W 1946 kościół został powierzony do obsługi duszpasterskiej salezjanom. Pierwszym katolickim proboszczem w kościele został ks. Michał Kubacki.
Architektura.
Budowla została wzniesiona w stylu neoromańskim, posiada jedną nawę, półkolistą absydę od zachodu i wysmukłą wieżę od wschodu. 

</doc>
<doc id="1446603" url="https://pl.wikipedia.org/wiki?curid=1446603" title="Casa Lleó Morera">
Casa Lleó Morera

Casa Lleó-Morera – modernistyczny budynek mieszkalny w Barcelonie, w dzielnicy Eixample, przy ulicy Passeig de Gràcia. Stanowi część kompleksu budynków secesyjnych i modernistycznych znanego jako Illa de la Discòrdia, ważnej atrakcji turystycznej Barcelony. Obiekt powstał w 1864 roku według projektu Lluisa Domenecha i Montanera. Przy pracach nad obiektem architektowi towarzyszyli: autor ceramiki Antoni Serra i Fiter, rzeźbiarz Eusebi Arnau, meblarz i dekorator wnętrz Gaspar Homer oraz autorzy mozaik Lluís Brú i Mario Maragliano. W 1902 roku gmach przeszedł generalny remont. 
W odróżnieniu od większości obiektów z tego okresu Casa Lleó-Morera nie została nazwana nazwiskiem swojego właściciela, lecz mianem "Lwy-Morwy" od zwierząt i roślin, które stanowią podstawowe elementy zdobnicze na jej fasadzie. 
Budynek jest własnością prywatną i jego wnętrza nie są dostępne dla turystów.

</doc>
<doc id="1446609" url="https://pl.wikipedia.org/wiki?curid=1446609" title="Working Title Films">
Working Title Films

Working Title Films – brytyjska wytwórnia filmowa, założona w 1983 roku przez producentów Tima Bevana, Erica Fellera i Sarę Radclyffe, kierowana do dzisiaj przez pierwszych dwóch z nich.
W 1999 Universal Studios kupiły 67% udziałów w firmie za ok. 600 mln dolarów. Obecnie amerykańska wytwórnia jest głównym źródłem finansowania produkowanych przez Working Title filmów i ma wyłączność na ich dystrybucję. W umowie przejęcia zagwarantowano jednak, iż szefowie Working Title mają prawo samodzielnego (bez zgody centrali w Hollywood) podejmowania decyzji o produkcji filmów, których budżet nie przekroczy 35 mln dolarów.
Working Title produkuje różnego rodzaju filmy kinowe i telewizyjne, jednak największą sławę przyniosły wytwórni obrazy braci Coen oraz komedie romantyczne, poczynając od "Czterech wesel i pogrzebu". Obecnie firma jest największym brytyjskim producentem filmowym nie związanym bezpośrednio z żadną stacją telewizyjną. Jej siedziba mieści się w Londynie, posiada także biuro w Los Angeles.
W 2004 Fellner i Bevan zostali uhonorowani Orderem Imperium Brytyjskiego w uznaniu swych zasług dla brytyjskiej kinematografii.

</doc>
<doc id="1446610" url="https://pl.wikipedia.org/wiki?curid=1446610" title="Ratusz w Chojnie">
Ratusz w Chojnie

Ratusz w Chojnie – budowla gotycko-barokowa, znajdująca się w Chojnie, powstała w drugiej ćwierci XIV w. i następnie przebudowywana w latach 1433–1461 oraz na początku XVIII w., odbudowana po zniszczeniach końca II wojny światowej i oddana do użytku w 1986 r. Zrekonstruowane elewacje frontowe należą do najbogatszych rozwiązań gotyckich w Polsce. Ratusz mieści się w północno-zachodniej części dawnego rynku. Jest siedzibą centrum kultury i biblioteki miejskiej.
Historia.
Budowę rozpoczęto w trzeciej ćwierci XIII w., lecz budynek spłonął w 1316 r. Pierwotnie był to zapewne jednokondygnacyjny dom kupca ("cophuse", dokument z 1409 r.) na planie prostokąta o wymiarach 13,7×21 m, podpiwniczony, wzniesiony na fundamencie ze starannie opracowanej kostki granitowej, łączonej zaprawą wapienną, co sugeruje udział templariuszy i ich budowniczych przy realizacji budowli.
W latach 1316- przed 1366 nastąpiła druga faza budowy, kiedy to został przedłużony (o około 17 m w kierunku południowym) i podwyższony. W 1366 r. Chojna stała się siedzibą Sądu Najwyższego i Podatkowego dla Nowej Marchii, zatem w tym roku budynek musiał już istnieć. Wzmianka z 1433 r. mówi o mieszczącej się tu sali posiedzeń sądu ("stubam consulatum"), zaś po raz pierwszy o ratuszu jako wyłącznie siedzibie władz, mówi dokument z 13 marca 1461 r. Na placu przed ratuszem stał do około 1695 r. drewniany posąg Rolanda.
Ponownie został przedłużony o jeden trakt (długości 9,3 m) i zamknięty nową elewacją, zapewne z udziałem warsztatu Hinricha Brunsberga, między 1433 a 1461 r. Po 1702 r., prawdopodobnie na skutek zniszczeń wywołanych pożarem, wykonano generalny remont i przebudowę w formach barokowych, łącznie z przekształceniem elewacji i wnętrz (prace zakończono przed 1710 r.). Regotyzacji elewacji dokonano w 1883 r., wymieniając w dużym procencie lico obu fasad, rekonstruując średniowieczny rytm i kształt okien, fryzów i portali. Poważnie zniszczony w 1945 r. przez wycofujące się wojska SS, w 1969 r. został odgruzowany, a następnie zrekonstruowany w latach 1977–1985 przez firmę PP Pracownie Konserwacji Zabytków ze Szczecina, według projektu Alicji Tymczyszyn i oddany do użytku w 1986 r. Zewnętrzną architekturę ratusza odbudowano w kształcie jaki posiadał przed zniszczeniem w 1945 r., natomiast układ wnętrz zaprojektowano stosownie do wymagań nowej funkcji – mieści się tu biblioteka miejska oraz ośrodek kultury.
Opis.
Ratusz jest budowlą piętrową, prostokątną (13,7×38,3 m), podpiwniczoną, zbudowaną na fundamentach z kamiennych kwadr pod zachodnią częścią elewacji i nieociosanych granitów pod pozostałą częścią. Nakryty jest dachem dwuspadowym z nowymi lukarnami. Fasada i mury podłużne wykonano w znaczącej mierze z cegły wymiarowej gotyckiej wykonanej współcześnie, a także z oryginalnej cegły gotyckiej, w wiązaniu gotyckim i wendyjskim. Elewacja rozwiązana jest bardzo prostymi podziałami niewielkimi otworami okiennymi, zakończonymi ostrołukowo i półkoliście. Każda z elewacji ma inny podział. Najbardziej okazała jest elewacja szczytowa, podzielona wertykalnie wielobocznymi przyporami, horyzontalnie dwoma gzymsami międzykondygnacyjnymi i pasami fryzów w partii szczytu. Dodatkowo przypory ujęte są pasami fryzów zdobnych w blendy i wimpergi. Wejście główne oraz do piwnic, a także trzy okna zakończone są ostrołukami i wimpergami. Na pierwszym piętrze umieszczono trzy okna biforyjne z rozetami, zaś środkowej partii szczytu okienka ostrołukowe i zlokalizowane po bokach blendy zwieńczone wimpergami, z zawartymi w podłuczach rozetami. Od strony północnej wejście do budynku zdobi portal ostrołukowy, po archiwolcie, którego przebiega motyw zygzakowato ułożonych kształtek. Po bokach wejścia znajdują się dwa ostrołukowe okna. Szczyt podzielony jest wertykalnie sześcioma poligonalnymi lizenami zdobnymi w wimpergi.

</doc>
<doc id="1446611" url="https://pl.wikipedia.org/wiki?curid=1446611" title="The Firm (zespół muzyczny)">
The Firm (zespół muzyczny)

The Firm – angielska supergrupa rockowa, której skład tworzyli Paul Rodgers (były wokalista zespołów Free i Bad Company), Jimmy Page (były gitarzysta Led Zeppelin), Tony Franklin (basista) oraz Chris Slade (były perkusista zespołu Uriah Heep).
Historia.
Pierwotnie Page chciał mieć w zespole byłego perkusistę zespołu Yes – Billa Bruforda, oraz Pino Palladino grającego na basie bezprogowym, jednakże Bruford miał kontrakt z inną wytwórnią, a Palladino musiał grać na trasie z Paulem Youngiem.
Zarówno Page, jak i Rodgers nie chcieli grać materiału swoich poprzednich zespołów - zamiast tego wybrali utwory ze swoich własnych albumów solowych, a także nowe utwory, pełne bardziej przystępnych dźwięków oraz smętnych dźwięków, których klimat tworzyła głównie bezprogowa gitara basowa Franklina, której brzmienie stanowiło fundamenty utworów The Firm. Pomimo niechęci do grania starego materiału, ostatni utwór na albumie "The Firm" o nazwie "Midnight Moonlight", był pierwotnie niewydanym utworem Led Zeppelin o nazwie "The Swan Song". Jego nagranie sprawiło, że niektórzy krytycy doszli do wniosku, iż Page’owi zaczęło brakować nowych pomysłów. W rezultacie Page zaczął mówić w wywiadach, że zespół został założony z myślą o nagraniu nie więcej niż dwóch albumów. Po rozpadzie The Firm, Page i Rodgers wrócili do projektów solowych, natomiast Chris Slade dołączył do AC/DC, a Franklin do Blue Murder.
Płyty The Firm sprzedawały się umiarkowanie, natomiast trasy koncertowe zespołu często były w całości wyprzedawane. 

</doc>
<doc id="1446612" url="https://pl.wikipedia.org/wiki?curid=1446612" title="Tadeusz Karwat">
Tadeusz Karwat

Tadeusz Karwat (ur. 17 września 1941 w Skierniewicach, zm. 8 sierpnia 2008 w Warszawie) – inżynier elektryk, doktor nauk technicznych Politechniki Warszawskiej.
Tadeusz Karwat urodził się 17 września 1941 r. w Skierniewicach. W 1961 roku ukończył Technikum w Zespole Szkół nr 1 w Żyrardowie. Studia ukończył na Wydziale Elektrycznym Politechniki Warszawskiej, gdzie następnie rozpoczął pracę naukową uzyskując tytuł doktora nauk technicznych i pracując jako nauczyciel akademicki. Wśród wielu osiągnięć w pracy zawodowej należy wymienić opracowanie kilkudziesięciu publikacji naukowych, autorstwo kilkunastu patentów oraz współautorstwo książek dla studentów.
Był członkiem Stowarzyszenia Elektryków Polskich od 1976 r. W Stowarzyszeniu pełnił m.in. funkcje prezesa zarządu koła, wiceprezesa Oddziału Warszawskiego SEP, przewodniczącego Centralnej Komisji Młodzieży i Studentów SEP oraz przewodniczącego Funduszu Stypendialnego SEP.
Jako wiceprzewodniczący komisji kwalifikacyjnej SEP, Tadeusz Karwat organizował szkolenia i prowadził egzaminy dla osób zajmujących się eksploatacją urządzeń, instalacji i sieci energetycznych; działając w ramach Izby Rzeczoznawców SEP wydał około stu opinii i ekspertyz dla Sądów i innych instytucji.
Szczególnie wiele pracy Tadeusz Karwat poświęcił na rzecz młodzieży w SEP - działał w Centralnej Komisji Młodzieży i Studentów SEP, organizował ogólnopolskie konkursy SEP na prace dyplomowe technika-elektryka i ogólnopolskie konkursy SEP na prace dyplomowe wyższych uczelni.
Za swoją pracę zawodową Tadeusz Karwat otrzymał Złoty Krzyż Zasługi. Za działalność społeczną został wyróżniony złotą odznaką SEP, i medalem im. prof. Stanisława Fryzego.
Pochowany na warszawskim cmentarzu na Wawrzyszewie.

</doc>
<doc id="1446613" url="https://pl.wikipedia.org/wiki?curid=1446613" title="Jerzy Cepik">
Jerzy Cepik

Jerzy Cepik ps. "Robert D. Bart" (ur. 11 grudnia 1929 w Poznaniu, zm. 28 października 2020 tamże) – polski prozaik.
Życiorys.
Studiował na Wydziale Humanistycznym Uniwersytetu Poznańskiego. W czasie II wojny światowej pracował w przemyśle zbrojeniowym III Rzeszy. Uczestnik ruchu oporu. Więzień Gestapo i obozu koncentracyjnego. Po wojnie autor kilkudziesięciu książek, powieści historycznych, biografii. Autor „Słowian”, książek o historii pisma, historii religii, prehistorii sztuki, powieści sensacyjnych oraz dla młodzieży. „Człowiek Roku” IBC Cambridge, Anglia i Międzynarodowego Centrum Intelektualistów w Chinach. Członek Związku Kombatantów Rzeczypospolitej Polskiej i Byłych Więźniów Politycznych. Członek Polskiego Związku Byłych Więźniów Politycznych Hitlerowskich Więzień i Obozów Koncentracyjnych. Były prezes Związku Literatów Polskich w Poznaniu, przywrócił po stanie wojennym, za swej kadencji, Nagrodę Literacką im. Wł. Stan. Reymonta i Czwartki literackie przy ZLP w Poznaniu, założył tam Wydawnictwo ZLP przemianowane potem na Wydawnictwo Fundacji Literackiej w Poznaniu, które prowadził. Założyciel i pierwszy prezes Fundacji Literackiej. Redaktor Naczelny wydawnictw Fundacji. Laureat Nagrody Literackiej im. Reymonta. Zasłużony dla miasta Poznania. Publicysta, wydawca, redaktor, tłumacz, ilustrator, grafik. Fotograf. Przygotował do druku 22-tomowe „Dzieje sztuki”. W 2012 skończył druk biografii „Rubensa”. 
Odznaczony Złotym Krzyżem Zasługi, Krzyżem Kawalerskim Orderu Odrodzenia Polski, Medalem 40-lecia PRL oraz „Kombatanckim Krzyżem Pamiątkowym Zwycięzcom, za udział w wyzwalaniu ojczyzny.”
Honorowy prezes Fundacji Literackiej w Poznaniu.

</doc>
<doc id="1446614" url="https://pl.wikipedia.org/wiki?curid=1446614" title="Osiedle Józefa Szujskiego">
Osiedle Józefa Szujskiego

Osiedle Józefa Szujskiego – osiedle położone w centrum Nowego Sącza, pomiędzy ulicami Grodzką, Kolejową, św. Kunegundy i Alejami Batorego. Graniczy z osiedlami Wólki, Kaduk, Nawojowska, Przydworcowym i Centrum.
Osiedlu patronuje Józef Szujski (1835-1883), historyk, profesor i rektor Uniwersytetu Jagiellońskiego, który swoje zbiory biblioteczne przekazał Nowemu Sączowi, a te dały zaczątek zbiorów bibliotecznych miasta.
W XIX wieku teren osiedla zaliczano do przedmieścia Grodzkiego.
Na terenie osiedla znajdują się koszary Straży Granicznej od 1991 roku, dawniej w latach (1818-1918) 20 Pułku Piechoty austriackiej, następnie I Pułku Strzelców Podhalańskich (1918-1939), Karpackiej Brygady WOP w latach 1945-1991.
Znajduje się też osiedle robotników kolejowych zwane „Starą Kolonią” z kościołem kolejowym i szkołą podstawową.

</doc>
<doc id="1446615" url="https://pl.wikipedia.org/wiki?curid=1446615" title="Popielni">
Popielni



</doc>
<doc id="1446616" url="https://pl.wikipedia.org/wiki?curid=1446616" title="Julija Guszczina">
Julija Guszczina

Julija Guszczina (ros. Ю́лия Александровна Гу́щина; ur. 4 marca 1983 w Nowoczerkasku) – rosyjska lekkoatletka, sprinterka specjalizująca się w biegu na 200 m. Złota medalistka halowych mistrzostw świata z Walencji (2008) w sztafecie 4 x 400 m, dwukrotna medalistka mistrzostw Europy.
W roku 2008 podczas Letnich Igrzysk Olimpijskich w Pekinie wraz ze sztafetą 4 x 400 m zdobyła srebrny medal. Jednak w 2016 r. powtórne przebadanie próbek pobranych od Anastasiji Kapaczinskiej ujawniło w jej organizmie obecność sterydów anabolicznych i w konsekwencji sztafeta utraciła medal.
16 sierpnia 2016 roku MKOL opublikował raport, z którego wynika że u Juliji Czermoszanskiej, z którą Guszczina biegła w sztafecie 4 x 100 m wykryto stosowanie niedozwolonych środków (turinabol oraz stanozolol) podczas Igrzysk w Pekinie. W konsekwencji również tej rosyjskiej sztafecie odebrano złoty medal olimpijski. Również u drugiej zawodniczki rosyjskiej sztafety - Tatjany Firowej wykryto środki niedozwolone. W 2017 roku sztafecie rosyjskiej odebrano również złoty medal z mistrzostw świata w Moskwie.
Guszczina również została ukarana za stosowanie niedozwolonych środków dopingujących – otrzymała czteroletnią dyskwalifikację (jej bieg kończy się 27 marca 2021), a także anulowaniem wszystkich wyników osiągniętych w okresie od 1 września 2011 do 31 grudnia 2014.

</doc>
<doc id="1446617" url="https://pl.wikipedia.org/wiki?curid=1446617" title="Park Narodowy „Ķemeri”">
Park Narodowy „Ķemeri”

Park Narodowy „Ķemeri” (łot. "Ķemeru nacionālais parks") – park narodowy założony w 1997 roku w pobliżu Jurmały na Łotwie. Trzeci co do wielkości park narodowy Łotwy – o powierzchni 381,65 km².
Historia.
Park słynie z wód mineralnych, wykorzystywanych w pobliskich uzdrowiskach. Znajduje się w sieci Natura 2000.
Znajdują się tu lasy, bagna, torfowiska wysokie, łąki, a także płytkie przybrzeżne jeziora i wydmy porośnięte suchymi lasami sosnowymi. Lasy zajmują 57% powierzchni parku, bagna 27%, a 10% powierzchni parku to wody.
Flora i fauna.
Tereny parku są ważnym miejscem odpoczynku dla ptaków wędrownych, występują tu rzadkie i zagrożone gatunki zwierząt oraz roślin i grzybów. W parku występuje około 97 gatunków chronionych roślin. Wśród fauny spotkać można sarny, jelenie, łosie, lisy, rysie i wydry oraz wiele gatunków nietoperzy, bociany czarne, bieliki, orliki krzykliwe i derkacze. Podmokłe lasy są siedzibą dla rzadkich gatunków dzięciołów, dzięcioła białogrzbietego, dzięcioła średniego i dzięcioła zielonosiwego.

</doc>
<doc id="1446620" url="https://pl.wikipedia.org/wiki?curid=1446620" title="Davy Oyen">
Davy Oyen

Davy Oyen (ur. 17 lipca 1975 w Zutendaal) – belgijski piłkarz występujący na pozycji obrońcy.
Kariera klubowa.
Oyen zawodową karierę rozpoczynał w sezonie 1993/1994 w pierwszoligowym Racingu Genk. W lidze zagrał wówczas 13 razy, jednak na koniec rozgrywek jego klub zajął 18. miejsce w lidze i spadł do drugiej ligi. Wtedy Oyena na cały sezon 1994/1995 wypożyczono go pierwszoligowego Sint-Truidense VV. Potem powrócił do Genku, a w sezonie 1995/1996 awansował z nim do pierwszej ligi. W sezonie 1997/1998 wywalczył z klubem wicemistrzostwo Belgii, a także zdobył z nim Puchar Belgii.
W 1998 roku odszedł do holenderskiego PSV Eindhoven. W Eredivisie zadebiutował 8 września 1998 w wygranym 4:3 meczu z RKC Waalwijk. W PSV od czasu debiutu pełnił rolę rezerwowego. W sezonie 1998/1999 zajął z nim 3. miejsce w lidze. W 1999 roku powrócił do Belgii, gdzie został zawodnikiem Anderlechtu. Tam również był graczem rezerwowym. Przez 3,5 roku rozegrał tam 12 spotkań i zdobył jedną bramkę. Z klubem zdobył także dwa mistrzostwa Belgii (2000, 2001), dwa Superpuchary Belgii (2000, 2001) oraz Puchar Ligi Belgijskiej (2000).
W styczniu 2003 roku trafił do angielskiego Nottingham Forest. W First Division (II poziom rozgrywek) zadebiutował 22 lutego 2003 w wygranym 6:0 meczu ze Stoke City. W Nottingham przez półtora roku Oyen rozegrał 8 spotkań. W 2004 roku powrócił do Belgii i podpisał kontrakt z drugoligowym KSK Heusden-Zolder. Tam spędził dwa sezony, a potem przez kolejne dwa reprezentował barwy pierwszoligowego KSV Roeselare. Od 2008 roku jest graczem drugoligowego KVSK United.
Kariera reprezentacyjna.
W latach 1998–1999 Oyen rozegrał trzy spotkania w reprezentacji Belgii.

</doc>
<doc id="1446621" url="https://pl.wikipedia.org/wiki?curid=1446621" title="Université de Saint-Étienne">
Université de Saint-Étienne

Université de Saint-Étienne - jeden z francuskich publicznych uniwersytetów mający swoją siedzibę w mieście Saint-Étienne. Na uczelni uczy się obecnie ponad 15 000 studentów wszystkich wydziałów. Uniwersytet jest częścią Akademii w Lyonie skupiającą także trzy wyższe uczelnie z tego miasta.
Historia.
Uniwersytet został założony w 1969 roku, wraz z przeprowadzoną przez francuskie ministerstwo oświaty reformą szkolnictwa wyższego.
W 1989 roku uniwersytet przyjął imię Jeana Monneta jako patrona swojej uczelni.
Kampusy.
Uniwersytet w Saint Étienne jest podzielony na pięć kampusów, którymi są:

</doc>
<doc id="1446626" url="https://pl.wikipedia.org/wiki?curid=1446626" title="Don Carlos (książę Asturii)">
Don Carlos (książę Asturii)

Don Carlos (ur. 8 lipca 1545, zm. 24 lipca 1568) – syn Filipa II Habsburga, króla Hiszpanii, i jego pierwszej żony - Marii Manueli Portugalskiej. Książę Asturii.
Przedstawiany przez część historiografii jako osoba chora umysłowo i zdeformowana. Urodził się w pałacu w Valladolid, a jego matka zmarła kilka dni po jego narodzinach. Kiedy urósł stał się dumny, uparty, i szybko zaczął zdradzać oznaki choroby umysłowej. Problemy psychiczne były częste w domu Habsburgów, spowodowane były częstym zawieraniem związków małżeńskich w obrębie rodziny. Carlos miał czworo pradziadków, a powinien mieć ośmioro. Jego babka ze strony matki i dziadek ze strony ojca oraz jego dziadek ze strony matki i babka ze strony ojca, byli rodzeństwem, a jego dwie prababki były siostrami.
W 1559 Carlos został zaręczony z Elżbietą de Valois, córką króla Henryka II Walezjusza. Elżbieta poślubiła jednak kilka miesięcy później owdowiałego ojca Carlosa. Innymi kandydatkami na żony dla Carlosa były: Maria, królowa Szkotów, Małgorzata de Valois (młodsza siostra Elżbiety) i Anna Austriacka, kuzynka Carlosa, która ostatecznie została czwartą żoną Filipa II. Mimo choroby, w 1560 Carlos został następcą tronu Kastylii, a w 1563 - również Aragonii. W 1562 Carlos przeszedł szereg chorób, kiedy wyzdrowiał stał się okrutny i nieprzewidywalny, zaczął pić również publicznie. Nie lubił księcia Alba, ponieważ chciał zostać gubernatorem Niderlandów w jego miejsce. Darzył antypatią swojego ojca, którego najprawdopodobniej chciał zabić..
W styczniu 1568 Carlos planował uciec z Hiszpanii i spod władzy swojego ojca, ale został zatrzymany jeszcze zanim zdążył zrealizować swój plan. Został aresztowany na rozkaz ojca i prawdopodobnie zagłodzony na śmierć. Po jego śmierci wytworzyła się romantyczna legenda o życiu infanta, w myśl której nieszczęśliwy Carlos był głęboko zakochany w swej macosze i byłej narzeczonej, królowej Elżbiecie de Valois. Pojawiły się spekulacje, jakoby to król zabił swego syna. Na podstawie tej historii Friedrich Schiller napisał dramat pt. "Don Carlos", na kanwie którego powstała z kolei opera Giuseppe Verdiego.

</doc>
<doc id="1446628" url="https://pl.wikipedia.org/wiki?curid=1446628" title="Rottenburg">
Rottenburg

Niemcy:
Inne:
Zobacz też:

</doc>
<doc id="1446629" url="https://pl.wikipedia.org/wiki?curid=1446629" title="Alojzy Bryl">
Alojzy Bryl

Alojzy Jan Bryl (ur. 4 czerwca 1946 w Gostyniu) – polski polityk, przedsiębiorca, wykładowca akademicki, poseł na Sejm PRL VIII i IX kadencji.
Życiorys.
Studiował na UAM w Poznaniu (ukończył studia w 1969), później pracował jako asystent w Instytucie Geografii. Od 1971 był członkiem Stronnictwa Demokratycznego (zasiadał m.in. od 1976 w Centralnym Komitecie partii, w tym od 1981 w jego prezydium). Działał też w Zrzeszeniu Studentów Polskich i w Towarzystwie Przyjaźni Polsko-Radzieckiej. Zasiadał w Naczelnym Komitecie Frontu Jedności Narodu i w Radzie Wojewódzkiej Patriotycznego Ruchu Odrodzenia Narodowego. Był posłem SD na Sejm PRL VIII i IX kadencji oraz wicewojewodą poznańskim (1985–1987). Współtworzył prywatny bank i przedsiębiorstwo obsługi naziemnej na lotnisku Ławica w Poznaniu. Wykładowca na Uniwersytecie im. Adama Mickiewicza.
Odznaczenia.
Odznaczony m.in. Krzyżem Oficerskim Orderu Odrodzenia Polski.

</doc>
<doc id="1446630" url="https://pl.wikipedia.org/wiki?curid=1446630" title="Indusium">
Indusium



</doc>
<doc id="1446631" url="https://pl.wikipedia.org/wiki?curid=1446631" title="Julija Czermoszanska">
Julija Czermoszanska

Julija Czermoszanska (ros. Юлия Игоревна Чермошанская; ur. 6 stycznia 1986 w Briańsku) - rosyjska lekkoatletka, sprinterka. 
Julija Czermoszanska jest córką mistrzyni świata w sztafecie 4 x 100 m Galiny Malczuginy.
16 sierpnia 2016 roku MKOL opublikował raport, z którego wynika że Czermoszanska stosowała niedozwolone środki (turinabol oraz stanozolol) podczas Igrzysk w Pekinie. W konsekwencji została ona zdyskwalifikowana a jej olimpijskie wyniki zostały anulowane. Sztafecie odebrano również złoty medal.

</doc>
<doc id="1446641" url="https://pl.wikipedia.org/wiki?curid=1446641" title="Nikos Chadzinikolau">
Nikos Chadzinikolau

Nikos Chadzinikolau (ur. 1 października 1935 w Trifilli w Grecji, zm. 6 listopada 2009 w Poznaniu) – polski pisarz greckiego pochodzenia. Poeta, prozaik, autor tekstów piosenek, tłumacz literatury nowogreckiej i klasycznej na język polski oraz polskiej na język grecki.
Życiorys.
Do Polski przybył w 1950. Ukończył filologię polską na Uniwersytecie im. Adama Mickiewicza. W roku 2001 na Wydziale Neofilologii UAM uzyskał stopień doktora nauk humanistycznych na podstawie rozprawy pt. „Rewolucja grecka 1821 roku i filhellenizm w literaturze oraz w opinii społecznej Europy”. W 1958 debiutował na łamach „Tygodnika Zachodniego” (Poznań). W 1970 otrzymał nagrodę miasta Poznania. Honorowy obywatel miasta Poznania.
Odznaczenia.
i inne...
Twórczość.
Opublikował ponad 100 książek. Przetłumaczył utwory ponad 500 autorów greckich na język polski oraz dzieła 130 polskich autorów na język grecki.

</doc>
<doc id="1446642" url="https://pl.wikipedia.org/wiki?curid=1446642" title="119 Eskadra IAF">
119 Eskadra IAF

119 Eskadra (hebr. "Ha'Atalef", "Nietoperz") – uderzeniowa eskadra Sił Powietrznych Izraela, bazująca w Ramon w Izraelu.
Historia.
Eskadra została sformowana 8 września 1956 roku, składała się z trzech myśliwskich Glosterów Meteorów NF.13. Piloci eskadry przechodzili szkolenie w Wielkiej Brytanii.
Z powodu małej liczby samolotów i pilotów eskadra miała ograniczoną zdolność bojową podczas kryzysu sueskiego w 1956 roku. Jednakże najważniejszą misją eskadry okazało się przechwycenie w nocy 28 października 1956 roku samotnego egipskiego samolotu transportowego Ił-14 lecącego z Damaszku do Kairu. Do zestrzelenia samolotu doszło nad Morzem Śródziemnym w odległości 200 kilometrów na południe od Cypru. Na pokładzie zginęło 16 wysokich rangą oficerów egipskiej armii.
W marcu 1958 roku do eskadry dotarło siedem samolotów myśliwsko-bombowych Vautour IIN, a w kwietniu – trzy myśliwce Meteor NF.13. W marcu 1964 roku eskadra otrzymała 26 samolotów myśliwskich Mirage IIICJ. Podczas wojny sześciodniowej w 1967 roku samoloty uczestniczyły w trzeciej i czwartej fali nalotów na lotniska w Jordanii i Syrii. Podczas walk zniszczono 32 samoloty wroga, w tym 19 w starciach powietrznych – bez strat własnych.
wojna na wyczerpanie była dla 119 Eskadry okresem nieustannych starć i potyczek powietrznych, w których zniszczono 47 wrogich samolotów. Prawdopodobnie w tym okresie dwa myśliwce Mirage III wyposażono w kamery fotograficzne i przystosowano do zadań zwiadowczych. W 1970 roku te dwa specjalistyczne samoloty i dwa inne Mirage’e IIICJ przeniesiono do 101 Eskadry.
Pod koniec 1970 eskadrę wyposażono w 32 samoloty myśliwsko-bombowe F-4E Phantom II. Podczas wojny Jom Kipur w 1973 roku samoloty eskadry wzięły w desperackich atakach na nacierające arabskie wojska. Zniszczono przy tym 16 wrogich samolotów (straty własne wyniosły 6 maszyn).
Nie ujawniono szczegółów operacji prowadzonych przez eskadrę podczas wojny libańskiej w roku 1982. W 1991 roku eskadra otrzymała 25 zmodernizowanych F-4 Phantomów, które otrzymały nazwę Kurnass 2000. Na początku roku 1992 jednostka osiągnęła gotowość bojową.
Począwszy od sierpnia 2006 do 119 Eskadry wprowadzano samoloty wielozadaniowe F-16I.
Wyposażenie.
Na wyposażeniu 119 Eskadry znajdują się następujące samoloty:

</doc>
<doc id="1446643" url="https://pl.wikipedia.org/wiki?curid=1446643" title="Morag Tong">
Morag Tong



</doc>
<doc id="1446644" url="https://pl.wikipedia.org/wiki?curid=1446644" title="Marcinkańce">
Marcinkańce

Marcinkańce (lit. "Marcinkonys") – wieś w okręgu olickim na Litwie, położona na południowy wschód od Merecza. Na rok 2021 wieś była zamieszkiwana przez 493 osoby.
Marcinkańce są siedzibą dyrekcji Dzukijskiego Parku Narodowego.
Historia.
W XIX wieku powstała tu stacja kolejowa Marcinkańce na linii Kolei Warszawsko-Petersburskiej.
W laatch międzywojennych miejscowość znalazła się początkowo w strefie pasa neutralnego, który w lutym 1923 w myśl decyzji Rady Ambasadorów przyznano Polsce i (bez formalnego statusu gminy) dołączono do przyległego powiatu grodzieńskiego w woj. białostockim. Dopiero w 1925 roku z omawianego obszaru (oraz z południowej części dawnej gminy Orany) powstała nowa gmina Marcinkańce w powiecie grodzieńskim w woj. białostockim, w skład której weszły Marcinkańce. 16 października 1933 Marcinkańce (wraz z miejscowością Pobiżupie) utworzyły gromadę "Marcinkańce" w gminie Marcinkańce
Po wojnie miejscowość włączono do Litewskiej SRR w ZSRR. Od 1991 w niezależnej Litwie.

</doc>
<doc id="1446645" url="https://pl.wikipedia.org/wiki?curid=1446645" title="Ratusz w Paczkowie">
Ratusz w Paczkowie

Ratusz w Paczkowie – pierwotnie renesansowa budowla, później przebudowana w stylu neoklasycystycznym, umiejscowiona na rynku, obecnie siedziba władz miejskich.
Historia.
Bryłę ratusza wraz z wieżą wznoszono w latach 1550–1552. Fundatorem budowy był biskup wrocławski Baltazar Promnitz. Pierwotnie budowla składała się z dwóch prostokątnych budynków, zakończonych trójkątnymi zdobionymi szczytami. Z boku przystawiono wieżę, w dolnej części kwadratową, wyżej przechodzącą w ośmiobok. Taki kształt budowli widnieje na zachowanym rysunku Friedricha Benharda Wernera z 1730 roku.
W latach 1821–1822 budowla została gruntownie przebudowana, w wyniku czego została jej nadana obecna neoklasycystyczna forma. W okresie 1911-1912 wykonano dekoracje stiukową w sali posiedzeń rady miejskiej.
Zarządzeniem wojewódzkiego konserwatora zabytków z dnia 20 czerwca 1964 roku ratusz został wpisany do rejestru zabytków.
Architektura.
Bryła ratusza ma trzy kondygnacje i neoklasycystyczną elewację, z zachowanymi płaskorzeźbami, pochodzącymi z okresu renesansu. Wewnątrz znajduje się sień ze sklepieniem kolebkowym oraz sale z zabytkowymi detalami architektonicznymi, wśród których najciekawsza jest sala obrad z dekoracjami stiukowymi.
Renesansowa wieża wysokości 45 m usytuowana jest w północnym narożniku budowli. Do wejścia prowadzą dwubiegunowe schody z balustradą tralkową. Podstawa wieży ma przekrój kwadratowy, znajdują się w niej pomieszczenia ze sklepieniami kolebkowymi i kolebkowymi z lunetami. Wyższa część ma przekrój ośmioboczny, na narożach są wałki, tworzące rzędy półkolistych wnęk arkadowych. W połowie wysokości wieży są cztery tarcze zegarowe, ujęte pilastrami podtrzymującymi gzyms i wolutowe ozdoby. Kolejna część – również o przekroju ośmiobocznym – posiada ganek, otoczony tralkową balustradą, tworzącą taras widokowy. Najwyższa część wieży jest węższa i posiada ostrosłupowy hełm z iglicą. We wnętrzu wieży znajduje się zabytkowy mechanizm zegarowy, wyprodukowany w 1858 roku przez Carla Weissa, zegarmistrza z Głogowa. Są też trzy dzwony: z 1714, 1735 r., trzeci również osiemnastowieczny.
Taras widokowy dostępny jest dla turystów za opłatą. Roztacza się z niego szeroka panorama miasta oraz rozciągających się na południu pasm Sudetów Wschodnich.

</doc>
<doc id="1446646" url="https://pl.wikipedia.org/wiki?curid=1446646" title="Marian Friedmann">
Marian Friedmann

Marian Zygfryd Friedmann (ur. 8 grudnia 1917 w Krakowie, zm. 3 września 1983 Warszawie) — polski aktor teatralny, filmowy i telewizyjny, a także dubbingowy i radiowy. Odznaczony Złotym Krzyżem Zasługi. Ojciec Stefana Friedmanna, aktora.
Życiorys.
Kształcił się w czasie wojny na tajnych kursach teatralnych. W latach 1940–1945 był aktorem i dekoratorem Teatru Podziemnego Adama Mularczyka, zorganizowanego w Krakowie. Kiedy w lutym 1945 roku w mieście tym zorganizowano Studio przy Starym Teatrze, postanowił kontynuować tam naukę. W sezonie 1945/1946 został do teatru tego zaangażowany jako pełnoprawny aktor. W sezonie kolejnym przeszedł do Teatru Miejskiego w Białymstoku, po czym przeniósł się do Warszawy, gdzie występował w Teatrze Nowym (1947–1949), a potem – na jego Scenie Komediowo-Muzycznej (1949–1953). W roku 1948 został absolwentem Państwowej Wyższej Szkoły Aktorskiej w Warszawie. W latach 1953–1957 był aktorem Teatru Narodowego, a następnie – do 1983 roku – warszawskiego Teatru Współczesnego.
Był znany z ogromnego poczucia humoru.

</doc>
<doc id="1446647" url="https://pl.wikipedia.org/wiki?curid=1446647" title="146 Eskadra IAF">
146 Eskadra IAF

146 Eskadra – rozpoznawcza eskadra Sił Powietrznych Izraela, bazująca w Ramon w Izraelu.
Wyposażenie.
Na wyposażeniu 146 Eskadry znajdują się różne rodzaje bezzałogowych aparatów latających UAV, w tym: Scout, Searcher, Hunter, Pioneer, Harpy, Ranger, I-see, I-view i inne. Wiele z tych aparatów było wykorzystywanych w misjach bojowych, podczas których wskazywały cele samolotom bojowym i artylerii. Istnieją niepotwierdzone przez Izrael doniesienia o użyciu bezzałogowych aparatów latających do bezpośredniego atakowania celów.

</doc>
<doc id="1446650" url="https://pl.wikipedia.org/wiki?curid=1446650" title="Mazatlan">
Mazatlan



</doc>
<doc id="1446651" url="https://pl.wikipedia.org/wiki?curid=1446651" title="Benoît Sokal">
Benoît Sokal

Benoît Sokal (ur. 28 czerwca 1954 w Brukseli, zm. 28 maja 2021) – belgijski twórca komiksów i grafiki do gier komputerowych. Związany z tworzącą gry komputerowe firmą Microïds, dla której projektował grafikę do takich gier jak "Amerzone" i gry z serii "Syberia".
Życiorys.
Benoît Sokal studiował na École Supérieure des Arts Saint-Luc w Brukseli wraz z wieloma belgijskimi twórcami komiksów, np. François Schuitenem. W 1978 zaczął rysować dla magazynu „À Suivre”. Stworzył serię komiksów "Inspektor Canardo" opowiadających o losach załamanego kaczora-detektywa z zamiłowaniem do papierosów, alkoholu i femme fatale. Później Sokal dołączył do tworzącej gry komputerowe firmy Microïds i zaczął pracować nad grafiką do gier przygodowych, takich jak m.in. "Amerzone" (1999) i "Syberia" (2002). Po kilku latach założył własną firmę White Birds Productions, która wyprodukowała grę "Paradise" wydaną przez Ubisoft.

</doc>
<doc id="1446654" url="https://pl.wikipedia.org/wiki?curid=1446654" title="Bitwa pod Giornico">
Bitwa pod Giornico

Bitwa pod Giornico (zwana bitwą pod Sassi Grossi) – starcie zbrojne, które miało miejsce w dniu 28 grudnia 1478 r. w trakcie walk szwajcarsko-mediolańskich.
W roku 1466 książę Mediolanu Galeazzo Maria Sforza obiecał Szwajcarom z kantonu Uri wycofanie wojsk z Leventiny, zawiązując rok później traktat o przyjaźni ze Szwajcarami. Wycofywanie się Mediolańczyków przeciągało się jednak, a gdy Szwajcarzy uwikłani byli w wojnę z księciem Burgundii Karolem Zuchwałym, Sforza zawiązał sojusz z Burgundią.
W odpowiedzi na to wojska z Uri przekroczyły przełęcz Św. Gottharda i wkroczyły do Leventiny, gdzie uznały się oswobodzicielami, otrzymując silne wsparcie od miejscowej ludności. Wkrótce do wojsk Uri dołączyły też siły innych kantonów szwajcarskich, które bezskutecznie jednak przez dwa tygodnie oblegały twierdzę Bellinzona. Po tym niepowodzeniu Szwajcarzy wycofali się z zajętych terenów.
Próbując wykorzystać odwrót przeciwnika z Mediolanu wyruszyło 10 000 ludzi w kierunku Bellinzony. W chwili, gdy armia Sforzy przekraczała ziemie Leventiny, niewielki oddział z Uri (175 ludzi) wsparty 400 żołnierzami z regionu starł się dnia 28 grudnia 1478 r. w pobliżu Giornico z armią mediolańską. Szwajcarzy rozbili wroga, zmuszając go do ucieczki. Dzięki temu zwycięstwu Leventina dostała się pod panowanie Uri. Bellinzona pozostała jednak w rękach Mediolańczyków.

</doc>
<doc id="1446655" url="https://pl.wikipedia.org/wiki?curid=1446655" title="Marcinkonys">
Marcinkonys



</doc>
<doc id="1446658" url="https://pl.wikipedia.org/wiki?curid=1446658" title="253 Eskadra IAF">
253 Eskadra IAF

253 Eskadra (hebr. ""Ha'Negew", "Negew"") – uderzeniowa eskadra Sił Powietrznych Izraela, bazująca w Ramon w Izraelu.
Historia.
Eskadra została sformowana w 1976 i składała się z 22 samolotów myśliwskich Mirage III i kilku myśliwsko-bombowych Nesher (przeniesione ze 101 Eskadry). W 1982 do eskadry dołączono kilka myśliwców Kfir C-2.
W 1987 do 253 Eskadry zaczęto wprowadzać samoloty wielozadaniowe F-16A/B. Począwszy od 2005 eskadra używa wyłącznie samoloty wielozadaniowe w wersji F-16I.
Wyposażenie.
Na wyposażeniu 253 Eskadry znajdują się następujące samoloty:

</doc>
<doc id="1446659" url="https://pl.wikipedia.org/wiki?curid=1446659" title="Pierwsza Rada">
Pierwsza Rada



</doc>
<doc id="1446661" url="https://pl.wikipedia.org/wiki?curid=1446661" title="Nasze Piosenki Najlepsze">
Nasze Piosenki Najlepsze



</doc>
<doc id="1446665" url="https://pl.wikipedia.org/wiki?curid=1446665" title="Kościół ewangelicko-metodystyczny">
Kościół ewangelicko-metodystyczny



</doc>
<doc id="1446669" url="https://pl.wikipedia.org/wiki?curid=1446669" title="Torfowiec kończysty">
Torfowiec kończysty

Torfowiec kończysty, torfowiec odgięty ("Sphagnum fallax" (Klinggr.) Klinggr.) – gatunek mchu z rodziny torfowcowatych. Jeden z najczęściej występujących torfowców w Polsce. Jego zasięg obejmuje Europę, Azję i Amerykę Północną.
Zmienność.
W obrębie tego gatunku wyróżnianych było się szereg niższych taksonów, czasem podnoszonych do rangi gatunków. Obecnie według bazy danych ITIS podgatunki te i odmiany nie są uznawane i traktowane są jako synonimy odmiany typowej "Sphagnum recurvum recurvum" P. Beauv.
Zagrożenia i ochrona.
Gatunek jest objęty w Polsce ochroną częściową od 2001 roku. Status ochronny utrzymany został w 2004 i 2014 roku (Rozporządzenie Ministra Środowiska z dnia 9 października 2014 r. w sprawie ochrony gatunkowej roślin).

</doc>
<doc id="1446670" url="https://pl.wikipedia.org/wiki?curid=1446670" title="Sphagnum fallax">
Sphagnum fallax



</doc>
<doc id="1446671" url="https://pl.wikipedia.org/wiki?curid=1446671" title="Jianwen">
Jianwen

Jianwen, chiń. 建文, imię osobiste: Zhu Yunwen, chiń. 朱允炆, (ur. 5 grudnia 1377, zm. prawdopodobnie 13 lipca 1402) – drugi cesarz Chin z dynastii Ming, panujący od 24 czerwca 1398 roku do 13 lipca 1402 roku.
Zhu Yunwen był drugim synem Zhu Biao (oficjalnego dziedzica tronu), wnukiem Hongwu. Zhu Biao zmarł jednak jeszcze przed swoim ojcem, 17 maja 1392 roku. Ponieważ 10 lat wcześniej zmarł także najstarszy syn Zhu Biao, 28 września 1392 roku to właśnie Zhu Yunwen został ogłoszony następcą. Tron objął po śmierci swojego dziadka 24 czerwca 1398 roku, przyjmując tytuł Jianwen. Miał wtedy 20 lat. Niemal natychmiast w ostrej opozycji przeciwko niemu wystąpili jego wujowie, w szczególności zaś Zhu Di (młodszy brat ojca), który rezydując w Pekinie był dowódcą wojsk broniących północnej granicy. Zakwestionował on prawa Jianwena do tronu i w ten sposób rozpoczęła się niszczycielska wojna domowa, która zdewastowała olbrzymie połacie Chin Północnych i Środkowych. Ostatecznie po zaciętych i prowadzonych ze zmiennym szczęściem walkach Zhu Di zdobył stolicę państwa, Nankin. 13 czerwca 1402 roku młody cesarz zniknął po pożarze swojego pałacu.
Nigdy nie udało się znaleźć jakichś bezpośrednich dowodów jego śmierci w pożarze, z biegiem czasu zaś rosła legenda władcy niesprawiedliwie pozbawionego tronu. W związku z powyższym pojawiła się opowieść o tym, jak po wtargnięciu wojska Zhu Di do stolicy wierny dworzanin wręczył Jianwenowi szkatułkę, zawierającą szaty i dyplom mnicha oraz nożyczki, którą miał mu pozostawić na tego rodzaju okoliczność jego dziadek, Hongwu. Cesarz miał zatem obciąć włosy i w przebraniu wymknąć się z miasta, by resztę życia spędzić jako mnich wędrujący i żebrzący po całych Chinach. Dopiero w 1440 roku miano go rozpoznać dzięki napisanemu przezeń poematowi, a jego tożsamość potwierdził jeden ze starych eunuchów. W tym czasie Chinami rządził prawnuk Zhu Di, Zhu Qizhen, który postanowił nie nadawać sprawie rozgłosu, ale zezwolił Jianwenowi na spędzenie ostatniego roku życia w Pekinie. Większość uczonych kwestionuje jednak historyczność tej opowieści.
Zhu Di kazał wykreślić imię Jianwena z oficjalnych zapisów, a lata jego panowania zostały "ex post" nazwane latami 32 do 35 panowania Hongwu. Z tego powodu zarówno sam Jianwen, jak i jego panowanie było często nazywane "Gochu" – "wykreślony"/"wykreślone". Dopiero cesarz Wanli w październiku 1595 roku przywrócił erę panowania Jianwen oficjalnej historii, tym samym rozpoczynając proces naprawiania niesprawiedliwości. W lipcu 1644 roku cesarz południowej dynastii Ming, Zhu Yousong, po 242 latach nadał Jianwenowi imię pośmiertne Rang Huangdi (讓皇帝, abdykujący cesarz) oraz imię świątynne Huizong (惠宗). Jednakże nowa dynastia Qing nie uznała panowania Zhu Yousonga, a tym samym także jego aktów, dlatego we wrześniu 1736 roku cesarz Qianlong nadał Jianwenowi jeszcze raz imię pośmiertne, tym razem brzmiące Gongmin Hui Huangdi (恭閔惠皇帝).
W pożarze pałacu zginąć miał także najstarszy syn i następca cesarza – Zhu Wenkui. Przeżył natomiast młodszy syn – Zhu Wengui, który jednak nie zdołał przejąć dziedzictwa i żył w areszcie domowym w pałacu Guang'an.

</doc>
<doc id="1446672" url="https://pl.wikipedia.org/wiki?curid=1446672" title="Cmentarz Legionistów Polskich w Jastkowie">
Cmentarz Legionistów Polskich w Jastkowie

Cmentarz Legionistów Polskich w Jastkowie powstał zaraz po bitwie pod Jastkowem pomiędzy wojskami austriackimi, w skład których wchodziła I Brygada Legionów Polskich i 4 pułk piechoty Legionów Polskich, a wycofującymi się wojskami rosyjskimi. Główne natarcie prowadzone było środkiem frontu, który zajmowały wojska polskie. W bitwie poległo 108 żołnierzy austriackich oraz 128 legionistów. Wszyscy zostali pochowani na utworzonym cmentarzu wojennym w Jastkowie.
W 1924 roku odbył się w Jastkowie zjazd uczestników bitwy, na który przybył także Józef Piłsudski. Postanowiono, że na 15. rocznicę bitwy zostanie zbudowany na cmentarzu pomnik oraz, aby na trwałe uczcić poległych i uczestników bitwy, postanowiono wybudować w sąsiedztwie cmentarza szkołę powszechną.
Jeszcze przed 15. rocznicą bitwy pod Jastkowem szczątki żołnierzy austriackich przeniesiono na cmentarz wojenny w Garbowie. Z cmentarza wojskowego w Niedrzwicy Kościelnej przeniesiono natomiast zwłoki 8 pochowanych tam legionistów. Istniejący w Jastkowie cmentarz uporządkowano, zbudowano pomnik (widoczny na zdjęciu), ogrodzenie oraz postawiono nowe betonowe krzyże.
4 czerwca 1931 roku odbyła się wielka uroczystość odsłonięcia nowego pomnika na cmentarzu oraz nadania miejscowej szkole sztandaru. W uroczystościach uczestniczył prezydent Ignacy Mościcki, który został także ojcem chrzestnym nowej szkoły.
W następnym roku biskup lubelski Marian Fulman powołał w Jastkowie parafię między innymi w celu opieki nad cmentarzem legionowym.
W czasie bitwy pod Jastkowem największe straty poniósł 4 Pułk Piechoty pod dowództwem pułkownika Bolesława Roi – 70 poległych i około 200 rannych.

</doc>
<doc id="1446673" url="https://pl.wikipedia.org/wiki?curid=1446673" title="Jiànwén">
Jiànwén



</doc>
<doc id="1446675" url="https://pl.wikipedia.org/wiki?curid=1446675" title="115 Eskadra IAF">
115 Eskadra IAF

115 Eskadra ("Latający Smok") – uderzeniowa eskadra Sił Powietrznych Izraela, bazująca w Owda w Izraelu.
Historia.
Eskadra została sformowana w 1948 i składała się z samolotów pasażerskich DH89A Dragon Rapide, które służyły do 1956 roku. W tym samym roku eskadra otrzymała samoloty myśliwskie Mosquito i Meteor T.7. W 1960 eskadrę rozwiązano.
W listopadzie 1964 ponownie sformowano 115 Eskadrę, którą uzbrojono w samoloty myśliwsko-bombowe MD 450 Ouragan. W 1969 eskadrę wzmocniono 24 samolotami szturmowymi A-4 Skyhawk.
Na początku lat 90. do 115 Eskadry zaczęto wprowadzać samoloty wielozadaniowe F-16A/B. Począwszy od 2006, eskadra używa wyłącznie samoloty wielozadaniowe w wersji F-16I.
Wyposażenie.
Na wyposażeniu 115 Eskadry znajdują się następujące samoloty:

</doc>
<doc id="1446679" url="https://pl.wikipedia.org/wiki?curid=1446679" title="Xenotoca eiseni">
Xenotoca eiseni



</doc>
<doc id="1446680" url="https://pl.wikipedia.org/wiki?curid=1446680" title="Superleague Formula">
Superleague Formula

Superleague Formula – cykl sportowo-reklamowych wyścigów samochodowych. Pierwsze wyścigi odbyły się w dniach 30-31 sierpnia 2008 na angielskim torze Donington Park.
Ideą cyklu było połączenie wyścigów samochodowych z kulturą piłki nożnej. Bolidy sponsorowane były przez różne kluby piłkarskie. Każdy z nich wystawiał pojazd w swoich barwach. W pierwszym sezonie udział brało 17 klubów skupionych w 10 zespołach wyścigowych.
Transmisje z wyścigów można było obejrzeć m.in. w stacjach telewizyjnych klubów piłkarskich biorących udział w zawodach.
Pojazdy startujące w zawodach ważą 675 kg i są napędzane dwunastocylindrowym silnikiem o pojemności 4,2 litra i mocy 750 koni mechanicznych. Zostały wyprodukowane przez Panoz – Élan Motorsport Technologies.
Seria została zawieszona w trakcie sezonu 2011.
Formuła zawodów.
Wyścigi składają się z sobotnich kwalifikacji oraz dwóch właściwych wyścigów odbywających się w niedzielę. Każdy wyścig trwa godzinę, pula nagród podczas każdego weekendu wynosi 1 milion dolarów. Kolejność na starcie drugiego wyścigu jest odwrotna do miejsc zajętych w wyścigu pierwszym.
Punktacja.
Punkty przyznawane były następująco, w zależności od zajętego miejsca:
Aby zdobyć punkty wymagany był jedynie start, ukończenie wyścigu nie było konieczne.
Liczba zawodów.
W 2008 wyścigi Superleague Formula odbywały się jedynie na terenie Europy. W kolejnych latach organizatorzy planowali zwiększenie ilości wyścigów oraz ich ekspansję na inne kontynenty. Docelowo, w 2012 miało zostać przeprowadzonych 17 wyścigów. Jednak po dwóch rundach sezonu 2011 seria zawiesiła działalność.

</doc>
<doc id="1446684" url="https://pl.wikipedia.org/wiki?curid=1446684" title="Żaba purpurowa">
Żaba purpurowa



</doc>
<doc id="1446685" url="https://pl.wikipedia.org/wiki?curid=1446685" title="Baza lotnicza Lod">
Baza lotnicza Lod

Baza Lotnicza Lod – wojskowa baza Sił Powietrznych Izraela położona obok miasta Lod, w odległości 15 kilometrów na południowy wschód od Tel Awiwu, w centralnej części Izraela.
Historia.
Lotnisko zostało wybudowane w 1936 przez Brytyjczyków, jako baza sił powietrznych Royal Air Force pod nazwą baza lotnicza Lidda. W dniu 10 lipca 1948 kontrolę nad lotniskiem przejęli Izraelczycy, którzy obok cywilnego portu lotniczego imienia Ben Guriona utworzyli bazę sił powietrznych.
25 sierpnia 2008 wszystkie samoloty transportowe, latające cysterny oraz samoloty zwiadu elektronicznego zostały przeniesione z Lod do bazy lotniczej Newatim.
Eskadry.
W bazie stacjonuje okresowo jedna eskadra:

</doc>
<doc id="1446686" url="https://pl.wikipedia.org/wiki?curid=1446686" title="Pawieł Polan">
Pawieł Polan

Pawieł Markowicz Polan (ros. Павел Маркович Полян; ur. 31 sierpnia 1952 roku) – rosyjski geograf, historyk, pisarz i tłumacz (w działalności literackiej pracuje pod pseudonimem Nerler, ros. Нерлер).
W 1974 roku ukończył studia na Wydziale Geografii Uniwersytetu Moskiewskiego, po czym ukończył aspiranturę w Instytucie Geografii Akademii Nauk ZSRR, której to uczelni (uwzględniając zmianę jej nazwy po transformacji ustrojowej) pozostaje współpracownikiem do chwili obecnej. W 1998 roku obronił pracę doktorską pt. "Geografija prinuditielnych migracij w SSSR" (pol. "Geografia przymusowych migracji w ZSRR"). Jest pracownikiem instytutu dokumentacji zbrodni narodowego socjalizmu w Kolonii, równocześnie jest profesorem Stawropolskiego Uniwersytetu Państwowego. Dawniej jego zainteresowania obejmowały między innymi transport i demografię miast, od połowy lat 80. XX wieku zajmuje się też historią i geografią przymusowych przesiedleń. Jest autorem lub współautorem około 200 artykułów naukowych.
W latach 70. XX wieku był związany z grupą poetycką Moskowskoje wremja. Jest jednym z autorów encyklopedii o Osipie Mandelsztamie, autorem biografii tego poety oraz redaktorem dwóch zbiorów jego dzieł. Jest autorem dwóch tomików poezji (nieoddanych do druku, jeden, "Botaniczeskij sad" [pol. Ogród botaniczny] jest opublikowany w Internecie). Jest również publicystą oraz redaktorem zbioru wspomnień żydowskich jeńców wojennych, ocalałych z niemieckich obozów koncentracyjnych i zagłady. Pisał artykuły na temat życia codziennego żydowskich emigrantów z ZSRR.

</doc>
<doc id="1446691" url="https://pl.wikipedia.org/wiki?curid=1446691" title="GFS">
GFS



</doc>
<doc id="1446694" url="https://pl.wikipedia.org/wiki?curid=1446694" title="Åkersberga">
Åkersberga

Åkersberga – miejscowość ("tätort") w Szwecji, w regionie administracyjnym ("län") Sztokholm. Siedziba władz ("centralort") gminy Österåker.
Miejscowość jest położona w prowincji historycznej ("landskap") Uppland, ok. 30 km na północny wschód od centrum Sztokholmu w południowej części Roslagen. 
Okoł 6 km na zachód od Åkersberga przebiega trasa europejska E18. Wąskotorowa kolej aglomeracyjna Roslagsbanan obsługuje połączenie kolejowe ze Sztokholmem (linia L28).
W 2010 r. Åkersberga liczyła 28 033 mieszkańców.

</doc>
<doc id="1446706" url="https://pl.wikipedia.org/wiki?curid=1446706" title="Vallentuna">
Vallentuna

Vallentuna – miejscowość ("tätort") w Szwecji, położona w regionie administracyjnym ("län") Sztokholm, w prowincji historycznej ("landskap") Uppland, ok. 25 km na północ od centrum Sztokholmu. Siedziba władz ("centralort") gminy Vallentuna.
Tätort Vallentuna, według definicji "Statistiska centralbyrån", położony jest w granicach dwóch gmin. Większa, północna część stanowi ośrodek administracyjny gminy Vallentuna. Täby kyrkby, stanowiące południową część tätortu, należą do sąsiedniej gminy Täby. 
W 2010 Vallentuna liczyła 29 519 mieszkańców, z czego 22 146 w granicach gminy Vallentuna oraz 7373 w granicach gminy Täby.
Z Vallentuny pochodzi Michelle Coleman, szwedzka pływaczka.

</doc>
<doc id="1446708" url="https://pl.wikipedia.org/wiki?curid=1446708" title="STO">
STO



</doc>
<doc id="1446709" url="https://pl.wikipedia.org/wiki?curid=1446709" title="Marcin Amor Tarnowski">
Marcin Amor Tarnowski

Marcin Amor Tarnowski herbu Leliwa (ur. 17 listopada 1778 w Kozinie, zm. 22 listopada 1862 w Zatorze) – hrabia, polski dowódca wojskowy, powstaniec kościuszkowski, dowódca napoleoński, kawaler orderów Virtuti Militari, Legii Honorowej i Obojga Sycylii, marszałek szlachty powiatu krzemienieckiego.
Urodzony w zamku w Kozinie w powiecie dubieńskim, syn Jana Amora Tarnowskiego, kasztelana konarskiego łęczyckiego, gen. wojsk koronnych i Tekli Grabianki z Pankracewic h. Leszczyc (1740-1805) – starościanki winnickiej.
Służbę wojskową rozpoczął jako szesnastoletni adiutant Tomasza Wawrzeckiego podczas insurekcji kościuszkowskiej 1794 r. Latem wziął udział w walkach w obronie Warszawy, stawał też przeciw wojskom Suworowa podczas słynnego szturmu Pragi.
W walkach epoki napoleońskiej wziął udział w roku 1809 podczas wojny polsko-austriackiej.
W czerwcu 1809 stanął na czele powstańczego oddziału konnego na Podolu. W czerwcu 1809 lub jak podają inne źródła 2 lipca przyprowadził do Tarnopola (do szefa Piotra Strzyżewskiego) 200-konny oddział jazdy i oddziały piesze z cyrkułów Stryjskiego i Samborskiego.
Wziął udział w walkach pod Tarnopolem, Wieniawką, Grzymałowem, Chorostkowem, Brzeżanami, Adamówką i Zaleszczykami, gdzie doszło do bitwy przeciw gen. Bickingowi w dniu 18 czerwca 1809 r. i Mariampolem.
Od 1 października 1809 dowódca 7 Pułku Jazdy Galicyjsko-Francuskiej, sformowanego kosztem Tarnowskiego i zebranych przez niego „zasiłków” od mieszkańców Podola, który od 28 grudnia 1809 włączono do wojsk Księstwa Warszawskiego jako 16 Pułk Ułanów Księstwa Warszawskiego. Na miasto garnizonowe dla tego pułku wyznaczył Lublin.
Kampanię 1812 rozpoczął wraz ze swym pułkiem w ramach IV korpusu jazdy odwodowej gen. Latour-Maubourga. Pułk pierwszy raz walczył w bitwie pod Mirem, gdzie po 40 razy nacierał na nieprzyjaciela i okrył się chwałą.
Tarnowski bił się też pod Rohaczowem, Smoleńskiem, Dubrownem, Możajskiem, Kaługą i Borysowem. Wziął również udział w kampanii 1813 r. walcząc pod Hellensdorfem, Königsteinem, Berggieshϋbel i Peterswelde, Pirną, Sere i Dreznem. dwa razy ranny.
Po kapitulacji Drezna, a wbrew warunkom tejże trafił do niewoli (8 listopada), pozostając formalnie dowódcą pułku. Podczas służby w wojsku Księstwa Warszawskiego był Tarnowski dwukrotnie ranny. W armii Królestwa Polskiego od 20 stycznia 1815 dowodził 3 Pułkiem Strzelców Konnych Królestwa Polskiego. Nie chciał jednak kontynuować służby. Urlopowany we wrześniu 1815, dymisjonowany 9 grudnia 1815.
Osiadł na Wołyniu, gdzie podjął działalność w Towarzystwie Patriotycznym. Od 1821 roku stał na czele jego prowincji wołyńskiej, jako jej prezes, nadto był wiceprezydentem komitetu centralnego dla prowincji kijowskiej, podolskiej i wołyńskiej, którego formalnym prezydentem był Aleksander Prozor, faktycznie nad całością czuwał, trochę samorzutnie, a trochę z racji poważania jakie miał wśród tamtejszej szlachty polskiej Marcin Tarnowski, wiedział o kontaktach emisariuszy Towarzystwa z dekabrystami. Aresztowany został w 1826 r. w ramach represji przeciwko dekabrystom, przewożony kilkakrotnie między więzieniami Warszawy i Petersburga (tu siedział w twierdzy pietropawłowskiej). W więzieniu próbował popełnić samobójstwo (1827); jego żona Zofia Tarnowska popadła w obłęd. Ostatecznie skazany na miesiąc twierdzy i rok dozoru policyjnego. W 1829 r. powrócił na Wołyń; W przededniu powstania listopadowego w 1831 r. wywieziony ponownie w głąb Rosji, przebywał na zesłaniu w Kursku. Uwolniony po kilku latach, osiadł w swym pałacu Podbereżce (zniszczonego w I wojnie światowej), we wsi Bereżce (Великі Бережци) koło Krzemieńca na Ukrainie, gdzie zgromadził bogatą kolekcję militariów i pamiątek rodzinnych. W r. 1854 wsparł planami i dotacją stronnictwo którego kierownikiem był ks. Adam Jerzy Czartoryski. Został marszałkiem szlachty pow. krzemienieckiego. Doń, jako do superarbitra, odwoływano się od wyroków sądów polubownych nie tylko na Wołyniu ale w całej prowincji. Niedługo przed śmiercią przyjechał do Krakowa. Zmarł 21 albo 22 listopada 1862 r.
Pochowany został na krakowskim Cmentarzu Rakowickim (pas 6, płn.-wsch.). Na tablicy nagrobnej widnieje data śmierci i miejsce: "21 listopada 1862 Kraków".
Bibliografia.
Drukowane:
Rękopiśmienne:
Dokumenty dotyczące płk. Marcina Tarnowskiego w archiwach rosyjskich:
Wspomnienia o Marcinie Tarnowskim:

</doc>
<doc id="1446711" url="https://pl.wikipedia.org/wiki?curid=1446711" title="Jak w zegarku">
Jak w zegarku

Jak w zegarku (ang. "Clockwise"; alternatywne polskie tytuły: "Punktualny", "Ze wskazówkami zegara", "Zgodnie z ruchem wskazówek") – brytyjska komedia filmowa z 1986 roku w reżyserii Christophera Morahana z Johnem Cleese w roli głównej.
Zdjęcia do filmu kręcono w Anglii. Sceny miejskie nagrano w hrabstwach West Midlands (szkoła w West Bromwich, Birmingham), East Riding of Yorkshire (Kingston upon Hull) i Lincolnshire (Grimsby), a wiejskie - w Shropshire (Much Wenlock).
Zarys fabuły.
Brian Stimpson jest despotycznym dyrektorem pewnej angielskiej szkoły średniej, przewrażliwionym, jeśli chodzi o punktualność. Jako pierwszy w historii szef szkoły publicznej zostaje wybrany przewodniczącym prestiżowej organizacji branżowej, zdominowanej przez elitarne szkoły z internatem. Jest niezwykle dumny z tego osiągnięcia i z pietyzmem przygotowuje się do przemówienia, które ma wygłosić na dorocznej konferencji. W dniu wyjazdu jego precyzyjnie rozpisany plan bierze w łeb, a on sam wpada w serię tarapatów. 

</doc>
<doc id="1446715" url="https://pl.wikipedia.org/wiki?curid=1446715" title="Lidköping">
Lidköping

Lidköping − miasto w Szwecji, siedziba gminy Lidköping.
Według danych szacunkowych na rok 2008 liczy 25 169 mieszkańców. Prawa miejskie otrzymało w 1446.
W mieście rozwinął się przemysł maszynowy, porcelanowy, cementowy oraz metalowy. W mieście znajduje się port lotniczy Lidköping-Hovby.

</doc>
<doc id="1446717" url="https://pl.wikipedia.org/wiki?curid=1446717" title="Rejon czaiński">
Rejon czaiński

Rejon czaiński (ros. "Чаинский район") – jednostka terytorialna w Rosji, w obwodzie tomskim. Centrum administracyjne – osada Podgornoje. 13,4 tys. mieszkańców (2006).

</doc>
<doc id="1446718" url="https://pl.wikipedia.org/wiki?curid=1446718" title="Uranofan">
Uranofan

Uranofan – minerał promieniotwórczy z gromady krzemianów, uwodniony krzemian uranylu i wapnia (gromada VI-14 minerały uranylu). Nazwa pochodzi od składu chemicznego (pierwiastek uran, oraz gr. "phanos" – "pojawiać się").
Substancja Ca(UO2)2[HSiO4]2·5H2O tworzy dwa jednoskośne warianty strukturalne, które traktowane są jako odrębne minerały (uranofan i β-uranofan).
Odkryty w 1853 r. w nieczynnej już kopalni „Miedzianka”, oraz w pegmatytach Kruczej Skały niedaleko Jeleniej Góry.
Charakterystyka.
Właściwości.
Tworzy kryształy słupkowe, igiełkowe lub włosowe. Czasem wykształca słupy o pseudotetragonalnym przekroju. Występuje w skupieniach zbitych, ziemistych i igiełkowych, włóknistych, kulistych, promienistych oraz w formie nalotów. Często tworzy pseudomorfozy po uraninicie UO2.
Geneza.
Tworzy się jako minerał wtórny w wyniku wietrzenia (utleniania) minerałów uranu – głównie uraninitu. Często pojawia się również w utworach pegmatytowych i granitach. Rzadziej pojawia się w strefie wietrzenia złóż osadowych.
Asocjacje: najczęściej współwystępuje w towarzystwie uraninitu, autunitu i gummitu.
Występowanie.
Jest minerałem dość powszechnie występującym, jednakże w niewielkich ilościach, głównie w strefach hipergenicznych.

</doc>
<doc id="1446719" url="https://pl.wikipedia.org/wiki?curid=1446719" title="Zbigniew Zapart">
Zbigniew Zapart

Zbigniew Zapart (ur. 1 kwietnia 1951 w Zgierzu) – polski samorządowiec, chemik, były prezydent Zgierza.
Życiorys.
Uzyskał wykształcenie średnie. Działał w organizacjach młodzieżowych. W III RP związany z Sojuszem Lewicy Demokratycznej, do 2002 przewodniczył jego strukturom w Zgierzu.
Od 1994 do 1998 pełnił funkcję wiceprzewodniczącego zgierskiej rady miasta II kadencji. Następnie został przez radnych powołany na urząd prezydenta Zgierza. W pierwszych bezpośrednich wyborach samorządowych w 2002 bez powodzenia ubiegał się o reelekcję. Utrzymał jednocześnie mandat radnego, który odnowił w 2006 i ponownie w 2010.

</doc>
<doc id="1446720" url="https://pl.wikipedia.org/wiki?curid=1446720" title="Park Narodowy Loch Lomond and the Trossachs">
Park Narodowy Loch Lomond and the Trossachs

Park Narodowy Loch Lomond and the Trossachs (ang. "Loch Lomond and The Trossachs National Park", gael. "Pàirc Nàiseanta Loch Laomainn is nan Tròisichean") – park narodowy w Szkocji o powierzchni 1865 km². 
Jest to pierwszy park narodowy w Szkocji, utworzony decyzją Szkockiego Parlamentu w roku 2002. Na jego terenie znajduje się 57 rezerwatów.

</doc>
<doc id="1446724" url="https://pl.wikipedia.org/wiki?curid=1446724" title="Czarna Oksza">
Czarna Oksza

Czarna Oksza, w dolnym biegu Kocinka – rzeka w województwach śląskim i łódzkim, w powiatach kłobuckim, częstochowskim i pajęczańskim. Płynie na Wyżynie Wieluńskiej.
Jest prawym dopływem Liswarty. Ma długość 40,2 km. Powierzchnia jej zlewni to 257,8 km².
Bieg.
Źródło rzeki znajduje się we wsi Golce, na wschodnich stokach Garbu Truskolaskiego. Płynie równoleżnikowo na wschód przez tereny leśne Grodziska. W Grodzisku znajduje się zespół stawów hodowlanych, zasilanych wodami Czarnej Okszy. Rzeka skręca za Grodziskiem na północny wschód i koło Libidzy wpływa na teren gminy Kłobuck. Pomiędzy Libidzą a Kamykiem dolina zwęża się (zbocza są miejscami strome, 20-23 m). Dno doliny jest płaskie, ma szerokość około 0,5 km, podmokłe i użytkowane jako łąki.
Dorzecze Czarnej Okszy jest asymetryczne. Z lewej strony dopływy są nieliczne, jeden z nich płynący spod Dębowej Góry ma długość 2,5 km. Z prawej strony, na terenie Kopca, do Czarnej Okszy uchodzi duży jej dopływ IV rzędu – Białka. Wpada ona do Liswarty w okolicach wsi Trzebca.
Rzeka w swoim dolnym biegu, najczęściej od miejsca połączenia biegu z Białą, nazywana jest Kocinką lub Kocinianką.
Wędkarstwo.
Rzeka administracyjnie należy do Polskiego Związku Wędkarskiego, Okręgu w Częstochowie. Występują w niej pstrągi potokowe, o które dbają wędkarze z Koła PZW Mykanów. Nierzadko można spotkać okazy długości 70 cm. Koło wędkarskie organizuje cykliczne zawody "Pstrąg Kocinki".

</doc>
<doc id="1446726" url="https://pl.wikipedia.org/wiki?curid=1446726" title="Sphagnum recurvum">
Sphagnum recurvum



</doc>
<doc id="1446728" url="https://pl.wikipedia.org/wiki?curid=1446728" title="Choma">
Choma

Choma – miasto w Zambii, od 2013 stolica prowincji Południowej. Według danych szacunkowej na rok 2008 liczy 55 051 mieszkańców. Jest siedzibą muzeum poświęconego ludowi Tonga południowej Zambii.
W rejonie miasta panuje klimat charakterystyczny dla południa Zambii, z temperaturami w zakresie od 14 do 28 stopni Celsjusza. W ciągu roku liczba godzin słonecznych waha się od 9 do 12. Najwyższa temperatura odnotowywana jest od października do końca grudnia, a następnie ze wzrostem opadów i zachmurzenia spada. Najniższe temperatury występują w czerwcu i lipcu. Deszcze zazwyczaj zaczynają się w połowie października i trwają do początku kwietnia. Roczna ilość opadów to 800 mm/m², z czego 369 mm tylko w styczniu i lutym.

</doc>
<doc id="1446733" url="https://pl.wikipedia.org/wiki?curid=1446733" title="Entre-Deux">
Entre-Deux

Entre-Deux – miasto na Reunionie (departament zamorski Francji). Według danych INSEE w 2019 roku liczyło 6992 mieszkańców.

</doc>
<doc id="1446735" url="https://pl.wikipedia.org/wiki?curid=1446735" title="Rodzina Savage">
Rodzina Savage

Rodzina Savage – amerykańska tragikomedia filmowa z 2007 roku.
Opis fabuły.
Wendy i Jon Savage są rodzeństwem. Oboje są zmuszeni pokonać dzielące ich od lat różnice, by wspólnie opiekować się starzejącym się ojcem. Mężczyzna nie interesował się swoimi dziećmi...
Obsada.
i inni
Nagrody i nominacje.
Oscary za rok 2007
Złote Globy 2007
Nagroda Satelita 2007

</doc>
<doc id="1446738" url="https://pl.wikipedia.org/wiki?curid=1446738" title="Children of the Grave">
Children of the Grave

Children of the Grave – utwór zespołu Black Sabbath z albumu "Master of Reality", który wydano w roku 1971.
Wydawnictwa zawierające utwór.
Kompozycja ta znalazła się na wszystkich dotychczas wydanych koncertowych albumach grupy: "Live at Last", "Live Evil", "Cross Purposes Live", "Reunion", "Past Lives", "Live at Hammersmith Odeon", a także na innych oficjalnych, jak i nieoficjalnych kompilacjach Black Sabbath.
Inne wersje utworu.
Utwór znalazł się również na płycie stworzonej w hołdzie Black Sabbath: "Nativity In Black: Tribute to Black Sabbath" wydanej w 1994 roku. Wersja zamieszczona na tym albumie znacząco odbiega od oryginału. Jej autorem jest amerykański artysta Rob Zombie.
Wersja Osbourne’a.
W początkowym okresie kariery solowej „Children of the Grave” był stałym elementem koncertów wokalisty grupy, Ozzy’ego Osbourne’a. Pojawił się on na dwóch koncertowych albumach artysty: "Speak of the Devil", "Tribute".

</doc>
<doc id="1446739" url="https://pl.wikipedia.org/wiki?curid=1446739" title="Reliable Replacement Warhead">
Reliable Replacement Warhead

Reliable Replacement Warhead (RRW) ("Wiarygodna Głowica Nowej Generacji") − amerykański program budowy nowych głowic balistycznych z ładunkiem termojądrowym bez przeprowadzania próbnych wybuchów jądrowych. Nowe głowice opracowane wyłącznie przy wykorzystaniu modelowania komputerowego, zastąpić mają aktualnie stosowane w amerykańskich pociskach balistycznych głowice MIRV. Program RRW jest częścią większego programu "Complex 2030", którego celem jest zmniejszenie post-zimnowojennych zapasów broni jądrowej w maksymalnie możliwym stopniu, do poziomu który zapewni jednocześnie zdolność Stanów Zjednoczonych do nuklearnej odpowiedzi na każdy atak jądrowy. Docelowo, program doprowadzić ma do ustalenia zapasów amerykańskich głowic jądrowych na poziomie ok. 2000 sztuk, co stanowi jedną piątą arsenału z okresu zimnej wojny.
Tło techniczne i polityczne.
Większość z posiadanych aktualnie przez Stany Zjednoczone głowic nuklearnych została wyprodukowana w latach siedemdziesiątych i osiemdziesiątych XX wieku, jest też używana dłużej niż było to zaplanowane. Celem zniwelowania negatywnych skutków tej sytuacji dla technicznej sprawności głowic, uruchomiono "Life Extension Program" (LEP) będący częścią większego programu "Stockpile Stewardship Program" (SSP). Celem tego programu jest wymiana elementów głowic, co ma zapewnić utrzymanie ich we właściwym stanie technicznym oraz zachowanie ich wiarygodności. Wymiana tych elementów i niezbędne modyfikacje wymagają jednak przeprowadzenia prób i testów nuklearnych, na które w 1992 roku Stany Zjednoczone ogłosiły moratorium. Wobec niechęci Administracji i Kongresu USA do wznowienia prób, LEP dokonuje niezbędnych modyfikacji technicznych posiadanych głowic według możliwie zbliżonych do oryginału specyfikacji, a Departamenty Obrony i Energii dokonują certyfikacji posiadanych zapasów głowic jądrowych, bez przeprowadzania testów nuklearnych.
Równolegle do prac w ramach LEP, "National Nuclear Security Administration" (NNSA), administrująca posiadanymi przez USA zapasami jądrowymi z ramienia Departamentu Energii, rozpoczęła program konstrukcji nowej głowicy Reliable Replacement Warhead dla USAF. W programie tym – z odrębnym budżetem – uczestniczy również Marynarka Wojenna USA (US Navy), która również stoi przed problemem wiarygodności znajdujących się w jej dyspozycji głowic jądrowych. Celem programu RRW jest zaprojektowanie całkowicie nowej głowicy jądrowej, bez przeprowadzania testów nuklearnych – co było warunkiem sine qua non przyznania przez Kongres Stanów Zjednoczonych środków finansowych dla NNSA i US Navy na program RRW. Program ten napotyka jednak na pewien opór części Kongresu, zdaniem jego przeciwników w Kongresie bowiem, nie istnieje aktualnie wojskowa potrzeba wprowadzania do arsenału jądrowego nowego modelu głowicy. Zwolennicy RRW argumentują natomiast, iż nowa głowica zapewni wiarygodność amerykańskich środków odstraszania nuklearnego na znacznie dłuższy czas niż prace w ramach Life Extension Program, a biorąc pod uwagę fakt iż prędzej czy później nowa głowica i tak będzie musiała zostać opracowana, RRW okaże się ostatecznie rozwiązaniem tańszym.

</doc>
<doc id="1446741" url="https://pl.wikipedia.org/wiki?curid=1446741" title="Saint-Philippe">
Saint-Philippe

 
Saint-Philippe – miasto na Reunionie (departament zamorski Francji). Według danych INSEE w 2019 roku liczyło 5264 mieszkańców.

</doc>
<doc id="1446742" url="https://pl.wikipedia.org/wiki?curid=1446742" title="RRW">
RRW



</doc>
<doc id="1446750" url="https://pl.wikipedia.org/wiki?curid=1446750" title="Nürnberg (krążownik 1935)">
Nürnberg (krążownik 1935)



</doc>
<doc id="1446754" url="https://pl.wikipedia.org/wiki?curid=1446754" title="Niewidoczni">
Niewidoczni

Niewidoczni (ang. "Dirty Pretty Things") – brytyjski thriller z 2002 roku w reżyserii Stephena Frearsa.
Fabuła.
Okwe jest nielegalnym imigrantem z Nigerii. Pracuje w Londynie jako nocny portier w hotelu. Kiedy w toalecie znajduje ludzkie serce, postanawia poprowadzić śledztwo na własną rękę. Pomagają mu w tym turecka pokojówka Senay i chińska prostytutka.
Nagrody i nominacje.
Oscary za rok 2003
Nagroda BAFTA 2002

</doc>
<doc id="1446755" url="https://pl.wikipedia.org/wiki?curid=1446755" title="Eastman Johnson">
Eastman Johnson

Eastman Johnson (ur. 29 lipca 1824 w Lovell, zm. 5 kwietnia 1906 w Nowym Jorku) – amerykański malarz, założyciel i współpracownik Metropolitan Museum of Art w Nowym Jorku.
Życiorys.
Urodził się jako ósme i ostatnie dziecko Carrigana Philipa Johnsona sekretarza stanu Maine i Marii Kimball Chandler. Początkowo zajmował się litografią w Bostonie. Studiował dwa lata w Królewskiej Akademii w Düsseldorfie w Niemczech. Po krótkiej wizycie we Francji i Włoszech spędził trzy i pół roku w Hadze. Studiując dzieła holenderskich i flamandzkich mistrzów, osiągnął taką biegłość w ich naśladowaniu, że zyskał przydomek "amerykańskiego Rembrandta". W 1855, po dwumiesięcznym pobycie w Paryżu u Thomasa Couture, powrócił do Ameryki i ok. 1860 osiedlił się na stałe w Nowym Jorku. Był m.in. członkiem Union League Club of New York.
Twórczość.
Johnson zajmował się ilustrowaniem życia codziennego Ameryki, brał udział w wojnie secesyjnej po stronie Unii. Malował Indian Ojibwa w stanie Wisconsin i życie Afroamerykanów w latach 60. i 70. XIX w. Artysta z powodzeniem zajmował się również portretem, stworzył podobizny wielu wybitnych Amerykanów takich jak: Abraham Lincoln, Nathaniel Hawthorne, Ralph Waldo Emerson, i Henry Wadsworth Longfellow. Był czołowym przedstawicielem realizmu amerykańskiego w II połowie XIX w.

</doc>
<doc id="1446758" url="https://pl.wikipedia.org/wiki?curid=1446758" title="Camellia sinensis">
Camellia sinensis



</doc>
<doc id="1446764" url="https://pl.wikipedia.org/wiki?curid=1446764" title="Pików">
Pików

Pików (ukr. "Пиків") – wieś w rejonie kalinowskim obwodu winnickiego na Podolu.
Miejsce urodzenia i spoczynku pisarza Jana Potockiego, autora "Rękopisu znalezionego w Saragossie". Dziedzicem Pikowa był także Pius Boreyko, absolwent Liceum Krzemienieckiego.
Przedstawione i skomentowane obszernie przez Michała Rolle "Wspomnienia z domu rodziców moich i Wigilii Świąt Bożego Narodzenia między rokiem 1812 i 1818" napisała Emilia z Boreyków Hołowińska
Pod rozbiorami siedziba w powiecie winnickim guberni podolskiej.
Istniał tu murowany kościół katolicki, obecnie częściowo zniszczony.

</doc>
<doc id="1446770" url="https://pl.wikipedia.org/wiki?curid=1446770" title="Amerykański splendor">
Amerykański splendor

Amerykański splendor − amerykańska tragikomedia z 2002 roku na podstawie autobiograficznych komiksów: "Amerykański splendor" Harveya Pekara i "Nasz rok z rakiem" Joyce Brabner. Produkcja została stworzona przez duet reżyserski Shari Springer Berman i Roberta Pulcini.
Fabuła.
Harvey Pekar pracuje jako urzędnik w miejskim szpitalu. Wolny czas spędza czytając, pisząc, słuchając jazzu i angażując się w różnego rodzaju intelektualne zabawy. Kiedy jego przyjaciel Robert Crumb odnosi sukces w tworzeniu komiksów, Harvey postanawia sam takie komiksy robić. Opowiada on o smutnej monotonii codziennego życia, opartej na jego własnym życiu w Cleveland...
Nagrody i nominacje.
Oscary za rok 2004
Złote Globy 2004
SATELITY 2004 Nagroda Międzynarodowej Akademii Prasowej
Film Independent 2004
Amerykańska Gildia Scenarzystów 2004
Amerykańskie Stowarzyszenie Krytyków FIlmowych 2004

</doc>
<doc id="1446772" url="https://pl.wikipedia.org/wiki?curid=1446772" title="Delta Sagittarii">
Delta Sagittarii

Delta Sagittarii ("Kaus Media", "δ Sgr") – gwiazda poczwórna, czwarta pod względem jasności gwiazda w gwiazdozbiorze Strzelca. Kaus Media znajduje się około 348 lat świetlnych od Słońca.
Nazwa.
Tradycyjna nazwa Kaus Media pochodzi z arabskiego , „łuk” oraz , „środek” i oznacza „środek łuku”. Innym wariantem nazwy jest Kaus Meridionalis. Międzynarodowa Unia Astronomiczna w 2016 roku formalnie zatwierdziła użycie nazwy Kaus Media dla określenia tej gwiazdy.
Charakterystyka.
Główny składnik układu (A) jest olbrzymem i wypromieniowuje 1788 razy więcej światła niż Słońce. Jego promień jest 62 razy większy od słonecznego, podczas gdy masa wynosi zaledwie 5 mas Słońca. Jasność absolutna Kaus Media wynosi +2,72 i należy do typu widmowego K3. Ma on trzech słabych towarzyszy:
Nie ma pewności czy gwiazdy te tworzą system wielokrotny, czy jedynie optycznie znajdują się blisko.

</doc>
<doc id="1446781" url="https://pl.wikipedia.org/wiki?curid=1446781" title="Kaus Meridionalis">
Kaus Meridionalis



</doc>
<doc id="1446789" url="https://pl.wikipedia.org/wiki?curid=1446789" title="Torbernit">
Torbernit

Torbernit (chalkolit) – [[minerał] z gromady [[fosforany|fosforanów]], a dokładniej [[minerały uranylu|fosforanów uranylu]]; [[Łyszczyki uranowe|łyszczyk uranowy]]. Jest to uwodniony [[minerały uranylu|fosforan uranylu]] i [[miedź|miedzi]]. Nazwa nadana na cześć szwedzkiego chemika i mineraloga [[Torbern Bergman|Torberna Olafa Bergmana]] (1735–1784).
Charakterystyka.
Właściwości.
Tworzy kryształy cienkotabliczkowe płytkowe bądź blaszkowe o kwadratowym pokroju. Występuje też w skupieniach ziemistych, łuskowych, oraz w formie [[szczotka krystaliczna|szczotek krystalicznych]]. Jest minerałem kruchym, przeświecającym o intensywnym połysku na powierzchniach łupliwości, równoległych do podstawy płytek. Odznacza się intensywną trawiasto- lub szmaragdowozieloną barwą.
Jest minerałem promieniotwórczym i z tego względu powinien być przechowywany w ołowianym pojemniku, lub plastikowym owiniętym w folie ołowianą.
Geneza.
[[Minerały wtórne|Minerał wtórny]] w strefach utleniania [[pegmatyt]]ów, [[granit]]ów, oraz niektórych utworów hydrotermalnych zawierających [[uraninit]] UO2 i związki [[miedź|miedzi]] Cu. Powstaje wtórnie w procesie [[Wietrzenie|wietrzenia]] uraninitu i [[Blenda uranowa|blendy smolistej]].
Asocjacje: współwystępuje przeważnie wraz z [[autunit]]em, [[fluoryt]]em oraz [[baryt]]em.
Chemizm.
Teoretycznie odmiana z 12H2O zawiera 56,65% UO2, 7,88% CuO, 14,06% P2O5 i 12,41% H2O. Niektóre odmiany zawierają do 3% PbO oraz kilka procent As2O4. Rozpuszcza się w HNO3. Zadanie uzyskanego roztworu nadaje mu niebieska barwę i wytrąca żółty osad.
Odmiana z 8H2O nazywana jest meta-torbernitem.
Występowanie.
Na świecie: [[Stany Zjednoczone|USA]] ([[Marysvale]], [[Colorado Mineral Belt]]), [[Kongo]] ([[Wyżyna Katanga]]), [[Wielka Brytania]], [[Czechy]], [[Niemcy]]. 
W Polsce: Na Dolnym Śląsku – [[Pogórze Izerskie]], [[Góry Sokole]], [[Karkonosze]], [[Rudawy Janowickie]] (m.in. w okolicach [[Ogorzelec (powiat kamiennogórski)|Ogorzelca]]), [[Góry Sowie]], [[Masyw Śnieżnika]].
Zastosowanie.
[[Plik:Radioactive.svg|150px|thumb|right|Są to minerały silnie promieniotwórcze i z tego względu powinny być przechowywane w ołowianym pojemniku lub plastikowym owiniętym w folię ołowiową!]]
Linki zewnętrzne.
[[Kategoria:Minerały uranylu]]
[[Kategoria:Fosforany (minerały)]]

</doc>
<doc id="1446807" url="https://pl.wikipedia.org/wiki?curid=1446807" title="Symposion">
Symposion



</doc>
<doc id="1446808" url="https://pl.wikipedia.org/wiki?curid=1446808" title="Pollock (film)">
Pollock (film)

Pollock – amerykański film biograficzny z 2000 roku na podstawie książki "Jackson Pollock: An American Saga" Stevena Naifeha i Gregory’ego White’a Smitha opisującej życie Jacksona Pollocka.
Nagrody i nominacje.
Oscary 2000
Nagroda Satelita 2000
Camerimage

</doc>
<doc id="1446818" url="https://pl.wikipedia.org/wiki?curid=1446818" title="Tatrzańska Jaworzyna">
Tatrzańska Jaworzyna



</doc>
<doc id="1446822" url="https://pl.wikipedia.org/wiki?curid=1446822" title="Curling na wózkach na zimowych igrzyskach paraolimpijskich">
Curling na wózkach na zimowych igrzyskach paraolimpijskich

Curling na wózkach zadebiutował na zimowych igrzyskach paraolimpijskich w 2006. Dotychczas odbyły się dwa występy niepełnosprawnych curlerów na tego typu zawodach.
Kwalifikacjami do paraolimpiady są trzy poprzedzające mistrzostwa świata, odpowiednio za zajętą pozycję krajom przyznawane są punkty. Do zawodów kwalifikuje się 10 krajów, 9 z najlepszymi wynikami i gospodarz.
Pierwsza runda zawodów rozgrywana jest systemem kołowym (Round Robin). Następnie po sporządzeniu klasyfikacji pierwsza drużyna gra półfinał z czwartą a druga z trzecią. Pokonani w półfinałach rywalizują o brązowy medal zwycięzcy zaś o złoto w finale.

</doc>
<doc id="1446823" url="https://pl.wikipedia.org/wiki?curid=1446823" title="120 Eskadra IAF">
120 Eskadra IAF

120 Eskadra ("Międzynarodowa") – transportowa eskadra Sił Powietrznych Izraela, bazująca w Lod i Newatim w Izraelu.
Historia.
Eskadra została sformowana w 1962 i składała się z samolotów transportowych C-47 Dakota, do których w następnych latach dołączyły latające cysterny KC-97 Stratotanker.
W 1971 eskadra otrzymała 2 samoloty transportowe C-130 Hercules, ale zostały one szybko przekazane do 113 Eskadry. W połowie lat 70. zaczęły przychodzić pierwsze samoloty Boeing 707 w różnych wersjach użytkowych. Począwszy od 2005 eskadra używa wyłącznie samolotów Boeing 707 w różnych wariantach (w tym rozpoznawczych i transportowych) oraz samoloty dyspozycyjne Westwind.
Wyposażenie.
Na wyposażeniu 120 Eskadry znajdują się następujące samoloty:

</doc>
<doc id="1446827" url="https://pl.wikipedia.org/wiki?curid=1446827" title="122 Eskadra IAF">
122 Eskadra IAF

122 Eskadra („Dakota”) – transportowa eskadra Sił Powietrznych Izraela, bazująca w Newatim w Izraelu.
Historia.
Eskadra została sformowana w 1962 i składała się z 10 samolotów transportowych C-47 Dakota, które przeniesiono ze 103 Eskadry. Podczas wojny Jom Kipur w 1973 samoloty eskadry zaopatrywały wojska lądowe. Dodatkowo piloci latali trzema cywilnymi lekkimi samolotami transportowymi Arava, którymi ewakuowano rannych. Po wojnie samoloty Arava zwrócono właścicielom, ale w 1984 eskadra otrzymała trzy takie samoloty na stan.
Począwszy od 2005 eskadra używa wyłącznie samolotów Gulfstream G550, które zostały wyposażone w radary i służą w rozpoznaniu elektronicznym.
Wyposażenie.
Na wyposażeniu 122 Eskadry znajdują się następujące samoloty:

</doc>
<doc id="1446831" url="https://pl.wikipedia.org/wiki?curid=1446831" title="505 Eskadra IAF">
505 Eskadra IAF

505 Eskadra - szybowcowa eskadra Sił Powietrznych Izraela spełniająca zadania szkoleniowe, bazująca w porcie lotniczym Megiddo w północnym Izraelu.

</doc>
<doc id="1446832" url="https://pl.wikipedia.org/wiki?curid=1446832" title="Niszczyciele typu Porter">
Niszczyciele typu Porter

Niszczyciele typu Porter – typ amerykańskich dużych niszczycieli z okresu II wojny światowej, zbudowany w latach 1933-1937 w liczbie 8 jednostek. Jeden okręt tego typu został zatopiony w trakcie działań wojennych.
Geneza i budowa niszczycieli typu "Porter".
Pierwsze prace koncepcyjne nad dużymi niszczycielami, mającymi służyć jako lidery (przewodniki) flotylli rozpoczęły się w Stanach Zjednoczonych w 1917 roku. W dwa lata później powstały kolejne projekty tego typu okrętów, które zakładały zbudowanie jednostek o wyporności ok. 2000 t z silnym uzbrojeniem artyleryjskim. Jednak wobec nie sprzyjających zwiększaniu wydatków na zbrojenia nastrojów społecznych, Kongres Stanów Zjednoczonych nie zaaprobował planu budowy pięciu liderów dla US Navy z budżetu na 1921 rok, argumentując przy tym, że marynarka posiada wystarczającą ilość niszczycieli (typy "Wickes" i "Clemson", tzw. "flush-deckers", budowane masowo pod koniec I wojny światowej i na początku lat 20. XX wieku).
W 1927 roku, opierając się na prowadzonych wcześniej pracach, powrócono do koncepcji budowy przewodników flotylli. Po części było to spowodowane budową przez Japonię nowych, silnie uzbrojonych okrętów typu "Fubuki". Ponieważ podpisany w kwietniu 1930 roku traktat londyński określił maksymalną wyporność standardową niszczycieli na 1850 ton, taki limit przyjęto też przy opracowywaniu nowego projektu. Po rozważeniu kilku różnych konfiguracji uzbrojenia i wyposażenia okrętów, w maju 1932 roku US Navy zaaprobowała projekt autorstwa biura konstrukcyjnego stoczni New York Shipbuilding, która otrzymała kontrakt na budowę czterech jednostek z budżetu na 1933 rok. Kolejne cztery okręty miała wybudować stocznia Fore River w Quincy, należąca do koncernu Bethlehem Steel.
Stępkę pod pierwszy z niszczycieli: USS "Porter", położono w New York Shipbuilding 18 grudnia 1933 roku, wodowanie odbyło się 12 grudnia 1935 roku, zaś w pełni wyposażony okręt wszedł do służby 25 sierpnia 1936 roku. Pozostałe siedem jednostek zasiliło marynarkę wojenną Stanów Zjednoczonych w latach 1936-1937.
Opis konstrukcji.
Niszczyciele typu "Porter" posiadały stalowy, nitowany kadłub z wyniesioną częścią dziobową i uskokiem na wysokości przedniego komina. Rozwiązanie to nawiązywało do sylwetki pierwszych nowoczesnych amerykańskich okrętów tej klasy typu "Farragut" i stanowiło odejście od wcześniej budowanych gładkopokładowców. Napęd stanowiły dwie turbiny parowe Parsonsa o łącznej mocy 50 000 KM, zasilane w parę przez cztery kotły wodnorurkowe Babcock &amp; Wilcox i napędzające dwie śruby. Turbiny parowe umieszczone były w osobnych maszynowniach, co zwiększało żywotność okrętu w przypadku pojedynczego trafienia w śródokręcie. Okręty były zasilane w energię elektryczną przez dwa turbogeneratory o mocy po 200 kW. W razie ich uszkodzenia energię zapewniały (zainstalowane po raz pierwszy na amerykańskich niszczycielach) dwa awaryjne agregaty prądotwórcze o mocy 70 kW każdy.
Na kadłubach niszczycieli typu "Porter" zabudowano wysokie bryły nadbudówek, z zamkniętym pomostem dowodzenia na kanciastej nadbudówce dziobowej. Pomiędzy nią a przednim kominem znajdował się wysoki trójnożny maszt. Drugi, nieco niższy, zainstalowano przed nadbudówką rufową. Wysoko rozmieszczone masy powodowały kłopoty ze statecznością okrętów, dlatego posiadały one zbiorniki balastowe, zalewane wodą w miarę zużywania paliwa.
Pierwotne uzbrojenie niszczycieli składało się z ośmiu armat Mk 12 kal. 127 mm w czterech podwójnych wieżach, rozmieszczonych w superpozycjach na dziobie i rufie. Armaty te nie były przystosowane do prowadzenia ognia przeciwlotniczego. Artylerię przeciwlotniczą okrętów stanowiły dwa czterolufowe zestawy armat automatycznych kal. 28 mm, po jednym za wieżą nr 2 i przed wieżą nr 3. Ponadto okręty posiadały osiem wyrzutni torped kal. 533 mm w dwóch poczwórnych zestawach umieszczonych w osi symetrii na śródokręciu, z ośmioma torpedami zapasowymi. Do wykrywania okrętów podwodnych służył sonar typu QC, zaś ich zwalczanie umożliwiały dwie zrzutnie bomb głębinowych na rufie.
Modyfikacje konstrukcji i uzbrojenia.
Po pierwszych obserwacjach działań morskich w II wojnie światowej dowództwo US Navy doszło do wniosku, że uzbrojenie przeciwlotnicze okrętów amerykańskich jest zbyt słabe. Aby temu zaradzić, jako rozwiązanie tymczasowe, rozpoczęto instalację działek Oerlikon kal. 20 mm. Na niszczycielach typu "Porter" montowano do ośmiu tego typu armat. Pod koniec 1942 roku na USS "Phelps" zdemontowano wieżę artyleryjską nr 3, ustawiając w jej miejsce poczwórnie sprzężone działko Bofors kal. 40 mm. W 1943 roku zastąpiono działka kal. 28 mm podwójnymi armatami Bofors. Od 1944 roku działa artylerii głównej były wymieniane na uniwersalne tego samego kalibru, jako pierwsze otrzymały je USS "Phelps" i USS "Selfridge". Kolejne wzmocnienie uzbrojenia przeciwlotniczego u okrętów działających na Pacyfiku wymusiły ataki kamikaze. Ponieważ działka kal. 20 mm nie zapewniały skutecznej ochrony, na USS "Phelps", USS "Selfridge" i USS "Winslow" zainstalowano 16 działek Bofors kal. 40 mm kosztem demontażu wyrzutni torpedowych. Aby zrekompensować wzrost masy uzbrojenia przeciwlotniczego, ze wszystkich okrętów typu "Porter" usunięto zasobniki z torpedami zapasowymi.
Po przystąpieniu Stanów Zjednoczonych do działań wojennych wzmocniono także o cztery miotacze bomb głębinowych uzbrojenie przeciw okrętom podwodnym. W miarę rozwoju środków radiolokacyjnych, okręty były wyposażane w kolejne radary: obserwacji nawodnej typu SG, obserwacji przestrzeni powietrznej typu SC i SC-2, artyleryjskie Mk 4 lub nowsze Mk 12/22 współdziałające z przyrządami kierowania ogniem artylerii głównej Mk 37 oraz radary Mk 28 i celowniki Mk 29 dla artylerii przeciwlotniczej. Niszczyciele służące na Oceanie Atlantyckim otrzymały radionamierniki HF/DF.
W 1944 roku cztery okręty: USS "Phelps", USS "Selfridge", USS "McDougal" i USS "Winslow" zostały przebudowane. Obniżono na nich wysokość nadbudówek, skrócono kominy i zabudowano nowy w kształcie pomost dowodzenia, przypominający konstrukcje na okrętach brytyjskich. Pod koniec działań wojennych, we wrześniu 1945 roku, dwa niszczyciele: USS "McDougal" i USS "Winslow" zostały przebudowane na okręty dozoru radiolokacyjnego. Pozostawiono jako ich uzbrojenie dwa podwójne działa kal. 127 mm i dwa poczwórne stanowiska działek kal. 40 mm, zaś pomiędzy kominami zainstalowano trójnożny maszt z radarem naprowadzania samolotów typu SP na szczycie.

</doc>
<doc id="1446834" url="https://pl.wikipedia.org/wiki?curid=1446834" title="Baza rakietowa Sedot Micha">
Baza rakietowa Sedot Micha

Baza rakietowa Sedot Micha (ang. "Sedot Mikha Airbase") - wojskowa baza Sił Powietrznych Izraela położona przy moszawach Zecharja i Sedot Micha, w centralnej części Izraela.
Historia.
Pierwotnie w okolicy tej istniała arabska wioska Al-Buradż, która została zniszczona i wyludniona podczas I wojny izraelsko-arabskiej. Do jej zajęcia doszło w nocy z 19 na 20 października 1948, na samym początku operacji Ha-Har.
Tajna baza rakietowa Sedot Micha powstała na początku 1967. Na podstawie analizy zdjęć satelitarnych ocenia się, że na terenie bazy znajduje się około 100 stanowisk rakietowych dla pocisków balistycznych Jerycho-1, Jerycho-2 i Jerycho-3. Na terenie bazy prawdopodobnie jest przechowywana broń jądrowa.
W latach 70. baza uzyskała status operacyjny. W bazie początkowo znajdowały się rakiety Jerycho-1 i bomby grawitacyjne dla samolotów F-4, F-15 i F-16, które stacjonowały na północ od bazy w Tel Nof Airbase. W latach 1989-1993 na południowy-wschód od bazy, w bazie Kfar Zachariah wybudowano dodatkowe bunkry podziemne dla mobilnych wyrzutni typu Jericho.
Eskadry.
W bazie stacjonuje kilka eskadr rakietowych:

</doc>
<doc id="1446836" url="https://pl.wikipedia.org/wiki?curid=1446836" title="150 Eskadra IAF">
150 Eskadra IAF

150 Eskadra – eskadra rakietowa Sił Powietrznych Izraela, bazująca w Sedot Micha w Izraelu.
Prawdopodobnie jednostka dysponuje głowicami jądrowymi, które mogą być przenoszone przez rakiety balistyczne Jerycho-1, Jerycho-2 i Jerycho-3.

</doc>
<doc id="1446837" url="https://pl.wikipedia.org/wiki?curid=1446837" title="199 Eskadra IAF">
199 Eskadra IAF

199 Eskadra – eskadra rakietowa Sił Powietrznych Izraela, bazująca w Sedot Micha w Izraelu.
Prawdopodobnie jednostka dysponuje głowicami jądrowymi, które mogą być wykorzystane w rakietach balistycznych Jerycho-1, Jerycho-2 i Jerycho-3.

</doc>
<doc id="1446838" url="https://pl.wikipedia.org/wiki?curid=1446838" title="248 Eskadra IAF">
248 Eskadra IAF

248 Eskadra – eskadra rakietowa Sił Powietrznych Izraela, bazująca w Sedot Micha w Izraelu.
Prawdopodobnie jednostka dysponuje głowicami jądrowymi, które mogą być wykorzystane w rakietach balistycznych Jerycho-1, Jerycho-2 i Jerycho-3.

</doc>
<doc id="1446839" url="https://pl.wikipedia.org/wiki?curid=1446839" title="Saint-Avit-St-Nazaire">
Saint-Avit-St-Nazaire



</doc>
<doc id="1446841" url="https://pl.wikipedia.org/wiki?curid=1446841" title="Vernon Sullivan">
Vernon Sullivan



</doc>
<doc id="1446842" url="https://pl.wikipedia.org/wiki?curid=1446842" title="Université Jean Moulin Lyon 3">
Université Jean Moulin Lyon 3

Université Jean Moulin – Lyon 3 jest to francuski uniwersytet publiczny mający swoją siedzibę w mieście Lyon, wchodzący w skład Akademii Lyońskiej. Obecnie na wszystkich wydziałach oraz kierunkach uniwersyteckich studiuje ponad 22 500 studentów. 
Uniwersytet Lyon 3 założony w 1973 roku posiada trzy kampusy będące częścią uczelni. W ich skład wchodzą kampusy Les Quais, Manufacture des Tabacs a także Bourg-en-Bresse.
Wydziały.
Université Jean Moulin – Lyon 3 posiada następujące wydziały oraz departamenty:
Studenci.
Większość spośród 22 500 studentów uczących się na uniwersytecie stanowią uczniowie wydziału administracji (35% wszystkich studentów), 26% uczęszcza na zajęcia z prawa, 16% na zajęcia z języków obcych a 13% na przedmioty związane z literaturą. Pozostałe 10% uczniów stanowią studenci filozofii, a także krótkich kursów uzupełniających.

</doc>
<doc id="1446851" url="https://pl.wikipedia.org/wiki?curid=1446851" title="Solutio Ringeri">
Solutio Ringeri



</doc>
<doc id="1446853" url="https://pl.wikipedia.org/wiki?curid=1446853" title="Solutio Ringeri Lactate">
Solutio Ringeri Lactate



</doc>
<doc id="1446854" url="https://pl.wikipedia.org/wiki?curid=1446854" title="Złoty kodeks pułtuski">
Złoty kodeks pułtuski

Złoty kodeks pułtuski (łac. "Codex aureus pultoviensi") – XI-wieczny iluminowany kodeks, będący przykładem czeskiej (praskiej lub sezawskiej) szkoły iluminatorsko-pismienniczej, powstałej pod wpływem szkoły malarstwa miniaturowego w Ratyzbonie.
Kodeks należy do jednego z późniejszych polskich zabytków średniowiecznych pismiennictwa łacińskiego. Powstał około 1080 roku, prawdopodobnie w Ratyzbonie lub w opactwie w Niederalteich. Nazywany jest również Ewangeliarzem płockim, gdyż stanowił własność katedry płockiej, której przekazała go Judyta czeska, pierwsza żona księcia Władysława Hermana.
Kodeks, spisany na pergaminie, składa się ze 171 kart. Jego wymiary wynoszą 35×25 cm. Kodeks pisany jest "in folio" złotymi literami na purpurowym tle pismem majuskulnym, "kapitałą romańską". Posiada system skrótów i ligatur. Złote litery zostały obramowane podwójnym konturem.
Dekorację kodeksu stanowi 17 miniatur cało- i półstronicowych, stylizowane litery (Q, L, I), liczne drobne inicjały ornamentalne, ozdobne ramki w formie listew z motywami palmet, bordiury.
Oprawa kodeksu nie zachowała się. Oprawiony został ponownie w XIX wieku dzięki fundacji księcia Władysława Czartoryskiego. Oprawę skomponowano około 1878. Składa się z desek pokrytych aksamitem i obitych blachą, ozdobionych gemmami antycznymi, perłami, szklanymi kaboszonami oraz figurkami metalowymi wykonanymi w Limoges.
Kodeks przechowywany jest w zbiorach Biblioteki Książąt Czartoryskich z sygnaturą 1207 V Rkps. Kopia cyfrowa dostępna jest w bibliotece Polona

</doc>
<doc id="1446857" url="https://pl.wikipedia.org/wiki?curid=1446857" title="Sanktuarium św. Weroniki Giuliani w Gorzowie Wielkopolskim">
Sanktuarium św. Weroniki Giuliani w Gorzowie Wielkopolskim

Sanktuarium św. Weroniki Giuliani w Gorzowie Wielkopolskim – jest jednym z jedenastu sanktuariów należących do diecezji zielonogórsko-gorzowskiej. Należy do parafii pw. Najświętszej Maryi Panny Królowej Polski w Gorzowie Wielkopolskim, dekanatu Gorzów Wielkopolski – Trójcy Świętej, diecezji zielonogórsko-gorzowskiej, metropolii szczecińsko-kamieńskiej, zlokalizowany w Gorzowie Wielkopolskim, w województwie lubuskim,
Historia.
W lutym 1997 roku ks. proboszcz Roman Harmaciński wystosował do Kurii Biskupiej prośbę o rozpoczęcie kultu św. Weroniki Giuliani, Klaryski kapucynki w parafii NMP Królowej Polski w Gorzowie Wlkp. Inicjatywa duszpasterska mająca na uwadze ożywienie życia religijnego uzyskała aprobatę ks. biskupa Adama Dyczkowskiego, który stwierdził;
Uroczystego rozpoczęcia kultu Świętej w parafii gorzowskiej dokonał biskup Adam Dyczkowski w dniu 9 maja 1997 roku. Wówczas to odbyła się w świątyni uroczystość instalacji relikwii św. Weroniki Giuliani, a w trakcie Eucharystii została poświęcona kaplica pod jej wezwaniem, obraz, figura oraz pamiątki przywiezione z sanktuarium we Włoszech.
Od tego dnia świątynia stała się sanktuarium św. Weroniki. Aby wierni mogli wypraszać potrzebne łaski przez Jej wstawiennictwo. Ordynariusz diecezji zielonogórsko-gorzowskiej powierzył pełnienie obowiązków kustosza ks. prałatowi kan. prof. dr hab. Romanowi Harmacińskiemu dotychczasowemu proboszczowi parafii.
Kult św. Weroniki.
Święta katolicka, kapucynka, mistyczka. Urszula Giuliani urodziła (1660) się w zamożnej rodzinie Mancini w Mercatello sul Metauro we Włoszech (w ówczesnym księstwie Urbino). W wieku szesnastu lat (1677) wstępuje do zakonu kapucynek w Città di Castello i przyjmuje imię zakonne Weronika. W Wielki Piątek 5 kwietnia 1697 roku w otrzymała dar stygmatów. Po ciężkiej chorobie umiera 9 lipca 1727 roku. Pozostawiła dziennik, złożony z ok. 22 tysięcy stron z opisem wizji i absolutu (łączności) z Jezusem Chrystusem, jakich doznawała w swoim życiu. Błogosławioną ogłosił ją papież Pius VII w dniu 17 czerwca 1802 roku, zaś świętą Grzegorz XVI 26 maja 1839 roku.
Odpust św. Weroniki jest obchodzony 15 września w dzień święta Matki Bożej Bolesnej.

</doc>
<doc id="1446860" url="https://pl.wikipedia.org/wiki?curid=1446860" title="Johannes Marcinowski">
Johannes Marcinowski



</doc>
<doc id="1446863" url="https://pl.wikipedia.org/wiki?curid=1446863" title="Saint-Geneys-près-St-Paulien">
Saint-Geneys-près-St-Paulien



</doc>
<doc id="1446865" url="https://pl.wikipedia.org/wiki?curid=1446865" title="Kościół Metodystyczny w Polsce">
Kościół Metodystyczny w Polsce



</doc>
<doc id="1446866" url="https://pl.wikipedia.org/wiki?curid=1446866" title="Tommy Zoom">
Tommy Zoom

Tommy Zoom (2007) – serial animowany produkcji brytyjskiej, emitowany na antenie CBeebies. Zawiera 30 odcinków.
Fabuła.
Tommy Zoom ma bujną wyobraźnię, dzięki której on i jego pies – Daniel – stają się superbohaterami. Walczą ze swoimi wrogami – Trutkiem i Smoggiem.
Wersja polska.
Opracowanie wersji polskiej: na zlecenie BBC Worldwide – Studio Sonica
Reżyseria: Jacek Kopczyński
Dialogi: Olga Szlachcic
Dźwięk i montaż: Jakub Jęczmionka
Kierownictwo produkcji: Piotr Pluciński
Wystąpili:
Lektor: Jacek Kopczyński

</doc>
<doc id="1446867" url="https://pl.wikipedia.org/wiki?curid=1446867" title="Werner von Haeften">
Werner von Haeften

Werner Karl von Haeften (ur. 9 października 1908 w Berlinie, zm. 21 lipca 1944 tamże) – niemiecki oficer, porucznik Wehrmachtu. Opozycjonista, aktywnie zaangażowany w antynazistowską działalność konspiracyjną, uczestnik spisku na życie Adolfa Hitlera, znanego jako zamach 20 lipca.
Życiorys.
Von Haeften, tak jak jego brat Hans Bernd, urodził się w Berlinie w rodzinie Hansa von Haeftena, oficera wojska i prezesa Reichsarchiv. Studiował prawo w rodzinnym mieście, a następnie aż do wybuchu II wojny światowej pracował dla kontrolowanego przez rodzinę Warburgów banku "M.M.Warburg &amp; Co" w Hamburgu, gdzie po wybuchu wojny został jako porucznik rezerwy zmobilizowany do Wehrmachtu. 
Ruch oporu.
Początkowo był jednym z najbliższych zaufanych Helmuta Jamesa von Moltke. W roku 1943 po wyleczeniu rany odniesionej podczas służby na froncie wschodnim, został w sztabie Armii Rezerwowej adiutantem pułkownika Clausa von Stauffenberga, jednej z głównych postaci niemieckiego ruchu oporu przeciw nazizmowi.
W styczniu 1944 porucznik von Haeften rozważał zabójstwo Hitlera strzałem z pistoletu, jednak wycofał się z powodów religijnych.
20 lipca 1944 von Haeften towarzyszył Stauffenbergowi podczas spotkania w kwaterze Wehrmachtu w Gierłoży koło Rastenburga. Stauffenberg pozostawił w baraku na terenie kwatery Hitlera Wilczy Szaniec teczkę z bombą, która miała pozbawić życia Hitlera. Po eksplozji Stauffenberg wraz z von Haeftenem polecieli samolotem do Berlina i w przekonaniu, że Hitler poniósł śmierć w wybuchu, zaczęli realizować przejęcie władzy, które zakończyło się niepowodzeniem.
Tego samego dnia von Haeften wraz ze Stauffenbergiem i związanymi z nim spiskowcami – generałem Friedrichem Olbrichtem i pułkownikiem Albrechtem Mertzem von Quirnheimem – zostali aresztowani i skazani przez generała Friedricha Fromma na śmierć. Wszyscy czterej zostali rozstrzelani po północy przez dziesięcioosobowy pluton egzekucyjny żołnierzy Wielkoniemieckiego Batalionu Straży. Egzekucja odbyła się na dziedzińcu Ministerstwa Wojny, przed budynkiem Bendlerblocku. Gdy pluton szykował się do rozstrzelania Stauffenberga, von Haeften rzucił się w jego obronie (w ostatnim geście oporu) na drogę pocisku.
Jego brat Hans Bernd von Haeften został powieszony 15 sierpnia w więzieniu Plötzensee.

</doc>
<doc id="1446868" url="https://pl.wikipedia.org/wiki?curid=1446868" title="Lothar B. Kalinowsky">
Lothar B. Kalinowsky

Lothar Bruno Kalinowsky (ur. 28 grudnia 1899 w Berlinie, zm. 28 czerwca 1992 w Nowym Jorku) – niemiecko-amerykański lekarz psychiatra.
Syn Alfreda Kalinowsky'ego i Anny z domu Schott. Studiował w Berlinie, Monachium i Heidelbergu. W 1922 roku otrzymał dyplom lekarza; następnie był asystentem Weygandta w Hamburskiej Uniwersyteckiej Klinice Psychiatrycznej i Maxa Nonnego w klinice neurologicznej w Hamburgu-Eppendorf. Potem pracował u Foerstera we Wrocławiu i od 1926 do 1933 roku u Bonhoeffera w Berlinie i Wagnera-Jauregga w Wiedniu. W 1933 roku emigrował do Włoch, gdzie zajmował się elektroterapią u Cerlettiego. W 1939 roku emigrował do USA. W latach 1940-1943 w Pilgrim State Hospital, od 1940 do 1959 w Instytucie Psychiatrycznym i Neurologicznym Uniwersytetu Columbia, NY. Profesor psychiatrii klinicznej w NY Medical College.
Brał udział w redakcji drugiej edycji "Diagnostic and Statistical Manual of Mental Disorders". Jako jeden z pierwszych wprowadził do Stanów Zjednoczonych terapię elektrowstrząsową: stosował ją w NY Psychiatric Institute już we wrześniu 1940 roku.
W 1925 ożenił się z Hildą Pohl. Mieli dwie córki, Marion po mężu Blakeley i Ellen po mężu Hunersen.

</doc>
<doc id="1446870" url="https://pl.wikipedia.org/wiki?curid=1446870" title="Polnische Wehrmacht">
Polnische Wehrmacht



</doc>
<doc id="1446872" url="https://pl.wikipedia.org/wiki?curid=1446872" title="Truman Smith">
Truman Smith

Truman Smith (ur. 27 listopada 1791 w Roxbury, zm. 3 maja 1884 w Stamford) – amerykański polityk, prawnik oraz sędzia okręgu Connecticut.
Smith urodził się w Roxbury w stanie Connecticut. Po ukończeniu nauk przygotowawczych uczęszczał do Yale College. W 1815 roku ukończył studia na wydziale prawa. Został powołany do adwokatury w 1818 roku. Praktyki odbywał w Litchfield w stanie Connecticut. W latach 1831-1832 i ponownie w 1834 r. zasiadał w Izbie Poselskiej Stanu Connecticut. W 1838 roku został wybrany do Izby Reprezentantów Stanów Zjednoczonych (niższej izby Kongresu) z ramienia partii Wigów. Zasiadał w ławie poselskiej w latach 1839-1842. Wynik kolejnych wyborów nie pozwolił mu dłużej pozostać w Kongresie. W 1844 roku należał do Kolegium Elektorów Stanów Zjednoczonych (organu dokonującego wyboru prezydenta) z ramienia partii Wigów. W następnym roku ponownie zasiadł w Izbie Reprezentantów. Pełnił mandat poselski w latach 1845-1849. W 1849 roku Smith nie przyjął nominacji na pierwszego Sekretarza Spraw Wewnętrznych Stanów Zjednoczonych z rąk prezydenta Zacharego Taylora, gdyż został wybrany do Senatu. Wśród senatorów zasiadał aż do swojej rezygnacji w 1854 roku. Później zamieszkał w Stamford w stanie Connecticut jednocześnie podejmując pracę prawnika w Nowym Jorku. W roku 1862 prezydent Abraham Lincoln mianował Smitha sędzią Trybunału Arbitrażowego w sprawie umowy z Wielką Brytanią dotyczącej zakazu handlu niewolnikami. Smith zajmował tę posadę aż do 1870 roku. W tym samym roku przeszedł na emeryturę i zmarł 3 maja 1884 r. Został pochowany na cmentarzu Woodland w Stamford.

</doc>
<doc id="1446874" url="https://pl.wikipedia.org/wiki?curid=1446874" title="Eduard Gamper">
Eduard Gamper

Eduard Gamper (ur. 23 czerwca 1887 w Kappl, zm. 20 kwietnia 1938 w Walchensee) – niemiecki lekarz psychiatra.
Życiorys.
Studiował na Uniwersytecie w Innsbrucku, w 1911 roku ukończył studia i rozpoczął specjalizację z psychiatrii u Carla Mayera w Innsbrucku. W 1920 roku habilitował się w dziedzinie psychiatrii i neurologii. W 1925 roku na stypendium Rockefellera u Spielmeyera w Monachium. Od 1930 profesor zwyczajny psychiatrii na Uniwersytecie w Pradze. W roku akademickim 1935/1936 był dziekanem wydziału medycznego tej uczelni. Zginął wraz z żoną w wypadku samochodowym 20 kwietnia 1938 roku w Walchensee.

</doc>
<doc id="1446876" url="https://pl.wikipedia.org/wiki?curid=1446876" title="Albert Mahaim">
Albert Mahaim

Albert Mahaim (ur. 1867 w Liège, zm. 29 marca 1925 w Lozannie) – belgijski lekarz psychiatra, dyrektor szpitala psychiatrycznego Cery koło Lozanny, profesor psychiatrii na Uniwersytecie w Lozannie. Razem z Auguste Forelem pracował nad zagadnieniami psychiatrii sądowej.

</doc>
<doc id="1446877" url="https://pl.wikipedia.org/wiki?curid=1446877" title="Tata lew">
Tata lew

Tata lew (oryg. "Papa Löwe" lub "Papa Löwe und seine glücklichen Kinder", 2000-2001) – niemiecki serial animowany. Zawiera 26 odcinków. Emitowany od 2 września 2008 roku w TVP1, od 7 stycznia 2015 roku w TVP ABC, a od 1 lipca 2015 roku w paśmie "Bajkowa TVS" na antenie TVS.
Wersja polska.
Wersja polska: TVP AGENCJA FILMOWA
Reżyseria: Andrzej Bogusz
Dialogi: Grażyna Dyksińska
Tłumaczenie: Krystyna Żuchowicz
Dźwięk: Jakub Milencki
Montaż: Zofia Dmoch
Tekst piosenki: Krzysztof Rześniowiecki
Opracowanie muzyczne:
Kierownictwo produkcji: Monika Wojtysiak
Wystąpili:
i inni

</doc>
<doc id="1446878" url="https://pl.wikipedia.org/wiki?curid=1446878" title="Nikolaus Petrilowitsch">
Nikolaus Petrilowitsch

Nikolaus Petrilowitsch (ur. 30 października 1924 w Heideschütz, zm. 29 lipca 1970 w Moguncji) – niemiecki psychiatra i neurolog. W 1957 roku uzyskał habilitację z psychiatrii i neurologii w Moguncji. Od 1964 roku profesor. Zajmował się etnopsychiatrią. Zginął zastrzelony przez chorego psychicznie pacjenta.

</doc>
<doc id="1446881" url="https://pl.wikipedia.org/wiki?curid=1446881" title="Young May Lay">
Young May Lay



</doc>
<doc id="1446883" url="https://pl.wikipedia.org/wiki?curid=1446883" title="Efeci">
Efeci

Efeci (gr. "ephetai") – sędziowie w starożytnych Atenach. 
Urząd efetów został ustanowiony przez Drakona, choć mógł on istnieć już wcześniej (w tym przypadku Drakon byłby tylko jego reformatorem). Drakon nadał mu kompetencje sądzenia spraw o zabójstwo, pragnąc w ten sposób położyć kres rozpowszechniającemu się prawu krwawej zemsty rodowej. W ten sposób zbrodnia zabójstwa sądzona była już nie przez ród ("genos"), lecz przez urzędników wyłonionych przez społeczeństwo. 
W czasach klasycznych efeci stanowili trybunał złożony z 51 sędziów wybieranych drogą losowania spośród członków Areopagu i urzędujący w różnych miejscach w zależności od tego, jaka sprawa była sądzona. Posiedzenia odbywały się w 4 miejscach:
W Delfinionie sądzono sprawy o zabójstwo, które po przejściu przez osąd archonta-basileusa zostały uznane za dające się usprawiedliwić (wybaczalne): przypadki obrony koniecznej (własnej) czy zabójstwa nieumyślnego itp. Wtedy efeci osądzali wartość usprawiedliwienia popełnionego czynu i na ogół ogłaszali wyrok uniewinniający.
W Palladionie sądzono niektóre sprawy o nieumyślne zabójstwo, morderstwa popełnione na cudzoziemcach lub niewolnikach oraz nakłanianie do popełnienia przestępstwa. Sprawy te przedkładano najpierw archontowi-basileusowi, a on przekazywał je do Palladionu lub Areopagu, gdy stwierdzono działanie z premedytacją. Karą ogłaszaną przez efetów mogła być kara śmierci lub wygnanie bez konfiskaty mienia.
W prytanejonie sądzono sprawy o zabójstwa, których sprawca nie był znany oraz takie, których przyczyną było zwierzę lub przedmiot martwy. W tym przypadku sądowi przewodniczył archont-basileus, a sprawcę, zwierzę lub przedmiot, usuwano poza granice Attyki.
Archaiczny charakter tego urzędu objawia się w sądach odbywających się we Freatis. Badano tu przestępstwa popełnione przez osoby skazane na wygnanie za nieumyślne zabójstwo. Wtedy sąd znajdował się na brzegu, zaś oskarżony na łodzi przycumowanej do nabrzeża. Jeżeli został uniewinniony, powracał na wygnanie, jeżeli nie - skazywano go na śmierć.

</doc>
<doc id="1446885" url="https://pl.wikipedia.org/wiki?curid=1446885" title="Alexander Vyssotsky">
Alexander Vyssotsky

Alexander Nikolayevich Vyssotsky (Александр Николаевич Высоцкий, ur. 23 maja 1888 w Moskwie, zm. 31 grudnia 1973 w Winter Park, Floryda) – amerykański astronom rosyjskiego pochodzenia. 
Życiorys.
Przez 35 lat pracował w McCormick Observatory przy University of Virginia w Charlottesville. W 1929 roku ożenił się z Emmą Williams (również astronomem). Planetoida (1600) Vyssotsky została nazwana imieniem jego żony. 
Ich syn Victor Vyssotsky został matematykiem.

</doc>
<doc id="1446888" url="https://pl.wikipedia.org/wiki?curid=1446888" title="Motor War Car">
Motor War Car

Motor War Car - pierwszy na świecie samochód pancerny zaprojektowany w 1902 przez angielskiego inżyniera i pioniera motoryzacji Frederica Simmsa i zbudowany w tym samym roku w zakładach Vickersa i Maxima. Była to druga tego typu konstrukcja Simmsa, jego wcześniejszy "Motor Scout" uważany jest za pierwszy uzbrojony (ale nieopancerzony) pojazd o napędzie spalinowym.
Pojazd Simmsa napędzany był silnikiem firmy Daimler o mocy 16 koni mechanicznych, napęd na tylne koła, pneumatyczne opony były pokryte metalową siatką. Kierowca pojazdu nie miał żadnej widoczności do przodu i kierował tylko dzięki bardzo delikatnemu systemowi luster które pozwalały mu widzieć tylko nawierzchnię drogi.
Opancerzenie wyprodukowane w zakładach Vickersa miało grubość 6 mm, i przykrywało całą konstrukcję pojazdu do wysokości 45 cm nad powierzchnią ziemi.
Uzbrojenie umieszczone w dwóch obrotowych wieżyczkach stanowiły dwa karabiny maszynowe Vickersa, niektóre źródła (Kenneth (1980) i Spencer (1999)) podają także działko automatyczne 1-funtowe (37 mm).
Załogę pojazdu stanowiły cztery osoby.
Wyprodukowano tylko jeden egzemplarz który został przedstawiony na wystawie w londyńskim Kryształowym Pałacu w 1902.

</doc>
<doc id="1446889" url="https://pl.wikipedia.org/wiki?curid=1446889" title="Lista szkół w Nowogardzie">
Lista szkół w Nowogardzie

Publiczne przedszkola:

</doc>
<doc id="1446890" url="https://pl.wikipedia.org/wiki?curid=1446890" title="Odeska Republika Radziecka">
Odeska Republika Radziecka

Odeska Republika Radziecka (ukr. Одеська радянська республіка, ros. Одесская советская республика; ORR, ros. OCR) – efemeryczne państwo nieuznawane utworzone po zajęciu Odessy i okolic przez oddziały bolszewików, anarchistów i lewicowych eserowców, po uprzednim ogłoszeniu jej wolnym miastem i zbrojnemu wystąpieniu bolszewików, lewicowych eserowców i anarchistów miasta przeciwko Ukraińskiej Centralnej Radzie i niepodległej Ukraińskiej Republice Ludowej, proklamowanej IV Uniwersałem Rady.
Odeska Republika Radziecka obejmowała tereny dawnej guberni besarabskiej i chersońskiej.
Władza należała do Rumczerodu pod przewodnictwem Władimira Judowskiego. Rumczerod ogłosił, że nie uznaje władz tzw. Ukraińskiej Ludowej Republiki Rad, tylko bezpośrednio władzę bolszewików z Piotrogrodu. Ci jednak nie uznali oficjalnie ORR.
Dowódcą sił zbrojnych ORR został Michaił Murawiow, a Rumczerod przeorganizowany został w komitet obwodowy partii komunistycznej. Formacje zbrojne ORR w tym samym miesiącu rozpoczęły walkę z wojskami rumuńskimi, a w marcu 1918 z austro-węgierskimi. Po traktacie brzeskim cały teren ORR został przez nie zajęty, a sama republika zlikwidowana.

</doc>
<doc id="1446893" url="https://pl.wikipedia.org/wiki?curid=1446893" title="Felix Timmermans">
Felix Timmermans

Leopold Maximiliaan Felix Timmermans (ur. 5 lipca 1886 w Lier, zm. 24 stycznia 1947 tamże) – flamandzki pisarz i malarz, jeden z najczęściej tłumaczonych na języki obce pisarzy flamandzkich.
Timmermans urodził się w Lier (Belgia) jako trzynaste z czternaściorga dzieci
handlarza koronkami. Był samoukiem. Pisał sztuki teatralne, powieści historyczne, utwory religijne i poezje. Rozgłos przyniosła mu powieść "Pallieter" (1916), będącej swoistym hymnem na cześć życia oraz przyrody. Akcję swych powieści umiejscawiał zwykle w rodzinnych stronach, opisując życie prostych ludzi, potrafiących zachować pogodę ducha mimo wszelkich przeciwności. Afirmacja życia, poczucie humoru oraz realizm w ukazywaniu rzeczywistości spowodowały, że utwory Timmermansa szybko zdobyły sobie dużą popularność nie tylko w samej Belgii, ale także za granicą. Trzykrotnie był zgłaszany do Nagrody Nobla w dziedzinie literatury, jednak samej nagrody nie otrzymał.
Oprócz pisania, Timmermans podejmował również próby jako malarz i rysownik. Szkice i obrazy wykorzystywał do ilustrowania własnych książek.
W pierwszych latach II wojny światowej Timmermans był redaktorem flamandzkiego pisma nacjonalistycznego "Volk". W 1942 r. otrzymał nagrodę im. Rembrandta od hamburskiej fundacji Alfreda Toepfera, za co po wojnie był oskarżany o kolaborację.

</doc>
<doc id="1446894" url="https://pl.wikipedia.org/wiki?curid=1446894" title="Piłka nożna w Polsce (2008/2009)">
Piłka nożna w Polsce (2008/2009)

Piłka nożna w Polsce - sezon 2008/2009

</doc>
<doc id="1446896" url="https://pl.wikipedia.org/wiki?curid=1446896" title="Most im. Karola Świerczewskiego">
Most im. Karola Świerczewskiego

Most im. Karola Świerczewskiego – jednojezdniowy most drogowy nad Odrą Zachodnią w ciągu ul. Autostrada Poznańska (DK31) w Szczecinie.
Historia.
Został zaprojektowany i wybudowany jako most tymczasowy przez służby inżynieryjne Wojska Polskiego, stąd jego patron Karol Świerczewski. Zastąpił inny most tymczasowy – dar rządu brytyjskiego uroczyście przekazany polskim władzom 8 lutego 1948 roku, który z kolei stanął na miejscu mostu pontonowego zbudowanego przez saperów Armii Czerwonej w dniach 27–29 kwietnia 1945 w miejscu istniejącego od 1934 mostu, wysadzonego przez wycofujące się ze Szczecina oddziały wojsk hitlerowskich. Otwarto go do ruchu wraz z całą arterią 19 grudnia 1959 roku. Został posadowiony na żelbetowych poniemieckich filarach i przyczółkach uzupełnionych o drewnianej konstrukcji estakady dojazdowe. Stalowe konstrukcje przęseł mostu wykonała Stocznia Szczecińska im. Adolfa Warskiego. W 1972 drewniane elementy mostu zastąpiono stalowymi. W ciągu swojego istnienia wielokrotnie remontowany. Od końca XX wieku corocznie.
Po wybudowaniu w ramach pierwszego etapu modernizacji Autostrady Poznańskiej mostu Pomorzan, 29 sierpnia 2008 został zamknięty dla ruchu. W jednej z kolejnych faz rozbudowy arterii, ma zostać wyburzony i zastąpiony nowym.
W bezpośrednim sąsiedztwie mostu im. Świerczewskiego, na północ od obiektu, znajdują się dwa jednotorowe mosty kolejowe w ciągu szlaku nr 351.

</doc>
<doc id="1446897" url="https://pl.wikipedia.org/wiki?curid=1446897" title="Kultura Awarów">
Kultura Awarów

Kultura Awarów – kultura ludów koczowniczych zamieszkujących wraz z Awarami tereny kaganatu awarskiego, powstała pomiędzy połową VI a początkiem IX wieku.
Odtworzona głównie w oparciu o znaleziska archeologiczne kultura awarska jest dzielona na trzy okresy:
Osadnictwo.
Do czasu pierwszych niepowodzeń wojennych na początku VII wieku Awarowie przemieszczali się wraz ze stadami po swoim państwie. Każdy ród, liczący 160–180 osób, przemierzał tereny sięgające kilkuset kilometrów, od wiosny do jesieni mieszkając w jurtach i kibitkach, w zimie wznosząc obozowisko, które rzadko było zamieszkiwane dłużej niż jeden sezon. Kryzys polityczny zamknął Awarów w obrębie kaganatu. Od lat 20. VII wieku powstawały osady zamieszkane przez część społeczności uprawiającej przyległe pola, podczas gdy pozostała część powracała do osady tylko na zimę wraz ze stadami. Zabudowa osad była najczęściej rozrzucona i miała kształt półokręgu otwartego w kierunku pastwisk i pól.
Rolnictwo – hodowla.
Podstawą gospodarki Awarów była hodowla. Stada awarskie uległy znacznemu przetrzebieniu w latach doznanych klęsk od Turkutów i ucieczki na zachód. Stąd już w Europie starali się Awarowie te straty wyrównać. W pierwszym okresie swych dziejów zdobywali stada na masową skalę drogą grabieży, pobierania trybutu lub umów. Przymierze wojenne z Longobardami przeciw Gepidom zawarte w 567 roku gwarantowało na przykład Awarom wynagrodzenie w postaci 1/10 stad longobardzkich.
Awarowie hodowali głównie bydło: rogate i większe turopodobne oraz konie – niezbyt rosłe, wysokie w kłębie na około 1,40 m, typu orientalnego, zbliżone do obecnych koni arabskich. Oprócz tego hodowali kozy, owce, bawoły azjatyckie i używane do transportu wielbłądy dwugarbne. W późniejszym okresie świnie i małe kury. Jako pierwsi nad Dunajem hodowali gęsi, które przywędrowały z nimi z Azji. Trzymali koty i psy: głównie karłowate szpice i owczarkowate psy pasterskie. O uprawie roślin przez Awarów niewiele można powiedzieć. Być może uprawiali winorośl, jeśli wierzyć relacji o jeńcach awarskich, którzy tłumaczyli chanowi bułgarskiemu przyczynę swych klęsk degeneracją ludu wskutek pijaństwa.
Rzemiosło.
Rzemiosło awarskie nie odznaczało się wysokim poziomem wyrobów. Wyroby kowalskie, głównie elementy uzbrojenia reprezentowały bardzo różny poziom, będący zapewne efektem niezwykłego zróżnicowania ludności kaganatu, żyjących w nim plemion o różnych tradycjach i umiejętnościach, a także zapewne różnej majętności nabywców.
Złotnictwo, najlepiej reprezentowane, różniło się w dobie wczesno- i środkowoawarskiej od okresu późnego. W początkowym okresie surowcem było głównie srebro, czasem złoto, natomiast brąz był używany wyłącznie do ozdób pospolitych. Główną techniką stosowaną przez złotników było tłoczenie z blach. W późnym okresie dominowały wyroby z brązu, czasem posrebrzanego lub pozłacanego, a główną techniką było odlewnictwo. Zestaw ozdób był stały: detale pasów męskich, kobiece bransolety i zausznice oraz równie istotne metalowe części uprzęży końskiej.
Rzemiosło awarskie wyróżnia częste posługiwanie się surowcami zwierzęcymi: rogiem i kością, których używano do zarówno do wyrobu elementów uzbrojenia, jak i przedmiotów codziennego użytku. Z kości wykonane są jedyne znane nam instrumenty awarskie. 
Zachowane zabytki garncarstwa awarskiego cechuje występowanie obok produkcji rzemieślniczej wytwórczości domowej, która jednak w późnym okresie zanikła. Ma ona genezę środkowoazjatycką i charakteryzuje się naczyniami o workowatym albo jajowatym kształcie. Produkcja rzemieślnicza, tzw. ceramika siwa, reprezentuje wysoki poziom techniczny i również wykazuje cechy wskazujące na jej środkowoazjatyckie pochodzenie. Pod koniec VII wieku pojawiła się na terenie kaganatu ceramika tzw. żółta, z gliny o charakterystycznej barwie, pokrywana czerwoną lub czarną farbą. Jej pojawienie wiąże się z przybyciem na tereny awarskie grup wędrownych z terenu Sogdiany.
Pochodzenie rzemieślników awarskich trudno ustalić. Częściowo rekrutowali się zapewne spośród jeńców wojennych.
Wymiana.
Brak dowodów na istnienie handlu w kaganacie awarskim. Wymiana odbywała się prawdopodobnie w drodze bezpośredniego kontaktu pomiędzy wytwórcą a odbiorcą. W okresie I kaganatu Awarowie zgromadzili ogromne bogactwa głównie za pomocą łupiestwa i trybutów. Historycy obliczają, że z samych trybutów bizantyjskich uzyskali około 6 milionów sztuk solidów, tj. około 27 ton złota. Napływ tak ogromnej masy kruszcu zapoczątkował zalążki obiegu monetarnego, który jednak nie przetrwał kryzysu państwa w połowie VII wieku.
Ubiory.
Awarowie nosili kaftan sięgający do kolan, górą dopasowany, z luźnymi rękawami, nieobcisłe spodnie, wpuszczane w buty z wysoką, sięgającą do kolan cholewką. Kobiety nosiły szaty dłuższe, do kostek, bufiaste spodnie i miękkie trzewiczki z krótką cholewką. Na wierzch zakładano płaszcz. Odzież wyrabiana była z lnu, wełny lub skóry. Szatę wierzchnią spinał bogato zdobiony pas. Na pasie noszono przybory niezbędne przy codziennych czynnościach: broń, nahajkę, róg do picia, flasze, pojemniki, mieszek z grzebieniem lub krzesiwem. Kobiety nosiły przepaski we włosach, naszyjniki, bransolety. Obie płcie – pierścienie i kuliste dzwoneczki.

</doc>
<doc id="1446898" url="https://pl.wikipedia.org/wiki?curid=1446898" title="Medaliści igrzysk paraolimpijskich w curlingu na wózkach">
Medaliści igrzysk paraolimpijskich w curlingu na wózkach

Medaliści igrzysk paraolimpijskich w curlingu na wózkach – zestawienie zawodników i zawodniczek, którzy przynajmniej raz znaleźli się na podium turniejów paraolimpijskich w curlingu na wózkach.
Curling na wózkach znajduje się w programie igrzysk paraolimpijskich od igrzysk w Turynie w 2006 roku. Został włączony do programu igrzysk paraolimpijskich po przeprowadzeniu w 2002 roku pierwszej edycji mistrzostw świata. Od początku rywalizacja w curlingu na wózkach odbywa się w pięcioosobowych zespołach mieszanych. Wedle ustalonych od początku zasad, w skład każdej drużyny mieszanej muszą wejść zarówno kobiety, jak i mężczyźni. Ponadto w każdym meczu, w każdej drużynie muszą zagrać przedstawiciele obu płci. Pierwsze trzy turnieje wygrali reprezentanci Kanady, a w 2018 roku triumfowali Chińczycy. Brązowy medal w Pjongczangu wywalczyła Kanada, dzięki czemu jest jedynym krajem, który zdobył medal we wszystkich czterech turniejach paraolimpijskich. Od igrzysk w Turynie do igrzysk w Pjongczangu na podium paraolimpijskim w curlingu znaleźli się reprezentanci siedmiu państw.
Jedyną trzykrotną mistrzynią paraolimpijską w tej dyscyplinie sportu jest Kanadyjka Sonja Gaudet. Trzy medale (dwa złote i jeden brązowy) wywalczyła Ina Forrest, a dwa złote medale ma na koncie również Jim Armstrong.
Medaliści chronologicznie.
W pierwszych trzech turniejach, w których triumfowali Kanadyjczycy, złoty medal zdobyła Sonja Gaudet, dzięki czemu jest najbardziej utytułowaną zawodniczką igrzysk paraolimpijskich w curlingu na wózkach. Trzykrotnie na podium olimpijskim stanęła również inna Kanadyjka, Ina Forrest, zdobywając dwa złote i jeden brązowy medal w latach 2010–2018. W tabeli przedstawiono pełne składy drużyn mieszanych, które zdobyły medale paraolimpijskie w curlingu na wózkach w latach 2006–2018.
Klasyfikacje medalowe.
Klasyfikacja zawodników.
W poniższym zestawieniu ujęto klasyfikację zawodników, którzy zdobyli przynajmniej jeden medal paraolimpijski w curlingu na wózkach. Podano wspólną klasyfikację dla zawodników i zawodniczek W przypadku, gdy dwóch lub więcej zawodników zdobyło tę samą liczbę medali wszystkich kolorów, wzięto pod uwagę najpierw kolejność chronologiczną, a następnie porządek alfabetyczny.
Klasyfikacja państw.
Poniższa tabela przedstawia klasyfikację państw, które zdobyły przynajmniej jeden medal paraolimpijski w curlingu na wózkach.
Klasyfikacja państw według lat.
W poniższej tabeli zestawiono państwa według liczby medali zdobytych w curlingu na wózkach podczas kolejnych edycji zimowych igrzysk paraolimpijskich. 

</doc>
<doc id="1446899" url="https://pl.wikipedia.org/wiki?curid=1446899" title="Puntius pentazona">
Puntius pentazona



</doc>
<doc id="1446902" url="https://pl.wikipedia.org/wiki?curid=1446902" title="Ernst Moro">
Ernst Moro

Ernst Moro (ur. 8 grudnia 1874 w Laibach, zm. 17 kwietnia 1951 w Heidelbergu) – austriacki lekarz pediatra, autor opisu odruchu noworodkowego znanego dziś jako odruch Moro.
Życiorys.
Moro studiował medycynę na Uniwersytecie w Grazu, tytuł doktora medycyny otrzymał w 1899 roku. Od 1901 do 1902 roku pracował z Theodorem Escherichem w Wiedniu. Habilitował się z pediatrii w 1906 roku w Monachium, w 1911 roku został profesorem pediatrii w Heidelbergu. W 1938 roku, po dojściu nazistów do władzy, Moro zrezygnował z katedry w Heidelbergu, jako powód podając przyczyny zdrowotne. W rzeczywistości, prawdziwym powodem było jego małżeństwo z Żydówką Grete Königsvald. Otworzył następnie prywatną klinikę przy Mozartstrasse 10 i zakończył praktykę po wojnie, w 1948 roku.
Dorobek naukowy.
Poza opisem odruchu Moro, Ernst Moro dowiódł sterylności jelita cienkiego, wykazał, że karmione piersią dzieci mają lepiej rozwiniętą odporność niż dzieci karmione butelką; jako pierwszy opisał zespół jelita drażliwego ("Nabelkoliken") u dzieci; wyizolował bakterie "Lactobacillus acidophilus"; opracował tzw. test tuberkulinowy Moro; opracował skład mieszanki mlecznej, znanej także jako mleko Moro – składało się z pełnego mleka, 3% mąki, 5% masła i 5-7% cukru.

</doc>
<doc id="1446903" url="https://pl.wikipedia.org/wiki?curid=1446903" title="Biały głos">
Biały głos



</doc>
<doc id="1446905" url="https://pl.wikipedia.org/wiki?curid=1446905" title="Motor Scout">
Motor Scout

Motor Scout – pierwszy na świecie uzbrojony pojazd o napędzie spalinowym. Zbudowany został przez brytyjskiego inżyniera i pioniera motoryzacji Fredericka Simmsa. Simms zakupił napędzany silnikiem spalinowym kwadrycykl firmy De-Bion-Bouton, umieścił na kierownicy pojazdu karabin maszynowy wraz z tarczą ochronną.

</doc>
<doc id="1446912" url="https://pl.wikipedia.org/wiki?curid=1446912" title="SOS Wioski Dziecięce">
SOS Wioski Dziecięce



</doc>
<doc id="1446913" url="https://pl.wikipedia.org/wiki?curid=1446913" title="Jerzy I Brzeski">
Jerzy I Brzeski



</doc>
<doc id="1446914" url="https://pl.wikipedia.org/wiki?curid=1446914" title="Pringsheim">
Pringsheim

Pringsheim to niemieckie nazwisko, noszone przez liczną żydowską rodzinę ze Śląska. Po raz pierwszy odnotowano je w 1794 roku. Wszyscy Pringsheimowie są potomkami Mendla (Chaima) Pringsheima. 
Do rodziny Pringsheimów należeli:

</doc>
<doc id="1446915" url="https://pl.wikipedia.org/wiki?curid=1446915" title="Pascal 360">
Pascal 360

Pascal 360 – implementacja języka Pascal opracowana w Instytucie Podstaw Informatyki PAN.
Opracowanie implementacji.
Pascal 360 został zrealizowany do pracy w systemie operacyjnym OS 360 dla komputerów serii IBM 360/370 i Maszyn Jednolitego Systemu. Opracowanie zostało wykonane w latach 1975-1980 w Instytucie Podstaw Informatyki PAN, przez zespół autorów w składzie:
Język Pascal 360.
Język Pascal 360 został opracowany na bazie standardu języka wzorcowego i systemu Pascal 6000. Zawiera w sobie zarówno pewne rozszerzenia jak i ograniczenia w stosunku do ww. standardów, wynikające bądź ze specyfiki systemu komputerowego, na którym pracował, jak i dodatkowych wymogów użytkowych.
Rozszerzenia to m.in.:
Ograniczenia to m.in.:
Kompilator Pascal 360.
Pojęcie Pascal 360 obejmuje również kompilator tego języka. Sam kompilator został napisany w Pascalu. Skompilowane moduły wynikowe umieszczane były w standardowym pliku "sysgo" i przeznaczone do dalszego przetwarzania przez systemowe programy łączące i ładujące.
Inne elementy systemu.
Oprócz kompilatora dostarczane były pewne narzędzia wspomagające przeznaczone do testowania programów (kodów źródłowych) i danych oraz ułatwiające współpracę z oprogramowaniem systemu, w tym z Językiem opisu prac. Znaczącym ułatwieniem była możliwość stosowania asercji formułujących właściwości programów. Dostępne był parametry kompilacji (według współczesnej nomenklatury dyrektywy kompilatora), zapisywane w komentarzach, w których pierwszy znak był znakiem dolara $ a kolejny jednoliterowym oznacznikiem dyrektywy, po którym zapisywane były ewentualne argumenty dyrektywy. W testowaniu programów pomocny był wydruk kompilatora (otrzymywany dyrektywą L), w którym po każdym wierszu zawierającym błędy, dodawany był wiersz wyróżniony na początku wiersza zestawem znaków „*****” i dalej zawierający na odpowiednich pozycjach, kody wykrytych w wierszu powyżej błędów.

</doc>
<doc id="1446916" url="https://pl.wikipedia.org/wiki?curid=1446916" title="Aakersberga">
Aakersberga



</doc>
<doc id="1446917" url="https://pl.wikipedia.org/wiki?curid=1446917" title="Akersberga">
Akersberga



</doc>
<doc id="1446918" url="https://pl.wikipedia.org/wiki?curid=1446918" title="Lidkoping">
Lidkoping



</doc>
<doc id="1446921" url="https://pl.wikipedia.org/wiki?curid=1446921" title="Lidkoeping">
Lidkoeping



</doc>
<doc id="1446922" url="https://pl.wikipedia.org/wiki?curid=1446922" title="Benoit Sokal">
Benoit Sokal



</doc>
<doc id="1446923" url="https://pl.wikipedia.org/wiki?curid=1446923" title="Universite de Saint-Etienne">
Universite de Saint-Etienne



</doc>
<doc id="1446924" url="https://pl.wikipedia.org/wiki?curid=1446924" title="Ole Martin Arst">
Ole Martin Arst



</doc>
<doc id="1446925" url="https://pl.wikipedia.org/wiki?curid=1446925" title="Ole Martin Aarst">
Ole Martin Aarst



</doc>
<doc id="1446926" url="https://pl.wikipedia.org/wiki?curid=1446926" title="Ēriks Jēkabsons">
Ēriks Jēkabsons



</doc>
<doc id="1446927" url="https://pl.wikipedia.org/wiki?curid=1446927" title="Eriks Jekabsons">
Eriks Jekabsons



</doc>
<doc id="1446929" url="https://pl.wikipedia.org/wiki?curid=1446929" title="Fryderyk IV legnicki">
Fryderyk IV legnicki

Fryderyk IV (ur. 20 kwietnia 1552, zm. 27 marca 1596) – książę legnicki z dynastii Piastów. Syn księcia legnickiego Fryderyka III i Katarzyny, córki księcia Meklemburgii Henryka V. 
W grudniu 1571 został dopuszczony do współrządów w księstwie legnickim, w którym panował jego brat Henryk XI. Fryderyk IV postanowił wykorzystać zaangażowanie się Henryka XI w wojnie religijnej we Francji, aby uwolnić się spod kurateli brata. Zwrócił się więc do cesarza Maksymiliana II z prośbą o dokonanie podziału ojcowizny. Specjalni komisarze na mocy cesarskiego dekretu z 13 marca 1576 w następnym miesiącu, 17 kwietnia 1576, ustanowili go panem Legnicy. Fryderyk IV zobowiązany został do zapewnienia opieki rodzinie Henryka XI, która pozostała na Śląsku, zaś jemu samemu miał co tydzień przekazywać deputat w gotówce i żywności. Jednocześnie na 29 września 1577 wyznaczony został termin dokonania podziału księstwa. Jednakże nie doszło do niego, gdyż 12 października 1576 zmarł cesarz Maksymilian II, a nowy cesarz Rudolf II chciał ponownie zbadać sprawę.
5 października 1580 cesarz wydał korzystny dla starszego z braci wyrok, anulując postanowienie z 17 kwietnia 1576. Bracia mieli wspólnie współrządzić księstwem legnickim. Henryk XI miał rezydować w Legnicy, zaś Fryderyk IV musiał się wyprowadzić do Chojnowa. 
Sytuacja zmieniła się w roku następnym, kiedy niesubordynacja Henryka XI, który zwlekał ze złożeniem hołdu lennego, a także nie uczestniczył w sejmach śląskich, doprowadziła do interwencji zbrojnej wojsk cesarskich. Za cenę złożenia hołdu lennego oraz stawienia się na dworze cesarskim Henryk XI miał uzyskać wybaczenie, jednak Rudolf II postanowił uwięzić księcia i pozbawić go władzy. Legnica ponownie przeszła pod panowanie Fryderyka IV, który został zobowiązany do zapewnienia rodzinie uwięzionego brata opieki, a jemu samemu wypłacania cotygodniowego deputatu w wysokości 30.larów.
Fryderyk IV był trzykrotnie żonaty. Pierwszą żona została w 1587 Maria Sydonia, córka Wacława III Adama, ks. cieszyńskiego, która zmarła w tym samym roku. Pod koniec 1589 poślubił Dorotę, córkę Jana ks. holsztyńskiego na Sonderburgu, która zmarła w 1593. Ostatnią żoną była poślubiona w 1594 wdowa po księciu brzeskim Janie Jerzym - Anna, córka księcia Wirtembergii Krzysztofa. Przeżyła ona Fryderyka i zmarła w 1616.
Fryderyk miał trójkę dzieci, które zmarły w niemowlęctwie:

</doc>
<doc id="1446934" url="https://pl.wikipedia.org/wiki?curid=1446934" title="Ernst Pringsheim">
Ernst Pringsheim

Ernst Pringsheim młodszy (Ernst Georg Pringsheim jun., Ernst Georg Pringsheim, ur. 26 października 1881 we Wrocławiu, zm. 26 grudnia 1970 w Hanowerze) – niemiecki przyrodnik, fizjolog roślin i protistolog. Syn Hugona Pringsheima (zm. 1915 w Opolu) i Hedwigi Johanny Heymann (1856-1938).
Wykładał biochemię i botanikę na uniwersytetach w Berlinie, Pradze i Cambridge.

</doc>
<doc id="1446935" url="https://pl.wikipedia.org/wiki?curid=1446935" title="Poznański Park Naukowo-Technologiczny">
Poznański Park Naukowo-Technologiczny

Poznański Park Naukowo-Technologiczny (PPNT) – pierwszy w Polsce park technologiczny, utworzony w maju 1995 r. w ramach Fundacji Uniwersytetu im. A. Mickiewicza w Poznaniu. Istnieje w miejscu wyburzonego naramowickiego zbiornika gazu.
Geneza.
Inicjatorem utworzenia Parku był prof. dr hab. Bogdan Marciniec, były rektor Uniwersytetu im. A. Mickiewicza. Do 2015 roku sprawował funkcję prezesa Zarządu Fundacji UAM oraz Dyrektora Poznańskiego Parku Naukowo-Technologicznego. Obecnie stanowiska te zajmuje prof. UAM dr hab. Jacek Guliński.
Profil.
W Poznańskim Parku Naukowo-Technologicznym oferowane są usługi badawcze w dziedzinie chemii i technologii chemicznej, archeologii, akustyki i informatyki, fizyki, geologii oraz nauk ekonomicznych. PPNT wspiera również relacje sektora nauki i gospodarki, uczestniczy we wdrażaniu innowacyjnych przedsięwzięć oraz zapewnia przedsiębiorcom wynajem powierzchni, usługi okołobiznesowe i pomoc w pozyskiwaniu środków na innowacyjny rozwój.
Misja.
Misją PPNT jest pomoc w komercjalizacji wyników badań naukowych i technologicznych, a przez to stymulacja rozwoju Wielkopolski. PPNT wykorzystuje możliwości współpracy międzynarodowej. Aktywnie wspiera przedsiębiorstwa wprowadzające innowacyjne technologie i rozwiązania.
Lokatorzy.
W PPNT ulokowanych jest ponad 50 instytucji (przedsiębiorstwa, jednostki badawczo-rozwojowe, fundacje i stowarzyszenia), działających w różnych branżach. Obok firm z branży informatycznej, telekomunikacyjnej czy chemicznej w PPNT funkcjonują przedsiębiorstwa szkoleniowe, doradcze oraz oferujące inne typy usług.
Działy Poznańskiego Parku Naukowo-Technologicznego.
Inkubator Technologiczny.
Inkubator Technologiczny powstał w 2006 roku, jego celem jest wspomaganie rozwoju nowo utworzonych oraz innowacyjnych przedsiębiorstw. Inkubator Technologiczny jest miejscem, które powstało, aby wspierać funkcjonowanie nowo powstałych, innowacyjnych firm.
Oferta Inkubatora skierowana jest do:
Centrum Zaawansowanych Technologii Chemicznych.
Prowadzi badania podstawowe i aplikacyjne w dziedzinie chemii, współpracuje z przedsiębiorstwami z kraju i zagranicy oraz zajmuje się działalnością usługową na rzecz małych i średnich przedsiębiorstw.
Poznańskie Laboratorium Radiowęglowe.
Wykonuje pomiary 14C nowoczesną techniką akceleratorową (AMS). Metoda 14C jest standardową metodą oznaczania wieku zabytków archeologicznych i utworów geologicznych nie starszych niż ok. 50 tys. lat. Odbiorcami datowania są instytucje naukowe z dziedziny archeologii, historii sztuki, geologii, geomorfologii, paleoklimatologii, paleobotaniki itp.
Centrum Wspierania Innowacji.
CWI realizuje swoją działalność poprzez:
Regionalny Punkt Kontaktowy Programów Ramowych UE.
Prowadzi działalność informacyjną, której celem jest przekazywanie naukowcom oraz małym i średnim przedsiębiorcom (MŚP) informacji o możliwościach oraz korzyściach udziału w Programach Ramowych.
Misją RPK jest zwiększenie uczestnictwa Polski (w szczególności uczestników z regionu Wielkopolski i ziemi lubuskiej) w 7. Programie Ramowym Badań, Rozwoju i Wdrożeń Wspólnot Europejskich.
Dział Transferu Technologii.
Zespół świadczy zintegrowane usługi wspierające działalność gospodarczą i innowacje. Do najczęściej realizowanych usług należą:
Zespół Badań i Analiz.
Zespół świadczy usługi eksperckie w zakresie:
Laboratorium Technologii Mowy i Języka.
Prowadzi działalność związaną głównie z pracami badawczymi z zakresu analizy, przetwarzania, rozpoznawania mowy oraz mówców, ukierunkowaną na ewentualne aplikacje w technice, medycynie oraz lingwistyce.
Centrum Gospodarki Odpadami – Waste Park.
Prowadzi prace badawcze w zakresie gospodarowania odpadów.
Centrum analiz przestrzennych i społeczno-ekonomicznych, jego misją jest transfer nowoczesnej metodologii badań do sfery praktyki gospodarczej, a zarazem czerpanie z doświadczeń podmiotów gospodarczych i administracyjnych dla doskonalenia koncepcji teoretycznych.
Centrum Archeologiczne.
Prowadzi działalność naukowo-badawczą w zakresie ochrony dziedzictwa archeologicznego, narażanego na bezpowrotne zniszczenie realizacją różnego rodzaju projektów zagospodarowania przestrzennego. Zapewnia w nim kompleksową i profesjonalną pomoc oraz współpracę w dopełnieniu zapisów wynikających z ustawy o ochronie zabytków.
Poznańskie Laboratorium Izotopowe.
Jest specjalistycznym laboratorium, które wykonuje pomiary stosunków izotopowych strontu, rubidu, ołowiu, uranu, toru, neodymu, samaru, żelaza, wapnia oraz boru w ciałach stałych i cieczach.
Centrum Analityki i Diagnostyki Medycznej.
Zajmuje się analityką i diagnostyką medyczną korzystając z najnowszych osiągnięć naukowych w tych dziedzinach. Centrum koncentruje się na diagnostyce: serca, słuchu i wzroku.
Zespół Inkubatorów Wysokich Technologii.
Zespół Inkubatorów Wysokich Technologii to nowy obiekt w PPNT o powierzchni użytkowej 4500 m². Jest to nowoczesny kompleks laboratoryjno-biurowy składający się m.in. z laboratoriów chemicznych, biotechnologicznych, informatycznych, serwerowni, hali technologicznej o wysokości 6m i laboratorium mikrobiologicznego. Został stworzony z myślą o dostarczeniu usług badawczych, internetowych i serwerowych oraz przede wszystkim przestrzeni laboratoryjnej firmom, przedsiębiorcom i start-upom, które chcą się rozwijać i udoskonalać swoje produkty i usługi w oparciu o prowadzone tu prace badawcze i z wykorzystaniem laboratoriów i zaplecza aparaturowego Zespołu Inkubatorów.
Przedszkole „Parkowe Skrzaty”.
Na terenie PPNT znajduje się również przedszkole „Parkowe Skrzaty” Fundacji Uniwersytetu im. Adama Mickiewicza dla dzieci pracowników Parku i Fundacji.
Laboratorium Wyobraźni.
Pierwsze w Wielkopolsce centrum nauki.
Jego oferta adresowana jest dla dzieci i młodzieży. W ramach wystawy oferowane są 2 trasy:
Bilety są płatne, obowiązuje wcześniejsza rezerwacja przez internet.

</doc>
<doc id="1446937" url="https://pl.wikipedia.org/wiki?curid=1446937" title="Stefan I (patriarcha Konstantynopola)">
Stefan I (patriarcha Konstantynopola)

Stefan I, gr. Στέφανος Α΄ (ur. w listopadzie 867 w Konstantynopolu, zm. 18 maja 893) – ekumeniczny patriarcha Konstantynopola w latach 886–893. 
Życiorys.
Stefan był synem Eudokii Ingeriny oraz – według wersji oficjalnej – cesarza Bazylego Macedończyka, jednak jego poczęcie miało miejsce w czasie, gdy Eudokia była metresą cesarza Michała III. Istnieje zatem podejrzenie, że podobnie jak jego starszy brat, cesarz Leon VI Filozof, Stefan mógł być synem Michała. Stefan został wykastrowany na rozkaz Bazylego I, co zamknęło przed nim karierę polityczną. Został natomiast mnichem. 
Po objęciu rządów w 886 r. Leon VI dążył do osłabienia patriarchatu jako konkurencyjnego ośrodka władzy oraz do podporządkowanie go sobie. Ponieważ urzędujący patriarcha Focjusz cieszył się ogromnym prestiżem i mógł stanowić dla cesarza zagrożenie, ten wymógł jego ustąpienie, a na jego miejsce wprowadził własnego brata, który w momencie wyboru na urząd patriarchy miał zaledwie dziewiętnaście lat. Cesarz zyskiwał w ten sposób możliwość kontrolowania urzędu patriarchy oraz ograniczał do minimum możliwe spory między dwoma ośrodkami władzy. Intronizacja Stefana odbyła się w wigilię Bożego Narodzenia 886 r. Podczas uroczystości Leon VI wygłosił homilię, w której przypomniał zebranym o prawie cesarza do wynoszenia na godność patriarchy. 
Stefan zdobył sobie wśród prostego ludu uznanie za swą pobożność, ascetyczne życie oraz opiekę nad najuboższymi, jednak jako patriarcha stał w cieniu swego brata. Niewiele wiadomo o jego działalności politycznej.
Zmarł w maju 893 r. Kościół prawosławny wspomina jego imię 17 maja.

</doc>
<doc id="1446938" url="https://pl.wikipedia.org/wiki?curid=1446938" title="Ernst Pringsheim junior">
Ernst Pringsheim junior



</doc>
<doc id="1446939" url="https://pl.wikipedia.org/wiki?curid=1446939" title="Transformacja cechowania">
Transformacja cechowania



</doc>
<doc id="1446940" url="https://pl.wikipedia.org/wiki?curid=1446940" title="Daniel Filleborn">
Daniel Filleborn

Daniel Filleborn (ur. 7 listopada 1841 w Warszawie, zm. 3 czerwca 1904 w Marcelinie) - tenor, śpiewak operowy.
Życiorys.
Początkowo kształcił się u Jana Quattriniego, następnie (od 1863) w Mediolanie u . Debiutował w 1862 i stopniowo wysunął się na czoło zespołu Opery Warszawskiej. Zasłynął szczególnie jako odtwórca partii Jontka w "Halce". Śpiewał tenorem lirycznym. Ze sceny wycofał się w 1882. Pochowany na cmentarzu Powązkowskim - kw. 28 wprost, rząd 2, grób 26/27.
Rodzina.
Był bratem śpiewaka operowego, Kazimierza Filleborna. W 1876 r. ożenił się z Marią Czulińską (lub Martą Czuleńską) i prowadził z nią po przejściu na emeryturę restaurację "Marcelin". 

</doc>
<doc id="1446944" url="https://pl.wikipedia.org/wiki?curid=1446944" title="Anna Kaworek">
Anna Kaworek

Anna Kaworek (ur. 18 czerwca 1872 w Biedrzychowicach, zm. 30 grudnia 1936 w Miejscu Piastowym) – zakonnica, współzałożycielka i pierwsza przełożona generalna Zgromadzenia Sióstr św. Michała Archanioła, pedagog i działaczka społecznia oraz Czcigodna Służebnica Boża Kościoła katolickiego.
Życiorys.
Pochodzenie i lata młodzieńcze.
Urodziła się jako trzecie dziecko w rodzinie Franciszka Kaworka – ekonoma majątku i Franciszki z Langerów. Ustalono tylko imiona sześciu z ośmiorga jej rodzeństwa: Konstancja, Albina, Anna, Berta, Franciszka i Wincenty. Najmłodsza Franciszka idąc śladem Anny, wstąpiła do tworzącego się zgromadzenia.
Anna Kaworek ukończyła szkołę elementarną i w Ujeździe 6-letnią szkołę średnią w języku niemieckim. Pomagała starszej zamężnej siostrze w prowadzeniu gospodarstwa.
Powołanie zakonne.
Mając 21 lat usłyszała od salezjańskiego kleryka Piotra Sikory, że na Podkarpaciu ks. Bronisław Markiewicz tworzy zgromadzenie zakonne, i zadecydowała o wstąpieniu do niego. Przyjechała 25 lutego 1894 r. do Miejsca Piastowego k. Krosna do zgromadzenia ks. B. Markiewicza, jako kandydatka na salezjankę.
W 1897 r. Anna Kaworek wspólnie ze siostrami zaczęła tworzyć Zakład Wychowawczy w Miejscu dla dziewczynek – sierot. Zbudowano wtedy dom drewniany dla 100 sierot.
Gdy w czasie wizytacji w czerwcu 1897 r., stwierdzono, że Miejsce Piastowe nie nadaje się do prowadzenia zakładu wychowawczego, ze względu na ciężkie warunki materialne, ks. Markiewicz dla ocalenia dzieła podjął decyzję zbudowania domu murowanego dla 200 sierot oraz odłączenia się od salezjanów i utworzenia nowej rodziny zakonnej, opartej na pierwotnej regule ks. Jana Bosko.
Po dziesięciodniowych rekolekcjach prowadzonych przez ks. Markiewicza w dniu 5 marca 1898 r. w grupie 6 sióstr Anna Kaworek złożyła pierwsze prywatne śluby, na okres trzech lat, a 1 listopada tegoż roku prywatne śluby wieczyste.
Pomagała wydawać w Miejscu Piastowym czasopismo Powściągliwość i Praca oraz zajmować się sierotami. Należała do Towarzystwa Powściągliwość i Praca, które otrzymało dwukrotnie błogosławieństwo Ojca Świętego Leona XIII 16 listopada 1898 r. i 24 kwietnia 1899 r.
Praca przełożonej.
2 listopada 1898 r. Anna została wybrana przełożoną tworzącej się żeńskiej wspólnoty zakonnej i zarządzała nią przez 38 lat, czyli do końca swego życia, według reguły zakonnej napisanej przez ks. Bronisława Markiewicza. W 1902 r. na życzenie Anny Kaworek ks. Markiewicz wystosował do biskupa pisemną prośbę o zatwierdzenie kongregacji żeńskiej, ale otrzymał odmowę.
Od 1903 r. siostry składały śluby na ręce Anny Kaworek. W tym roku ks. Markiewicz przyjął za patrona dla swoich dzieł św. Michała Archanioła. Siostry ze względu na brak zatwierdzenia tej zakonnej wspólnoty, nie mogły nosić ubioru zakonnego. Chodziły one aż do chwili zatwierdzenia przez władzę kościelną (1928 r.) w czarnych sukniach i chustach, jakich używają na Górnym Śląsku wiejskie dziewczyny.
W 1898 r. Anna Kaworek zaczęła tworzyć Zakład Wychowawczy w Miejscu Piastowym dla dziewcząt – sierot, a w dwa lata później zorganizowała ochronkę dla dzieci na wsi i podjęła opiekę nad chorymi. Bp Józef Sebastian Pelczar w czasie wizyt, wspierał dzieło Anny Kaworek i udzielał zezwolenia na zbieranie składek na wygodniejszy dom dla sierot. 3 lipca 1904 r. przeżyła s. Anna tragedię, czyli pożar domu drewnianego dla sierot.
24 grudnia 1911 r. siostry wybrały ponownie na główną przełożoną Annę Kaworek.
Mimo że choroba i śmierć ks. Markiewicza (29 stycznia 1912 r.) była kolejnym ciosem dla Anny, która nie tylko podjęła się kierownictwa nad dziełem założyciela, ale rozpoczęła budowę domu zakonnego w Miejscu Piastowym. W 1913 r. zaczęła gromadzić materiały. Prace przygotowawcze przerwane zostały przez I wojnę światową, którą Anna Kaworek przetrwała wraz ze siostrami i z dziećmi w Miejscu Piastowym i Pawlikowicach. Dopiero w 1923 r. na nowo przystąpiła do budowy. Ze względu na brak funduszy większość prac wykonywała z siostrami.
Siostra Anna spadła z rusztowania i złamała nogę, cierpiąc z tego powodu do końca życia. Mimo tego pomagała nie tylko przy budowie tego domu, ale przy staraniach o budowę kościoła pw. Matki Bożej Królowej Polski, i w założonej przez ks. Markiewicza drukarni w Miejscu Piastowym oraz w powstającej przy zgromadzeniu szkole zawodowej.
29 września 1925 r. zorganizowała uroczyste poświęcenie kaplicy w nowym domu, a od listopada 1927 r. zamieszkała wspólnie z siostrami, wychowankami i sierotami.
Prof. Bartłomiej Groch z Przemyśla, który pragnął pomóc Annie Kaworek, wyszedł z propozycją utworzenia świeckiego stowarzyszenia wychowawczyń, w którym podtrzymywane by były idee wychowawcze ks. Bronisława Markiewicza. 12 sierpnia 1923 r. utworzono "Stowarzyszenie Niewiast im. ks. Bronisława Markiewicza" zatwierdzone przez Starostwo we Lwowie.
Przewodniczącą Stowarzyszenia wybrana została Anna Kaworek. Funkcję tę pełniła przez cały czas istnienia do 1928 r. Stowarzyszenia, podtrzymując we wszystkich niezachwianą wiarę w zatwierdzenie kościelne. Ponowne starania o zatwierdzenie podjęła, gdy rządy w diecezji przemyskiej objął ks. bp Anatol Nowak z Kańczugi, późniejszy rektor Wyższego Seminarium w Krakowie. W załatwieniu tej sprawy korzystała z pomocy ks. Antoniego Sobczaka, generała michalitów oraz ks. prof. Jana Rotha, jezuity, który poprawił Konstytucje zgodnie z wymogami prawa kanonicznego.
Ks. bp Anatol Nowak osobiście poparł tę sprawę u Ojca św. Piusa XI, który 20 kwietnia 1928 r. zatwierdził w Rzymie nową rodzinę zakonną pod urzędową nazwą: Towarzystwo Sióstr św. Michała Archanioła. Wiadomość tę otrzymały siostry 7 maja 1928 r., a uroczyste promulgowanie dokonane przez ks. bp. A. Nowaka odbyło się w Miejscu Piastowym 21 sierpnia 1928 r. i tego dnia odbyły się wybory do Rady Generalnej Towarzystwa Sióstr, Annę Kaworek wybrano Matką Generalną. Przewodniczyła obradom I Kapituły Generalnej. 29.09.1928 r. Matka Generalna Anna wraz z innymi siostrami przeżywała uroczystość obłóczyn zakonnych i rozpoczęcia kanonicznego, dwuletniego nowicjatu. 29 września 1930 r. odbyła się pierwsza profesja zakonna, którą złożyła w grupie 64 sióstr, a w trzy lata później profesję wieczystą, którą okupiła kolejnym cierpieniem: zachorowała i nie mogła brać udziału we wspólnej uroczystości. Złożyła profesję wieczystą w obecności kapłana i sióstr w swoim pokoju. 21 sierpnia 1934 r. Matka Anna zwołała obrady II Kapituły Generalnej, której obradom przewodniczyła.
Śmierć rodzonej siostry Franciszki Kaworek, asystentki i dyrektorki domu, najbliższej współpracowniczki, była dla Matki Anny bardzo bolesnym przeżyciem, które wpłynęło ujemnie na jej zdrowia.
Śmierć i proces beatyfikacyjny.
Zmarła w Miejscu Piastowym 30 grudnia 1936 r. w godzinach rannych. Pogrzeb odbył się 2 stycznia 1937 r. przy licznym udziale księży, sióstr, dzieci i gości. Spoczęła w grobowcu obok swej rodzonej siostry Franciszki – zmarłej w 1935 r. dyrektorki Domu Zakonnego.
2 grudnia 1993 r. w Przemyślu został rozpoczęty proces beatyfikacyjny przez arcybiskupa Józefa Michalika. 14 marca 1997 r. po ekshumacji jej trumna została przeniesiona do krypty w domu macierzystym Zgromadzenia w Miejscu Piastowym. Po zakończeniu procesu na szczeblu diecezjalnym, 30 grudnia 1997 r. otwarto proces beatyfikacyjny w Rzymie. 15 stycznia 2019 watykańska Kongregacja Spraw Kanonizacyjnych za zgodą papieża Franciszka ogłosiła heroiczność jej cnót. Odtąd przysługuje jej tytuł Czcigodnej służebnicy Bożej.

</doc>
<doc id="1446946" url="https://pl.wikipedia.org/wiki?curid=1446946" title="Seiko Noda">
Seiko Noda

 – japońska polityk, deputowana Izby Reprezentantów, minister poczty i telekomunikacji w latach 1998-2000. Minister ds. konsumentów od 1 sierpnia 2008 do 16 września 2009.
Młodość i edukacja.
Seiko Noda urodziła się w Kitakyūshū w 1960 jako . Została adoptowana i przyjęła nazwisko dziadka. Jej dziadek, Uichi Noda, był wiceministrem finansów, ministrem infrastruktury i transportu oraz członkiem japońskiej Izby Reprezentantów. 
Noda uczęszczała do szkoły średniej "Futaba Academy" na przedmieściach Tokio. Jednak zmuszona była opuścić szkołę po nabyciu licencji motocyklowej wbrew szkolnemu regulaminowi. Naukę kontynuowała w Stanach Zjednoczonych, gdzie przez rok uczyła się w "Jonesville High School" w Jonesville w stanie Michigan. W 1983 ukończyła studia na Wydziale Języków Obcych Uniwersytetu Sophia w Tokio. Po studiach rozpoczęła pracę w "Imperial Hotel".
Kariera polityczna.
W 1987 Seiko Noda wzięła udział w wyborach lokalnych i dostała się do Zgromadzenia Prefektury Gifu. W 1990 wzięła udział w wyborach parlamentarnych, jednak nie uzyskała wówczas poparcia Partii Liberalno-Demokratycznej (PLD) i w rezultacie nie zdobyła mandatu. W kolejnych wyborach generalnych w 1993 startowała już ramienia PLD, dzięki czemu weszła w skład Izby Reprezentantów. W kolejnych czterech wyborach uzyskiwała reelekcje, ostatni raz we wrześniu 2005, reprezentując przez cały czas prefekturę Gifu. 
7 listopada 1996 Seiko Noda objęła funkcję wiceministra poczty w gabinecie premiera Ryūtarō Hashimoto. Od 30 lipca 1998 do 5 kwietnia 2000 zajmowała stanowisko ministra poczty i telekomunikacji w gabinecie premiera Keizō Obuchi.
1 sierpnia 2008 Seiko Noda została mianowana ministrem ds. konsumentów oraz ministrem stanu ds. nauki, technologii i bezpieczeństwa żywności w gabinecie premiera Yasuo Fukudy. Funkcję tę zachowała również w rządzie premiera Tarō Asō i pełniła do 16 września 2009.
W dniu 4 października 2021 r. została powołana do nowego gabinetu przez premiera Fumio Kishidę. Otrzymała kilka tek związanych z zapobieganiem spadającemu wskaźnikowi urodzeń i kwestiami równości płci.

</doc>
<doc id="1446947" url="https://pl.wikipedia.org/wiki?curid=1446947" title="Canon de 194 mle GPF">
Canon de 194 mle GPF

Canon de 194 mle GPF (Grand Puissance Filloux) – pierwsze francuskie, a drugie na świecie po Gun Carrier Mark I gąsienicowe działo samobieżne. Zaprojektowane pod koniec I wojny światowej przez Louisa Filloux, użyte bojowo zarówno w I jak i w II wojnie światowej.
Historia powstania.
Podobnie jak współczesny mu "Gun Carrier Mark I", pojazd powstał w odpowiedzi na wątpliwości czy w przypadku przełamania statycznej linii frontu I wojny światowej i przejścia do wojny manewrowej (a właśnie do takiego zadania zaprojektowano i zbudowano pierwsze czołgi) ciężka artyleria polowa będzie w stanie podążać za szybko nacierającą piechotą i kawalerią. Początkowo eksperymentowano z różnymi pomysłami ale bardzo szybko okazało się, że tylko gąsienicowy układ bieżny może zapewnić odpowiednią mobilność w trudnych warunkach terenowych.
Pierwsze pojazdy tego typu powstały w zakładach firmy Schneider-Creusot, a prace rozwojowe były całkowicie niezależne od ówczesnego francuskiego programu czołgowego. Pierwotnie planowano uzbroić pojazd w armatę 155 mm ale ostatecznie zdecydowano się na długolufową armatę 194 mm.
Opis konstrukcji.
W porównaniu z "Gun Carrier Mark I", Canon de 194 był bronią zdecydowanie bardziej udaną, zastosowano szereg oryginalnych rozwiązań takich jak pneumatyczny oporopowrotnik automatycznie dostosowujący się do kąta podniesienia lufy, hamulce hydrauliczne i prosty układ kierowniczy przez co pojazdem mogła kierować tylko jedna osoba (brytyjski "Gun Carrier Mark I" odziedziczył układ napędowy i sterowniczy z ówczesnych ciężkich czołgów brytyjskich i do jego kierowania potrzebne były cztery osoby – kierowca główny, dwóch „gąsiennicowych” i hamulcowy). Silnik znajdował się w tylnej części pojazdu pod mechanizmem podnoszenia lufy, ale kierowca znajdował się na przodzie pojazdu. Z tyłu Canon de 194 umieszczono mały dźwig do podnoszenia amunicji. Wadą takiego rozwiązania było to, że uniemożliwiało to osiągnięcie maksymalnego kąta elewacji lufy co powodowało zmniejszenie zasięgu armaty ale niezwykła jak na czasy I wojny światowej mobilność pojazdu o tak wielkiej mocy ognia niwelowała częściowo tą wadę.
Uzbrojenie pojazdu stanowiła armata 194 mm, wyprodukowano także kilka egzemplarzy uzbrojonych w moździerz Mortier de 280 (zmodyfikowana wersja Mortier de 280 mm Schneider), w tej wersji pojazd ten nosił oznaczenie M 280 sur chenilles, ale po I wojnie światowej wszystkie pojazdy tej wersji zostały przezbrojone na armatę 194 mm. Maksymalny zasięg działa wynosił prawie 21 km, a pocisk ważył prawie 79 kg.
Użycie bojowe.
Canon de 194 zostały użyte bojowo pod koniec I wojny światowej i około 50 sztuk tej broni było na wyposażeniu Armii Francuskiej w momencie wybuchu II wojny światowej. Po upadku Francji armaty te zostały przejęte przez Wehrmacht, gdzie służyły pod nazwą 19,4 cm Kanone 485 (f) auf Selbstfahrlafette. Były używane głównie do celów szkoleniowych w garnizonach położonych na terenie Francji, ale przynajmniej trzy armaty tego typu były na wyposażeniu 84 Pułku Artylerii Wehrmachtu i zostały użytego bojowo w 1942 na terenie Związku Radzieckiego.

</doc>
<doc id="1446948" url="https://pl.wikipedia.org/wiki?curid=1446948" title="Kefar Ecjon">
Kefar Ecjon

Kefar Ecjon (hebr. כפר עציון; oficjalna pisownia w ang. Kfar Etzion) – kibuc i osiedle żydowskie położone w Samorządzie Regionu Gusz Ecjon, w Dystrykcie Judei i Samarii, w Izraelu. Członek Religijnego Ruchu Kibuców ("Ha-Kibbuc ha-Dati").
Położenie.
Osiedle jest położone w bloku Gusz Ecjon w górach Judzkich, pośrodku drogi z Jerozolimy do Hebronu, w Judei w otoczeniu terytoriów Autonomii Palestyńskiej.
Historia.
Kibuc został założony w 1927 przez żydowskich emigrantów z Jemenu. Nosił on wówczas nazwę Migdal Eder. Podczas arabskich rozruchów w 1929 kibuc został zdobyty i zniszczony. Jego nowe założenie nastąpiło w 1934, jednak już w 1939 Arabowie ponownie zdobyli i zniszczyli kibuc. W 1943 miało miejsce trzecie zasiedlenie kibucu.
Podczas I wojny izraelsko-arabskiej Arabski Legion zdobył 13 maja 1948 kibuc i dokonał masakry jego mieszkańców. Zginęło 129 żydowskich mieszkańców osiedla, a ocalało zaledwie trzech. Po wojnie tereny kibucu znalazły się pod jordańską administracją.
W wyniku wojny sześciodniowej w 1967 tereny kibucu znalazły się pod izraelską okupacją w zasięgu żydowskiej kolonizacji, co umożliwiło czwarte z kolei zasiedlenie osady.
Gospodarka.
Gospodarka kibucu opiera się na uprawach szklarniowych.

</doc>
<doc id="1446951" url="https://pl.wikipedia.org/wiki?curid=1446951" title="Żelazna korona">
Żelazna korona

Żelazna korona (wł. "Corona ferrea") – średniowieczny diadem królewski przechowywany w skarbcu katedry św. Jana Chrzciciela w Monzy.
Insygnium to od czasów Królestwa Longobardów było używane do koronacji władców Włoch. W XIX wieku dynastia sabaudzka przyjęła ją jako symbol Królestwa Włoch.
Historia.
Przypuszcza się, że żelazna korona została wykonana na terenie Lombardii w VIII lub IX wieku. Według legendy pierwotnie miała być własnością Gizeli, córki Ludwika I Pobożnego. Jej syn Berengar I miał podarować ten diadem jako wotum do skarbca romańskiej katedry w Monzy. W XVI w. powstała druga legenda jakoby żelazna obręcz wewnątrz diademu została wykuta z gwoździa z krzyża męki Jezusa Chrystusa.
W średniowieczu żelazna korona służyła do koronacji królów niemieckich, którzy w czasie podróży przez Italię, a przed koronacją cesarską w Rzymie byli intronizowani nią na królów Włoch.
W 1805 roku żelazną koroną koronował się w Mediolanie na króla Włoch Napoleon I. W 1838 roku została włożona na głowę króla Lombardii i Wenecji, Ferdynanda I Austriackiego. W 1866 roku Wiktor Emanuel II po zwrocie diademu, który został wywieziony w czasie wojny sardyńsko-austriackiej do Wiednia, przyjął go jako włoską koronę królewską. Sabaudowie jednak się nim nie koronowali. Od XIX wieku służył on jedynie jako korona egzekwialna podczas pogrzebów królów włoskich.
Opis.
Korona ma kształt diademu wykonanego z sześciu złotych płytek połączonych umieszczoną wewnątrz żelazną obręczą (stąd jej nazwa). Każdy segment żelaznej korony zdobią wypukłe kamienie szlachetne – rubiny, szafiry, ametysty oraz dekoracja o motywach roślinnych.

</doc>
<doc id="1446952" url="https://pl.wikipedia.org/wiki?curid=1446952" title="Nalewka gwajakowa">
Nalewka gwajakowa

Nalewka gwajakowa (łac. "tinctura guajaci") to alkoholowy roztwór żywicy gwajakowej. Składniki: 
Żywica gwajakowa jest to wysuszona wydzielina wyciekająca z uszkodzonych pni gwajakowca lekarskiego. 
Nalewka gwajakowa jest stosowana do wykrywania białek, np. glutenu, a także do reakcji barwnych, pomocnych przy identyfikowaniu gatunków porostów i grzybów. 
Dawniej stosowano ją także w lecznictwie.

</doc>
<doc id="1446953" url="https://pl.wikipedia.org/wiki?curid=1446953" title="Gathorne Gathorne-Hardy">
Gathorne Gathorne-Hardy

Gathorne Gathorne-Hardy, 1. hrabia Cranbrook GCSI (ur. 1 października 1814, zm. 30 października 1906) – brytyjski polityk, członek Partii Konserwatywnej, minister w rządach lorda Derby’ego, lorda Beaconsfielda i lorda Salisbury’ego.
Życiorys.
Był trzecim synem Johna Hardy’ego i Isabel Gathorne, córki Richarda Gathorne’a. Wykształcenie odebrał w Shrewsbury School oraz w Oriel College na Uniwersytecie Oksfordzkim. W 1838 r. poślubił Jane Orr i miał z nią czterech synów i pięć córek. W 1840 r. rozpoczął praktykę adwokacką w Inner Temple. W 1847 r. bez powodzenia startował w wyborach parlamentarnych w okręgu Bradford. Dopiero w 1856 r. uzyskał mandat parlamentarny z okręgu Leominster. Od 1865 r. reprezentował Oxford University.
Już w 1858 r. został podsekretarzem stanu w Ministerstwie Spraw Wewnętrznych i pozostał na tym stanowisku do upadku gabinetu w 1859 r. Kiedy Partia Konserwatywna powróciła do władzy w 1866 r. Hardy został przewodniczącym Rady Praw Ubogich. Został również członkiem Tajnej Rady. W latach 1867–1868 był ministrem spraw wewnętrznych. W okresie jego urzędowania doszło do powstania fenian w Irlandii.
Po powrocie konserwatystów do władzy w 1874 r. Hardy został ministrem wojny. W kwietniu 1878 r. otrzymał tytuł 1. wicehrabiego Cranbrook i zasiadł w Izbie Lordów. Został również przeniesiony na stanowisko ministra ds. Indii. W okresie jego urzędowania wybuchła II wojna brytyjsko-afgańska. Cranbrook pozostał na stanowisku ministra do 1880 r., kiedy gabinet podał się do dymisji. W 1885 r. został Lordem Przewodniczącym Rady. Na początku 1886 r. na krótko został ministrem wojny. W sierpniu otrzymał stanowisko Kanclerza Księstwa Lancaster. Następnie do 1892 r. ponownie był Lordem Przewodniczącym Rady.
W 1892 r. otrzymał tytuły 1. hrabiego Cranbrook i 1. barona Medway. W 1895 r. wycofał się z czynnego życia publicznego. Zmarł w 1906 r. Tytuł hrabiowski odziedziczył jego najstarszy syn, John. Młodszy syn 1. hrabiego, Alfred, był konserwatywnym deputowanym do Izby Gmin.

</doc>
<doc id="1446957" url="https://pl.wikipedia.org/wiki?curid=1446957" title="Żelazne drzewa">
Żelazne drzewa



</doc>
<doc id="1446958" url="https://pl.wikipedia.org/wiki?curid=1446958" title="Hrabia Cranbrook">
Hrabia Cranbrook

Informacje ogólne.
Hrabiowie Cranbrook 1. kreacji (parostwo Zjednoczonego Królestwa)
Najstarszy syn 5. hrabiego Cranbrook: John Jason Gathorne-Hardy, lord Medway

</doc>
<doc id="1446961" url="https://pl.wikipedia.org/wiki?curid=1446961" title="Rumczerod">
Rumczerod

Rumczerod (akronim od nazwy „Centralny Komitet Wykonawczy Rad Frontu Rumuńskiego, Floty Czarnomorskiej i Odessy”) – rewolucyjny organ władzy, powołany po rewolucji lutowej i obaleniu caratu na I Zjeździe Rad Delegatów w Odessie w dniach od 23 maja do 9 czerwca 1917. Początkowo większość w Komitecie posiadali mienszewicy i eserowcy.
Rumczerod popierał Rząd Tymczasowy i współpracował z radą guberni. W listopadzie i grudniu 1917 stawił opór bolszewickiemu przewrotowi. W dniach od 23 grudnia 1917 do 5 stycznia 1918 odbył się II Zjazd Rad Delegatów, na którym bolszewicy uzyskali przewagę (w Komitecie Wykonawczym na 180 osób było 70 bolszewików, 55 lewicowych eserów, 23 przedstawicieli organizacji chłopskich i 32 delegatów innych partii), i uchwalili poparcie dla władzy radzieckiej. Przewodniczącym obrano Władimira Judowskiego. Po zakończeniu zjazdu Rumczerod wystąpił przeciw rządowi ukraińskiemu – Centralnej Radzie i przy pomocy zbolszewizowanych oddziałów frontowych przejął władzę w Odessie.
W styczniu 1918 r. Rumczerod skierował również swój Oddział Frontowy do Kiszyniowa, próbując rozszerzyć rewolucję bolszewicką na Besarabię. Mołdawska Rada Kraju wystąpiła wówczas o interwencję rumuńską. Żołnierze rumuńscy wyparli bolszewików z Kiszyniowa po trzydniowych walkach ulicznych (13–16 stycznia), a do końca lutego przejęli kontrolę nad całą Besarabią.
Wojska rumuńskie i austro-węgierskie zajęły następnie również Odessę. Rumczerod został zmuszony do ewakuacji na tereny kontrolowane przez bolszewików, a w maju 1918 został rozwiązany.
Organem Rumczerodu była gazeta „Gołos rewolucii”, wydawana od lipca 1917 do marca 1918.

</doc>
<doc id="1446964" url="https://pl.wikipedia.org/wiki?curid=1446964" title="Centralny Komitet Wykonawczy Delegatów Rad Frontu Rumuńskiego, Floty Czarnomorskiej i Odeskiego Okręgu Wojskowego">
Centralny Komitet Wykonawczy Delegatów Rad Frontu Rumuńskiego, Floty Czarnomorskiej i Odeskiego Okręgu Wojskowego



</doc>
<doc id="1446966" url="https://pl.wikipedia.org/wiki?curid=1446966" title="Bazylika Santa Maria del Mar w Barcelonie">
Bazylika Santa Maria del Mar w Barcelonie

Bazylika Santa Maria del Mar w Barcelonie ("Matki Bożej Morza") – gotycki kościół w Barcelonie, w dzielnicy La Ribera. Został wzniesiony w latach 1329-1383 w stylu gotyku katalońskiego.
Historia.
Pierwsza wzmianka o kościele pod tym wezwaniem pochodzi z 998 r. Budowa obecnej świątyni rozpoczęła się jednak znacznie później, po 1324, na skutek zabiegów archidiakona kościoła Bernata Llulla. 25 marca 1329 król Aragonii Alfons IV położył kamień węgielny pod budowę. Projekt nowego gmachu kościelnego przygotował Berenguer de Montagut, który równocześnie nadzorował prace budowlane (drugim budowniczym kościoła był Ramón Despuig). Do 1350 ukończono mury zewnętrzne kościoła, kaplice oraz dekorację obu fasad. Prace poważnie jednak opóźnił pożar w 1379, który zniszczył poważną część już wybudowanego obiektu. Oficjalne zakończenie budowy oraz pierwsza msza w kościele miały miejsce 3 listopada 1383.
W 1428 trzęsienie ziemi zniszczyło imponującą rozetę w oknie na fasadzie zachodniej, która musiała być odbudowana. Dokonano tego w nowym stylu gotyku płomienistego do roku 1459 (witraż jest o rok późniejszy). W późniejszych stuleciach nie dokonywano większych modyfikacji wnętrza świątyni. Jedynie w XIX wieku wzniesiono Kaplicę Najświętszego Sakramentu, zaś w 1936 pożar budynku zniszczył barokowy ołtarz główny i część obrazów stanowiących dekorację kościoła. Jeszcze do 1902 trwały ponadto prace wykończeniowe przy jednej z wież kościelnych (drugą ukończono w 1496).
Architektura.
Kościół Santa Maria jest świątynią typu bazylikowego (z nawą środkową wyższą od bocznych). Prezbiterium nie jest wyodrębnione. Wejście do kościoła wiedzie poprzez bogato zdobiony portal z tympanonem i gotyckimi blendami po obydwu stronach. Sklepienie w kościele jest krzyżowe, wsparte na rzędach ośmiobocznych kolumn. Pożar w 1936 pozbawił wnętrze kościoła niemal całej dekoracji, co stwarza wyjątkowe w hiszpańskich świątyniach wrażenie prostoty. Na szczególną uwagę zasługuje zachowany zespół witraży.
W literaturze.
Budowa kościoła stanowi tło dla wydarzeń powieści "Katedra w Barcelonie" ("La catedral del mar") Ildefonso Falconesa.

</doc>
<doc id="1446968" url="https://pl.wikipedia.org/wiki?curid=1446968" title="Konwalatoksyna">
Konwalatoksyna

Konwalatoksyna – organiczny związek chemiczny, glikozyd występujący w zielu konwalii majowej wykazujący silne działanie nasercowe. Aglikonem konwalatoksyny jest strofantydyna.
Kowalatoksyna wykazuje silne działanie nasercowe, przedawkowana powoduje zaburzenia czynności serca w skrajnych przypadkach kończące się śmiercią. Jej aktywność jest 10 razy silniejsza niż digitoksyny.

</doc>
<doc id="1446971" url="https://pl.wikipedia.org/wiki?curid=1446971" title="Eforos">
Eforos

Eforos z Kyme (gr. klasyczny Ἔφορος ok. 400 p.n.e. – 330 p.n.e.) – grecki historyk. Autor 29-tomowego dzieła "Historiai" obejmującego okres od czasów I wojny świętej o skarbiec delficki (595 p.n.e.) do zdobycia Perinthus (340 p.n.e.). Ostatnią, trzydziestą księgę dopisał jego syn Demofilos. Według Polibiusza dzieło Eforsa to pierwsza historia powszechna Grecji. Do dnia dzisiejszego zachowało się około 250 fragmentów ksiąg Eforosa.
Eforos był zwolennikiem korzystania z retoryki przy tworzeniu dzieł historycznych. Uważał, że historycy powinni pisać przede wszystkim interesująco, pięknym i kwiecistym stylem i czynić swoje książki bardziej interesującymi poprzez korzystanie z anegdot.

</doc>
<doc id="1446972" url="https://pl.wikipedia.org/wiki?curid=1446972" title="Abraham (kagan awarski)">
Abraham (kagan awarski)

Abraham – kagan awarski od 805 roku.
Latem 805 roku pojawiła się na dworze cesarza Franków Karola Wielkiego delegacja z prośbą o przywrócenie najwyższej władzy kaganowi zgodnie z dawną tradycją. Awarowie, prawdopodobnie zagrożeni przez Słowian, podjęli tym samym próbę konsolidacji resztek swego państwa. Z powodu długoletnich waśni nie byli w stanie reaktywować systemu władzy własnymi siłami. Ponieważ w tym czasie nie stanowili już dla Franków żadnego zagrożenia, cesarz wyraził zgodę. Kagan został ochrzczony 21 września i przyjął imię Abraham.
Nie wiemy nawet, czy sprawował on władzę jeszcze w 811 roku, kiedy cesarz interweniował w walki awarsko-słowiańskie, wzywając przywódców obydwu plemion do Akwizgranu.

</doc>
<doc id="1446973" url="https://pl.wikipedia.org/wiki?curid=1446973" title="BMW serii 8">
BMW serii 8



</doc>
<doc id="1446974" url="https://pl.wikipedia.org/wiki?curid=1446974" title="Okręg wyborczy Leominster">
Okręg wyborczy Leominster

Okręg wyborczy Leominster – powstał w 1295 roku i wysyłał do angielskiej, a następnie brytyjskiej, Izby Gmin dwóch deputowanych. W 1868 roku, liczbę mandatów przypadających na okręg zmniejszono do jednego. Okręg obejmował północną część hrabstwa Herefordshire. Został zlikwidowany w 2010 r.

</doc>
<doc id="1446975" url="https://pl.wikipedia.org/wiki?curid=1446975" title="Chrome (gra komputerowa)">
Chrome (gra komputerowa)

Chrome – gra komputerowa należąca do gatunku strzelanek pierwszoosobowych z elementami fantastyki naukowej wyprodukowana i wydana przez Techland w 2003 roku na platformie Microsoft Windows. Jest to pierwsza gra akcji autorstwa Techlandu.
Fabuła.
Akcja gry toczy się w odległej przyszłości, w erze kolonizacji kosmosu, w Valkyrii – jednym z układów planetarnych leżącym gdzieś na pograniczu znanego ludzkości Wszechświata. Ówczesna nauka i technika pozwala już wówczas dokonywać terraformacji wielu odkrytych planet, czyniąc je zdatnymi do życia dla człowieka. Kluczem do wykorzystania tej technologii jest chrom, który z tego powodu staje się niezwykle cennym i poszukiwanym pierwiastkiem.
Głównym bohaterem "Chrome" jest Bolt Logan (któremu użyczył głosu Paweł Orleański), były żołnierz oddziałów specjalnych SpecForce, obecnie najemnik pracujący wespół z Ronem „Pointerem” Hertzem, również byłym członkiem SpecForce’u. W prologu, wprowadzającym gracza w świat gry, obydwaj mężczyźni wypełniają kolejne zlecenie, polegające na kradzieży danych korporacji Octolab z jej placówki na planecie Zorg. Misja przybiera zły obrót, gdy Pointer zdradza swojego partnera, pozostawiając go uwięzionego wewnątrz bazy, a samemu opuszczając planetę ze skradzionymi danymi. Loganowi udaje się jednak uciec z pomocą Carrie (głos pod nią podłożyła Joanna Pierzak) – kobiety, której przypuszczalnie również zlecono kradzież danych Octolabu.
Następnie akcja gry przeskakuje o rok do przodu, a Logan i Carrie okazują się być stałymi współpracownikami. Przybywają do układu Valkyria, gdzie podejmują się szeregu zleceń dla jednej z działających tam korporacji, SPACONu. Pierwsze zadanie naprowadza Logana na trop kolejnego, dawnego członka SpecForce’u, Jurgena Dexona, obecnie pracującego dla nieznanych mocodawców. Głównemu bohaterowi udaje się odzyskać skradzione przez niego kontenery z cennym sprzętem należącym do SPACONu, a następnie zestrzelić samolot Dexona. Carrie usiłuje, w oparciu o dane zdobyte przez Logana w bazie Dexona, odkryć tożsamość jego pracodawców, lecz okazują się one zbyt silnie zakodowane, aby była w stanie je odszyfrować. Nie udaje się to także specjalistom ze SPACONu. Mając nadzieję na szybkie odkrycie zawartości danych, Logan – za namową Carrie – podejmuje się misji uwolnienia profesora Bernarda Shybkova, specjalisty od nanotechnologii, porwanego jakiś czas temu przez ludzi Dexona. Choć wykonuje to zadanie pomyślnie, Shybkov nie wydaje się być zadowolony z bycia uratowanym, co budzi podejrzenia Logana.
Wkrótce SPACON zleca Loganowi kolejne zadanie, wysyłając go do będącej własnością korporacji niewielkiej kolonii górniczej na planecie Terbon. Kolonia ta, kierowana przez Johna Browna, jest stale nękana atakami Hannibali – gangu skinheadów, najwyraźniej działającego na czyjeś zlecenie. Pierwsza misja Logana polega na uwolnieniu porwanej przez nich córki Browna, Lisy, oraz odzyskaniu skradzionego sprzętu górniczego. Niedługo później Logan zostaje ponownie zaangażowany w działania na Terbonie, tym razem ma pomóc górnikom w odparciu zmasowanego ataku Hannibali. Kiedy bandyci zostają odparci, Logan otrzymuje od Carrie drastyczną wiadomość – okazuje się, że ktoś włamał się do siedziby zarządu SPACONu i wymordował wszystkich w budynku. Kończy to żywot korporacji, której interesy przejmuje inna firma, CoreTech. Nie obejmuje to jednak autonomicznej kolonii na Terbonie, która od tej pory zaczyna działać samodzielnie.
Pracownica CoreTechu, Nicole Parker, kontaktuje się z Loganem i Carrie, proponując im przyjęcie misji polegającej na zinfiltrowaniu bazy orbitalnej konkurencyjnej korporacji Zetrox – według niej, odpowiedzialnej za zniszczenie SPACONu – oraz kradzieży danych, mogących posłużyć jako dowody przeciwko niej. Logan z początku nie zgadza się, gdyż włamywanie się do baz orbitalnych jest zakazane przez prawo międzygalaktyczne, ale zmienia zdanie po obejrzeniu zdjęć z masakry zarządu SPACONu. Na jednym z nich uwieczniono twarz jego dawnego towarzysza, Pointera. Loganowi udaje się ukraść wahadłowiec Zetroxu i dostać się nim do bazy orbitalnej oraz wykraść stamtąd dane, które następnie przekazuje Nicole Parker.
Niedługo potem jej statek powietrzny zostaje zaatakowany przez żołnierzy Zetroxu, a sama Nicole Parker porwana i przewieziona w nieznane miejsce. Logan bez zastanowienia podejmuje się udzielenia jej pomocy. W czasie akcji ratunkowej wśród napastników odnajduje Jurgena Dexona, który przeżył zestrzelenie jego samolotu. Tym razem jednak Dexon ginie w walce z Loganem.
CoreTech, dysponując już dowodami przestępstw popełnionych przez Zetrox, przekazuje je Protektoratowi, najwyższemu organowi ścigania w świecie gry. Loganowi zaś zleca zinfiltrowanie bazy Zetroxu, gdzie prowadzone są prace nad zabójczym nanowirusem, który ma zostać użyty przeciwko kolonistom na Terbonie. Przekonuje go do przyjęcia zadania informacją, że w dowódcą tej placówki jest Pointer. Logan z powodzeniem przedostaje się do wnętrza bazy i podkłada ładunki pod kontenery z nanowirusem, lecz w drodze do wyjścia zostaje uwięziony w szybie windy. Wówczas niespodziewanie kontaktuje się z nim Pointer, który – jak się okazuje – w rzeczywistości pracował cały czas dla CoreTechu. Podczas gdy Logan tkwi w pułapce, jego dawny partner wyjawia mu, że główny bohater został wykorzystany, aby CoreTech mógł wykraść nanowirusa od Zetroxu i samemu go użyć. Zdradza mu również, że koloniści na Terbonie ukryli przed Loganem fakt, że już dwa miesiące temu odkryli na Terbonie chrom i rozpoczęli jego wydobycie. Pozostawia go następnie na pewną śmierć – baza ma wkrótce ulec samozniszczeniu. Z pomocą jednak przychodzi Loganowi Nicole Parker, która uwalnia go z windy i umożliwia ucieczkę.
Kobieta, dowiedziawszy się o zamiarach swoich pracodawców wobec kolonistów na Terbonie, postanawia ich powstrzymać. Z jej pomocą Logan wdziera się do bazy CoreTechu na planecie IceGuard i z powodzeniem zatrzymuje produkcję nanowirusa, a następnie niszczy jego zapasy. Za zdradę korporacji Nicole zostaje zamordowana przez Pointera. Później jednak, w placówce CoreTechu na Terbonie Pointer ginie pokonany w walce przez Logana, który dokonuje tym samym zemsty za porzucenie go przez dawnego kompana w prologu.
Po śmierci Pointera i zniszczeniu nanowirusa, do Logana zgłaszają się przedstawiciele korporacji CoreTech i Zetrox (ten drugi oczyścił się z zarzutów dzięki przekupionym funkcjonariuszom Protektoratu), a także przywódca kolonistów John Brown. Każda z tych osób składa Loganowi propozycję. CoreTech zleca mu zabójstwo Johna Browna, aby ułatwić sobie wybicie kolonistów i przejęcie kontroli nad Terbonem. Zetrox chce opanować kolonię pokojowymi metodami, ale spodziewa się desperackiego ataku żołnierzy CoreTechu, dlatego zamierza zatrudnić Logana do jego odparcia. John Brown z kolei prosi bohatera o pomoc w odparciu ataku najemników Zetroxu i ocaleniu kolonii. Gracz zmuszony jest dokonać wyboru – zależnie od tego, po której stronie się opowie, zakończenie gry będzie inne:
Rozgrywka.
Rozgrywka została podzielona na czternaście, ułożonych kolejno misji. Przed wyruszeniem do akcji gracz ma możliwość zapoznania się z raportem sytuacyjnym przygotowanym przez Carrie, z którego dowiaduje się m.in. o siłach i uzbrojeniu przeciwnika, czy o ukształtowaniu terenu, w którym przyjdzie działać Loganowi. Informacje te można wykorzystać do wyboru broni i wyposażenia. Z uwagi na to, że akcja "Chrome" dzieje się w przyszłości, bronie dostępne w grze są fikcyjne i futurystyczne, choć większość z nich działa na podobnej zasadzie jak broń strzelecka z drugiej połowy XX i początku XXI wieku. Gracz ma zatem do wyboru: klasyczny pistolet kaliber 9 mm w wersji zwykłej, jak i wytłumionej, rewolwer ładowany do bębna, pistolet maszynowy tak z tłumkiem, jak i bez niego, najpowszechniej używany karabinek szturmowy, samopowtarzalny karabin snajperski z celownikiem optycznym oraz granatnik. Wraz z postępem fabuły pojawiają się nowe bronie, w tym fantastyczne, działające w oparciu o laser podczerwony. Logan może zabierać ze sobą na misje także granaty odłamkowe i kasetowe, nóż bojowy, apteczki, baterie, czy lornetkę.
Gracz dostaje cele do wykonania zarówno na początku, jak i w czasie trwania misji. W niektórych etapach przychodzi mu współpracować z innymi postaciami. Są to osoby, które Logan ma uwolnić lub biorący udział w walce koloniści, czy żołnierze korporacji, z którymi główny bohater się sprzymierzył; nie można im jednak wydawać żadnych rozkazów. Rozgrywka opiera się więc na działaniu w pojedynkę. Logan posiada specjalne wszczepy (implanty), które podnoszą niektóre jego zdolności; część z nich jest dostępna od razu, a inne aktywują się dopiero w trakcie rozgrywki. Używanie wszczepów wyczerpuje zdrowie neuralne bohatera, które trzeba uzupełniać bateriami. W wielu budynkach Logan korzysta z terminali, jak w grze nazywane są komputery, z których kradnie tajne dane, albo otwiera drzwi do kolejnych lokacji. Włamanie się do terminala lub systemu zabezpieczeń wymaga zazwyczaj wykonania skromnej minigry, polegającej na dopasowaniu w pary ukrytych kształtów.
Prequel.
W 2005 roku ukazała się gra pt. "". Jest ona rozwinięciem i fabularnym prequelem "Chrome", opowiadającym historię wspólnej służby Bolta Logana oraz Rona „Pointera” Hertza w oddziałach SpecForce’u.
Odbiór gry.
Gra otrzymała mieszane opinie od recenzentów. Martin Taylor z portalu EuroGamer zaczyna swój tekst, nawiązując do narodowości twórców: „We wprowadzeniu miałem rzucić jakimś polskim żartem, ale coś się wydarzyło po tym, jak zagrałem w pierwszą w historii grę akcji od Techlandu. Coś złego. Moje poczucie humoru po prostu zniknęło, wraz z wolą życia, poczuciem celu i zdolnością do oczyszczenia się. To kolejna przypadkowa, praktycznie nieznana strzelanka FPS, która próbuje zostać królem przegranych”. Największymi mankamentami "Chrome" są według Taylora: brak cech wyróżniających produkcję Techlandu spośród innych gier w gatunku, nadludzkie zdolności przeciwników, monotonne wnętrza budynków, uboga fizyka zniszczeń, nienaturalne ragdolle i po prostu nudna rozgrywka: „[gra jest] niewiarygodnie przeciętna w każdym aspekcie rozgrywki, tak że nasz entuzjazm dla niej osłabł w chwili, gdy zderzyliśmy się z pierwszym chrząknięciem wroga”. Pozytywnie ocena natomiast grafikę, krajobrazy, rozległe mapy i dobrze przemyślany ekwipunek głównego bohatera.
Bardziej przychylną recenzję wystawił grze Craig Beers z GameSpot. Pozytywnie ocenia wiarygodne postacie i odpowiednio zbudowaną narrację fabularną, duży wybór broni, zróżnicowane lokacje, ciekawe misje i grafikę, krytykuje za to niedopracowane AI oraz zbyt niski poziom trudności. W tonie pozytywnym wypowiada się również Noel Durman z witryny GameSpy, który chwali rozbudowane poziomy, długi czas rozgrywki i fizykę pojazdów; grafikę nazywa „wspaniałą”, a lokacje „spektakularnie szczegółowymi”. Krytykuje źle działający system implantów oraz hakowanie serwerów, jego zdaniem niepotrzebne i naiwne.
Tal Blevins z portalu IGN charakteryzuje rozgrywkę "Chrome" jako leżącą „gdzieś pomiędzy "Unreal" i "Battlefield 1942"”. Najlepsze cechy gry to według niego system strzelania oraz grafika: „Chociaż nie jest to kaliber "", "Chrome" to dobrze wyglądająca strzelanka z ładnymi teksturami, mapowaniem wypukłości, pięknym, realistycznym środowiskiem naturalnym (szczególnie gęste lasy wypełnione największą ilością roślinności, jaką kiedykolwiek widziałem w FPS-ach) i snopami światła, które przenikają przez korony drzew”. W przeciwieństwie to Beersa, Blevinsowi podobają się hakerskie minigry. Wytyka jednak "Chrome" słabe udźwiękowienie, kiepskie dialogi, niedopracowane AI i zbyt niski poziom trudności.

</doc>
<doc id="1446976" url="https://pl.wikipedia.org/wiki?curid=1446976" title="La Ribera">
La Ribera

 La Ribera (kat. "brzeg morski") – dzielnica wchodząca w skład Starego Miasta w Barcelonie. Jej nazwa odnosi się do dawnego położenia dzielnicy, która znajdowała się bezpośrednio na wybrzeżu. 
La Ribera powstała w średniowieczu i to z tego okresu pochodzi większość tamtejszej architektury mieszkalnej, jak i typowy dla tamtej epoki układ urbanistyczny z wąskimi, krętymi uliczkami. W wiekach XIII-XV była to jedna z najpiękniejszych i najzamożniejszych dzielnic miasta. Straciła swoje znaczenie w XVI wieku. Po hiszpańskiej wojnie sukcesyjnej część dzielnicy (około jednej czwartej) została zburzona, a na jej miejscu wybudowana cytadela. Miała być to kara dla pokonanego miasta. Poważnie zmieniono też najbliższe otoczenie cytadeli, przecinając dzielnicę szerokim pasażem. Cytadela została zburzona w XIX wieku, dziś na jej miejscu znajduje się Parc de la Ciutadella. 
Dziś część La Ribery znana pod nazwą El Born, to jedna z modniejszych dzielnic Barcelony, z licznymi drogimi lokalami gastronomicznymi i sklepami.
Najważniejsze zabytki dzielnicy, poza zespołem zabudowy mieszkalnej, to:

</doc>
<doc id="1446977" url="https://pl.wikipedia.org/wiki?curid=1446977" title="Google Chrome">
Google Chrome

Google Chrome, wymowa: [] – darmowa przeglądarka internetowa rozwijana przez Google. Jej kod został napisany w oparciu o rozwiązania open source częściowo oparte na innych aplikacjach (m.in. WebKit i Mozilla), z wyjątkiem wersji na iOS. Od wydania wersji 28 przeglądarka wykorzystuje silnik Blink. Przeglądarkę tę charakteryzuje oszczędność miejsca, jakie zajmuje interfejs.
Pierwsza wersja beta została wydana 2 września 2008, a pierwsza stabilna wersja została udostępniona 11 grudnia 2008. Według serwisu Statcounter.com w styczniu 2019 roku był najczęściej używaną przeglądarką internetową na świecie i używało jej 61,72% internautów. Według serwisu Netmarketshare.com w styczniu 2019 używana była przez około 67,29% internautów. W Polsce jej udział w styczniu 2019 jej udział wyniósł 26,16% oraz 33,69% na urządzeniach mobilnych, a na początku 2020 roku było to już łącznie ponad 70%.
Historia.
Google Chrome został publicznie wydany jako wersja beta dla systemu Microsoft Windows 2 września 2008 w 43 językach. Przeglądarka szybko zdobyła ok. 1% udziałów w rynku, mimo że była dostępna tylko dla systemu Windows. Do października 2008 udział przeglądarki spadł do 0,69%, by w grudniu znów podnieść się do 1%.
Na początku stycznia 2009 serwis news.cnet.com doniósł, że Google planuje wydanie przeglądarki na systemy macOS i Linux w pierwszej połowie roku. Pierwsze oficjalne wersje deweloperskie pojawiły się 4 czerwca 2009, jednak Google ostrzegało, że to są wczesne wersje nienadające się do codziennego korzystania.
Wersje beta dla macOS i Linux pojawiły się w grudniu 2009. Google Chrome 5.0, który ukazał się 25 maja 2010, był pierwszą stabilną wersją na wszystkie trzy systemy.
11 stycznia 2011 menedżer produktu Chrome, Mike Jazayeri, ogłosił, że obsługa kodeków wideo H.264 dla odtwarzacza HTML5 zostanie usunięta z Chrome, powołując się na potrzebę dostosowania przeglądarki do obecnie dostępnych otwartych kodeków dostępnych w projekcie Chromium, na którym opiera się Chrome. Mimo to 6 listopada 2012 Google wydało wersję Chrome dla systemu Windows, która dodała sprzętowe dekodowanie wideo H.264. W październiku 2013 Cisco ogłosiło, że otworzyło swoje kodeki H.264 i pokryje wszystkie wymagane opłaty.
7 lutego 2012 została wydana wersja beta Google Chrome na urządzenia z systemem Android 4.0.
W 2013 roku Google opracował własny silnik o nazwie Blink, który zastąpił dotychczas używany silnik WebKit.
W maju 2017 roku Google ogłosił wersję przeglądarki Chrome dla urządzeń rozszerzonej rzeczywistości i urządzeń wirtualnej rzeczywistości.
Na sierpień 2020, Google zapowiedziało wdrożenie do Google Chrome mechanizmu, mającego na celu zablokowanie ciężkich reklam, które spowalniają działanie urządzenia.
Kanały dystrybucyjne.
Kanały dystrybucyjne umożliwiają różnym użytkownikom aktualizowanie programu na bieżąco pozostając w tym samym miejscu cyklu życia programu.
Możliwości.
Silnik renderowania stron.
Do renderowania stron wykorzystywany był silnik WebKit, stosowany wcześniej w przeglądarce Safari. Od wersji 28.0.1500 Beta dotychczasowy silnik zastąpiono Blinkiem.
Wersja stabilna przeglądarki przechodzi test Acid2, a w Acid3 osiąga 100/100 punktów, jednak nieprawidłowo renderuje jeden element strony oraz nie przechodzi dwóch testów wydajności. Wersje deweloperskie począwszy od 4.0.249.4 renderują już wszystkie elementy poprawnie, choć ciągle mają problemy z wydajnością przy niektórych testach.
Silnik JavaScript.
Dla Google Chrome stworzony został nowy silnik JavaScript nazwany V8. W chwili premiery przeglądarki był najszybszym silnikiem na rynku według testu przygotowanego przez WebKit "SunSpider JavaScript Benchmark".
Niedługo po premierze Google Chrome deweloperzy Firefoxa opublikowali testy nowego silnika tej przeglądarki – TraceMonkey (następca SpiderMonkey), pokazujące jego przewagę nad V8. Jednak kolejne wersje Google Chrome znalazły się na czele tej klasyfikacji. Pod koniec 2009 roku opublikowana została wersja 10.50 alfa Opery, z nowym silnikiem skryptowym Presto. Według serwisu BetaNews.com jest ona szybsza zarówno od Firefoxa, jak i Google Chrome.
Rozszerzenia.
W maju 2009 Google Chrome dodano możliwość instalowania rozszerzeń, początkowo tylko w wersji deweloperskiej przeglądarki i uruchamiając ją ze specjalnym parametrem. Od wersji 4.0 instalacja dodatków jest dostępna także w wersji stabilnej.
Tworzenie rozszerzeń do Chrome polega na pisaniu własnych skryptów JS; możliwe jest także wykorzystanie binarnych komponentów NPAPI. Szczegółowe informacje dotyczące rozszerzeń można znaleźć na stronach Google.
8 grudnia 2009 została udostępniona strona z około 300 dodatkami. 2 września 2010 Google podało, że w galerii dostępnych jest ponad 6 tys. rozszerzeń.
W licencji Google Chrome istnieje zastrzeżenie, które pozwala Google na zdalne usunięcie dowolnych dodatków z komputera użytkownika, jeśli będą one naruszać prawo lub zasady dla programistów. Według Google ma to chronić użytkowników przed ewentualnymi dodatkami zagrażającymi bezpieczeństwu.
Motywy.
Od wersji 3.0 użytkownicy mają możliwość instalowania motywów zmieniających wygląd przeglądarki. W galerii jest dostępnych wiele darmowych motywów dostępnych za pomocą przycisku „Pobierz motywy” znajdującym się w ustawieniach przeglądarki.
Automatyczne tłumaczenie.
W wersji 4.1 do przeglądarki został dodany pasek, umożliwiający przetłumaczenie strony internetowej przy użyciu Tłumacza Google. Tłumaczenie jest dostępne dla 52 języków. Gdy Chrome wykrywa język inny niż preferowany przez użytkownika język ustawiony podczas instalacji, pyta użytkownika o tłumaczenie.
Bezpieczeństwo.
Wersja 1.0 wydana 11 grudnia 2008 oraz plan techniczny deweloperów przeglądarki ds. rozszerzeń spotkał się z aprobatą recenzenta czasopisma "Ars Technica": oddzielone od siebie procesy w kartach Chrome dają tej przeglądarce zwiększoną stabilność, a użytkownikom nadzieję na uzyskanie bardziej stabilnego systemu rozszerzeń, niż ten stosowany w Firefoxie 3.
Badania firmy Chapin Information Services nad modułami zarządzania przechowywanymi hasłami wskazują na to, że przeglądarka Chrome (ex aequo z Safari) najgorzej zarządza hasłami użytkowników. W teście badane były: Opera 9.62 (wynik 7/21), Firefox 3.0.4 (7/21), Internet Explorer 7.0 (5/21), Safari 3.2 (2/21), Google Chrome 1.0 (2/21).
We wrześniu 2016 roku Chrome zapowiedziało, że zacznie wyświetlać monity na stronach internetowych, które przesyłają dane logowania i dane kart kredytowych bez https. Zapowiedź dotyczyła przeglądarek Chrome w wersji 56.
Pwn2Own.
W dniach 16-18 marca 2009 na konferencji CanSecWest, poświęconej zagadnieniom komputerowego bezpieczeństwa, odbył się konkurs hackerski Pwn2Own. Żadnemu z uczestników zawodów nie udało się włamać do systemu operacyjnego poprzez przeglądarkę Google Chrome, mimo udanych ataków na pozostałe przeglądarki z wyjątkiem Firefoxa. W kolejnej edycji konkursu hakerskiego Pwn2Own, który odbył się rok później (marzec 2010), Chrome również nie został złamany. W 2011 roku firma Google oferowała 20 tysięcy dolarów dla osoby, która złamie zabezpieczenia przeglądarki, jednak nikt się nie zgłosił.
Pozycja na rynku przeglądarek internetowych.
Rynek przeglądarek na świecie.
Użycie przeglądarek na świecie za StatCounter (stan na grudzień 2022):
Rynek przeglądarek w Polsce w 2019 roku.
Użycie przeglądarek w Polsce z Ranking.pl (stan na styczeń 2019):
Rynek przeglądarek w Polsce w 2020 roku.
Użycie przeglądarek w Polsce (stan na styczeń 2020):
Rynek przeglądarek w Polsce w 2021.
Użycie przeglądarek w Polsce (stan na maj 2021);

</doc>
<doc id="1446980" url="https://pl.wikipedia.org/wiki?curid=1446980" title="Piosenka o Drewiczu">
Piosenka o Drewiczu

Piosenka o Drewiczu (inc. „Jedzie, Drewicz, jedzie...”) – anonimowa, satyryczna pieśń prawdopodobnie z okresu obrony Jasnej Góry w czasie konfederacji barskiej, której przedmiotem i negatywnym bohaterem jest rosyjski oficer Iwan Drewicz (ros. "Иван Григорьевич Древич", niem. "Johann von Drewitz"). Piosenka opublikowana w zbiorze: Wacław z Oleska "Pieśni polskie i ruskie ludu galicyjskiego", Lwów, 1833. Wersja tekstu publikowana za ks. W. Świerczek "Śpiewniczek młodzieży polskiej..." z. 1, Kraków, 1917 (literatura).

</doc>
<doc id="1446981" url="https://pl.wikipedia.org/wiki?curid=1446981" title="Centrum Zgody">
Centrum Zgody

Centrum Zgody (łot. "Saskaņas Centrs", SC; ros. "Центр согласия") – łotewska koalicja polityczna o charakterze centrolewicowym powstała w 2005. 
Historia.
Ugrupowanie wywodzi się z powstałej w 2002 koalicji O Prawa Człowieka w Zjednoczonej Łotwie. W jego szeregach znalazło się w 2005 pięć podmiotów:
W wyborach z 2006 koalicja zdobyła 18 miejsc w Sejmie, pokonując partię O Prawa Człowieka w Zjednoczonej Łotwie, która dotychczas cieszyła się największą popularnością wśród mniejszości rosyjskojęzycznych. 11 mandatów w ramach sojuszu otrzymała Partia Zgody Narodowej, 4 – Łotewska Partia Socjalistyczna, zaś Nowe Centrum i Dyneburska Partia Miejska po jednym. W wyborach do Sejmu X kadencji w 2010 uzyskała 26,04% głosów i 29 mandatów.
Program.
Program gospodarczy partii można określić jako lewicowy: Centrum domaga się zwiększenia wydaktów socjalnych na oświatę i pomoc społeczną, chce wprowadzenia płacy minimalnej oraz znacznego ograniczenia bezrobocia. Ugrupowanie opowiada się za integracją mniejszości rosyjskojęzycznej w państwie poprzez przyznanie obywatelstwa mieszkającym na Łotwie Rosjanom (wycofanie regulacji wprowadzających status nieobywatela), podwyższeniem statusu języka rosyjskiego w administracji i samorządach oraz pomocą dla rosyjskojęzycznego szkolnictwa. W polityce zagranicznej partia występuje za członkostwem w Unii Europejskiej oraz dobrymi relacjami z Rosją, Białorusią i pozostałymi krajami WNP. 
Większość elektoratu koalicji stanowią mieszkający na Łotwie oraz uprawnieni do głosowania w wyborach Rosjanie i inne mniejszości słowiańskie – dominują oni również wśród parlamentarzystów Centrum. Koalicja znajduje się w opozycji wobec rządzącej Łotwą centroprawicy.
Reprezentacja.
Ugrupowanie było reprezentowane w kadencji 2009–2013 w 43 samorządach. Wraz z LPP/LC współtworzyło koalicję rządzącą w Rydze, a jego przedstawiciel Nils Ušakovs został w 2009 burmistrzem miasta. Na czele samorządów w Rzeżycy, Lucynie i Zilupe również stanęli przedstawiciele Centrum, a w Salaspils, Rzeżycy i Viļāni zostali zastępcami przewodniczących tych samorządów. W Radzie Miejskiej Rzeżycy partia dysponowala 9 mandatami, w Radzie Miejskiej Jełgawy – 3, w Radzie Miejskiej Lipawy – 2, a w Radzie Dyneburga – 3.

</doc>
<doc id="1446982" url="https://pl.wikipedia.org/wiki?curid=1446982" title="Jedzie, Drewicz, jedzie">
Jedzie, Drewicz, jedzie



</doc>
<doc id="1446986" url="https://pl.wikipedia.org/wiki?curid=1446986" title="Pierwszy rząd Benjamina Disraelego">
Pierwszy rząd Benjamina Disraelego

Pierwszy rząd pod przewodnictwem Benjamina Disraelego istniał od 27 lutego do 1 grudnia 1868 r. Członków ścisłego gabinetu wyróżniono tłustym drukiem.

</doc>
<doc id="1446988" url="https://pl.wikipedia.org/wiki?curid=1446988" title="Laura Stainytė">
Laura Stainytė

Laura Stainytė (ur. 28 maja 1983) – litewska motorowodniaczka. Reprezentuje barwy klubu Politechnika Kowno. Sportową karierę rozpoczęła w wieku 16 lat startując w klasie T-550. Po kilku sezonach zdecydowała się przejść do klasy wyścigowej OSY-400.
Jej największy sukces to piąte miejsce w mistrzostwach świata klasy OSY-400, które zdobyła w 2007 roku w Oulton Broad (Wielka Brytania) oraz szóste miejsce w mistrzostwach świata w 2008 roku (Berlin). W tym samym roku zajęła drugie miejsce w prestiżowych wyścigach o Grand Prix Żnina, również w klasie OSY-400. W towarzyskich zawodach w Korei Południowej w gronie najlepszych zawodników świata w swojej kategorii wywalczyła trzecie miejsce. W mistrzostwach Europy wygrała ostatnią eliminację w czeskich Jedovnicach i w klasyfikacji generalnej zajęła czwarte miejsce ze stratą 1 punktu do brązowego medalisty.
W latach 2007 i 2008 została uznana przez kibiców za najsympatyczniejszą motorowodniaczkę świata w konkursie Queen of Powerboat.

</doc>
<doc id="1446991" url="https://pl.wikipedia.org/wiki?curid=1446991" title="Guy Môquet">
Guy Môquet

Guy Môquet (ur. 1924 w Paryżu, zm. 22 października 1941 w Châteaubriant) – francuski działacz komunistyczny.
Życiorys.
Był synem Prospera Môqueta, działacza Francuskiej Partii Komunistycznej, członka Izby Deputowanych. W momencie wybuchu II wojny światowej uczył się w Lycée Carnot.
Môquet wstąpił do młodzieżowej organizacji komunistycznej Mouvement Jeunes Communistes de France. Podczas niemieckiej okupacji Francji zajął się roznoszeniem ulotek. 13 października 1940 roku został aresztowany przez policję francuską na stacji metra Gare de l’Est i osadzony w więzieniu we Fresnes. Przeniesiony został następnie do paryskiego więzienia La Santé, a później do Clairvaux. W maju 1941 roku umieszczony został w obozie w Châteaubriant.
20 października 1941 roku, w odpowiedzi na przeprowadzony przez ruch oporu zamach na Karla Hotza, komendanta wojsk niemieckich w departamencie Loara Atlantycka, ogłoszona została decyzja o rozstrzelaniu 50 francuskich więźniów. Pierre Pucheu, minister spraw wewnętrznych rządu Vichy przedstawił władzom niemieckim listę nazwisk działaczy komunistycznych, w tym 27 z obozu Châteaubriant, mając na celu oszczędzenie „50 dobrych Francuzów”. Egzekucja nastąpiła 22 października. Guy Môquet, liczący wówczas 17 lat, był najmłodszą z ofiar.
Upamiętnienie.
Historia Guy Môqueta ukazana została w filmach "La Lettre" (krótkometrażowy, 2007), "Guy Môquet, un amour fusillé" (2008) oraz "A na morzu spokój" ("La Mer à l'aube", 2012). Od 2007 roku decyzją Nicolasa Sarkozy’ego 22 października we wszystkich francuskich szkołach średnich czytany jest list napisany przez Môqueta tuż przed jego śmiercią.
Jego imieniem nazwana została jedna ze stacji paryskiego metra – Guy Môquet.

</doc>
<doc id="1446993" url="https://pl.wikipedia.org/wiki?curid=1446993" title="Artur Krajewski (malarz)">
Artur Krajewski (malarz)

Artur Krajewski (ur. 24 lipca 1971 w Żyrardowie) – polski malarz, rysownik, artysta multimedialny.
Edukacja.
1990-1992 studia na Wydziale Weterynarii (SGGW w Warszawie). Ukończył studia na Wydziale Grafiki Akademii Sztuk Pięknych w Warszawie. Dyplom w pracowni prof. Daniela Szczechury z dziedziny Film Animowany. Wyróżnienie malarskie w pracowni prof. Adama Styki. Od 2014 roku profesor w ASP w Warszawie. Prowadzi pracownię Kompozycji Projektowej i Rysunku.
SPAK.
W 1994 roku został przyjęty do Stowarzyszenia Polskich Artystów Karykatury jako najmłodszy zrzeszony rysownik. W 1996 roku wybrany na walnym zgromadzeniu do zarządu SPAK, prezesem zostaje Maciej Pietrzyk. W 1999 roku wybrany ponownie do zarządu, a prezesem zostaje Jacek Frankowski. W 2002 roku podczas walnego zgromadzenia zrezygnował z bycia członkiem SPAK, publicznie zniszczył legitymację i opuścił Muzeum Karykatury, tego dnia razem z nim odszedł ze SPAK Grzegorz Szumowski. Miał ponad 50 indywidualnych wystaw, kilka nagród międzynarodowych. Publikował prace w 30 tytułach w Polsce i na świecie. Działalność rysowniczą zawiesił w 2002 roku. Prowadził stałą rubrykę w dzienniku "Rzeczpospolita". W BRE Banku powstała galeria jego prac ilustrująca życie banku.
Festiwale.
Twórca Happeningów, akcji artystycznych i festiwali, takich jak:
Twórczość.
Malarstwo.
Miał ponad 100 malarskich wystaw indywidualnych (m.in. Muzeum Narodowe w Warszawie, Pałac Sztuki w Krakowie).
Najważniejsze cykle malarskie to:
Literatura.
Od 2022 roku członek Związku Literatów Polskich.
Autor tomików poezji:
Zbiorów opowiadań:
Eseju filozoficznego:
Książki:
oraz prozy malarskiej:
Muzyka.
Nagrał cztery płyty z muzyką i tekstami autorskimi pt.:
Inne dokonania.
Twórca parateatralnych przedstawień nazwanych Malarskimi Teatrami Mody.
Twórca i wieloletni prowadzący Galerii Perspektywy – promującej młode talenty – w miesięczniku edukacyjnym "Perspektywy".
Juror w dziedzinie plastyki w konkursie Doliny Kreatywnej – pt. "Czego szuka Młoda Sztuka?" – emitowanego przez TVP2, w edycjach 2008, 2009 i 2010.

</doc>
<doc id="1446999" url="https://pl.wikipedia.org/wiki?curid=1446999" title="Marcin Szymczyk">
Marcin Szymczyk

Marcin Szymczyk (ur. 12 maja 1989) – polski motorowodniak reprezentujący barwy Baszty Żnin. Przygodę ze sportem rozpoczął w 2004 roku w klasie JT-250 pod wpływem swego kuzyna Radosława, również motorowodniaka. Już w pierwszym sezonie startów zajął siódme miejsce w mistrzostwach Polski. W 2005 uczestniczył w mistrzostwach Europy klasy JT-250 w Tallinnie, gdzie zajął dwunaste miejsce.
W 2006 roku limit wiekowy zmusił Marcina do zmiany klasy. Rozpoczął starty w nowej klasie – T-400. Wiele zmian i problem z kupnem silnika wykluczył go z walki o czołowe lokaty tego sezonu. Powrócił jednak w 2007 roku, kiedy to wywalczył sobie tytuł wicemistrza Polski, a w mistrzostwach Europy w Imatrze uplasował się na szóstej pozycji. Po tym sezonie po raz pierwszy trafił do Kadry Narodowej.
Sezon 2008 należał do niego – w klasie T-400 zdobył Mistrzostwo Kraju, zaś w Mistrzostwach Europy był szósty. W roku 2009 Marcin wystąpił w dwóch klasach jednocześnie, w dotychczasowej T-400 oraz OSY-400. W tej drugiej udało mu się wywalczyć trzecie miejsce Mistrzostw Polski.
Kolejny sezon rozpoczął się powrotem do klasy T-400 i w Mistrzostwach Świata w Szczecinie Marcin zajął piątą pozycję. Na tym jednak szczęśliwa część sezonu 2010 się skończyła. Kilka tygodni później, na zawodach w Myśliborzu, Marcin Szymczyk miał wypadek na wodzie, w pierwszym wyścigu klasy OSY-400. W szpitalu wykryto wstrząśnieniem mózgu i zmuszony był do tygodniowej hospitalizacji. Nie było mowy o wystąpieniu na zawodach w kraju. Dwa miesiące później wziął udział w Mistrzostwa Europy w Kijowie, gdzie wywalczył piątą lokatę.
Największy do tej pory sukces osiągnął w 2015 roku, gdzie podczas zawodów w fińskiej Imatrze (22-25.07.2015) wywalczył tytuł Mistrza Europy w klasie GT30.

</doc>
<doc id="1447002" url="https://pl.wikipedia.org/wiki?curid=1447002" title="Partia Zgody Narodowej">
Partia Zgody Narodowej

Partia Zgody Narodowej (łot. "Tautas Saskaņas partija", TSP; ros. Партия народного согласия, ПНС) – łotewska partia polityczna istniejąca do 2010, jeden z podmiotów sojuszu wyborczego i parlamentarnego Centrum Zgody. 
Historia.
Ugrupowanie wywodziło się z umiarkowanej frakcji Łotewskiego Frontu Ludowego skupionej wokół Jānisa Jurkānsa, opowiadającej się za pragmatyczną polityką wobec mniejszości narodowych i poprawą stosunków z Rosją. 
W wyborach z 1993 lista Jurkānsa „Zgoda dla Łotwy – odrodzenie gospodarki narodowej” (łot. "Saskaņa Latvijai – Atdzimšana Tautsaimniecībai") zdobyła 13 miejsc w Sejmie. Rok później doszło do rozłamu w klubie, w wyniku czego powstała Partia Zgody Narodowej (TSP). W kolejnych wyborach z 1995 uzyskała ona 6 mandatów, trzy lata później weszła w skład koalicji O Prawa Człowieka w Zjednoczonej Łotwie. W wyborach z 2002 koalicja zdobyła 25 miejsc w parlamencie, jednak rok później TSP opuściła alians. W wyborach z 2006 startowała w koalicji Centrum Zgody, zdobywając 11 z 17 mandatów przyznanych sojuszowi. 
Na czele partii do 2005 stał b. minister Jānis Jurkāns, następnie zaś Jānis Urbanovičs. W latach 2009–2010 ugrupowanie uległo integracji w ramach Socjaldemokratycznej Partii „Zgoda”.

</doc>
<doc id="1447014" url="https://pl.wikipedia.org/wiki?curid=1447014" title="Pieśń o Drewiczu">
Pieśń o Drewiczu



</doc>
<doc id="1447017" url="https://pl.wikipedia.org/wiki?curid=1447017" title="Zasada nr 1 (film 2003)">
Zasada nr 1 (film 2003)

Zasada nr 1 ("Regel nr. 1") – duńska komedia z 2003, stanowiąca debiut reżyserski Olivera Ussinga.
Zarys fabuły.
Sarah i Caroline są siostrami, które poróżniły się przed laty, gdy Sarah w ostatniej chwili odmówiła oddania swojej nerki potrzebującej przeszczepu Caroline. Teraz Sarah jest zamożnym yuppie, co chwilę zaliczającym kolejne przelotne związki. Caroline mieszka ze swoim chłopakiem, który całkowicie ją dominuje i odmawia jej prawa do własnego życia. Gdy na jednej z imprez przyłapuje go na zdradzie, chcąc nie chcąc wprowadza się do siostry. Sarah postanawia nauczyć ją prawdziwego życia, jednak jej recepty na znalezienie sensownego mężczyzny nie zawsze dają dobre rezultaty.
Nagrody.
Film otrzymał trzy nominacje do Robertów, najważniejszej duńskiej nagrody filmowej: dla najlepszej aktorki (Susanne Juhász), najlepszego aktora drugoplanowego (Nicolas Bro) i za najlepsze zdjęcia (Morten Søborg). W duńskich kinach obejrzało go niespełna 60 tysięcy widzów.

</doc>
<doc id="1447018" url="https://pl.wikipedia.org/wiki?curid=1447018" title="Sadurki (przystanek kolejowy)">
Sadurki (przystanek kolejowy)

Sadurki – przystanek kolejowy, niegdyś stacja kolejowa w Sadurkach, w województwie lubelskim, w Polsce. Według klasyfikacji PKP ma kategorię dworca lokalnego. Znajdują się tu 2 perony.
W roku 2017 stacja obsługiwała 50–99 pasażerów na dobę.
Na przełomie stycznia i lutego 2019 PKP podpisały z konsorcjum firm Helifactor i MERX umowę na budowę tzw. innowacyjnego dworca systemowego w formie klimatyzowanej poczekalni wraz pomieszczenia kas biletowych i przestrzenią dla punktów handlowo-usługowych.

</doc>
<doc id="1447019" url="https://pl.wikipedia.org/wiki?curid=1447019" title="Echo Katolickie">
Echo Katolickie

Echo Katolickie – tygodnik regionalny, ukazujący się w każdy czwartek na terenie Diecezji Siedleckiej: Siedlec, Białej Podlaskiej, Garwolina, Łosic, Parczewa, Ryk, Radzynia Podlaskiego, Łukowa i Terespola.
Historia.
"Podlaskie Echo Katolickie" powstało w 1990 roku i do roku 1993 ukazywało się w układzie świecko-katolickim jako integralna część Nowego Echa Podlasia. W celu prowadzenia tej działalności wydawniczej, decyzją byłego wojewody siedleckiego Krzysztofa Tchórzewskiego, powołano Siedlecką Oficynę Wydawniczą "Podlasie" Sp. z o.o. Na mocy porozumienia b. wojewody z ks. biskupem Alojzym Orszulikiem do redagowania części katolickiej kierowani byli przedstawiciele Kurii: ks. biskup Henryk Tomasik, śp. ks. kan. Jan Zbigniew Celej, ks. Jan Pieńkosz, ks. Paweł Siedlanowski, ks. Andrzej Adamski, ks. Jacek Szostakiewicz, ks. Marek Weresa.
Tytuł "Podlaskie Echo Katolickie" zarejestrowany został w 1993 roku i od października 1993 roku ukazywał się jako osobny tygodnik z dystrybucją w kościołach, a także łącznie z „Nowym Echem Podlasia”. W lipcu 2002 roku zrezygnowano z wydawania „Nowego Echa Podlasia” i jednocześnie rozszerzono "Podlaskie Echo Katolickie" o część informacyjną świecką, poruszającą sprawy regionu. Od stycznia 2008 roku tygodnik zmienił nazwę na "Echo Katolickie".
Obecny nakład „Echa Katolickiego” wynosi 12 tys. egzemplarzy i dystrybuowany jest w kościołach Diecezji Siedleckiej, przez Ruch, Kolporter i Pocztę Polską.
Linki zewnętrzne.
Oficjalny portal gazety

</doc>
<doc id="1447023" url="https://pl.wikipedia.org/wiki?curid=1447023" title="Puchar Świata w skokach narciarskich 1989/1990">
Puchar Świata w skokach narciarskich 1989/1990

Puchar Świata w skokach narciarskich 1989/1990 – 11. edycja Pucharu Świata mężczyzn w skokach narciarskich, która rozpoczęła się 3 grudnia 1989 w Thunder Bay, a zakończyła 25 marca 1990 w Planicy.

</doc>
<doc id="1447031" url="https://pl.wikipedia.org/wiki?curid=1447031" title="Ratusz w Grodkowie">
Ratusz w Grodkowie

Ratusz w Grodkowie – klasycystyczny budynek stojący na grodkowskim rynku, wzniesiony w 1840 według projektu Philippiego. Obecnie jest siedzibą Urzędu Stanu Cywilnego i kilku innych instytucji publicznych.
Historia.
Pierwszy ratusz został wzniesiony na przełomie XIV i XV wieku. W czasach późniejszych budowla ta była kilkakrotnie niszczona w pożarach i odbudowywana. W roku 1577 wzniesiono stojącą do dnia dzisiejszego wieżę, a w roku 1668 nakryto ją hełmem. W latach 1833 i 1836, pod nadzorem mistrzów murarskich J. Fleischera i F. Plandera, wieża była restaurowana. W 1833 budynek spłonął w ogromnym pożarze miasta. Obecny ratusz zbudowany został w 1840 według projektu architekta Philippiego z Opola, przy wykorzystaniu ocalałej z pożaru wieży. W wyniku działań wojennych w 1945 ratusz został zniszczony. Odbudowano go w 1948. Po wojnie budowla była kilkakrotnie odnawiana, m.in. wykonano nowe pokrycie miedziane o formach neobarokowych w 1964.
Decyzją wojewódzkiego konserwatora zabytków z dnia 13 kwietnia 1966 ratusz został wpisany do rejestru zabytków.
Architektura.
Ratusz jest późnoklasycystyczną budowlą wzniesioną na planie prostokąta, na bokach fasady są dwa wydatne ryzality, a na ścianie przeciwległej jest trzeci, znacznie mniejszy. Najstarszą częścią ratusza jest wieża gotycko–renesansowa o wysokości 36 metrów, w dolnej części czworoboczna z kamiennymi szczycikami, wyżej przechodząca w ośmiobok zwieńczony tralkową galeryjką, ponad którą jest barokowy hełm z prześwitem. Poza wieżą z poprzedniego ratusza zachował się ostrołukowy gotycki portal z XVX wieku, znajdujący się w północnej części ratusza, oraz gotyckie sklepienia kolebkowe i niektóre sale przyziemia. W sieni znajduje się tablica z inskrypcją i herbem biskupa Baltazara Promnitza, a przed ratuszem stoi popiersie Józefa Elsnera, który urodził się w Grodkowie.

</doc>
<doc id="1447033" url="https://pl.wikipedia.org/wiki?curid=1447033" title="Święta Paraskiewa">
Święta Paraskiewa

Paraskiewa, Paraskewa, Petka Bułgarska, Tyrnowska, Piątnica (, , , ); ur. w pierwszej połowie XI wieku w Epiwacie, zm. w XI wieku, tamże – bułgarska święta mniszka ("prepodobnaja") Kościoła prawosławnego.
Życie.
Paraskiewa pochodziła z pobożnej rodziny bułgarskiej, jej imię przetłumaczone z języka greckiego na język polski brzmiałoby: Piątek, otrzymała je na cześć męki Jezusa Chrystusa. Brat Paraskiewy wstąpił do monasteru, gdzie otrzymał imię Eutymiusz i po latach został biskupem.
Po śmierci rodziców Paraskiewa udała się do Ziemi Świętej, a później na Pustynię Jordańską. Tam naśladowała surowe, samotne życie eremitów, żywiąc się korzonkami traw pustynnych.
Po wielu latach pustelniczego życia objawił się jej anioł i polecił, aby wróciła do ojczyzny. Wcześniej odwiedziła jednak Konstantynopol, by pokłonić się wszystkim świętym miejscom. Wkrótce zmarła, a jej ciało pochowano w rodzinnej wiosce. Po wielu latach jej nienaruszone zwłoki przeniesiono do cerkwi w Epibacie. Grób świętej stał się źródłem licznych uzdrowień: ślepi odzyskiwali wzrok, chorzy zaczynali chodzić.
Zmarła w wieku 27 lat.
Relikwie.
W 1238 r. bułgarski król Iwan Asen II rozkazał przenieść relikwie Paraskiewy do stolicy Bułgarii – Tyrnowa. Gdy miasto zostało zdobyte przez sułtana Bajazyta, przeniesiono je do Jass w obecnej Rumunii. Po zajęciu Wołoszczyzny przez Turków, serbska księżna Milica wyprosiła je u władcy i przeniosła do Belgradu. Po zdobyciu i tego miasta przez wojska tureckie w 1521 r. wykupiono je i umieszczono w Konstantynopolu, skąd w 1641 r. powróciły do Jass do monasteru Trzech Świętych Hierarchów. Stamtąd zaś w 1889 trafiły one do soboru św. Paraskiewy, Spotkania Pańskiego i św. Jerzego, czyli katedry metropolitalnej również w Jassach. 
Wędrówkę jej relikwii porównywano z ucieczką Słowian przed niewiernymi ze Wschodu, stąd też w Europie Południowo-Wschodniej od XV w. nasilił się kult świętej. Około 1415 metropolita Grzegorz Cambłak ustanowił ją patronką prawosławia na ziemiach polsko-ruskich.
Kult.
Święta czczona jest głównie na Bałkanach.
Jej święto obchodzone jest 14/27 października, tj. 27 października według kalendarza gregoriańskiego.
W Polsce znajduje się ponad 30 cerkwi pod wezwaniem św. Paraskewy; m.in. w: Górzance, Radrużu i Kwiatoniu.
Ikonografia.
W ikonografii święta przedstawiana jest w czarnych mniszych szatach z nakryciem głowy i rękoma modlitewnie złożonymi na piersi. Na ikonach hagiograficznych przedstawione są sceny z życia świętej: narodzenie św. Paraskiewy; święta doprowadzona przed oblicze cesarza; święta na tle skał na pustyni; św. Paraskiewa skarżąca się na rozkładające się ciało kupca, które leży w jej grobie; święta u bram Konstantynopola; śmierć świętej; pochowanie ciała w Belgradzie; przeniesienie relikwii do Tyrnowa.

</doc>
<doc id="1447037" url="https://pl.wikipedia.org/wiki?curid=1447037" title="Port lotniczy Fuaʻamotu">
Port lotniczy Fuaʻamotu

Port lotniczy Fuaʻamotu (IATA: TBU, ICAO: NFTF) – międzynarodowy port lotniczy położony 35 km od Nukuʻalofa, na wyspie Tongatapu, w Tonga.
Linie lotnicze i połączenia.
Międzynarodowe:
Krajowe:

</doc>
<doc id="1447040" url="https://pl.wikipedia.org/wiki?curid=1447040" title="Dzwonek szkolny">
Dzwonek szkolny

Dzwonek szkolny – specjalny sygnał szkolny rozlegający się na terenie szkoły i oznaczający zwykle początek i koniec lekcji. 
Dawniej wydawany przez szkolnego woźnego przy pomocy małego ręcznego lub mechanicznego dzwonka, w nowszych przy pomocy dzwonka elektrycznego, a obecnie coraz częściej generowany w sposób elektroniczny poprzez szkolny system nagłośnienia zbudowany przeważnie w oparciu o programowany system zegarowy.
W niektórych szkołach może występować kilka rodzajów dzwonka. W niektórych systemach pierwszy dzwonek informuje uczniów o tym, że to już czas, aby udali się do klasy, a następny, który rozlega się w krótkim czasie po nim, oznacza spóźnienie. Czasami może także pomiędzy nimi być generowany dodatkowy dzwonek ostrzegający spóźnialskich. 
W obecnych czasach zwykły elektryczny dzwonek szkolny staje się powoli przestarzały i zastępowany jest zwykle przez przyjemniej brzmiący gong (lub inny podobny rodzaj dźwięku) wydawany przez interkom. Czasami się zdarza również, że nie jest używany - np. z uwagi na to, że wywołuje dość duży hałas. Również może być problematyczny, jeżeli do danej placówki uczęszczają uczniowie ze spektrum autyzmu. 
Dzwonek (lub dzwon) szkolny to wyrażenie mogące odnosić się nie tylko do sygnału oznajmiającego początek lub koniec lekcji, ale także do samego urządzenia (mechanicznego, elektrycznego lub elektronicznego) generującego ten sygnał. W dawnych czasach mógł to być nawet sporych rozmiarów dzwon, umieszczany na zewnątrz szkoły na specjalnym uchwycie lub nawet na wydzielonej szkolnej dzwonnicy. 
W Polsce dzwonki szkolne można spotkać w różnego rodzajach szkołach: podstawowych, gimnazjalnych, zawodowych, średnich, policealnych i innych. Praktycznie nie są spotykane jedynie w szkołach wyższych (na uniwersytetach i politechnikach).
Dzwonek szkolny w kulturze.
Obsługę ręcznego mechanicznego dzwonka szkolnego przez szkolnego woźnego można obejrzeć w drugim odcinku polskiego serialu telewizyjnego "Gruby" pt. "Szkoła". Stary woźny, pan Józef, użył go przy rozpoczęciu nowego (i pierwszego po długiej pięcioletniej przerwie spowodowanej drugą wojną światową) roku szkolnego dla podkreślenia uroczystego charakteru tej wyjątkowej chwili.

</doc>
<doc id="1447061" url="https://pl.wikipedia.org/wiki?curid=1447061" title="GMG Airlines">
GMG Airlines

GMG Airlines – bengalska linia lotnicza z siedzibą w Dhace.

</doc>
<doc id="1447086" url="https://pl.wikipedia.org/wiki?curid=1447086" title="Jan Świercz">
Jan Świercz

Jan Świercz (ur. 23 sierpnia 1888 w Kielcach, zm. 28 grudnia 1973) – działacz niepodległościowy, samorządowy i społeczny.
Życiorys.
Urodził się 23 sierpnia 1888 w Kielcach, w rodzinie Pawła, pracownika kolei, i Katarzyny z d. Nawara. Był starszym bratem Wincentego (1896–1915). Ukończył szkoły elementarne, następnie Szkołę Kupiectwa Łódzkiego. Egzamin dojrzałości zdał w 1909. W latach 1909–1914 pracował jako buchalter w Towarzystwie Wzajemnego Kredytu w Zgierzu.
W styczniu 1915 wstąpił do I Brygady Legionów Polskich Józefa Piłsudskiego. 31 lipca 1915 został ranny w bitwie pod Jastkowcem. Po kryzysie przysięgowym internowany w Szczypiornie w 1917/1918. Od 1919 pracował jako sekretarz szkolny w Państwowym Gimnazjum im. Stanisława Staszica w Zgierzu. Od grudnia 1919 do września 1939 był burmistrzem Zgierza. W październiku 1939 został aresztowany przez Niemców. Po zwolnieniu uszedł do Krakowa, gdzie zatrudnił się w mleczarni. Później pracował w Leżajsku, a następnie w Bochni.
Po wojnie pracował Spółdzielni Spożywców „Społem” w Krakowie jako księgowy. Przez wiele lat był ławnikiem w sądach Krakowa, poza tym był członkiem Komitetu Blokowego (samorządu mieszkańców) oraz czynnym członkiem Krakowskiego Towarzystwa Astronomicznego. 
Był mężem Celestyny z d. Kieruczenko (1885–1974), nauczycielki języka polskiego, ojcem Jadwigi (1919–1998), Anny i Zofii.
Zmarł 28 grudnia 1973 i został pochowany na Cmentarzu Rakowickim w Krakowie (kwatera Ł-zach-po prawej Seidlera).

</doc>
<doc id="1447087" url="https://pl.wikipedia.org/wiki?curid=1447087" title="Stafford Northcote">
Stafford Northcote

Stafford Henry Northcote, 1. hrabia Iddesleigh GCB (ur. 27 października 1818 w Londynie, zm. 12 stycznia 1887 tamże) – brytyjski polityk, członek Partii Konserwatywnej, minister w rządach lorda Derby’ego, lorda Beaconsfielda i lorda Salisbury’ego.
Wykształcenie odebrał w Eton College oraz w Balliol College na Uniwersytecie Oksfordzkim. W 1843 r. został prywatnym sekretarzem przewodniczącego Zarządu Handlu Williama Ewarta Gladstone’a. Następnie był doradcą prawnym Zarządu. Był jednym z sekretarzy przy Wielkiej Wystawie Światowej 1851 r. W tym samym roku zmarł jego dziadek i Stafford odziedziczył tytuł 8. baroneta.
W 1855 r. został wybrany do Izby Gmin jako reprezentant okręgu Dudley. Okręg ten reprezentował do 1857 r. Rok później wygrał wybory uzupełniające w okręgu Stamford. Od 1866 r. reprezentował okręg wyborczy North Devon.
Po powrocie Partii Konserwatywnej do władzy w 1866 r. został przewodniczącym Zarządu Handlu. W latach 1867-1868 był ministrem ds. Indii. W 1870 r. został prezesem Kompanii Zatoki Hudsona. Był jednym z komisarzy negocjujących w 1871 r. traktat waszyngtoński ze Stanami Zjednoczonymi. W 1874 r. został kanclerzem skarbu. W 1876 r. dodatkowo otrzymał stanowisko przewodniczącego Izby Gmin. Stanowiska te utracił w 1880 r. po wyborczej porażce konserwatystów.
W 1885 r. w wyniku nacisków lorda Randolpha Churchilla, Northcote został usunięty ze stanowiska przewodniczącego Izby Gmin, które powierzono Churchillowi. Sam Northcote otrzymał tytuł 1. hrabiego Iddesleigh i zasiadł w Izbie Lordów. W latach 1885-1886 był pierwszym lordem skarbu. Po krótkim epizodzie rządów liberałów Iddesleigh został ministrem spraw zagranicznych. Zmarł podczas sprawowania urzędu w 1887 r.
Od 1883 r. był rektorem Uniwersytetu Edynburskiego. Był autorem książek "Twenty Years of Financial Policy" (1862) oraz "Lectures and Essays" (1887). 
W 1843 r. poślubił Cecilię Farrer. Miał z nią siedmiu synów i trzy córki. Najstarszy syn, Walter, odziedziczył po nim tytuł hrabiowski. Młodszy, Henry, został gubernatorem generalnym Australii.

</doc>
<doc id="1447088" url="https://pl.wikipedia.org/wiki?curid=1447088" title="Ratusz w Wejherowie">
Ratusz w Wejherowie

Ratusz w Wejherowie - wkomponowany w zabudowę pierzei rynku (Plac Jakuba Wejhera). Jest to trzeci budynek ratusza, poprzednie zostały rozebrane. Obecny budynek został wzniesiony w 1908 roku na podstawie projektu Augusta Leo Caara i Ernesta Döhringa. 
Architektura budowli nawiązuje do stylu empire. Od strony sąsiednich posesji bryłę urozmaicają ryzality zakończone naczółkami. Drzwi wejściowe umieszczono w zagłębionym portyku z kolumnami. Nad nim wznosi się kwadratowa wieża z zegarem otoczona balkonikiem.
Trzy razy dziennie, bo 12, 15 i 18, od 10 lat, z wieży wejherowskiego ratusza rozbrzmiewa „Marsz Kaszubski” Hieronima Derdowskiego.

</doc>
<doc id="1447089" url="https://pl.wikipedia.org/wiki?curid=1447089" title="Kamienica przy ul. Poznańskiej 21 w Warszawie">
Kamienica przy ul. Poznańskiej 21 w Warszawie

Kamienica przy ul. Poznańskiej 21 – kamienica w Warszawie znajdująca się w dzielnicy Środmieście przy ul. Poznańskiej 21.
Historia.
Jest to pierwszy murowany dom przy ul. Wielkiej (ob. ul. Poznańska), wzniesiony w 1879 roku, będący ostatnim zachowanym przykładem śródmiejskiej zabudowy sprzed wielkiej rozbudowy miasta w drugiej połowie XIX wieku. Opuszczony ze względu na zły stan techniczny, przez lata nie był remontowany i zabezpieczany przed dalszą dewastacją ze względu na niemożność dotarcia do wszystkich 26 wpisanych do księgi hipotecznej właścicieli. Z tego też powodu przez blisko dwadzieścia lat nie rozpatrzono wniosku o wpisanie go do rejestru zabytków („ZOK” l.dz. 30/98 z dnia 27 lipca 1998 r.)
Mimo prowadzonych przez Zakład Gospodarowania Nieruchomościami przygotowań rozbiórkowych, budynek został ostatecznie wpisany do rejestru zabytków w drugiej połowie maja 2018 roku. W nocy z 25 na 26 czerwca 2018 zawaleniu uległ strop i środkowa, szeroka na pięć metrów część ściany tylnej. Zaraz po katastrofie zapowiedziano położenie nowych stropów i przemurowanie zagrożonych fragmentów ścian, nim jednak się do tego zabrano, 2 września na podwórze runął kolejny fragment kamienicy − pozbawiona podparcia część poddasza.

</doc>
<doc id="1447091" url="https://pl.wikipedia.org/wiki?curid=1447091" title="Hospital de Bellvitge">
Hospital de Bellvitge

Hospital de Bellvitge – stacja początkowa metra w Barcelonie, na linii 1. Stacja została otwarta w 1989.

</doc>
<doc id="1447099" url="https://pl.wikipedia.org/wiki?curid=1447099" title="Bellvitge">
Bellvitge

Bellvitge – stacja metra w Barcelonie, na linii 1. Stacja została otwarta w 1989.

</doc>
<doc id="1447100" url="https://pl.wikipedia.org/wiki?curid=1447100" title="Hrabia Iddesleigh">
Hrabia Iddesleigh

Informacje ogólne.
Baroneci Northcote of Hayne
Hrabiowie Iddesleigh 1. kreacji (parostwo Zjednoczonego Królestwa)
Najstarszy syn 5. hrabiego Iddesleigh: Thomas Stafford Northcote, wicehrabia St Cyres

</doc>
<doc id="1447102" url="https://pl.wikipedia.org/wiki?curid=1447102" title="Korona Teodolindy">
Korona Teodolindy

Korona Teodolindy – średniowieczny diadem królewski przechowywany w skarbcu katedry św. Jana Chrzciciela w Monzy.
Złoty diadem wotywny przekazany do katedry w Monzy w VII wieku. Według tradycji miał on być wotum dziękczynnym królowej Teodolindy, żony króla Lombardii Autarisa, za konwersję Longobardów z arianizmu na katolicyzm.
Korona wykonana jest ze złota, ozdobiona filigranem oraz kamieniami szlachetnymi i koralowcem. Zdobienia pokrywają całą zewnętrzną część obręczy diademu. Przy górnej krawędzi korony znajdują się w trzech miejscach kółka, za pomocą których mocowane były złote łańcuszki do zawieszania.

</doc>
<doc id="1447105" url="https://pl.wikipedia.org/wiki?curid=1447105" title="Liczba sprzężona">
Liczba sprzężona



</doc>
<doc id="1447106" url="https://pl.wikipedia.org/wiki?curid=1447106" title="PKS Grudziądz">
PKS Grudziądz

„PKS Grudziądz” Sp. z o.o. – przedsiębiorstwo transportowe powstałe 30 kwietnia 2004 po przekształceniu z Przedsiębiorstwa Państwowej Komunikacji Samochodowej w Grudziądzu.
Przedsiębiorstwo świadczy usługi przewozowe na terenach powiatów: grudziądzkiego, świeckiego oraz wąbrzeskiego. Spółka realizuje także regularne kursy do Wąbrzeźna i Nowego.
Tabor.
Przedsiębiorstwo dysponuje następującymi rodzajami autobusów:
Połączenia.
Przedsiębiorstwo posiada połączenia:

</doc>
<doc id="1447107" url="https://pl.wikipedia.org/wiki?curid=1447107" title="Potok Świeżej Wody">
Potok Świeżej Wody



</doc>
<doc id="1447108" url="https://pl.wikipedia.org/wiki?curid=1447108" title="Potok Ewy">
Potok Ewy



</doc>
<doc id="1447109" url="https://pl.wikipedia.org/wiki?curid=1447109" title="Hugo de León">
Hugo de León

Hugo Eduardo de León Rodríguez (27 lutego 1958) - piłkarz urugwajski, środkowy obrońca, stoper. Wzrost 189 cm, waga 80 kg. Później trener.
De León rozpoczął karierę piłkarską w 1977 w klubie Club Nacional de Football, z którym zdobył dwa tytuły mistrza Urugwaju - w 1977 i 1980, wygrał Copa Libertadores 1980 oraz zdobył Puchar Interkontynentalny.
Jako gracz Nacionalu wystąpił w turnieju Copa América 1979, gdzie Urugwaj odpadł już w fazie grupowej. De León zagrał we wszystkich czterech meczach - dwóch z Ekwadorem i dwóch z Paragwajem.
Wziął udział w bardzo mocno obsadzonym turnieju Mundialito, rozegranym w 50 rocznicę pierwszych mistrzostw świata, wygranym przez Urugwaj.
W 1981 przeniósł się do Brazylii by grać w klubie Gremio Porto Alegre, z którym w tym samym roku zdobył mistrzostwo Brazylii. Razem z Gremio wygrał turniej Copa Libertadores 1983, a następnie drugi raz w swej karierze zdobył klubowy Puchar Świata.
W Brazylii występował także w barwach klubów Corinthians Paulista i Santos FC, po czym przeniósł się na krótko do Hiszpanii, do klubu CD Logroñés. W 1988 wrócił do Urugwaju, by jeszcze w tym samym roku zwyciężyć wraz z Nacionalem w Copa Libertadores 1988 i po raz trzeci w swej karierze zdobyć klubowy Puchar Świata. W 1989 zdobył jeszcze Copa Interamericana oraz Recopa Sudamericana.
Wziął udział w turnieju Copa América 1989, w którym Urugwaj zdobył miano wicemistrza Ameryki Południowej. De León zagrał we wszystkich 7 meczach - 4 meczach grupowych z Ekwadorem, Boliwią, Chile i Argentyną, oraz trzech spotkaniach fazy finałowej, z Paragwajem, Argentyną i Brazylią.
Pod koniec 1989 przeniósł się do River Plate, z którym w sezonie 1989/90 zdobył mistrzostwo Argentyny.
Będąc graczem River Plate wziął udział w finałach mistrzostw świata w 1990 roku, gdzie Urugwaj dotarł do 1/8 finału. De León zagrał we wszystkich czterech meczach - z Hiszpanią, Belgią, Koreą Południową i Włochami.
Po mistrzostwach de León wrócił do Nacionalu, jednak w 1991 znów znalazł się w Brazylii, w klubie Botafogo FR. W Botafogo nie grał jednak długo i w 1992 znów był graczem Nacionalu. W tym samym roku zdobył swój trzeci tytuł mistrza Urugwaju. W 1993 zakończył karierę piłkarską.
Od lipca 1979 do czerwca 1990 rozegrał w reprezentacji Urugwaju 48 meczów.
Po zakończeniu kariery piłkarskiej de León został trenerem. Pracował w wielu klubach w Urugwaju, Brazylii i w Meksyku - m.in. w Nacionalu, Gremio i CF Monterrey. Z Nacionalem trzykrotnie zdobył mistrzostwo Urugwaju - w 1998, 2000 i 2001.

</doc>
<doc id="1447110" url="https://pl.wikipedia.org/wiki?curid=1447110" title="Thelocactus">
Thelocactus

Thelocactus (K.Schum.) Britton &amp; Rose – rodzaj sukulentów z rodziny kaktusowatych ("Cactaceae").
Systematyka.
"Hamatocactus" Britton &amp; Rose, "Thelomastus" Fric (nom. inval.).
Należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Cacteae", podrodziny "Cactoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Thelocactus" (K.Schum.) Britton &amp; Rose.
Do rodzaju zaliczone zostały także niektóre gatunki przeniesione z rodzajów "Neolloydia", "Ferocactus", "Pediocactus" i "Echinomastus" (włączonego do "Sclerocactus" Britton &amp; Rose). Badania chloroplastowego DNA umiejscawiają określone gatunki "Thelocactusa" blisko rodzajów "Ferocactus", "Glandulicactus" (włączanego do "Sclerocactus" Britton &amp; Rose) i "Leuchtenbergia". Przypuszcza się, że rodzaj jest parafiletyczny lub polifiletyczny, dlatego potrzebne są dalsze badania pokrewieństwa jego gatunków.

</doc>
<doc id="1447118" url="https://pl.wikipedia.org/wiki?curid=1447118" title="Spoonfed Hybrid">
Spoonfed Hybrid

Spoonfed Hybrid – nieaktywny już zespół dream pop z północnej Anglii.
Zespół został założony w 1993 przez Iana Mastersa oraz Chrisa Trouta. Masters odszedł z zespołu, który założył w 1987, Pale Saints, który postanowił działać dalej bez niego. Trout był wcześniej gitarzystą w A.C. Temple, a także wydał projekt solowy i materiał zespołu pod nazwą Kilgore Trout.
Ich płyta debiutancka ("Spoonfed Hybrid") została wydana w tym samym roku pod szyldem wytwórni 4AD. Singiel oraz mini-album powstał zanim drogi Mastersa i Trouta się rozeszły.
Obaj członkowie zespołu są autorami tekstów, osobno i wspólnie śpiewają oraz grają na większości instrumentów. Producentem pierwszego albumu był Duncan Wheat, singla oraz mini-albumu zespołu.

</doc>
<doc id="1447121" url="https://pl.wikipedia.org/wiki?curid=1447121" title="Barbara Makowska-Witkowska">
Barbara Makowska-Witkowska

Barbara Makowska-Witkowska, z domu Jamrozy (ur. 31 maja 1942 w Warszawie, zm. 5 września 2011 tamże) – polska lekarka, specjalista anestezjolog, córka Zofii Perkowskiej i Henryka Jamrozego, niesłusznie oskarżona w związku ze śmiertelnym pobiciem Grzegorza Przemyka.
Okoliczności sprawy Barbary Makowskiej-Witkowskiej.
Barbara Makowska-Witkowska nie miała nic wspólnego ze śmiercią Grzegorza Przemyka i nie była oskarżona w tej sprawie. Została natomiast w 1983 fałszywie oskarżona o napad rabunkowy – pobicie i okradzenie pijanego pacjenta. Proces Barbary Makowskiej-Witkowskiej potrzebny był władzom po to, aby wytworzyć w społeczeństwie przekonanie, że pracownicy pogotowia ratunkowego biją pacjentów. Władze postanowiły bowiem w sprawie Grzegorza Przemyka uczynić kozłami ofiarnymi sanitariuszy pogotowia, którzy zabierali pobitego Przemyka z komisariatu, aby sprawców jego śmierci, milicjantów, ochronić przed karą. Ponieważ oskarżenie tylko tych dwóch sanitariuszy o tego typu czyn, niespotykany w praktyce, byłoby zbyt niewiarygodne, potrzebna była druga podobna sprawa, aby wytworzyć odpowiednią atmosferę społeczną. Barbara Makowska-Witkowska po rocznym pobycie w areszcie została uniewinniona i zwolniona z aresztu, rewizję prokuratora oddalono.
Barbara Makowska-Witkowska po uniewinnieniu wróciła do pracy w pogotowiu ratunkowym, m.in. była pierwszym lekarzem, który dotarł w dniu 9 maja 1987 r. na miejsce katastrofy samolotu „Kościuszko”.
Swoją historię opisała w książce „Wezwanie”, wydanej po upadku komunizmu. Na jej podstawie powstał w 1996 film pod tym samym tytułem w reżyserii Mirosława Dembińskiego. Rolę główną zagrała Jadwiga Jankowska-Cieślak.
Zmarła w Warszawie 5 września 2011. Pochowano ją na Cmentarzu Północnym.

</doc>
<doc id="1447125" url="https://pl.wikipedia.org/wiki?curid=1447125" title="Ratusz w Grójcu">
Ratusz w Grójcu

Ratusz w Grójcu – zabytkowa dawna siedziba władz miejskich w Grójcu, w województwie mazowieckim.
Jest to budowla klasycystyczna wzniesiona w 1821 roku zapewne według projektu architekta Hilarego Szpilowskiego. Ratusz był wielokrotnie remontowany, przed 1939 rokiem został częściowo przebudowany. W latach 60. ubiegłego stulecia został odnowiony.
Budynek posiada dwie kondygnacje, jest częściowo boniowany, kondygnacje oddziela od siebie gzyms kordonowy, a w zakończeniu elewacji gzyms kordonowy. Budowla nakryta jest dachem czterospadowym, wykonanym z blachy, na środku umieszczona jest wieżyczka z półkolistymi oknami oraz tarczami zegarowymi.
Obecnie w budynku ratusza znajduje się Urząd Stanu Cywilnego.

</doc>
<doc id="1447138" url="https://pl.wikipedia.org/wiki?curid=1447138" title="Mitsubishi Electric Halle">
Mitsubishi Electric Halle

Mitsubishi Electric Halle (dawniej "Philipshalle") – hala w Düsseldorfie, w której odbywają się koncerty oraz imprezy sportowe.
Nazwa pochodzi od koncernu elektronicznego Mitsubishi Electric. Obiekt jest w stanie pomieścić 7500 osób. Wysokość hali wynosi 9,40 m, długość 74 m, szerokość 66 m.
Dojazd zapewniają linie metra (U74, U77) bądź kolei miejskiej (S6, S7).

</doc>
<doc id="1447141" url="https://pl.wikipedia.org/wiki?curid=1447141" title="Separator instrukcji">
Separator instrukcji

Separator instrukcji, to element składni w określonym języku programowania, rozdzielający w kodzie źródłowym dwie kolejne, następujące po sobie instrukcje.
Rola separatora instrukcji.
Separator instrukcji w kodzie źródłowym pełni więc rolę ogranicznika rozdzielając w tekście dwie kolejne jednostki – zdania języka programowania. Użycie takiego elementu jest niezbędne, w celu umożliwienia podziału tekstu kodu źródłowego na konkretne, ustalone w składni danego języka, części – zdania, mające określone znaczenie (interpretację) w danym języku. Obrazowo, w uproszczeniu, można więc separator instrukcji porównać do znaku interpunkcyjnego, przecinka, w języku naturalnym.
Oprócz swej podstawowej funkcji, separator instrukcji może pełnić równocześnie rolę separatora jednostek leksykalnych lub ogranicznika bloków.
Separator a terminator.
W językach programowania, w zależności od przyjętej konwencji, stosuje się oprócz separatorów, także terminatory instrukcji. Te ostatnie, w odróżnieniu od separatorów, muszą kończyć każdą instrukcję, także ostatnią instrukcję w ciągu instrukcji zawartych w danym bloku. Różnicę pomiędzy separatorem a terminatorem obrazuje poniższy przykład:
W powyższym porównaniu widać separator (język Pascal) i terminator (język C), w tym konkretnym przypadku zapisywany jest za pomocą tego samego symbolu: średnik ";". W przypadku separatora nie ma konieczności stosowania go po instrukcji przed słowem codice_1 oraz przed słowem end, po ostatniej instrukcji ciągu instrukcji bloku codice_2. Natomiast w języku C, w którym stosuje się terminator instrukcji wymagane jest użycie terminatora także po instrukcji przed słowem else i przed ogranicznikiem kończącym blok "}". Należy podkreślić, że użycie separatora po instrukcji wywołania procedury write, przed frazą codice_1 instrukcji warunkowej, zostałoby zasygnalizowane jako błąd. Użycie takiego separatora przed słowem codice_4 w zasadzie nie spowodowałoby wykazania błędu i może być traktowane jako wstawienie instrukcji pustej.

</doc>
<doc id="1447142" url="https://pl.wikipedia.org/wiki?curid=1447142" title="John Manners (7. książę Rutland)">
John Manners (7. książę Rutland)

John James Robert Manners, 7. książę Rutland KG, GCB (ur. 13 grudnia 1818 w Belvoir Castle, zm. 4 sierpnia 1906 tamże) – brytyjski arystokrata i polityk, członek Partii Konserwatywnej, minister w rządach lorda Derby’ego, lorda Beaconsfielda i lorda Salisbury’ego. Przed 1888 r. znany jako lord John Manners.
Życiorys.
Był młodszym synem Johna Mannersa, 5. księcia Rutland, i lady Elizabeth Howard, córki 5. hrabiego Carlisle. Jego starszym bratem był Charles Manners, 6. książę Rutland. Odebrał wykształcenie w Eton College oraz w Trinity College na Uniwersytecie Cambridge. W latach 1841–1847 był deputowanym do Izby Gmin z okręgu Newark. Następnie reprezentował okręgi Colchester (1850–1857), North Leicestershire (1857–1885) i Melton (1885–1888).
Trzykrotnie był pierwszym komisarzem ds. prac publicznych – w 1852 r. oraz w latach 1858–1859 i 1866–1868. W latach 1874–1880 i 1885–1886 był poczmistrzem generalnym. W 1880 r. otrzymał Krzyż Wielki Orderu Łaźni. W latach 1886–1892 był Kanclerzem Księstwa Lancaster. Po śmierci brata w 1888 r. odziedziczył tytuł 7. księcia Rutland i zasiadł w Izbie Lordów. W 1891 r. został kawalerem Orderu Podwiązki. W 1896 r. został kreowany baronem Roos of Belvoir.
Życie prywatne.
10 czerwca 1851 r. poślubił Catherine Marley (zm. 7 kwietnia 1854), córkę pułkownika George’a Marleya. Mieli razem jednego syna:
15 maja 1862 r. poślubił Janettę Hughan (1837 – 11 lipca 1899), córkę Thomasa Hughana i lady Louisy Beauclerk, córki 8. księcia St Albans. John i Janetta mieli razem trzech synów i córkę:
Zmarł w 1906 r. Tytuły parowskie odziedziczył jego najstarszy syn.

</doc>
<doc id="1447143" url="https://pl.wikipedia.org/wiki?curid=1447143" title="Jan Jerzy oławski">
Jan Jerzy oławski

Jan Jerzy (ur. 17 czerwca 1552, zm. 6 lipca 1592) – książę oławski z dynastii Piastów.
Syn księcia brzeskiego Jerzego II i Barbary Hohenzollern, córki elektora brandenburskiego Joachima II Hektora.
7 maja 1586 zmarł jego ojciec, Jerzy II. Jan Jerzy ze starszym bratem Joachimem Fryderykiem objęli rządy w księstwie brzeskim. Tymczasowo rezydowali w Oławie, ponieważ Brzeg jako oprawa wdowia przypadł ich matce, Barbarze. 
Jan Jerzy był żonaty od 1582 z Anną, córką księcia Wirtembergii Krzysztofa. Miał z nią dwójkę dzieci, które nie przeżyły ojca: Jerzego Krzysztofa (1583-1584) i Barbarę (1586-1586). Po śmierci Jana Jerzego Anna otrzymała Oławę jako oprawę wdowią, którą rządziła do 1594, kiedy wyszła ponownie za mąż za księcia legnickiego Fryderyka IV.

</doc>
<doc id="1447145" url="https://pl.wikipedia.org/wiki?curid=1447145" title="Porfirogeneta">
Porfirogeneta

Porfirogeneta (gr. , dosłownie "zrodzony w purpurze") – tytuł nadawany niektórym synom lub córkom panującego cesarza wschodniorzymskiego (bizantyńskiego). Istniały ściśle określone warunki, który musiały zaistnieć, zanim można było się nim posługiwać. Kluczowe było urodzenie dziecka w Porfirowej Komnacie Wielkiego Pałacu w Konstantynopolu.
Porfirowa Komnata.
Był to wolno stojący pawilon, element kompleksu budynków składających się na Wielki Pałac w Konstantynopolu. Pawilon znajdował się na jednym z wielu pałacowych tarasów z widokiem na Propontydę i Bosfor. Komnata była od podłogi po sufit w kształcie kwadratu ze zwieńczeniem w kształcie piramidy. Ściany, podłoga i sufit pawilonu były na całej swej powierzchni wyłożone cesarskim porfirem.
Cesarski porfir.
Porfir użyty w Porfirowej Komnacie był wydobywany ze szczytu 1600 metrowej góry na Pustyni Wschodniej w Egipcie. Rzymianie nazwali ją "Górą Porfirową", zaś Arabowie określają ją jako "Gebel Dokham" albo "Zadymiona Góra".
Ze względu na nieurodzajną glebę i odludny charakter miejsca wydobywanie tego surowca mogło odbywać się wyłącznie przy pomocy niewolników w okresie największej potęgi cesarstwa rzymskiego.
Cesarski porfir był po raz pierwszy wydobywany około roku 19 n.e., kiedy to miejsce wydobycia zostało odkryte przez rzymskiego legionistę Caiusa Cominiusa Leugasa. Miał on kolor purpury i był pokryty białymi kryształkami. Okazał się również łatwy w obróbce. W późniejszym okresie wyłączne prawo wydobywania, budowy i rzeźbienia w tym surowcu uzyskał cesarz. Ostatecznie został on także jedyną uprawnioną osobą, która mogła go posiadać. Cesarski Porfir został użyty między innymi do wyłożenia wnętrza Panteonu. Używano go także do rzeźbienia cesarskich tóg składających się na wyobrażenia władców. Wykonano z niego także wielkie kolumny świątyni w syryjskim Heliopolis (obecnie Baalbek).
Za czasów bizantyńskich Cesarski porfir również miał szerokie zastosowanie. Wykonano z niego między innymi wciąż stojącą, 30 metrową Kolumnę Konstantyna w Konstantynopolu. Porfirowych kolumn użył także Justynian I Wielki do budowy Hagia Sofia.
Ostatni raz wydobywano Cesarski Porfir w 330 roku n.e. Później kamieniołomy zostały opuszczone ze względu na wielkie trudności z dostępem do nich oraz transportowaniem wydobytego już porfiru. Dzisiaj dostęp w to miejsce jest możliwy jedynie przy pomocy zwierząt jucznych z przewodnikiem z jednego z miejscowych plemion Beduińskich.
Basileus i Augusta.
Drugim istotnym warunkiem przyznania tytułu Porfirogenety było to, aby ojcem dziecka był panujący Basileus (gr. ), jak określano w tym okresie cesarzy. Matka dziecka musiała być legalną małżonką cesarza. Konieczne było ponadto aby przeszła, formalną i uświęconą ceremonię przyznania tytułu Augusty/Basilissy.
Znaczenie.
Cesarze wschodniorzymscy (bizantyńscy), niezależnie od tego, czy byli Porfirogenetami, byli uważani za osoby na wpół boskie, będące przedstawicielem Boga na ziemi. Waga tytułu Porfirogenety polegała na tym, że napełniała ona osobę go nosząca mistycznością, predestynującą go do roli cesarza. Wiele umów dyplomatycznych mogło być zawartych wyłącznie dzięki temu, że Porfirogenetka została wysłana do obcego kraju, aby pojąć za męża miejscowego władcę. Zasada ta działała również odwrotnie, uzależniając zawarcie traktatu od ożenku Porfirogenety z przedstawicielką obcej dynastii.

</doc>
<doc id="1447146" url="https://pl.wikipedia.org/wiki?curid=1447146" title="Krwistoborowik ciepłolubny">
Krwistoborowik ciepłolubny

Krwistoborowik ciepłolubny ("Rubroboletus dupainii" (Boud.) Kuan Zhao &amp; Zhu L. Yang) – gatunek grzybów z rodziny borowikowatych.
Systematyka i nazewnictwo.
Pozycja w klasyfikacji według Index Fungorum: "Rubroboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1902 Jean Louis Boudier nadając mu nazwę "Boletus dupainii". W ostatnich latach prowadzono badania filogenetyczne w obrębie rodzaju "Boletus" i jego systematyka uległa znacznej zmianie. W wyniku tych badań naukowych Kuan Zhao &amp; Zhu L. Yang w 2014 r. przenieśli "Boletus dupaninii" do nowego rodzaju "Rubroboletus". Synonimy nazwy naukowej:
Nazwa gatunkowa honoruje wiceprzewodniczącego Francuskiego Towarzystwa Mykologicznego ("Société Mycologique de France"), Victora Dupaina (1857–1940). Polską nazwę borowik Dupaina lub borowik ciemnokrwisty podają niektóre atlasy grzybów. Spotyka się niepoprawną polską nazwę – borowik Dupainowa. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy krwistoborowik ciepłolubny.
Morfologia.
Średnica 7–11 cm, krwistoczerwony i śliski. Półkulisty, później wypukły i spłaszczony.
Początkowo żółte, potem oliwkowożółte. Pory krwistoczerwone.
Baryłkowaty, potem cylindryczny. Żółty z gęstym czerwonym nakrapianiem, z wyjątkiem górnej części, 5–8 cm wysokości.
Jasnożółty, niebieszczeje lub zielenieje po przekrojeniu.
Oliwkowy. Zarodniki 14–15 × 5–7 μm.
Występowanie i siedlisko.
Spotykany w Europie i od niedawna (2002) w Ameryce Północnej. Gatunek rzadki. Został uwzględniony na liście 33 europejskich grzybów, które mają zostać objęte szczególną ochroną na mocy konwencji berneńskiej. Znajduje się na czerwonych listach grzybów w sześciu krajach, we Francji, Hiszpanii, Niemczech, na Węgrzech, Słowacji i w Bułgarii. W Polsce gatunek ten nie występuje.
Rośnie latem i jesienią, w ciepłych lasach liściastych (mykoryza z kasztanowcami, bukami, dębami).
Znaczenie.
Niektórzy autorzy uważają go za grzyba jadalnego, inni za trujący, jednak ze względu na rzadkość występowania nie jest zbierany na większą skalę i nie ma wartości komercyjnej.

</doc>
<doc id="1447149" url="https://pl.wikipedia.org/wiki?curid=1447149" title="Książę Rutland">
Książę Rutland

Książę Rutland - rodowymi siedzibami książąt Rutland są Haddon Hall w Derbyshire i zamek Belvoir w Leicestershire. Dodatkowymi tytułami księcia Rutland są:
Najstarszy syn księcia Rutland nosi tytuł markiza Granby, natomiast najstarszy syn markiza Granby tytułuje się lordem Haddon.
Hrabiowie Rutland 1. kreacji (parowstwo Anglii)
Hrabiowie Rutland 2. kreacji (parostwo Anglii)
Książęta Rutland 1. kreacji (parostwo Anglii)
Najstarszy syn 11. księcia Rutland: Charles John Montague Manners, markiz Granby

</doc>
<doc id="1447150" url="https://pl.wikipedia.org/wiki?curid=1447150" title="Cyjanożelaziny">
Cyjanożelaziny



</doc>
<doc id="1447151" url="https://pl.wikipedia.org/wiki?curid=1447151" title="Wacław Struszyński">
Wacław Struszyński

Wacław Struszyński (ur. 11 sierpnia 1904 w Wieruszowie , zm. 9 kwietnia 1980 w Calgary) – polski elektronik.
Życiorys.
Syn chemika Marcelego Struszyńskiego i Walerii z Pohoskich (1880–1927). Dzieciństwo spędził w Moskwie, gdzie pracował jego ojciec. Po 1918 roku rodzina wróciła do Polski. W 1922 ukończył w Warszawie Gimnazjum Władysława Giżyckiego. Studiował u prof. Groszkowskiego w sekcji prądów słabych. Dyplom inż. elektryka uzyskał na Wydziale Elektrycznym Politechniki Warszawskiej (1929). Stypendium podyplomowe odbył w firmie Marconi w Londynie. Po powrocie podjął pracę w Państwowych Zakładach Teletechnicznych w Warszawie, gdzie był starszym konstruktorem. Skonstruował lotniczy radionamiernik W2L/N.
We wrześniu 1939 został ewakuowany razem z personelem PZT przez Węgry do Francji, a następnie do Szkocji. Od sierpnia 1940 pracował w brytyjskim wojskowym ośrodku naukowym Admiralty Signal Establishment, gdzie zespół pod jego kierownictwem opracował antenę i urządzenie HF/DF (Huff-Duff) do namierzania fal krótkich, które umożliwiało wykrywanie i precyzyjną lokalizację U-Bootów. W swoich pracach nad Huff-Duff dokonał przełomu przez opracowanie metody separowania sygnału z namiaru od jego odwrotnego echa.
W latach 1955–1970 pracował jako specjalista od spraw radiokomunikacji w Marconi Research Laboratories w Great Baddow w hrabstwie Essex w Wielkiej Brytanii.
Od 1929 był żonaty z Jadwigą z Dąbrowskich (zm. 1962), lekarzem dentystą, z którą miał córkę Ewę Struszyńską-Smithwick, historyka sztuki i konserwatora malarstwa.

</doc>
<doc id="1447152" url="https://pl.wikipedia.org/wiki?curid=1447152" title="Ludwik IV legnicki">
Ludwik IV legnicki

Ludwik IV (ur. 19 kwietnia 1616 w Brzegu, zm. 24 listopada 1663 w Legnicy) – książę legnicki, syn księcia brzeskiego Jana Chrystiana i Doroty Sybilli, brat Jerzego III i Chrystiana.
W 1639 po śmierci ojca Jana Chrystiana wraz z braćmi odziedziczył księstwo legnicko-brzeskie. Po śmierci Jerzego Rudolfa w 1653 nastąpił podział księstwa między trzech synów Jana Chrystiana; w 1654 bracia podzielili między siebie księstwo legnicko-brzeskie; drogą losowania Ludwik otrzymał księstwo legnickie.
18 maja 1649 poślubił Annę Zofię, córkę Jana Albrechta II, księcia meklemburskiego na Güstrow, z którą doczekał się przedwcześnie zmarłego syna Chrystiana Alberta (1651–1652).
Zmarł w 1663, został pochowany 12 marca 1664 w Mauzoleum Piastów Śląskich, znajdującym się przy Kościele św. Jana Chrzciciela w Legnicy.

</doc>
<doc id="1447154" url="https://pl.wikipedia.org/wiki?curid=1447154" title="Wewnętrzna obwodnica Siedlec">
Wewnętrzna obwodnica Siedlec

Wewnętrzna Obwodnica Miasta Siedlce – wewnętrzna obwodnica Siedlec, zwana też potocznie przez siedlczan "małą" (w odróżnieniu od obwodnicy zewnętrznej, którą nazywają "dużą").
Przebieg.
Początkowo obwodnica miała być wybudowana w 3 etapach, a budowa ostatniego odcinka miała zakończyć dopiero się w 2015 roku.
Z uwagi na zbyt duży koszt budowy zrezygnowano z budowy III etapu, pozostawiając do realizacji tylko I i II, przy czym modyfikując drugi etap. Polegało to głównie na zrezygnowaniu z budowy wiaduktu nad torami linii kolejowej nr 2 (na wysokości przedłużenia ul. Kruszcowej) i zastąpieniu go przejazdem pod torami z wykorzystaniem istniejącego wąwozu (zwanego potocznie "karierem”), nad którym przerzucony jest istniejący wiadukt kolejowy tej linii, oraz wybudowaniu dalszej części II etapu wzdłuż linii nr 55 w kierunku Sokołowa Podlaskiego (na terenach przejęte przez Miasto Siedlce od PKP S.A. za zaległe zobowiązania podatkowe) aż do drogi krajowej nr 63 w miejscowości Strzała (na wysokości przejazdu kolejowo-drogowego na granicy administracyjnej Miasta Siedlce i miejscowości Strzała).
W dalszych latach planuje się wybudowanie kolejnych odcinków, m.in. III etapu – odcinek od jednego z końców II etapu (skrzyżowanie z ul. Prądzyńskiego), dalej "karierem" pod wiaduktem ul. Warszawskiej aż ul. Zbrojnej przez wybudowanie wiaduktu nad ul. Partyzantów (równolegle do istniejącego wiaduktu kolejowego zwanego "Garwolińskim"), a także odłożonego dawnego III etapu, (obecnie nazywanego IV) między ul. Kazimierzowską a ul. Starowiejską przez ul. Janowską. Jego budowa została na razie zarzucona i termin realizacji nie jest znany, choć nie wyklucza się budowy w dalszej przyszłości.
Obecny.
Mapa przebiegu obecnej trasy obwodnicy
Planowane.
(do realizacji w przypadku posiadania przez miasto dodatkowych funduszy
Finansowanie inwestycji.
Miasto uzyskało dofinansowanie ze środków Unii Europejskiej w ramach Indywidualnych Projektów Kluczowych dla Regionalnego Programu Operacyjnego Województwa Mazowieckiego (RPO WM) na lata 2007–2013. Priorytet III – Regionalny system transportowy.Wartość projektu wynosi 58 500 000 zł, w tym dofinansowanie – 49 725 000 zł, co stanowi 85% wartości inwestycji
Budowa.
16 kwietnia 2010 roku ogłoszono przetarg na wyłonienie wykonawcy budowy I i II etapu. 14 i 17 czerwca 2010 r. wybrano wykonawców poszczególnych etapów budowy obwodnicy. Podpisanie umów na wykonawstwo nastąpiło 28 czerwca i 29 czerwca.
Wykonawcą I etapu było Przedsiębiorstwo Robót Drogowych "Regionalne Drogi Podlaskie" Sp. z o.o.,a partnerami: Przedsiębiorstwo Inżynierii Lądowej "Aquarius" z Siemiatycz i Przedsiębiorstwo Robót Drogowo-Budowlanych z Gostynina.Wartość zamówienia 18 408 733 zł.
Wykonawcą II było Polimex-Mostostal S.A.Wartość zamówienia 24 273 646 zł.
Oddanie do użytku nastąpiło 10 marca 2012 roku .
Obiekty przyległe.
Przy ul. Jana Pawła II został zlokalizowany Regionalny Ośrodek Sportu, Rekreacji, Rehabilitacji i Turystyki w Siedlcach, w skład którego (docelowo) ma wchodzić:
Obecnie zrealizowany został I etap budowy ROSRRiT w następującym zakresie:
23 listopada 2009 roku rozstrzygnięto przetarg na budowę I etapu ROSRRiT, wykonawcą jest konsorcjum Polimex-Mostostal S.A. (lider) i PHU Pagro Firma Brukarsko-Drogowa Sp. z o.o z Krakowa (partner) Koszt budowy I etapu to 28 635 279 zł.
10 marca 2010 roku rozpoczęto budowę, I etap prac zakończono 11 czerwca 2011 roku.
Ponadto 13 kwietnia 2010 roku rozstrzygnięto przetarg na opracowanie dokumentacji projektowej Aquaparku Miejskiego, wykonawcą jest konsorcjum Biuro Architektoniczno-Budowlane PRO-ARCH 2 Sp. z o.o. z Czechowic-Dziedzic oraz Przedsiębiorstwo Wielobranżowe INTEM inż. Mariusz Krawczyk z Katowic. Koszt projektu to 457 500 zł, szacunkowy koszt realizacji budowy aquaparku to 28 659 000 zł netto, roczne koszty eksploatacji obiektu to 2 086 500 zł netto.
6 lipca 2011 roku podpisano umowę na budowę aqaparku z Przedsiębiorstwem Produkcyjno – Usługowym "Zambet" z Pułtuska Koszt budowy aqaparku 35 mln zł. 20 lipca 2011 roku ruszyła budowa , termin oddania obiektu upływał 6 stycznia 2013 roku. 20 marca 2012 roku P.P.U. Zambet odstąpiło od umowy na budowę budowę dokończła Skanska S.A. za kwotę 27 mln zł netto . Otwarcie obiektu nastąpiło 27 grudnia 2013 roku obiekt przyjął nazwę "Park Wodny Siedlce".

</doc>
<doc id="1447155" url="https://pl.wikipedia.org/wiki?curid=1447155" title="Okręg wyborczy North Leicestershire">
Okręg wyborczy North Leicestershire

Okręg wyborczy North Leicestershire – powstał w 1832 roku i wysyłał do brytyjskiej Izby Gmin dwóch deputowanych. Okręg obejmował północną część hrabstwa Leicestershire. Został zlikwidowany w roku 1885.

</doc>
<doc id="1447156" url="https://pl.wikipedia.org/wiki?curid=1447156" title="Cyjanożelaziany">
Cyjanożelaziany



</doc>
<doc id="1447160" url="https://pl.wikipedia.org/wiki?curid=1447160" title="Jan Jerzy Oławski">
Jan Jerzy Oławski



</doc>
<doc id="1447162" url="https://pl.wikipedia.org/wiki?curid=1447162" title="Okręg wyborczy Melton">
Okręg wyborczy Melton

Okręg wyborczy Melton – powstał w 1885 roku i wysyłał do brytyjskiej Izby Gmin jednego deputowanego. Okręg obejmował miasto Melton Mowbray w hrabstwie Leicestershire. Został zlikwidowany w roku 1983.

</doc>
<doc id="1447163" url="https://pl.wikipedia.org/wiki?curid=1447163" title="Lodi (stacja kolejowa)">
Lodi (stacja kolejowa)

Lodi (wł: "Stazione di Lodi") – stacja kolejowa w Lodi, w regionie Lombardia, we Włoszech. Znajdują się tu 3 perony.
Stacją należącą do projektu Centostazioni i jest sklasyfikowane jako stacja "złota" Rete Ferroviaria Italiana. Według RFI stacji obsłuuje rocznie około 4 000 000 pasażerów.

</doc>
<doc id="1447185" url="https://pl.wikipedia.org/wiki?curid=1447185" title="Adriean Videanu">
Adriean Videanu

Adriean Videanu (ur. 1 czerwca 1962 w Crevenicu) – rumuński polityk, były deputowany i minister stanu ds. gospodarczych, burmistrz Bukaresztu w latach 2005–2008, wiceprzewodniczący Partii Demokratyczno-Liberalnej (PD-L). Minister gospodarki od 22 grudnia 2008 do 3 września 2010.
Życiorys.
Adriean Videanu urodził się w miejscowości Crevenicu w okręgu Teleorman. Uczęszczał do szkoły ogólnej w Videle. W 1987 został absolwentem Wydziału Transportu Politechniki Bukareszteńskiej.
W czerwcu 1990 r. wszedł po raz pierwszy w skład parlamentu z ramienia Frontu Ocalenia Narodowego. W 1992 został deputowanym Partii Demokratycznej. W 1996, 2000 oraz w 2004 ponownie uzyskiwał reelekcję do rumuńskiej Izby Deputowanych.
W latach 1992–1996 Videanu zajmował stanowisko przewodniczącego organizacji młodzieżowej Partii Demokratycznej. Od 2001 do 2008 r. był wiceprzewodniczącym Partii Demokratycznej. Po połączeniu się Partii Demokratycznej z Partią Liberalno-Demokratyczną w styczniu 2008 i uformowaniu Partii Demokratyczno-Liberalnej (PD-L), został wiceprzewodniczącym nowo utworzonej partii.
W latach 2004-2005 pełnił funkcję ministra stanu ds. koordynacji działań w dziedzinie gospodarczej w rządzie premiera Călina Popescu-Tăriceanu.
3 lutego 2005 Videanu zrezygnował z mandatu deputowanego, by wziąć udział w wyborach na stanowisko burmistrza Bukaresztu. W wyborach zdobył 53% głosów poparcia i w kwietniu 2005 objął urząd burmistrza miasta. Stanowisko to zajmował do 19 czerwca 2008, kiedy po wyborach zastąpił go Sorin Oprescu. Videanu nie zdecydował ubiegać się o drugą kadencję w bukareszteńskim ratuszu.
22 grudnia 2008 r. Adriean Videanu objął stanowisko ministra gospodarki w gabinecie premiera Emila Boca. Zakończył pełnienie funkcji 3 września 2010
Adriean Videanu jest żonaty, ma dwoje dzieci.

</doc>
<doc id="1447186" url="https://pl.wikipedia.org/wiki?curid=1447186" title="Jerzy III brzeski">
Jerzy III brzeski

Jerzy III (ur. 4 września 1611 w Brzegu, zm. 4 lipca 1664 w Brzegu) – książę brzeski i legnicki. Syn Jana Chrystiana i Doroty Sybilli, starszy brat Ludwika IV i Chrystiana.
W 1639 po śmierci ojca Jana Chrystiana wraz z braćmi odziedziczył księstwo legnicko-brzeskie. Po śmierci Jerzego Rudolfa w 1653 nastąpił podział księstwa między trzech synów Jana Chrystiana. W 1654 w drodze losowania Jerzy III otrzymał księstwo brzeskie, Ludwik IV – księstwo legnickie, a najmłodszy Chrystian – księstwo wołowskie. Po śmierci Ludwika IV w 1663, wraz z bratem Chrystianem objął panowanie nad księstwem legnickim. W 1654 Jerzy III otrzymał od cesarza Ferdynanda III Habsburga godność Starosty Generalnego Śląska.
Jerzy III był dwukrotnie żonaty; pierwszą żoną była poślubiona 22 lutego 1638 w Bierutowie Zofia Katarzyna, córka Karola II z Podiebradu, księcia oleśnicko-ziębickiego. Z małżeństwa tego pochodziła córka Dorota Elżbieta (1646–1691), wydana w 1663 za mąż za hrabiego Henryka von Nassau-Dillenburg; po śmierci Zofii Katarzyny Jerzy III ożenił się powtórnie z Elżbietą Marią Karoliną, córką Ludwika Filipa, palatyna na Simmern.

</doc>
<doc id="1447191" url="https://pl.wikipedia.org/wiki?curid=1447191" title="Wład VII Vintila">
Wład VII Vintila

Wład VII Vintila, (rum. "Vlad al VII-lea Vintilă"), znany również pod imieniem Wład Vintila ze Slatiny (rum. "Vlad Vintilă de la Slatina") – hospodar wołoski od września 1532 do czerwca 1535 z dynastii Basarabów.
Pochodzenie.
Wład Vintila podpisywał swoje dokumenty jako "hospodar Vlad syn wielkiego hospodara Radu", stąd uznawany jest powszechnie za syna Radu Wielkiego. W najnowszej historiografii rumuńskiej pogląd ten jest jednak obecnie kwestionowany przez część historyków, którzy uważają, że był on wnukiem Włada V Młodego (Vladuţa) i synem Włada (Dragomira) Călugărula – jednego z pretendentów do tronu po śmierci Neagoe Basaraba w 1521 roku. Za tą teorią ma przemawiać lokalizacja majątku rodowego Włada Vintili. W tym wypadku przydomek "ze Slatiny" stanowiłby zeslawizowaną formę nazwy wsi Sărata (co w języku polskim należy tłumaczyć jako "solina, solanka") w okręgu Buzău, w którym Wład Vintila miał większość posiadłości i w którym w 1532 roku ufundował monaster. Tam też działał jego domniemany ojciec Wład (Dragomir) w czasie swojej walki o tron z synem Neagoe Basaraba – Teodozjuszem. Dotychczas przyjmowano, że nazwa "Slatina" odnosi się do miejscowości o tej samej nazwie w okręgu Aluta.
Panowanie.
Wład Vintila został wyniesiony na tron przez bojarów po śmierci swojego poprzednika Włada VI Topielca. Rządy nowego hospodara nie zaznaczyły się niczym szczególnym. Wiadomo jedynie, że był wspierany przez ród Craiovești, natomiast część bojarów dążyła do jego usunięcia. Jedna z tego typu inicjatyw miała miejsce latem 1534 roku, kiedy grupa niezadowolonych złożyła skargę na hospodara podczas przemarszu przez Wołoszczyznę wojska faworyta sułtana Sulejmana Wspaniałego Aloisia Gritti, który sam miał plany osadzenia na tronie wołoskim i mołdawskim swoich synów. Otrzymawszy o tym wiadomość Wład Vintila natychmiast udał się do obozu Grittiego w okolicach Pitești i ostatecznie, w zamian za wydanie buntowników, pozwolił mu udać się dalej do Siedmiogrodu. Z 75 bojarów, którzy w ten sposób wpadli w jego ręce, część hospodar kazał zgładzić, części poobcinał wargi i nosy, a pozostałych pięciu nakazał uwięzić w zamku Poenari. Podobna sytuacja wydarzyła się rok później, w czerwcu 1535, kiedy przebywając na polowaniu w okolicach Krajowej Wład Vintila zamierzał pozbyć się kilku bojarów, których uważał za swoich wrogów. Tym razem przeciwnicy go ubiegli – hospodar został zamordowany włóczniami przez sługi jednego ze swoich krewnych.

</doc>
<doc id="1447192" url="https://pl.wikipedia.org/wiki?curid=1447192" title="Magenta (stacja kolejowa)">
Magenta (stacja kolejowa)

Magenta (wł: "Stazione di Magenta") – stacja kolejowa w Magenta, w regionie Lombardia, we Włoszech. Znajdują się tu 2 perony.
Stacja znajduje się pomiędzy Via Piemonte i Via Giovanni Brocca.
Stacja odegrała ważną rolę w Bitwie pod Magentą (4 czerwca 1859), a w jej pobliżu znajduje się pomnik generała Mac-Mahona.

</doc>
<doc id="1447193" url="https://pl.wikipedia.org/wiki?curid=1447193" title="Sierpnica pospolita">
Sierpnica pospolita

Sierpnica pospolita ("Falcaria vulgaris") – gatunek roślin należący do rodziny selerowatych. Występuje w Azji (Zachodnia Syberia, Kazachstan, Kirgistan, Turkmenistan i Środkowej i Wschodniej Europie. W Polsce rozpowszechniony w miejscach suchych i słonecznych.
Biologia i ekologia.
Roślina dwuletnia, rzadko wieloletnia. Preferuje gleby wapienne, gliniaste. Rośnie w miejscach słonecznych, na zboczach, przydrożach i miedzach. Jest atakowana przez rdzę "Puccinia sii-falcariae" i "Ramularia libanotidis" wywołującą plamistość liści.

</doc>
<doc id="1447194" url="https://pl.wikipedia.org/wiki?curid=1447194" title="Falcaria vulgaris">
Falcaria vulgaris



</doc>
<doc id="1447197" url="https://pl.wikipedia.org/wiki?curid=1447197" title="Marko Ljubinković">
Marko Ljubinković

Marko Ljubinković (ur. 7 grudnia 1981 w Belgradzie) – serbski piłkarz grający na pozycji ofensywnego pomocnika.
Kariera.
Zaczynał swoją karierę w Crvenie zvezdzie Belgrad, ale nie rozegrał żadnego meczu w tej drużynie. W 2001 roku Radnicki Kragujevac kupił go i Ljubinković grał w nim przez rok. W latach 2002–2005 był zawodnikiem FK Rad.
W 2006 r. został wykupiony do FC Vaslui, za 50.000 dolarów. Następnie występował w takich klubach jak: FK Sloboda Užice, Anorthosis Famagusta, FK Vojvodina, Changchun Yatai, FK Rad i Radnički Nisz.

</doc>
<doc id="1447202" url="https://pl.wikipedia.org/wiki?curid=1447202" title="Mantova (stacja kolejowa)">
Mantova (stacja kolejowa)

Mantova (wł: "Stazione di Mantova") – stacja kolejowa w Mantui, w regionie Lombardia, we Włoszech. Znajdują się tu 3 perony. Jest częścią projektu Centostazioni.
Położona jest na linii Werona - Modena oraz na linii do Cremony i Monselice. Do 1967 istniała również linia do Peschiera del Garda.
Stacja Mantua, która została otwarta 6 września 1874, składa się z piętrowego budynku. Na parterze znajdują się kasy i poczekalnia. Górne piętro jest zarezerwowane dla Trenitalia. Stacja obsługuje rocznie około 2 800 000 pasażerów.

</doc>
<doc id="1447203" url="https://pl.wikipedia.org/wiki?curid=1447203" title="Jerzy II Brzeski">
Jerzy II Brzeski



</doc>
<doc id="1447204" url="https://pl.wikipedia.org/wiki?curid=1447204" title="Joachim Fryderyk Brzeski">
Joachim Fryderyk Brzeski



</doc>
<doc id="1447208" url="https://pl.wikipedia.org/wiki?curid=1447208" title="Kutrigurzy">
Kutrigurzy



</doc>
<doc id="1447209" url="https://pl.wikipedia.org/wiki?curid=1447209" title="Utigurzy">
Utigurzy



</doc>
<doc id="1447211" url="https://pl.wikipedia.org/wiki?curid=1447211" title="Krzysztof Fryderyk Brun">
Krzysztof Fryderyk Brun

Krzysztof Fryderyk Brun herbu Łabędź, (ur. 8 października 1795, Warszawa, zm. 5 grudnia 1866 tamże) – warszawski kupiec i przedsiębiorca, założyciel firmy „Krzysztof Brun i Syn”, ewangelik. 
Życiorys.
Brun, syn Mikołaja Karola i Anny Marianny z domu Preuss, pochodził z niebogatej rodziny rzemieślników warszawskich pochodzenia niemieckiego lub hugenockiego. Mając lat 13 rozpoczął praktykę zawodową u handlarza towarami żelaznymi Münchenbecka, awansując z biegiem czasu na subiekta i dysponenta. Po śmierci Münchenbecka wykupił w 1818 część udziałów firmy, tworząc spółkę akcyjną ze spadkobiercami zmarłego, potem w roku 1852 spłacił udziałowców stając się wyłącznym właścicielem nowej spółki akcyjnej "Krzysztof Brun i Syn", która istniała do roku 1939. Sześć lat przed śmiercią usunął się z czynnego życia zawodowego, przekazując firmę synowi Stanisławowi.
Oprócz działalności zawodowej Brun udzielał się społecznie: był parokrotnie wybierany sędzią Trybunału Handlowego i radcą Banku Polskiego, pełnił także odpowiedzialne funkcje w magistracie m.st. Warszawy oraz w Radzie Parafialnej parafii ewangelickiej pw. św. Trójcy. W swej firmie wykształcił wielu przyszłych właścicieli znanych stołecznych firm handlowych.
W roku 1856 dowiódł swych praw do pieczętowania się starym polskim herbem Łabędź i uzyskał potwierdzenie dziedzicznego szlachectwa Królestwa Polskiego.
Brun był dwukrotnie żonaty: z Julianą Joanną Weiss (zm. 1841), z którą miał pięcioro dzieci, i z Pauliną Elsner (zm. 1848). Pochowany został w grobach rodzinnych na warszawskim cmentarzu ewangelickim (Al. 24 nr 3/5).

</doc>
<doc id="1447213" url="https://pl.wikipedia.org/wiki?curid=1447213" title="Jan Jerzy">
Jan Jerzy

Jan Jerzy, niem. Johann Georg:

</doc>
<doc id="1447216" url="https://pl.wikipedia.org/wiki?curid=1447216" title="Fryderyk IV Legnicki">
Fryderyk IV Legnicki



</doc>
<doc id="1447218" url="https://pl.wikipedia.org/wiki?curid=1447218" title="Hugo de Leon">
Hugo de Leon



</doc>
<doc id="1447219" url="https://pl.wikipedia.org/wiki?curid=1447219" title="Milano Nord Bovisa">
Milano Nord Bovisa

Milano Nord Bovisa (wł. "Stazione di Milano Nord Bovisa") – stacja kolejowa w Mediolanie, w regionie Lombardia, we Włoszech. Znajduje się tu 5 peronów.
Stacja jest częścią oddziału Mediolan w sieci zarządzanej przez FerrovieNord i jest jedyną stacją, z której można dotrzeć do wszystkich innych stacji tej samej klasy bez konieczności przesiadania się.
Jest stacją węzłową na linii do Saronno (dalej do Laveno-Varese, Como i Novara-Malpensa) i linii do Erba-Asso. Jeśli chodzi o odcinek miejski, pociągi kursują do Milano Cadorna.
Stacja została całkowicie przebudowana w latach 80. i 90., wraz z budową nowego budynku i obniżeniem poziomu szyn. Nowy obiekt został otwarty 5 sierpnia 1991.

</doc>
<doc id="1447220" url="https://pl.wikipedia.org/wiki?curid=1447220" title="37 mm armata przeciwlotnicza SK C/30">
37 mm armata przeciwlotnicza SK C/30

Armata przeciwlotnicza 37 mm (3,7 cm) SK C/30 – niemiecka morska półautomatyczna armata przeciwlotnicza z lat 30. XX wieku, standardowe lekkie działo przeciwlotnicze niemieckich okrętów okresu II wojny światowej, używana głównie w postaci sprzężonej po 2 lufy, a także w pojedynczej.
Warianty i opis.
Armata kalibru 37 mm SK C/30 (oryginalnie kaliber oznaczany jako 3,7 cm) została zaprojektowana w 1930 roku, do masowej produkcji i do służby weszła od 1934. Wywodziła się z armaty lądowej Flak 18. Skrót SK (lub S.K.) oznaczał "Schiffskanone" (armata okrętowa), a C – rok konstrukcji. Przede wszystkim używano jej na podwójnie sprzężonej podstawie Dopp.L. C/30 ("Doppellafette" – podwójna laweta) na prawie wszystkich większych i średnich niemieckich okrętach tego okresu, do II wojny światowej włącznie. Podstawa miała obsadę 6-osobową. Maksymalna liczba podstaw to 8 na pancernikach typu "Bismarck", na krążownikach ciężkich stosowano 6, na lekkich 4, a na niszczycielach 2 (często w toku wojny ich liczbę zwiększano). Podwójna podstawa była wyposażona w stabilizację żyroskopową, co dawało teoretycznie wysoką celność mimo ruchu okrętu, lecz w praktyce rozwiązanie to nie spełniało oczekiwań i stwarzało problemy w eksploatacji. Stabilizacja okazała się mało skuteczna, zwłaszcza przy bardziej gwałtownych ruchach małych okrętów, a nadto mechanizmy i obwody elektryczne były wrażliwe na wilgoć i zimno, co powodowało korodowanie napędów i zwarcia.
Drugim wariantem była pojedyncza podstawa L. C/30, głównie dla małych jednostek, w tym kutrów torpedowych oraz jednostek pomocniczych, która od 1934 roku występowała w wariancie L. C/34 z tarczą ochronną grubości 8 mm. Ostatnim wariantem była zmodyfikowana armata SK C/30U na pojedynczej podstawie Ubts.L. C/39 dla okrętów podwodnych, która mogła być zanurzana.
Pomimo wysokich osiągów balistycznych zapewnianych przez długą lufę (długości 83 kalibrów), była ona średnio skuteczną bronią do celów obrony przeciwlotniczej, gdyż była armatą półautomatyczną – każdy nabój musiał być ładowany ręcznie po wystrzale, co powodowało niską szybkostrzelność praktyczną. Z tej przyczyny w toku wojny zaczęto ją zastępować automatycznymi armatami 37 mm KM42 i KM43.
Działa używano nie tylko na niemieckich okrętach, pewną ich partię wyeksportowano przed wojną do Hiszpanii. Używano ich m.in. na hiszpańskich krążownikach typu "Principe Alfonso", „Canarias” i „Méndez Núñez”. Sześć pojedynczych armat zamontowano przed wojną na greckim krążowniku „Averof”.

</doc>
<doc id="1447221" url="https://pl.wikipedia.org/wiki?curid=1447221" title="Hugo Eduardo de León">
Hugo Eduardo de León



</doc>
<doc id="1447222" url="https://pl.wikipedia.org/wiki?curid=1447222" title="Puchar Świata w Rugby 1987">
Puchar Świata w Rugby 1987

Puchar Świata w rugby w roku 1987 był to pierwszy rozgrywany Puchar Świata w rugby i oznaczał on powstanie zawodowstwa w tej dyscyplinie. Mecze rozegrano w Nowej Zelandii i w niektórych miastach Australii w dniach 22 V – 20 VI 1987.
Faza grupowa.
16 drużyn uczestniczących w Pucharze Świata podzielonych zostało na 4 grupy liczące 4 drużyn. O awansie do 1/4 finału decydowała suma punktów zgromadzonych w 3 meczach rozgrywanych w grupie w systemie „każdy z każdym”. Awans do 1/4 finału uzyskiwały dwie najlepsze drużyny z każdej grupy.
Faza Pucharowa.
Finał.
MISTRZ ŚWIATA 1987
NOWA ZELANDIA PIERWSZY TYTUŁ

</doc>
<doc id="1447223" url="https://pl.wikipedia.org/wiki?curid=1447223" title="Eugen Pollak">
Eugen Pollak

Eugen Pollak (ur. 1891, zm. 9 kwietnia 1953 w Manchesterze) – austriacki lekarz neurolog i neuropatolog żydowskiego pochodzenia.
Studiował neurologię i psychiatrię na Uniwersytecie Wiedeńskim, u Heinricha Obersteinera, Juliusa Wagnera von Jauregga i Ottona Marburga. Od 1912 roku pracował w wiedeńskim Instytucie Neurologicznym nad morfologią neurogleju. Był demonstratorem od 1915 do 1916 roku i asystentem w latach 1919–1925. Redaktor „Jahrbücher für Psychiatrie und Neurologie”. Po zajęciu Austrii przez nazistów emigrował do Wielkiej Brytanii. Współpracował z Pío del Río-Hortegą. Zmarł w 1953 roku w Manchesterze.

</doc>
<doc id="1447224" url="https://pl.wikipedia.org/wiki?curid=1447224" title="Ludwik IV Legnicki">
Ludwik IV Legnicki



</doc>
<doc id="1447225" url="https://pl.wikipedia.org/wiki?curid=1447225" title="Bazylika św. Wojciecha w Mikołowie">
Bazylika św. Wojciecha w Mikołowie

Bazylika mniejsza pod wezwaniem świętego Wojciecha – rzymskokatolicki kościół parafialny należący do dekanatu Mikołów archidiecezji katowickiej.
Historia i architektura.
Jest to budowla wybudowana w stylu neoromańskim w latach 1843–1861, konsekrowana 25 września 1861 roku przez sufragana wrocławskiego Adriana Włodarskiego. We wnętrzu świątyni znajdują się m.in. obrazy Męki Pańskiej pędzla Jana Bochenka z 1868 roku oraz XIX-wieczne witraże z tzw. szkoły krakowskiej. Zabytkowe organy pochodzą z 1862 roku, zostały wykonane przez Johanna M.V. Hassa. Od 2008 bazylika mniejsza. W 2018 roku Metropolita Katowicki arcybiskup Wiktor Skworc ukoronował obraz Matki Boskiej Mikołowskiej.

</doc>
<doc id="1447226" url="https://pl.wikipedia.org/wiki?curid=1447226" title="Julius Wagner von Jauregg">
Julius Wagner von Jauregg



</doc>
<doc id="1447227" url="https://pl.wikipedia.org/wiki?curid=1447227" title="Hugo De León">
Hugo De León



</doc>
<doc id="1447228" url="https://pl.wikipedia.org/wiki?curid=1447228" title="Milano Bruzzano">
Milano Bruzzano

Milano Bruzzano (włoski: "Stazione di Milano Bruzzano") – stacja kolejowa w Mediolanie, w regionie Lombardia, we Włoszech. Znajdują się tu 2 perony. Jest obsługiwany przez pociągi szybkiej kolei miejskiej.

</doc>
<doc id="1447230" url="https://pl.wikipedia.org/wiki?curid=1447230" title="Université de Lyon I">
Université de Lyon I

Université Lyon I to francuski uniwersytet publiczny mający siedzibę w mieście Lyon. Uczelnia wraz z dwoma innymi uniwersytetami lyońskimi wchodzi w skład Akademii Lyońskiej. 
Uniwersytet specjalizuje się w dziedzinach medycznych, najpopularniejszych wśród kształcących się tutaj studentów. Uczelnia ma filie w okolicznych miejscowościach, m.in. w Villeurbanne, a także w Gerland, Rockefeller oraz Laennec. Współpracuje ze szpitalem klinicznym "Hospices civils de Lyon", największą tego rodzaju placówką w regionie Rodan-Alpy, drugą pod względem wielkości we Francji.
Patronem uniwersytet jest Claude Bernard, francuski fizjolog, który ufundował w Lyonie w 1833 roku Uczelnię Nauk Ścisłych, a w 1874 Akademię Medyczną.
Obecnie uniwersytet skupia około 29 000 studentów wszystkich wydziałów oraz ponad 10 000 osób personelu naukowego.

</doc>
<doc id="1447232" url="https://pl.wikipedia.org/wiki?curid=1447232" title="Drugi rząd lorda Derby">
Drugi rząd lorda Derby

Drugi rząd lorda Derby – rząd pod przewodnictwem Edwarda Stanleya, 14. hrabiego Derby, istniał od 21 lutego 1858 do 11 czerwca 1859.
Członków ścisłego gabinetu wyróżniono tłustym drukiem.

</doc>
<doc id="1447233" url="https://pl.wikipedia.org/wiki?curid=1447233" title="Airborne Warning and Control System">
Airborne Warning and Control System



</doc>
<doc id="1447234" url="https://pl.wikipedia.org/wiki?curid=1447234" title="Milano Dateo">
Milano Dateo

Mediolan Dateo (włoski: "Stazione di Milano Dateo") – przystanek kolejowy w Mediolanie, w regionie Lombardia, we Włoszech. Znajdują się tu 2 perony.

</doc>
<doc id="1447238" url="https://pl.wikipedia.org/wiki?curid=1447238" title="Konrad VII Biały">
Konrad VII Biały

Konrad VII Biały (ur. ok. 1390, zm. 14 lutego 1452 we Wrocławiu) – książę oleśnicki z dynastii Piastów. Syn księcia oleśnickiego i kozielskiego Konrada III Starego i Guty, której pochodzenie nie jest znane.
Życiorys.
W młodości przebywał na dworze królewskim w Krakowie, gdzie był paziem drugiej żony króla Władysława Jagiełły, Anny Cylejskiej. Zachowywał chwiejną postawę polityczną. Wbrew stanowisku swojego ojca w 1410 poparł zakon krzyżacki, biorąc udział w bitwie pod Grunwaldem, po której dostał się do niewoli. Po uwolnieniu wystąpił przeciwko Krzyżakom i w 1414 wsparł zbrojnie Królestwo Polskie w wojnie głodowej z zakonem, biorąc osobiście udział w kampanii u boku polskiego króla.
W wyniku podziału ojcowizny w 1416 został księciem kozielskim i bytomskim. W latach 1421–1439 dopuścił do współrządów brata Konrada V Kąckiego. Od 1439 sprawował rządy opiekuńcze w imieniu jego synów w Oleśnicy. Po śmierci Konrada VIII Młodego między 1444 a 1447 przejął władzę w Rudnej i Ścinawie. W 1449 po śmierci Małgorzaty, wdowy po Konradzie Kąckim, zawładnął także Wołowem.
Rok później został usunięty z posiadanych księstw, które przejęli synowie Konrada Kąckiego: Konrad IX Czarny i Konrad X Biały.
Rodzina.
Konrad Biały był dwukrotnie żonaty. Przed 2 lutego 1437 poślubił Katarzynę, której pochodzenie nie jest znane. Po jej śmierci przed 20 czerwca 1449 ożenił się przed 7 marca 1450 drugi raz z nieznaną bliżej kobietą. Zmarł bezpotomnie. Nie wiadomo, gdzie został pochowany. Prawdopodobnie spoczął w jednym z kościołów wrocławskich lub trzebnickich.

</doc>
<doc id="1447239" url="https://pl.wikipedia.org/wiki?curid=1447239" title="Jānis Urbanovičs">
Jānis Urbanovičs

Jānis Urbanovičs (ur. 23 marca 1959 w Rzeżycy) – łotewski polityk, poseł na Sejm, przewodniczący Partii Zgody Narodowej (2005–2010) oraz Socjaldemokratycznej Partii „Zgoda” (2010–2013, 2019–2023).
Życiorys.
W młodości kształcił się w szkole średniej w Rzeżycy. W 1982 ukończył studia w Łotewskiej Akademii Rolniczej ze specjalnością inżyniera hydrotechnika. Początkowo pracował w branży budowlanej. W latach 1984–1991 pełnił funkcję pierwszego sekretarza komitetu centralnego Komsomołu Łotewskiej SRR.
W wyborach w 1993 kandydował do Sejmu V kadencji z listy „Zgoda dla Łotwy – Odrodzenie gospodarki narodowej” związanej z byłym ministrem spraw zagranicznych Jānisem Jurkānsem. Mandat objął w trakcie kadencji, dołączając do frakcji Partii Zgody Narodowej. W 1995 ponownie wybrany w skład Sejmu z poparciem tego samego ugrupowania. Reelekcję uzyskiwał w latach 1998 (z ramienia TSP), 2002 (z rekomendacji PCTVL), 2006, 2010 i 2011 (jako przedstawiciel Centrum Zgody) oraz 2014 i 2018 (z listy Socjaldemokratycznej Partii „Zgoda”).
Od 2006 był powoływany na przewodniczącego klubu poselskiego swojego ugrupowania. Był kandydatem na urząd premiera w wyborach parlamentarnych 2010 z ramienia Centrum Zgody. Od 2005 pełnił funkcję przewodniczącego Partii Zgody Narodowej, a w 2010 stanął na czele nowo powstałej Socjaldemokratycznej Partii „Zgoda”. Kierował tym ugrupowaniem do 2013, gdy zastąpił go Nils Ušakovs. Objął wówczas stanowisko wiceprzewodniczącego ugrupowania. W 2019 powrócił do pełnienia funkcji przewodniczącego partii. W 2022 jego ugrupowanie znalazło się poza parlamentem, Jānis Urbanovičs kierował nim do stycznia 2023.
Został również prezesem fundacji „Draudzība un sadarbība” oraz założycielem organizacji „Baltijas forums”. Deklaruje znajomość języka łatgalskiego.

</doc>
<doc id="1447244" url="https://pl.wikipedia.org/wiki?curid=1447244" title="Wielki Pałac w Konstantynopolu">
Wielki Pałac w Konstantynopolu

Wielki Pałac w Konstantynopolu (gr: Μέγα Παλάτιον), znany także pod nazwą Święty Pałac (gr: Ιερόν Παλάτιον, łac: sacrum palatium) – pałac cesarski położony na południowo-wschodnim krańcu miasta nad Propontydą i cieśniną Bosfor. Dzielnica, w której znajdował się pałac nosiła nazwę Bukoleon, od stojących tam ogromnych posągów byka i lwa. W XI wieku nazwę tę nadano także samemu kompleksowi Wielkiego Pałacu.
Przeznaczenie Pałacu.
Pałac służył jako główna siedziba cesarzy bizantyjskich od roku 330 do 1081 i był centrum cesarskiej administracji przez ponad 800 lat. Kompleks stracił funkcję faktycznej rezydencji cesarskiej za panowania cesarza Aleksego I. Jednakże aż do 1204 pozostawał on oficjalną rezydencją władców.
Budowa i charakter Pałacu.
Jego budowę rozpoczął cesarz Konstantyn Wielki. Później, aż do epoki Komnenów prawie każdy cesarz powiększał czy przebudowywał kompleks pałacowy.
Wielki Pałac nie stanowił jednego budynku, lecz ogromny kompleks obiektów o różnym przeznaczeniu. Prowadziło tam kilka bram, centralne wejście prowadziło przez bramę o nazwie Chalke, za którą wznosił się pałac Magnaura. Za nim znajdowały się pomieszczenia gwardii pałacowej. Tuż obok znajdował się pałac Dafne ze słynnymi salami:
Dalej, za pałacem Dafne, znajdował się właściwy Święty Pałac, gdzie znajdowały się komnaty cesarza. Niedaleko wybudowano szatnie cesarskie, skarbiec oraz Komnatę Purpurową i salę porodową cesarzowych (Porfirowa Komnata).
Jak pisze Waldemar Ceran "(...) Do Wielkiego Pałacu należało jeszcze wiele budowli i pawilonów, z których warto wymienić chociażby: Sigmę, Oktagon, Trikonchę, Pentakubikilum, galerie i portyki oraz stadion Tzykanisterion, gdzie cesarze grali w polo. (...)"
W kompleksie stało również wiele obiektów sakralnych. Stały tam, prócz wielu kaplic, liczne kościoły: św. Zofii, św. Demetriusza, Eliasza, św. Sergiusza i Bachusa oraz Piotra i Pawła.
Zmiana cesarskiej siedziby.
Za czasów dynastii Komnenów cesarze przenieśli swoją rezydencję do Pałacu Porfirogenetów w dzielnicy Blacherny, praktycznie na przeciwległym krańcu miasta. Na krótko Pałac znów stał się siedzibą władców za czasów panowania w mieście łacinników (lata 1204–1261). Po powrocie Konstantynopola pod władanie Cesarstwa Bizantyjskiego pałac ponownie opustoszał.

</doc>
