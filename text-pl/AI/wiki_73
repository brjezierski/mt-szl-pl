<doc id="1449608" url="https://pl.wikipedia.org/wiki?curid=1449608" title="Gospodarka w Siedlcach">
Gospodarka w Siedlcach

Struktura podmiotów gospodarczych.
Klasyfikacja przedsiębiorstw według Polskiej Klasyfikacji Działalności, w oparciu o dane gospodarcze ze strony UM.
Przemysł.
Siedlce przed 1989, były ważnym ośrodkiem rozwoju przemysłu ciężkiego, co było zgodne z ówczesnymi założeniami strategicznymi Polski.
Powstały wtedy:
Obecnie zakłady nie istnieją, bądź są w fazie likwidacji
Po zmianie systemu w latach 90., został położony nacisk na rozwój gałęzi przemysłu lekkiego, głównie rolno-spożywczego.
Obecnie jest to ośrodek przemysłu przetwórczego, głównie spożywczego, maszynowego, mechanicznego i środków transportu.
Lista przedsiębiorstw działających w Siedlcach, które zatrudniają ponad 500 osób
Deweloperzy.
Swoje siedziby mają tutaj przedsiębiorstwa deweloperskie sprzedające mieszkania (i domy) zarówno w Siedlcach, jak i w Warszawie oraz Łukowie.
Poza Siedlcami działają przede wszystkim:
Usługi.
Handel.
W mieście działają 2 centra handlowe (CH Arche, Galeria Siedlce) oraz 10 domów handlowych (DH Arka, DH Arkadia, DH Atlas, DH Chester, DH Eldorado, DH Maxim, DH Milenium, DH Olimp, DH Panama, DH Trezor).
Dostępne są tu również sklepy m.in. sieci:
Abra Meble, Biedronka (8), Bricomarché, Carrefour Market, CCC, Douglas, Deichmann (2), Delikatesy Centrum (3), Empik, RTV Euro AGD (2), Eurocash, Jysk, Kaufland, Komfort, drogerie Laboo, Lewiatan, Lidl, Drogerie Natura, Neonet, Media Expert, Media Markt, Mila, PSB Mrówka, Partner, Pepco (2), Rossmann (3), Stokrotka (3), Tesco, Topaz (8), Vobis, Żabka (12), oraz lokalnych: Markety Carlos (3), PSS Społem, RTV Sonex AGD.
Targowiska.
W Siedlcach funkcjonuje zorganizowane targowisko miejskie między ulicami: 11 Listopada, Rynkowa, Czerwonego Krzyża, oraz dwa mniejsze targowiska (głównie z odzieżą) „minibazarek” przy ul. Wojskowej i bazarek „za więzieniem” (nazwa zwyczajowa) między ul. J. Piłsudskiego a ul. Świętojańską. Istnieje też giełda rolna przy ul. Targowej.
Dealerzy samochodowi.
Rozwinięta jest tu także branża sprzedaży samochodów, która obejmuje kilka salonów samochodowych:
Chevrolet, Dacia, Fiat, Ford, Honda, Hyundai, Kia, Opel, Peugeot, Renault, Seat, Škoda, Suzuki, Toyota, Volkswagen, Yamaha.
Banki.
Przedsiębiorstwa świadczące usługi finansowe skupiają się w rejonie ulic: J. Piłsudskiego, Armii Krajowej, J. Kilińskiego.
W Siedlcach swoje oddziały, placówki lub partnerów posiadają następujące banki:
Alior Bank, Bank spółdzielczy w Kałuszynie (filia), Bank spółdzielczy w Siedlcach (siedziba), Powiatowy Bank spółdzielczy w Sokołowie Podlaskim (oddział), BGŻ, BPS, BPH, BRE Bank (3 oddziały), BZ WBK, Credit Agricole Bank Polska, DB, BNP Paribas Bank Polska, Eurobank, GE Money Bank, Getin Bank (2 placówki), ING Bank Śląski, Plus Bank, Kredyt Bank, mBank, Meritum Bank, Pekao, PKO BP (2 oddziały, centrum korporacyjne), Bank Pocztowy, Polbank EFG (2 placówki), Santander Consumer Bank (2), SKOK Stefczyka, SKOK im. Unii Lubelskiej, SKOK im. Zygmunta Chmielowskiego.

</doc>
<doc id="1449610" url="https://pl.wikipedia.org/wiki?curid=1449610" title="Konstancja Bednarzewska">
Konstancja Bednarzewska

Konstancja Bednarzewska z Raykowskich (ur. 10 kwietnia 1866 w Warszawie, zm. 11 stycznia 1940 w Krakowie) − polska aktorka teatralna i filmowa.
Życiorys.
Była córką Piotra Raykowskiego i Magdaleny z Pawłow­skich. Debiutowała rolą Heleny w przedstawieniu "Pan Jowialski" w zespole K. Kamińskiego w Petersburgu 27 września 1892. Jeszcze przed debiutem poślubiła Seweryna Bednarzewskiego, lecz małżeństwo bardzo szybko się rozpadło. W sezonach 1893/1894 pracowała w Teatrze Miejskim w Krakowie. Następnie przeniosła się do Lwowa, gdzie pozostała do roku 1906. 
Na początku XX wieku była związana z dyrektorem teatralnym Tadeuszem Pawlikowskim, z którym miała uciec ze Lwowa. W 1909 informowano w prasie, że podczas podroży z 20-stokilkuletnim aktorem Hubertem Brzozowskim została przez niego zamordowana w Monte Carlo, co ostatecznie okazało się mistyfikacją.
Grała również na deskach Warszawskich Teatrów Rządowych (1906−1908), w poznańskich teatrach (1910−1911) oraz znów we Lwowie (1911−1913). W 1913 roku przeniosła się na stałe do Krakowa i odtąd, aż do opuszczenia sceny w 1930 grała w Teatrze im. Juliusza Słowackiego. Największe artystyczne sukcesy odnosiła grając m.in.: Dianę w "Fantazym", Laurę w "Kordianie", Salomeę w "Śnie srebrnym Salomei", Elżbietę w "Don Carlosie", Ofelię w "Hamlecie". Zasłużona członkini ZASPu. 
Została pochowana na krakowskim Cmentarzu Rakowickim (kwatera IX-płn-25).

</doc>
<doc id="1449611" url="https://pl.wikipedia.org/wiki?curid=1449611" title="Seregno (stacja kolejowa)">
Seregno (stacja kolejowa)

Seregno (włoski: "Stazione di Seregno") – stacja kolejowa w Seregno, w regionie Lombardia, we Włoszech. Znajdują się tu 2 perony.

</doc>
<doc id="1449613" url="https://pl.wikipedia.org/wiki?curid=1449613" title="Okręg wyborczy Bradford">
Okręg wyborczy Bradford

Okręg wyborczy Bradford powstał w 1832 r. i wysyłał do brytyjskiej Izby Gmin dwóch deputowanych. Okręg obejmował miasto Bradford. Został zlikwidowany w 1885 r.

</doc>
<doc id="1449615" url="https://pl.wikipedia.org/wiki?curid=1449615" title="Cezary Wojciech Haller">
Cezary Wojciech Haller

Cezary Wojciech Rudolf Haller de Hallenburg (ur. 17 kwietnia 1875 w Jurczycach, zm. 26 stycznia 1919 w Kończycach Małych) – kapitan Wojska Polskiego, działacz polityczny, poseł na Sejm w Wiedniu.
Życiorys.
Urodził się w 1875 roku w majątku Jurczyce pod Krakowem (gmina Skawina), jako piąte z kolei dziecko ziemianina Henryka Hallera von Hallenburga i Olgi z Treterów. Pochodził w prostej linii od Jana Hallera, księgarza i właściciela pierwszej w Polsce oficyny wydawniczej w XVI wieku. Starszym bratem Cezarego był gen. Józef Haller, dowódca Błękitnej Armii, Frontu Pomorskiego i Frontu Północno-Wschodniego. Dziad: Józef Haller (1783–1850) prezes senatu Wolnego Miasta Krakowa.
Do siódmego roku życia wychowywał się, wraz z licznym rodzeństwem, na wsi. Należał obok innych członków rodziny do Sodalicji Mariańskiej oraz do Trzeciego Zakonu Świeckiego Franciszkańskiego (tercjarzy). Wielki wpływ na osobowość młodego Hallera wywarła atmosfera patriotyzmu i głębokiej religijności rodzinnego domu.
Ojciec Hallera brał udział w powstaniu styczniowym, dziadek ze strony matki był kapitanem Wojska Polskiego w powstaniu listopadowym i kawalerem krzyża Virtuti Militari.
W 1882 roku rodzina Hallerów przeniosła się do Lwowa, gdzie młody Haller rozpoczął naukę w gimnazjum niemieckim. Po jego ukończeniu wstąpił do wojskowej Niższej Szkoły Realnej w Koszycach na Węgrzech (obecnie Słowacja), a następnie do prestiżowej Wyższej Szkoły Realnej w Hranicach (niem. "Maehrisch-Weisskirchen"), do której uczęszczali także arcyksiążęta austriaccy. Po ich ukończeniu studiował w Technicznej Akademii Wojskowej w Wiedniu (oddział artylerii). Na stopień podporucznika został mianowany ze starszeństwem z 1 września 1896 w korpusie oficerów piechoty i wcielony do Batalionu Pionierów Nr 11 w Przemyślu. W 1899 został przeniesiony do Batalionu Pionierów Nr 4 w Ptuju. Na porucznika został mianowany ze starszeństwem z 1 maja 1900 w korpusie oficerów piechoty. W 1902 został przeniesiony do Batalionu Pionierów Nr 9 w Krakowie. W 1906 został urlopowany.
Później wycofał się z wojska, by osiąść w rodzinnym majątku w Jurczycach. Dzięki niemu Radziszów i Jurczyce zostały połączone nowoczesną drogą. W 1911 roku wybrano go z ramienia konserwatystów na posła do parlamentu austriackiego (zajmował się sprawami Śląska Cieszyńskiego i występował w obronie prześladowanych Polaków z Poznańskiego). W czasie I wojny światowej wstawiał się za legionistami z II Brygady internowanymi na Węgrzech.
Po odzyskaniu przez Polskę niepodległości wstąpił do Wojska Polskiego w randze kapitana i walczył na Śląsku Cieszyńskim. Zginął 26 stycznia 1919 roku w przegranej bitwie z oddziałami czeskimi pod Kończycami Małymi w gminie Zebrzydowice w powiecie cieszyńskim. Stał na czele półbatalionu złożonego z 240 żołnierzy z kilkoma karabinami maszynowymi i dowodził obroną północnego skrzydła polskiego wzdłuż linii kolejowej. Po godzinie 4:00 rano w niedzielę 26 stycznia został zaskoczony atakiem kilku czeskich kompanii, które szybko rozbiły i rozproszyły podległe mu oddziały. Oddział polski został rozbity, a kpt. Haller ciężko ranny. W czasie odwrotu na Pruchną z upływu krwi zmarł w Kończycach Małych. Krótko po jego śmierci krążyły plotki o jego śmierci wskutek dobicia go przez Czechów bagnetem, co nie zostało potwierdzone przez jego siostrę po oględzinach ciała zmarłego.
6 lutego 1919 roku został pochowany w kaplicy rodowej w Dworach.
25 lipca 1919 został przyjęty do Wojska Polskiego i „w uznaniu zasług położonych w obronie granic Ojczyzny” mianowany majorem.

</doc>
<doc id="1449617" url="https://pl.wikipedia.org/wiki?curid=1449617" title="Cezary Śmiglak">
Cezary Śmiglak

Cezary Bogusław Śmiglak (ur. 13 kwietnia 1953 w Poznaniu) – polski pływak, specjalista w stylu klasycznym. Absolwent Uniwersytet im. Adama Mickiewicza w Poznaniu (magister fizyki); w latach 1963 – 1980 reprezentował klub Lech Poznań. Dwukrotny olimpijczyk. Po zakończeniu kariery sportowej został trenerem pływania. 

</doc>
<doc id="1449620" url="https://pl.wikipedia.org/wiki?curid=1449620" title="Treviglio (stacja kolejowa)">
Treviglio (stacja kolejowa)

Treviglio (włoski: "Stazione di Treviglio") – stacja kolejowa w Treviglio, w regionie Lombardia, we Włoszech. Znajdują się tu 2 perony.
Leży na południe od starego miasta Treviglio i głównego dworca miasta, przekraczając średnią liczbę pasażerów dziennie z pobliską stacją Treviglio Ovest.
Budynek dworca jest połączony z peronami przez przejście podziemne, które pozwala na dotarcie do miasta, na południe od torów kolejowych.

</doc>
<doc id="1449623" url="https://pl.wikipedia.org/wiki?curid=1449623" title="Brama Odrzańska w Brzegu">
Brama Odrzańska w Brzegu

Brama Odrzańska (, dawniej "Oderthor") – brama w systemie fortyfikacji miasta Brzeg. Wybudowana według późnorenesansowego projektu Bernarda i Petera Niuron, architektów włoskich, w roku 1595. Znajdowała się pierwotnie przy bastionie broniącym zamek brzeski od strony Odry. Ostatnia architektoniczna pozostałość po twierdzy brzeskiej. 
 Brama wpisana jest do rejestru zabytków pod nr rej.: 710/64 z 2.03.1964
Opis.
Brama Odrzańska prowadziła na drewniany zwodzony most odrzański użytkowany do 1844 roku, nieco dalej w dół rzeki niż współczesny Most Piastowski. Budowla z piaskowca, została wykonana przez brzeskich mistrzów murarskich Jerzego Schobera i Michała Kockerta. Prawdopodobnie sklepienie budowli wykonał mistrz Fabian Geppert, pod którego okiem pracowali J. Schober i M. Kockert. Natomiast forma wyrazu i kompozycja części architektoniczno-plastycznej frontu bramy wskazuje na autorstwo Gerharda Hendrika. 
Ma ona formę łuku triumfalnego o półkolistej, boniowanej archiwolcie z herbem miasta Brzeg trzymanym przez anioła w kluczu. W przyłuczach na okrągłych paterach umieszczono pełnoplastyczne marcjalne głowy rycerzy. Świadczą one o wpływie szkoły niderlandzkiej. Powyżej znajduje się attykowa ściana zdobiona herbami księcia Joachima Fryderyka i jego żony Anny Marii von Anhalt, które są przytrzymywane przez pary lwów i gryfów.
Ponad kartuszami herbowymi została ona zwieńczona zawołaniem rodowym książąt brzeskich wypisanym złotymi zgłoskami: „VERBUM DOMINI MANET IN AETERNUM” (z , 1P 1,25).
Bramę z pierwotnej lokalizacji usunięto w 1895 (wraz z likwidacją bastionu) i przeniesiono ją 250 m dalej do przyzamkowego ogrodu w obecnym Parku Nadodrzańskim przy pagórku dawniej zwanym wzgórzem burmistrza Peppela.

</doc>
<doc id="1449624" url="https://pl.wikipedia.org/wiki?curid=1449624" title="Cmentarz żydowski w Kargowej">
Cmentarz żydowski w Kargowej

Cmentarz żydowski w Kargowej – data powstania nekropolii pozostaje nieznana (najstarsze wzmianki o niej pochodzą z początku XX wieku), została ona zniszczona przez nazistów w latach 30. XX wieku. Do naszych czasów zachowały się tylko nieliczne potłuczone nagrobki z inskrypcjami w języku hebrajskim.

</doc>
<doc id="1449625" url="https://pl.wikipedia.org/wiki?curid=1449625" title="Treviglio Ovest">
Treviglio Ovest

Treviglio Ovest (włoski: "Stazione di Treviglio Ovest") – przystanek kolejowy w Treviglio, w regionie Lombardia, we Włoszech. Znajdują się tu 2 perony.

</doc>
<doc id="1449626" url="https://pl.wikipedia.org/wiki?curid=1449626" title="Andamooka">
Andamooka

Andamooka – miejscowość w Australii Południowej, znajdująca się około 600 km na północ od Adelaide, kilkanaście kilometrów na zachód od jeziora Torrens.
Pierwsza nazwa miejscowości brzmiała "Andamoka" i najprawdopodobniej wywodzi się od pochodzącego z lokalnych języków australijskich słowa "jantamoka" (co znaczy "szerokie" – a dotyczy dużego oczka wodnego, tzw. "waterhole" odkrytego w 1858) lub "jandarimoka" (duży, okrągły obiekt – kometa lub meteoryt). Nie wiadomo dokładnie, kiedy przybyli tam pierwsi europejscy osadnicy, przypuszcza się, że nastąpiło to około 1857.
W 1926 w pobliżu miasta znaleziono pierwsze opale i od tego czasu większość mieszkańców tego miasta zajmowała się poszukiwaniem i wydobyciem tych minerałów. W latach 50. XX wieku szacowano ilość zatrudnionych tu w górnictwie na około 800 osób. Pola opalowe, na których prowadzi się wydobycie, zajmują powierzchnię 50 km². Teren ten jest pradawnym dnem morza Eromanga, dlatego w wyrobiskach znajdowane są często zopalizowane muszle i pancerze morskich organizmów, a nawet kości dinozaurów. Andamooka jest znaczącym ośrodkiem wydobywczym opali mlecznych. Łącznie z opalami wydobytymi w okręgu Coober Pedy, stanowią 95% światowego rynku tych kamieni. Ponadto są cenione wśród jubilerów i kolekcjonerów za jakość.
Po otwarciu kopalni miedziowo-uranowej Olympic Dam w Roxby Downs również część górników z Andamooki znalazła w niej zatrudnienie.
W Andamooka panuje klimat zwrotnikowy suchy, typowy dla australijskiego obszaru pustynnego – gorące dni w lecie (ponad 40°) i zimne noce (0 °C lub poniżej) oraz burze piaskowe.
W 2008 ludność miasta liczyła ok. 600 osób.

</doc>
<doc id="1449637" url="https://pl.wikipedia.org/wiki?curid=1449637" title="Smerek (potok)">
Smerek (potok)

Smerek – potok, lewobrzeżny dopływ Wetliny o długości 9,57 km.
Potok płynie w Bieszczadach Zachodnich. Jego początek znajduje się na południowo-wschodnim stoku Okrąglika, na wysokości ok. 970 m n.p.m. Płynie na wschód doliną od południa ograniczoną bocznymi grzbietami pasma granicznego, odbiegającymi z Płaszy, Paportnej oraz stokami Szczawnika, natomiast od północy – grzbietem Fereczatej. Przyjmuje tu kilka dopływów, z których ważniejsze to prawobrzeżne: Płaszyniw, Chomów, Flader, Rybnik, za ujściem którego, na terenie dawnej miejscowości Beskid, zatacza łuk w lewo i kieruje się ku północy. Dolina od tego miejsca od wschodu ograniczona jest masywem Jawornika. Następnie rozszerza się ona, z lewej strony uchodzi największy lewy dopływ Fereczat, a następnie potok wpływa do wsi Smerek, gdzie uchodzi do Wetliny na wysokości 592 m.

</doc>
<doc id="1449638" url="https://pl.wikipedia.org/wiki?curid=1449638" title="Baron Northbrook">
Baron Northbrook

Baroneci Baring of Larkbeer
Baronowie Northbrook 1. kreacji (parostwo Zjednoczonego Królestwa)
Hrabiowie Northbrook 1. kreacji (parostwo Zjednoczonego Królestwa)
Baronowie Northbrook 1. kreacji (parostwo Zjednoczonego Królestwa) - cd.

</doc>
<doc id="1449646" url="https://pl.wikipedia.org/wiki?curid=1449646" title="Star 1466">
Star 1466

Star 1466 − samochód ciężarowo-terenowy, trzyosiowy, produkowany w latach 2001–2006 przez zakłady Star Trucks w Starachowicach (od 2003 roku MAN STAR Trucks &amp; Buses). Stanowił jedną z ostatnich ciężarówek terenowych marki Star. Samochody tego typu użytkowane są w Siłach Zbrojnych Rzeczypospolitej Polskiej, w armii Jemenu oraz przez służby cywilne.
Historia.
Terenowy Star 1466 należy do ostatniej generacji ciężarówek tej marki skonstruowanej w zakładach w Starachowicach pod koniec lat 90. XX wieku, specjalnie dla potrzeb Wojska Polskiego. Miał być cięższym następcą masowo używanej trzyosiowej ciężarówki terenowej Star 266, pochodzącej z lat 70, stanowiącej podstawowy środek transportu taktycznego w Wojsku Polskim, o masie całkowitej około 11 ton. Pierwszą próbę jej zastąpienia stanowił trzyosiowy model Star 1366 z końca lat 80, który wprowadził między innymi odchylaną kabinę, lecz pozostał prototypem. Na skutek nawiązanej w 1998 roku współpracy z koncernem MAN, w kolejnej generacji Starów opracowanej w Starachowicach zastosowano kluczowe komponenty produkcji MAN-a, przede wszystkim nowoczesne silniki i kabiny (z serii L2000). Proces ten nasilił się po sprzedaży zakładów Star MAN-owi w grudniu 1999 roku.
Oznaczenie modelu 1466 pochodzi od dopuszczalnej masy całkowitej 14 ton i napędu 6×6, natomiast ładowność wynosi 6 ton. Do tej samej generacji należał także lżejszy 12-tonowy trzyosiowy Star 1266 i 9/10-tonowy dwuosiowy Star 944, jednakże do produkcji skierowano ostatecznie tylko modele 1466 i 944. Prototyp Stara 1466 zaprezentowano we wrześniu 1999 roku na MSPO w Kielcach, gdzie został wyróżniony nagrodą Defender.
Spośród nowych modeli trzyosiowych, po przeprowadzeniu testów oraz badań zdecydowano się na wdrożenie do produkcji w 2001 roku jedynie modelu 1466, który oprócz większej ładowności posiadał również mocniejszy o 65 KM silnik.
W 2006 roku koncern MAN w ramach polityki korporacyjnej zdecydował o zakończeniu montażu Stara 1466 w Starachowicach i w ogóle ciężarówek własnej konstrukcji zakładów Star, co było między innymi związane z zaprzestaniem produkcji kabin tego typu w Europie i skupieniem produkcji ciężarówek w austriackich zakładach w Steyr. Już wcześniej też konstrukcja ta nie była przez właściciela zakładów promowana za granicą do zastosowań militarnych, mimo potencjalnej możliwości eksportu.
Opis modelu.
Napęd stanowi rzędowy 6-cylindrowy turbodoładowany silnik wysokoprężny MAN D0826 LFG15 o pojemności skokowej 6,87 l, spełniający normę Euro 2. Rozwija moc maksymalną 162 kW (220 KM) przy 2400 obr./min i osiąga maksymalny moment obrotowy 820 Nm przy 1500 obr./min. Silnik współpracował z mechaniczną skrzynią biegów ZF 6S850 o 6 przełożeniach do przodu i 1 do tyłu oraz skrzynią rozdzielczą Steyr VG750 z mechanizmem różnicowym i dwustopniowym reduktorem terenowym (przełożenia: 1:1 i terenowe 1:2). Według innych źródeł, skrzynia rozdzielcza jest typu MAN G1000-2. Sprzęgło jednotarczowe Fichtel&amp;Sachs MFZ 395. Jednostopniowe mosty napędowe o przełożeniu 6,33 posiadają blokady mechanizmów różnicowych. Układ hamulcowy jest dwuobwodowy, bębnowo-szczękowy, z systemem ABS. Hamulec awaryjny i postojowy działający na koła środkowe i tylne. Ogumienie jest pojedyncze o rozmiarach 14.00R20. Prędkość maksymalna wynosi 86 km/h. Instalacja elektryczna jednoprzewodowa ma napięcie 24 V, wodoodporna, ekranowana, przystosowana do jazdy w warunkach zaciemnienia. Samochód przystosowany jest do brodzenia.
Samochód może być wyposażony w krótką dwumiejscową kabinę dzienną, długą dwumiejscową kabinę z leżanką lub wydłużoną czterodrzwiową kabinę załogową dla 4-6 osób. Wszystkie kabiny są odchylane hydraulicznie do przodu, dla dostępu do silnika. Na podwoziu samochodu Star 1466 można montować różne wersje zabudowy, jak skrzynia ładunkowa, cysterna, nadwozia aparaturowe, warsztatowe, kontenerowe, nadwozia do przewozu amunicji. Standardowa skrzynia ma wymiary 4440/2440/500 mm i mieści 10 europalet. W skład wyposażenia wchodzi wciągarka o sile uciągu 60 kN. Pierwszą zaprezentowaną na MSPO w 1999 roku wersją zabudowy była wersja z wydłużoną czterodrzwiową kabiną i wyrzutnią rakietową BM-21M, która jednak nie weszła w takiej postaci na uzbrojenie. W 2002 roku zaprezentowano wersję z opancerzeniem o masie 450 kg montowanym na kabinie.
Ładowność taktyczna Stara 1466 wynosi 6 ton, może on holować przyczepę o masie 8,5 ton. Samochód może pokonywać brody głębokości 1,2 m.
Zastosowanie.
Wojsko Polskie zamawiało jedynie nieznaczne liczby ciężarówek Star 1466, używanych głównie jako baza dla specjalnych zabudów. Podstawową ciężarówką zastępującą Stara 266 w roli samochodu do transportu taktycznego stał się natomiast lżejszy Star 944. W 2000 roku wojsko zakupiło 2 egzemplarze Stara 1466, następnie w 2003 roku 8, w 2004 roku 10, w 2005 roku 5 i w 2006 roku 40. W 2007 roku jeszcze wojsko odebrało ostatnie 10 samochodów Star 1466, podnosząc tym samym ich liczbę do 75.
Jako następcę dla wojska MAN proponował produkowaną w Austrii dwuosiową 14-tonową ciężarówkę Star 1444. Wojsko Polskie jednakże przez kilka następnych lat nie dokonało wyboru nowego typowego samochodu ciężarowego średniej ładowności i nie zamawiało dalszych ciężarówek terenowych produkcji MAN. Następcą Stara 1466 zaś w zakresie pojazdów pod zabudowy został natomiast wybrany cięższy Jelcz P662D.35 polskiej produkcji.
Oprócz Wojska Polskiego, 150 Starów 1466 sprzedano do Jemenu w ramach ostatniej transzy kontraktu dotyczącego pierwotnie 550 Starów 266 (podkreśla się, że przez renegocjację kontraktu MAN zapewnił sobie sprzedaż samochodów wykorzystujących więcej komponentów wyprodukowanych w innych fabrykach koncernu poza Polską).
Ograniczone ilości Starów 1466 sprzedawane były do specyficznych zastosowań na rynku cywilnym, na przykład dla służb energetycznych lub straży pożarnej. Między innymi, oprócz samochodów z zabudową pożarniczą, w 2003 roku Państwowa Straż Pożarna zakupiła 16 ciężarówek skrzyniowych dla poszczególnych komend wojewódzkich PSP.
Na podwoziu Stara 1466 miał być oparty wóz amunicyjny Waran dla armatohaubic samobieżnych Krab. Do 2004 roku wykonano i przetestowano jego prototyp, lecz następnie, po kilkuletniej przerwie w programie Krab, w związku z zaprzestaniem produkcji Starów, wojsko zdecydowało się na ciężarówki Jelcz 882.53 w układzie 8x8Jelcza.

</doc>
<doc id="1449650" url="https://pl.wikipedia.org/wiki?curid=1449650" title="Okręg wyborczy Penryn and Falmouth">
Okręg wyborczy Penryn and Falmouth

Okręg wyborczy Penryn and Falmouth powstał w 1832 r. i wysyłał do brytyjskiej Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmował parafie Penryn i Falmouth w Kornwalii. Został zlikwidowany w 1950 r.

</doc>
<doc id="1449651" url="https://pl.wikipedia.org/wiki?curid=1449651" title="Mighty Mo">
Mighty Mo

Mighty Mo, właśc. Siala-Mou Siliga (ur. 8 października 1973 w Pago Pago) – amerykański zawodnik sportów walki pochodzenia samoańskiego.
Kariera sportowa.
Wychował się w Kalifornii. W college'u trenował z sukcesami futbol amerykański i zapasy. Po zakończeniu nauki zarabiał jako pracownik budowlany. Podczas wykonywania robót na jednej z budów, na Siligę zawalił się dwupiętrowy budynek, jednak Samoańczyk zdołał wydostać się z gruzów o własnych siłach, bez większych obrażeń. Widząc to, koledzy przezwali go "Mighty Mo". Przydomek ten stał się później jego ringowym pseudonimem. 
Boks.
Dysponując naturalną siłą i warunkami fizycznymi, zaczął startować w popularnych w Ameryce turniejach bokserskich dla amatorów z serii "Toughman". Dał się poznać jako zawodnik obdarzony nokautującym ciosem, wygrywając 22 walki, w tym 18 przez KO.
W 2006 roku zadebiutował w zawodowym boksie. Jego dorobek to 2(2 KO)-1-0.
K-1.
W 2004 roku K-1 zaprosiło Mighty'ego Mo do wzięcia udziału w turnieju K-1 Burning na Okinawie. Mimo że był to jego kick-boxerski debiut, znokautował faworyta gospodarzy Hiraku Horiego. Tego samego roku walczył na dwóch turniejach K-1 w Las Vegas. W pierwszym osiągnął półfinał, a drugi wygrał.
Zwycięstwo to zapewniło mu udział w walce eliminacyjnej do Finału K-1 WGP przeciwko Gary'emu Goodridge'owi. Mo trzy razy doprowadził do nokdaunu Kanadyjczyka, zanim sędzia zgodnie z regulaminem przerwał walkę. Udział w Finale Samoańczyk zakończył jednak już w pierwszej walce, kiedy został znokautowany latającym kopnięciem przez o wiele lżejszego od siebie Kaoklaia Kaennorsinga.
W 2005 roku pokonał na punkty mistrza K-1 WGP Remy'ego Bonjasky'ego oraz znokautował byłego zawodowego mistrza świata wagi ciężkiej w boksie Francois Bothę. Nie zdołał jednak awansować do Finału WGP (w eliminacjach pokonał go Peter Aerts).
Do K-1 powrócił w 2007 roku po rocznej przerwie związanej z występami bokserskimi. Podczas lutowej gali w Jokohamie znokautował wyższego od siebie o 33 cm Koreańczyka Choi Hong-mana (nigdy wcześniej, ani potem, nikomu nie udało się tego dokonać). Następnie, będąc faworytem, wygrał K-1 WPG na Hawajach, nokautując wszystkich trzech rywali.
Seria wygranych przez nokaut pojedynków sprawiła, że otrzymał szansę walki o mistrzostwo K-1 w wadze superciężkiej przeciwko Semmy'emu Schiltowi. Holender obronił tytuł, kontrolując i wygrywając walkę na punkty. Dla Siligi był to początek serii 5 porażek z rzędu (w tym z Pawłem Słowińskim w walce rezerwowej podczas Finału K-1 WGP 2007), którą przerwał dopiero rok później podczas K-1 WGP na Hawajach, gdy pokonał Justice'a Smitha.
W październiku 2010 roku wystąpił podczas Final 16, zastępując na kilka dni przed galą Andreja Arłouskiego. Pokonał przez jednogłośną decyzję Rumuna Raula Catinasa i po raz drugi w karierze awansował do Finału WGP. Przegrał w nim w ćwierćfinale przez nokaut z Peterem Aertsem. Lata 2011-2015 to pasmo porażek na międzynarodowych arenach. Przegrywał m.in. z Siergiejem Charinotowem, Benem Edwardsem czy Konstantīnsem Gluhovsem.
Mieszane sztuki walki.
31 grudnia 2008 Mighty Mo zadebiutował w DREAM w walce z byłym trzykrotnym mistrzem K-1 i mistrzem Pancrase, Semmym Schiltem. Przegrał w pierwszej rundzie przez duszenie trójkątne. Po ponad rocznej przerwie, w marcu 2010 roku (DREAM.13) stoczył walkę z Joshem Barnettem, którą również przegrał przez poddanie. Mimo przeciętnych wyników w MMA, związał się z czołową organizacją na świecie, Bellator MMA. W przeciągu dwóch lat stoczył tam cztery pojedynki, w tym trzy wygrane z rzędu m.in. nad Peterem Grahamem. Jedyną porażkę w organizacji odniósł 11 kwietnia 2014, przegrywając przez nokaut z Rosjaninem Aleksandrem Wołkowem. Po tej porażce został zwolniony. W kolejnych latach, związany m.in. z koreańskim ROAD FC, gdzie 24 września 2016 wygrał turniej wagi otwartej, nokautując w finale mierzącego 218 cm wzrostu Choi Hong-mana.
Osiągnięcia.
Kickboxing:
Mieszane sztuki walki:
Linki zewnętrzne.
Statystyki i rekord w MMA

</doc>
<doc id="1449652" url="https://pl.wikipedia.org/wiki?curid=1449652" title="Brama Odrzańska w Opolu">
Brama Odrzańska w Opolu

Brama Odrzańska (zwana też "Wrocławską" albo "Nyską") – nieistniejąca już budowla w systemie fortyfikacji Opola, znajdująca się w osi dzisiejszej ulicy Katedralnej. Jako prawdopodobny czas jej powstania podaje się wiek XIII lub XIV. Bramę Odrzańską remontowano w ostatnim stuleciu jej istnienia, w roku 1817 oraz w 1828, kiedy – według projektu radcy budowlanego Krausego – poszerzono przejazd przez bramę i urządzono w niej pomieszczenia więzienne. Brama Odrzańska rozebrana została w roku 1889 jako ostatnia z bram miejskich Opola.
W grudniu 2007 podczas budowy sieci kanalizacyjnej pod ulicą Katedralną odkryto resztki fundamentów tej bramy.

</doc>
<doc id="1449653" url="https://pl.wikipedia.org/wiki?curid=1449653" title="Romela Begaj">
Romela Begaj

Romela Aleksandër Begaj (ur. 2 listopada 1986 w Tiranie) – albańska sztangistka, pięciokrotna medalistka mistrzostw Europy.
Życiorys.
Podnoszenie ciężarów uprawiała od 2044 w klubie KS Tirana. Po zwycięstwach w kraju pierwsze sukcesy na arenie międzynarodowej zaczęła odnosić w 2006, startując jeszcze w zawodach juniorskich, a następnie w 2007, kiedy zajęła 5. miejsce w mistrzostwach Europy seniorów w Strasburgu.
W Albanii uznana za jeden z największych talentów sportowych ostatnich lat po zdobyciu srebrnego medalu w kategorii do 58 kg na mistrzostwach Europy we włoskim Lignano Sabbiadoro, 16 kwietnia 2008. Romela Begaj podniosła 212 kg w dwuboju i przegrała złoty medal z Aleksandrą Klejnowską wyższą o 290 gramów wagą ciała. Na tych samych zawodach zwyciężyła we rwaniu wynikiem 101 kg. Rok później w tej samej kategorii zdobyła brązowy medal mistrzostw Europy w Bukareszcie, podnosząc w dwuboju 207 kg (1. miejsce w rwaniu i 4 w podrzucie). W kwietniu 2010, w Mińsku, zdobyła trzeci medal mistrzostw Europy w karierze - srebrny w kat. do 58 kg (207 w dwuboju - 96 kg w rwaniu i 111 w podrzucie).
Na Igrzyskach Olimpijskich w Pekinie 2008 zajęła 6. miejsce (najwyższe wśród sportowców albańskich). W wadze do 58 kg zajęła 4. miejsce w rwaniu (98 kg) i 7. miejsce w podrzucie (118 kg). Na kolejnych Igrzyskach w Londynie zajęła 11. miejsce z wynikiem 216 kg w dwuboju (rwanie 101 kg, podrzut 115 kg).
Na XVI Igrzyskach Śródziemnomorskich w 2009 w Pescarze zdobyła złoty medal w swojej kategorii wagowej.
Na igrzyskach w Londynie (2012) była chorążym olimpijskiej reprezentacji Albanii. W 2014 zdobyła tytuł mistrzyni świata na zawodach odbywających się w Kazachstanie, ale z uwagi na ujawnienie w jej organizmie stanozololu w trakcie testów antydopingowych pozbawiono ją tytułu.
W 2017 zdobyła srebrny medal w mistrzostwach świata w Anaheim wynikiem 235 kg w dwuboju (107 + 128 kg), który jej odebrano w związku z dyskwalifikacją.
Ma 163 cm wzrostu. Jej trenerem i mężem jest były bokser Gazmend Hackaj. Trenuje w klubie Partizani Tirana.

</doc>
<doc id="1449654" url="https://pl.wikipedia.org/wiki?curid=1449654" title="Cmentarz żydowski w Puńsku">
Cmentarz żydowski w Puńsku

Cmentarz żydowski w Puńsku – znajduje się przy drodze do Romaniuk. Zachowało się około dziesięciu macew lub ich fragmentów. Teren nekropolii obejmuje około 0,66 ha i jest ogrodzony murem. Nie jest znana data powstania cmentarza.

</doc>
<doc id="1449659" url="https://pl.wikipedia.org/wiki?curid=1449659" title="Ulica Królewska w Lublinie">
Ulica Królewska w Lublinie

Ulica Królewska w Lublinie – ulica położona w centrum Lublina, przebiegająca od ulicy Prymasa Stefana Wyszyńskiego do Placu Łokietka. W jej pobliżu znajdują się charakterystyczne elementy architektoniczne miasta, między innymi: lubelski kościół archikatedralny, kościół św. Piotra Apostoła, Brama Krakowska i Wieża Trynitarska.
Historia.
I Rzeczpospolita.
Przed wiekami ulica stanowiła ważny szlak komunikacyjny miasta. W XVII wieku zwana była Traktem Lwowskim, a od XIX wieku ulicą Korce, z racji tego że prowadziła do Placu Na Korcach. Około 1765 roku na obecnej ulicy Królewskiej znajdowała się także poczta, jednak brak źródeł nie pozwala na stwierdzenie jej dokładnej lokalizacji i wyglądu. Prawdopodobnie chodzi o dom rodziny Wolskich, zwany również Starą Pocztą.
XIX wiek.
Jej obecna nazwa pochodzi z lat 1815-1830, kiedy to po jednym z pożarów Lublina wyburzono część budynków i wyregulowano przebieg obecnej ulicy. Została wytyczona razem z ulicą Zamojską, kiedy władze miasta postanowiły przebudować Lublin i wytyczyć nowe trakty handlowe i wojskowe.
XX wiek.
Za czasów PRL ulica stanowiła drogę tranzytową i wjazdową do Śródmieścia dla pojazdów jadących od strony Zamościa jako droga międzynarodowa E81 wraz z ul. Zamojską (Buczka). Na placu Łokietka znajdowało się rondo, a całe Krakowskie Przedmieście było przejezdne. W latach 80. XX wieku ulica posiadała nawierzchnię bitumiczną.
Ulica przeszła gruntowną przebudowę w 1994 roku, w trakcie której wymieniono kanalizację, nawierzchnię i chodniki.
XXI wiek.
Ze względu na położenie w ścisłym centrum znajdują się tu liczne zabytki Lublina, na czele z archikatedrą, Izbą Drukarstwa, czy Kurią Archidiecezjalną. Z tego powodu ruch tranzytowy oraz pojazdów ciężarowych przez nią jest zabroniony i skierowany na obwodnicę pozamiejską. Dopuszczona jest jednak do normalnego ruchu samochodowego oraz autobusów i trolebusów. Rondo na placu Łokietka zostało zlikwidowane, a Krakowskie Przedmieście, aż do ul. 3-go Maja zamieniono w deptak. 
Komunikacja miejska.
Nad ulicą na całej długości rozwieszona jest trakcja trolejbusowa.
Ulicą kursują następujące linie MPK Lublin:

</doc>
<doc id="1449662" url="https://pl.wikipedia.org/wiki?curid=1449662" title="Cmentarz żydowski w Krynicy">
Cmentarz żydowski w Krynicy

Cmentarz żydowski w Krynicy – został założony w połowie XIX wieku i zajmuje powierzchnię 0,16 ha, na której zachowało się kilkadziesiąt nagrobków mających w większości charakter tradycyjnych macew. W czasie II wojny światowej był miejscem masowych egzekucji, a w latach 80. XX wieku władze komunistyczne planowały jego likwidację, do której jednak ostatecznie nie doszło. Cmentarz znajduje się przy ul. Polnej.

</doc>
<doc id="1449664" url="https://pl.wikipedia.org/wiki?curid=1449664" title="Tomasz Opasiński">
Tomasz Opasiński

Tomasz Opasiński (ur. 1975 w Gdyni) – polski grafik komputerowy, obecnie zamieszkały w USA.
Specjalizuje się w komputerowej grafice wydawniczej i reklamowej. Dotychczas współpracował przy około 350 kampaniach filmowych bezpośrednio dla agencji reklamowych oraz jako niezależny konsultant. Projektuje nowoczesne plakaty kolażowe oraz materiały marketingowe.
Posiada certyfikat „Adobe Certified Expert”. W 2002 otrzymał nagrodę Photoshopworld Guru Award. Był uczestnikiem, finalistą oraz jurorem wielu krajowych i międzynarodowych konkursów, m.in. Young Creatives Cannes Lions Contest (Warszawa), The Hollywood Reporter Annual Key Art Awards (Hollywood) czy Golden Trailer Awards (Nowy Jork, Los Angeles).

</doc>
<doc id="1449676" url="https://pl.wikipedia.org/wiki?curid=1449676" title="Ulica Lubartowska w Lublinie">
Ulica Lubartowska w Lublinie

Ulica Lubartowska w Lublinie – jedna z arterii komunikacyjnych Lublina, w dzielnicach Śródmieście (na Lemszczyźnie) i Stare Miasto.
Ulica ciągnie się od Placu Łokietka do Alei Spółdzielczości Pracy (skrzyżowanie z ulicami: Unicką i Obywatelską). Jej nazwa pochodzi od drogi wylotowej na Lubartów. Na odcinku od ulicy Bajkowskiego do Alei „Solidarności” ulica jest jednokierunkowa. W obydwu kierunkach mogą jeździć tylko trolejbusy.
W okresie PRL ulica na krótkim odcinku od placu Łokietka do Kowalskiej miała nazwę „Rady Delegatów”, a przed II wojną światową odcinek ten nosił nazwę ulicy „Nowej”. Na pozostałej długości funkcjonowała nazwa „Lubartowska”.

</doc>
<doc id="1449680" url="https://pl.wikipedia.org/wiki?curid=1449680" title="Cmentarz żydowski w Muszynie">
Cmentarz żydowski w Muszynie

Cmentarz żydowski w Muszynie – został założony w XIX wieku i zajmuje powierzchnię 0,3 ha, na której zachowało się około osiemdziesięciu nagrobków. Znajduje się w pobliżu ul. Ogrodowej. Nekropolia dzieli się na część starszą (na lewo od bramy) i nowszą (po prawej stronie bramy). Większość inskrypcji jest w języku hebrajskim.

</doc>
<doc id="1449681" url="https://pl.wikipedia.org/wiki?curid=1449681" title="Lidia Zamkow">
Lidia Zamkow

Lidia Zamkow, wyst. też jako Lidia Zamkow-Słomczyńska lub Lidia Słomczyńska (ur. 15 lipca 1918 w Rostowie nad Donem, zm. 19 czerwca 1982 w Warszawie) – polska aktorka teatralna, filmowa i telewizyjna, reżyser teatralna, także pedagog.
Kariera artystyczna.
Przed wybuchem wojny studiowała medycynę. Od roku 1937 uczęszczała też na zajęcia wydziału aktorskiego PIST w Warszawie, była także jego słuchaczką w czasie okupacji (w trybie tajnego nauczania). Od roku 1944 występowała w teatrze. Najpierw był to Teatr Wojewódzki w Białymstoku, a następnie – Wojska Polskiego w Lublinie, w którym występowała do 1945 roku, po czym przeniosła się do Teatru Wojska Polskiego w Łodzi. W 1946 roku zdała eksternistyczny egzamin aktorski w ZASP, a dwa lata później ukończyła studia na Wydziale Reżyserskim PWST w Warszawie (z siedzibą w Łodzi).
W roku 1949 związała się z Teatrem im. Słowackiego w Krakowie. Była tam aktorką i reżyserem w latach 1949–1952, 1957–1958 i 1964–1972. W latach 1953–1954 była kierownikiem artystycznym Teatru Wybrzeże w Gdańsku, a w latach 1954–1957 występowała i reżyserowała w Teatrze Wojska Polskiego (Dramatycznym w Warszawie). Następnie, w latach 1958–1964, była związana ze Starym Teatrem w Krakowie. W latach 1972–1974 reżyserowała w warszawskim Teatrze Studio. Później współpracowała też z wieloma innymi polskimi teatrami, a także z Teatrem Telewizji. W latach 1950–1953 była pedagogiem PWST w Krakowie.
Życie prywatne.
Była w związkach małżeńskich z Maciejem Słomczyńskim oraz Leszkiem Herdegenem. Matka Piotra Słomczyńskiego (ur. 1956).

</doc>
<doc id="1449682" url="https://pl.wikipedia.org/wiki?curid=1449682" title="Panzerwurfmine">
Panzerwurfmine

Panzerwurfmine (PWM) – niemiecki granat przeciwpancerny z ładunkiem kumulacyjnym używany w okresie II wojny światowej. Granat zawierający 0,52 kg materiału wybuchowego (mieszanka 50% trotylu i 50% heksogenu - co wystarczało na przebicie pancerza każdego alianckiego czołgu tego okresu) był stabilizowany brzechwowo i jego maksymalny zasięg, zakładając dobre wyszkolenie rzucającego, wynosił ok. 30 m.

</doc>
<doc id="1449686" url="https://pl.wikipedia.org/wiki?curid=1449686" title="Ignacy Żegota Grzybiński">
Ignacy Żegota Grzybiński

Ignacy Żegota Grzybiński (ur. 1841 w Tarnopolu, zm. 1900 we Lwowie) – polski powstaniec styczniowy.
W 1863 r. walczył w oddziałach Dionizego Czachowskiego, potem Leszka Wiśniowskiego. Po powstaniu emigrował do Bułgarii, Serbii i Turcji. W Stambule wstąpił do Kozaków Sułtańskich Michała Czajkowskiego. Pracował jako inżynier.
Po śmierci został pochowany na Cmentarzu Łyczakowskim we Lwowie w honorowym miejscu na tzw. „górce powstańców styczniowych” w rzędzie X. W rzędzie tym spoczywają także m.in. Józef Grekowicz i Władysław Kozłowski.

</doc>
<doc id="1449688" url="https://pl.wikipedia.org/wiki?curid=1449688" title="Ulica Armii Krajowej w Lublinie">
Ulica Armii Krajowej w Lublinie

Ulica Armii Krajowej w Lublinie – jedna z dużych arterii komunikacyjnych, położona w lubelskiej dzielnicy Czuby. Stanowi fragment obwodnicy miejskiej.
Przebieg.
Rozpoczyna się skrzyżowaniem z ulicą Bohaterów Monte Cassino (zarazem jako jej kontynuacja w ciągu obwodnicy), a kończy rondem im. bł. księdza Emiliana Kowcza przy ulicy Jana Pawła II. Ulica przebiega między osiedlami: Błonie, Ruta oraz Łęgi. Ulica zbudowana jest w systemie dwujezdniowym, po dwa pasy ruchu w każdym kierunku.
Nazwa.
Nazwa ulicy została nadana w hołdzie żołnierzom AK.
Komunikacja miejska.
Historia.
W latach 2006 – 2007 na odcinku od ulicy Orkana do Bohaterów Monte Cassino zbudowano trakcję trolejbusową.
Linie.
Ulicą kursują linie komunikacji miejskiej:

</doc>
<doc id="1449693" url="https://pl.wikipedia.org/wiki?curid=1449693" title="AS Cittadella">
AS Cittadella

Associazione Sportiva Cittadella – włoski klub piłkarski z miasta Cittadella.

</doc>
<doc id="1449696" url="https://pl.wikipedia.org/wiki?curid=1449696" title="Rozstrzygnięcie">
Rozstrzygnięcie



</doc>
<doc id="1449697" url="https://pl.wikipedia.org/wiki?curid=1449697" title="Julian Antonowicz">
Julian Antonowicz

Julian Antonowicz herbu Hełm (ur. około 1750, zm. 1824 w Horochowie) – duchowny greckokatolicki, nauczyciel (pedagog), poeta, tłumacz, pamiętnikarz, mówca i kompozytor. Pierwszy, poświadczony historycznie, nauczyciel języka angielskiego na ziemiach polskich.
Życiorys.
Urodził się w połowie wieku XVIII, około roku 1750, w rodzinie szlacheckiej. W końcu lat 60. wstąpił do zakonu bazylianów (prowincja litewska) i został księdzem. Przeszedł system kształcenia zakonnego, który obejmował dwuletnią naukę retoryki, kurs teologii, naukę języka staro-cerkiewno-słowiańskiego, polskiego, francuskiego, niemieckiego, hebrajskiego, greckiego i rosyjskiego oraz łaciny. Studiował także w Litewskiej Szkole Głównej, skąd jako szczególnie uzdolniony student został wysłany w końcu lat 70. XVIII wieku, przez władze zakonne na dalsze studia na 3-letnie studia zagraniczne w Collegium di Propaganda Fide w Rzymie.Tam uzyskał tytuł doktora nauk filozoficznych i teologicznych, zaczął też interesować się sztuką. W latach 1783–1793 pełnił funkcję prefekta w bazyliańskiej szkole średniej dla młodzieży świeckiej we Włodzimierzu. Uczył tam matematyki, fizyki, retoryki oraz języków francuskiego, włoskiego i angielskiego. Był to okres ścisłej współpracy zakonu bazylianów z Komisją Edukacji Narodowej. Współdziałał z Tadeuszem Czeckim przy zakładaniu i prowadzeniu Liceum Krzemienieckiego. Był nauczycielem m.in. Jana Bogdana Tarnowskiego (1805-1850), Alojzego Felińskiego, księdza Konstantego Czetwertyńskiego i Franciszka Wiśniowieckiego. Popadł w konflikt z władzami swojego zakonu, wskutek czego przeszedł na obrządek łaciński zostając kanonikiem łuckim.
Ostatnie lata swego życia spędził w Horochowie, mieszkając w pałacu Tarnowskich.
Twórczość.
Działalność publiczna i naukowa J. Antonowicza wiązała się także z niezwykle dobrą na owe czasy znajomością angielszczyzny. Z inspiracji króla Stanisława Augusta Poniatowskiego w 1788 roku wydał pierwszą na ziemiach polskich gramatykę języka angielskiego zatytułowaną: "Gramatyka dla Polaków chcących się uczyć angielskiego języka...". Jako nauczyciel retoryki J. Antonowicz wygłaszał publicznie mowy, które zostały ogłoszone drukiem. Julian Antonowicz pozostawił także w swym dorobku wiersz zatytułowany Starzec pobożny, powstały prawdopodobnie na początku lat 90. XVIII wieku, oraz kazania. Interesował się także historią. Pozostawił rękopiśmienne Wypisy do historii Henryka Walezjusza i Stefana Batorego. Jego spuścizna obejmuje także przekłady tekstów artystycznych z języka włoskiego.
Ważniejsze utwory, mowy i kazania.
Antonowicz prawdopodobnie był też autorem gramatyki języka włoskiego.

</doc>
<doc id="1449704" url="https://pl.wikipedia.org/wiki?curid=1449704" title="Okręg okupacyjny">
Okręg okupacyjny



</doc>
<doc id="1449707" url="https://pl.wikipedia.org/wiki?curid=1449707" title="US Sassuolo Calcio">
US Sassuolo Calcio

Unione Sportiva Sassuolo Calcio – włoski klub piłkarski założony w roku 1920 z siedzibą w mieście Sassuolo. Od sezonu 2013/2014, po raz pierwszy w swojej historii, rozgrywa swoje mecze w Serie A.
Drużyna swoje mecze aktualnie rozgrywa na stadionie Mapei Stadium - Citta del Tricolore w Reggio Emilia.
Historia.
Od początku do lat 70..
Klub został ufundowany 17 lipca 1920. W początkowej fazie rozwoju klubu używane barwy były takie same jak barwy miejskiego herbu - a więc żółty i czerwony. Drużyna na początkach swojego istnienia występowała głównie w amatorskich turniejach piłkarskich w swoim regionie Emilia-Romania. Już na początkach istnienia klubu drużyna zaczęła silną rywalizację z drużynami z innych miast – Carpi, Roteglia, Vignola, Guastalla, Mirandolese, Baracca Lugo.
Pierwsze poważne sukcesy sportowe klub odnotował w sezonie 1968-69 kiedy to brał udział w rozgrywkach grupie B Serie D, z drużynami z Lombardii oraz Emilii-Romani: (Carpi oraz Mirandolese). W debiutanckim sezonie w tej klasie rozgrywkowej drużyna utrzymała się. W następnym roku drużyna w tej samej lidze (rywalizując z niej z zespołem Parmense, czyli aktualnej drużyny Serie A Parma F.C., Cremonese a także Gallaratese, drużyna ulokowała się w środku tabeli z 33 punktami zdobytymi. Od sezonu 1970–1971 w którym to w dalszym ciągu drużyna występowała w rozgrywkach Serie D postanowiono zmienić barwy klubu na czarno-zielone, oraz nazwę na F.C. Sassuolo. Siedziba klubu ulokowana była na via Mazzini, niedaleko miejskiego boiska, w okresie tym stanowiącego jedną trybunę drewnianą. Prezydentem w tym okresie był Primo Costi zaś trenerem Angelo Ottani, który z wielkim trudem wywalczył z drużyną utrzymanie; z jedynie dwoma punktami przewagi nad lokalnym rywalem z Carpi, który to spadł do niższej klasy rozgrywkowej. W sezonie 1971-1972 klub ponownie zmienił nazwę, stając się teraz F.C. Sassuolo Sportiva (utrzymując za to czarno-zieloną kolorystykę) cały czas z Costim jako prezydentem. W sezonie tym Angelo Ottani utrzymał swoją posadę tylko na pięć spotkań, po czym został zmieniony przez Augusto Vaccari. W sezonie 1972–1973, klub nadal grający w Serie D, rywalizowały dwie drużyny z Sassuolo - drugą było San Giorgio Sassuolo, która do tego okresu partycypowała w mniej profesjonalnych rozgrywkach piłkarskich. Ku zaskoczeniu większości mieszkańców regionu, drużyna ta utrzymała się w lidze. Spadło zaś Sassuolo dzieląc los razem z drużynami Cisanese oraz Guastalla.
W lecie roku 1973, pod kierownictwem Prezydenta Cantelli, postanowiły połączyć siły. Powstała wtedy nowa drużyna – Sassolese, która przybrała barwy czerwono-niebiesko-białe, prawdopodobnie chcąc upodobnić się do piłkarzy bardzo popularnej wtedy Bologny, wraz ze zmianą nazwy oraz barw do drużyny przeszedł także w roli trenera Ezio Pascutti – były reprezentant kraju, a zarazem były piłkarz właśnie Bolonii. Sassolese, występująca w grupie D Serie D, uzyskała w tym sezonie 9. pozycję lokując się za zwycięzcami ligi - wiecznymi rywalami z Carpi.
W przerwie między sezonowej1974 roku, Sassolese znowu zmieniło nazwę na U.S. Sassuolo Calcio. Siedziba oraz stadion drużyny mieścił się w niedalekiej miejscowości Fiorano. Prezydentem był w tym okresie Carlo Alberto Giovanardi, podczas gdy stanowisko trenera w dalszym ciągu dzierżył były napastnik Bologni. W sezonie 1974/75 drużyna z Sassuolo ulokowała się na 7. pozycji, zdobywając razem z drużyną Maceratese 33 punkty. W następnym sezonie stanowisko trenera wróciło do dobrze znanego w klubie Angelo Ottani wraz z Igino Guazzi jako prezydentem. Sezon ten nie był zbyt udany, i drużyna z powrotem wróciła do ligi amatorskiej, po zaciętej walce o utrzymanie z Boca San Lazzaro oraz Baracca Lugo, która to utrzymała się jedynie dzięki lepszej różnicy bramek. Już po roku drużyna wróciła do Serie D. W pierwszym sezonie po powrocie do tej klasy rozgrywek szczęście odwróciło się na korzyść Sassuolo, i tym razem to właśnie ta drużyna utrzymała się w Serie D, mając jedynie jeden punkt przewagi nad strefą spadkową. Drużyna jednak spadła ponownie do niższej ligi już w drugim sezonie po powrocie.
Lata osiemdziesiąte.
U.S. Sassuolo calcio po reformie rozgrywek występowało w lidze regionalnej oraz o jeden stopień rozgrywkowy wyżej - w Interregionalnej. Prezydentem przez cały ten okres był Prati, zaś trenerem Franco Martinelli biorąc udział w lidze regionu Emilia-Romania, uzyskała 1981/82 6. miejsce w Lidze Regionalnej, zaś napastnik zespołu Maini zdobył puchar króla strzelców. W następnym sezonie strzelec powtórzył swój wyczyn, zaś klub wywalczył tym razem 8. miejsce. Sezon ten oznaczał dla klubu także nowego właściciela - został nim Claudio Sassi.
Sezon 1983/84 uznaje się za jeden z najważniejszych w historii klubu. Klub wygrał Grupę D swoich rozgrywek i awansował po raz pierwszy w swojej historii do Serie C2. Warto odnotować, że drużyna odniosła we wspomnianym sezonie jedynie trzy porażki. Gwiazdą zespołu był wtedy w dalszym ciągu napastnik Maini - tym razem kończąc sezon z 15 bramkami. Drużyna występująca w Serie C2 zbudowana była głównie z tych samych piłkarzy co rok wcześniej. Także sztab szkoleniowy zachował swoją pozycję. Pod wodzą Aurelio Dottiego, drużyna którą tworzyli niemal wyłącznie piłkarze z regionu zdołała wywalczyć świetną, szóstą pozycję w końcowym rozrachunku. W drużynie nadal brylował Maini, strzelając tym razem 11 bramek. W następnym sezonie, Sassuolo bez większych zmian w składzie zmuszone było do walki o utrzymanie, ostatecznie jednak wygranej.
W sezonie 1987/88 stanowisko prezydenta zajmował nadal Sassi, podczas gdy na ławce zasiadł w roli trenera Ezio Galbiati, który mógł liczyć na kilku dobrych piłkarzy występujących wtedy w drużynie w szczególności stopera Malaguti, a także pomocników Residoriego oraz Alessandro Pane, który przeszedł z drużyny z Empoli Football Club. Z drużyny Galbiati wrócił także Ezio Pascutti, który miał pomóc drużynie w utrzymaniu się w lidze.
W sezonie tym drużyna zyskała bardzo ważnego sponsora: Mapei. Firma zdecydowała się zmienić dyrektora generalnego klubu, i postawiła na byłego skrzydłowego Giorgio Mariani, podczas gdy posadę trenera otrzymał Giancarlo Magrin.
Klub opuścił także historyczną siedzibę przy via Fossetta 1, aby przenieść się na Piazza Risorgimento 47, gdzie znajduje się także stadion "Ricci". Wśród gwiazd drużyny mieliśmy piłkarzy takich jak Residori, Montanini, Cosimo Francioso czy Schenardi. Dla tego ostatniego niespełna dwudziestoletniego wtedy pomocnika, sezon zakończył się pomyślnie - z 33 spotkaniami rozegranymi oraz 2 bramkami. Drużyna ulokowała się na trzeciej pozycji od końca i w konsekwencji spadła do niższej ligi razem z Suzzarą oraz Pro Patrią. I tym razem szczęście sprzyjało Sassuolo, gdyż federacja mimo spadku w walce sportowej postanowiła przywrócić drużynę do ligi. W następnym sezonie szkoleniowcem został Guido Mammi. Drużyna była oparta na piłkarzach takich jak Aloise, Paraluppi, Zuccheri w obronie, a także Schenardi, Liset, Residori i Lagrasta w pomocy, jak również dwie gwiazdy Paraluppi oraz D’Agostino w napadzie. Drużyna mimo zmiany na stanowisku szkoleniowca w trakcie sezonu na Adelmo Capelliego, zdobyła w końcowym rozrachunku 5. pozycję.
W sezonie 89-90, drużyna ta w dalszym ciągu występowała w grupie C Serie C2. Z drużyny odszedł mocny punkt Liset, który postanowił dołączyć do Solbiatese. Symbolem Sassuolo w dalszym ciągu był Schenardi (w dalszej fazie swojej kariery grający m.in. w Brescii czy Bolognii). Sezon ten dla drużyny Sassuolo nie zakończył się pozytywnie, i drużyna spadła wraz z JuveDomo oraz Orceaną do ligi Interregionale.
Lata 90..
Powrót do rozgrywek amatorskich spowodował opuszczenie klubu przez dotychczasowego właściciela – Squinziego. Postanowił on się poświęcić innym sportom- w tym kolarstwu. Sprzedane zostać musiały być również najważniejsze elementy – w tym Schenardiego, który to dołączył do drużyny Bologni. W rozgrywkach regionalnych drużyna musiała rywalizować z przeciwnikami z dawnych lat – Virtus Roteglia, il Fanfulla, Reggiolo, Vogherese, Crema oraz Brescello. Pierwszy sezon po spadku nie był zbyt pozytywny – drużyna ulokowała się w środku tabeli. Także dwa kolejne sezony zakończyły się podobnymi rezultatami. W sezonie 1993/1994 drużynie udało się osiągnąć 5. miejsce. Na uwagę zasługuje dobra dyspozycja snajpera Spezia – z 16 bramkami zajął on drugie miejsce w klasyfikacji strzelców. W następnych dwóch sezonach drużyna zajmowała kolejno 7. oraz 6. miejsce. Ówczesnymi gwiazdami drużyny byli bez wątpienia napastnicy - Luconi oraz Mollica.Kolejny sezon oznaczał dla Sassuolo ciężką walkę o utrzymanie w lidze Interregionale. Z jednym punktem przewagi nad strefą spadkową udało się jednak drużynie utrzymać w tych rozgrywkach. Jak się później okazało ten ciężki sezon oznaczał zapowiedź nowej lepszej ery dla Sassuolo. Do drużyny wrócił bowiem stary patron - Squinzi, a także stary sponsor Mappei. Przez cały kolejny sezon drużyna z Sassuolo walczyła jak równy z równym z Trento o zwycięstwo w lidze i w konsekwencji o awans. W końcowym rozrachunku o awansie musiał zdecydować mecz bezpośredni - obydwie drużyny zdobyły bowiem tyle samo punktów. Mecz o awans – rozegrany w Varese, po konkursie rzutów karnych zwyciężyła drużyna z Trento, i to ona awansowała do wyższej ligi.
Sassuolo zostało jednak decyzją władz piłkarskich przesunięte do Serie C2 z powodu problemów finansowych innych drużyn. W sezonie po długo oczekiwanym awansie gwiazdami drużyny byli bramkarz Bizzari, obrońca Rosario Biondo, pomocnik Andrea Cuicchi a także napastnik Ramacciotti. Sezon nie rozpoczął się najlepiej – spowodowało to zmianę trenera Gerutiego na Roberto Busiego, który zdołał wywalczyć z drużyną 10. pozycję. W następnym sezonie główny cel jakim było utrzymanie udało się wywalczyć głównie dzięki trenerowi Gianni Baluganiemu, a także bramkarzowi Graziano Vintiemu (były piłkarz Perugii).
Nowy wiek.
Także w sezonie 2000/01 drużyna ta musiała zmagać się z walką o utrzymanie. W dużej mierze dzięki świetnej grze skrzydłowego - Emanuele Pennacchioniego autora 8 bramek udało się jednak ten rezultat osiągnąć (z jednym punktem przewagi nad strefą play-off). Kolejny sezon nie był już tak udany, i drużyna musiała rywalizować z Faenzą w play-offach. Sztuka ta udała się jednak, i po dwóch zaciętych spotkaniach (0-0 i 1-0) Sassuolo utrzymało się w lidze. Gwiazdami Sassuolo w tamtym okresie byli Vinti, Di Cintio (uznawany za jedną z najbardziej niespełnionych nadziei włoskiego futbolu), Battafarano oraz Dal Compare. W sezonie tym właściciel Squinzi oraz firma Mapei zbliżyła się ze swoim wsparciem finansowym. Liczono więc, iż następny sezon będzie przełomowy, jednak w konsekwencji okazał się katastrofą. Po przejściu do klubu uznawanych za dobrych piłkarzy Terrery, Lambrughiego e Leoniego, a także kilku młodych piłkarzy z lepszych drużyn, oraz zatrudnieniu na pozycji trenera Cesare Maestroniego, liczono nawet na awans. Drużyna jednak zupełnie nie funkcjonowała, i zdobywając tylko 32 punkty, i po przegranych play offach z Imolese spadła do niższej ligi. W przerwie między sezonowej okazało się jednak, iż w wyniku problemów finansowych wielu drużyn drużyna zostaje utrzymana decyzją władz w Serie C2.
Po przedsezonowych wzmocnieniach spowodowanych inwestycjami firmy Mapei, do klubu zawitali klasowi obrońcy (Ardenghi, Santunione), napastnicy (Sforzini, Semprini oraz Federici) oraz kilku młodych piłkarzy wypożyczonych z wyższych lig. I tym razem drużyna nie funkcjonowała jak należy. Świadczy o tym jedynie 12 punktowa zdobycz po pierwszej rundzie sezonu. W przerwie między-rundowej do klubu przeszedł były piłkarz S.S. Lazio – Cristiano Bergodi. I tym razem drużyna w końcowym rozrachunku (po zdobyciu jedynie 27 punktów) zmuszona była rozgrywać Playoffy o utrzymanie. Przeciwnikiem było Pro Vercelli. Pierwszy mecz u siebie Sassuolo wygrało 2-1, zaś w rewanżu padł wynik 1-1, co skutkowało utrzymaniem się zespołu w lidze.
Przed sezonem 2004/2005 właściciel Squinzi postanowił raz jeszcze spróbować awansować do wyższej ligi. Posada dyrektora sportowego powierzona została Nereo Bonato. Pozycję trenera objął Giuseppe Brucato, który to miał za sobą udaną karierę w mniejszych klubach z Piemontu. Drużyna została solidnie wzmocniona zawodnikami takimi jak były piłkarz Monzy, pomocnik Filippo Pensalfini, Benetti, Pagani oraz Piccioni, z drużyny Udinese przeszedł Margheriti zaś z Verony raz jeszcze na wypożyczenie przeszedł młody Sforzini. Pierwsza część sezonu zakończyła się dosyć kiepsko - drużyna Sassuolo zdobyła bowiem jedynie 21 punktów. W zimowym okienku transferowym zdecydowano się więc dokonać kilku wzmocnień. Do drużyny przeszli Serrapica oraz napastnik Andreini. Dzięki temu drużyna zdołała zdobyć 31 punktów w rundzie rewanżowej i zdobyła miejsce w play-off. W półfinale na Sassuolo czekała drużyna Pizzighettone. Okazała się ona jednak dla drużyny czarno-zielonych za silna, i w konsekwencji marzenia o awansie należało przełożyć na następny sezon.
Przed sezonem 2005/06 postawiono na nowego trenera - Gianmarco Remondine. Nowemu szkoleniowcowi powierzona została w zasadzie ta sama grupa piłkarzy co w sezonie poprzednim - z trzema jedynie wzmocnieniami. Głównymi rywalami Sassuolo były drużyny Ancony, SPAL, Reggiany, a także Benevento oraz Cavese.Jedenastka Remondiny od początku rozgrywek prezentowała konkretny futbol podobający się publiczności. Przez większość sezonu dzierżyła ona pozycję lidera, jednak w końcowym rozrachunku ulokowała się na drugiej pozycji za Cavese. W półfinale play-offów Sassuolo skojarzone zostało z Ankoną. W pierwszym meczu na wyjeździe udało się czarno-zielonym odnieść zwycięstwo 2-3. Wywołało to furię kibiców drużyny z Ankony. Przewagę z pierwszego meczu udało się utrzymać w rewanżu - i po porażce 0-1 to Sassuolo awansowało do finału fazy play-off dzięki lepszemu stosunkowi bramek na wyjeździe. W finale Sassuolo grało z Sansovino. W Toskanii pierwszy mecz zakończył się rezultatem 2-2, zaś w drugim meczu Pensalfini w 26 minucie dał gospodarzom prowadzenie nie oddane już do końca spotkania. W konsekwencji drużyna wywalczyła upragniony awans do Serie C1.
W sezonie 2006/2007 drużyna Squinziego, dzięki bardzo dobrej grze piłkarzy takich jak Michael Agazzi, pomocnik Erpen, Gambadori, Giardina, Jiday, Tarozzi a także Selva stanęła przed możliwością historycznego awansu do Serie B. Przez większość sezonu drużyna Sassuolo utrzymywała się w czołówce. Drużyna trenera Remondiny awansowała do play-off. Podczas przerwy między sezonowej trener Gian Marco Remondina postanowił opuścić oraz dołączyć do Piacenzy.
Co nie udało się Remondinie - udało się nowemu trenerowi - Massimiliano Allegriemu. Jego drużyna wywalczyła historyczny wynik - awans do Serie B już jedną kolejkę przed końcem. Kibice Sassuolo świętowali awans po spotkaniu z Manfredonią - zakończonym zwycięskim golem kapitana Piccioniego w 22 minucie spotkania.
W pierwszym roku gry za zapleczu elity trenerem został Andrea Mandorlini. Już od początku sezonu drużyna z małego miasteczka zadziwiała swoją grą, i po pierwszej części sezonu znajdowała się na czele tabeli. Druga część sezonu nie okazała się tak dobra, i po serii 8 spotkań bez zwycięstwa Sassuolo skończyło sezon na 7. pozycji (1. pozycję za miejscem premiowanym awansem do fazy play-off). Najważniejszymi piłkarzami tamtej drużyny byli Walter Bressan, Emiliano Salvetti oraz Alessandro Noselli.
Cel, jakim był awans do play-offów, został osiągnięty w kolejnym sezonie. Drużyna po niezbyt udanym początku finiszowała na czwartej pozycji w ligowej tabeli. W półfinale jednak lepsze okazało się Torino Football Club i marzenia o Serie A należało przełożyć na rok później. Sezon jednak uznano za bardzo udany. Szczególnie pozytywnie zaprezentował się w nim zaś najlepszy strzelec drużyny – Noselli.
Od 2011 do dzisiaj.
Kolejny sezon nie był tak udany. Drużyna Sassuolo zanotowała 16. pozycję. W sezonie 2011/2012 Sassuolo wróciło jednak do dyspozycji z poprzedniego. Osiągnięty został wtedy też najlepszy wynik w historii – 3. miejsce. I tym razem jednak play-offy nie udały się drużynie Sassuolo – i po porażce 1-2 w Genoi oraz 1-1 u siebie drużyna została wyeliminowana przez Sampdorię już w półfinałach.
Przed sezonem 2012/13 przeprowadzono kilka zmian które w konsekwencji okazały się genialnymi posunięciami. Ławkę trenerską zajął Eusebio Di Francesco, zaś drużynę wzmocniło kilka młodych piłkarzy. Gwiazdami sezonu okazali się Domenico Berardi, wypożyczony z Juventusu Richmond Boakye a także wypożyczony z Parmy Raman Chibsah. Ten pierwszy przykuł uwagę największych włoskich klubów dzięki swoim występom w tym sezonie – 18-latek zaliczył bowiem 11 bramek oraz 6 asyst występując zazwyczaj jako boczny napastnik.
W sobotę 18 maja 2013 roku dzięki bramce Simone Missiroliego zwyciężyła w ostatniej minucie meczu z Livorno, zdobywając w ten sposób pierwszy w historii klubu awans do Serie A.
Obiekty sportowe.
Stadion.
Podczas gdy "Neroverdi" rozgrywali swoje spotkania jeszcze w Serie C1, stadionem używanym przez drużynę było Stadio Enzo Ricci, mały stadion posiadający jedynie jedną zakrytą trybunę. Stadion ten z uwagi na zbyt małe rozmiary, a także niespełnianie wymagań licencyjnych nie został dopuszczony do rozgrywek Serie B. W czasie, gdy Sassuolo rozgrywało swoje mecze na Stadio Alberto Braglia w Modenie, stadion w Sassuolo używany był przez młodzieżowców.
W związku z niespełnianiem wymagań licencyjnych na rozgrywanie meczów Serie A przez stadion w Modenie, Sassuolo wybrało Stadio Giglio w Reggio Emilia, używany przez drużynę Reggiany.
Kibice.
Sassuolo nie mogło liczyć na wielką liczbę fanów. Spowodowane jest to przede wszystkim małym rozmiarem miasta z którego klub pochodzi. Należy jednak wspomnieć, że "tifosi" Sassuolo mimo że nie liczni, są bardzo oddani swojej drużynie. Trudności natury logistycznej zaczęły pojawiać się w momencie historycznego awansu drużyny do Serie B. W związku z obowiązkiem rozgrywania swoich meczów w Modenie, średnia frekwencja na meczach zielono-czarnych oscylowała w granicach jedynie 3000 osób.
Klub posiada jedną zorganizowaną grupę kibiców - "Ultras Sassuolo". Należą do niej najbardziej zagorzali fani zespołu. Utrzymują oni przyjacielskie kontakty z innymi grupami kibiców drużyn z regionu - z Piacenzy oraz Bolonii oraz z klubem z Piemontu - Bra. Najwięksi rywale Sassuolo to drużyny z Empoli FC, Mantui, Ankony a także toskańskie Grosseto. W regionie największym przeciwnikiem Sassuolo jest Carpi oraz Cesena.
Obecny skład.
"Aktualny na 31 stycznia 2023"

</doc>
<doc id="1449709" url="https://pl.wikipedia.org/wiki?curid=1449709" title="Whyte and Mackay">
Whyte and Mackay

Whyte and Mackay Ltd – szkocki producent napojów alkoholowych. Firma powstała w 1844 w Glasgow.
Charles Mackay i James Whyte zaczynali w Glasgow w 1882 jako kupcy handlujący whisky oraz właściciele bezcłowych składów. "W&amp;M Special" było ich pierwszą blended whisky i odniosło sukces zarówno w Wielkiej Brytanii jak i innych anglojęzycznych krajach takich jak Australia, Kanada, Nowa Zelandia czy Stany Zjednoczone). Po II wojnie światowej skupili się na rodzimym rynku i obecnie sprzedają ponad 1 milion beczek rocznie.
Firma produkuje obecnie następujące marki: Whyte &amp; Mackay Blended Scotch Whiskies, Dalmore Single Malt, Isle of Jura Single Malt, Fettercairn Single Malt, Claymore Blended Scotch Whisky, Tamnavulin Double Cask Single Malt Speyside Sccotch Whisky, Shackelton Single Malt Blended Sccotch Whisky, likier Glayva, oraz Vladivar Vodka.
W maju 2007 Whyte and Mackay zostało wchłonięte przez indyjskiego giganta przemysłu alkoholowego United Breweries Group za kwotę 595 milionów funtów brytyjskich.
W latach 2003 – 2006 Whyte and Mackay był sponsorem angielskiej drużyny piłki nożnej Leeds United. Obecnie marka sponsoruje piłkarskie kluby Edynburg oraz Hibernian ze szkockiej ekstraklasy oraz ekstraklasę w rzutach lotkami PDC (Premier League Darts).

</doc>
<doc id="1449710" url="https://pl.wikipedia.org/wiki?curid=1449710" title="O. Łucjan Królikowski">
O. Łucjan Królikowski



</doc>
<doc id="1449711" url="https://pl.wikipedia.org/wiki?curid=1449711" title="Okręg militarny">
Okręg militarny



</doc>
<doc id="1449715" url="https://pl.wikipedia.org/wiki?curid=1449715" title="Rzymski okręg militarny">
Rzymski okręg militarny



</doc>
<doc id="1449716" url="https://pl.wikipedia.org/wiki?curid=1449716" title="Cmentarz żydowski w Środzie Śląskiej">
Cmentarz żydowski w Środzie Śląskiej

Cmentarz żydowski w Środzie Śląskiej – założony w 1844, zajmował powierzchnię 0,21 ha. Cmentarz znajduje się przy ul. Górnej. Został zniszczony w XX wieku, a na jego miejscu wybudowano szkołę. W 2001 na terenie pocmentarnym ustawiono pomnik ku czci pochowanych tam osób. 

</doc>
<doc id="1449718" url="https://pl.wikipedia.org/wiki?curid=1449718" title="La vida viene y va">
La vida viene y va

La vida viene y va to debiutancki album hiszpańskiego piosenkarza Davida Tavaré. Płyta została wydana 11 sierpnia 2008, a pierwszym singlem został utwór "Summerlove".

</doc>
<doc id="1449722" url="https://pl.wikipedia.org/wiki?curid=1449722" title="Warszawa Żwirki i Wigury">
Warszawa Żwirki i Wigury

Warszawa Żwirki i Wigury – przystanek osobowy Polskich Kolei Państwowych obsługiwany przez Koleje Mazowieckie. Przystanek położony jest na terenie warszawskiej dzielnicy Ochota, przy ul. Żwirki i Wigury, na tzw. linii radomskiej.
W roku 2018 przystanek obsługiwał ok. 2200 pasażerów na dobę.
Opis.
Wejścia na perony.
Przy peronach, od strony wschodniej znajduje się wiadukt nad torami w ciągu ul. Żwirki i Wigury. Stanowi on przejście nadziemne dla pieszych. Z poziomu wiaduktu na perony prowadzą schody oraz windy dla niepełnosprawnych. Na jeden z peronów można także wejść od ulicy Drygały.
Dojazd.
Do przystanku kolejowego można dojechać autobusami wysiadając w zespole przystankowym "Baleya" lub "Novotel".

</doc>
<doc id="1449727" url="https://pl.wikipedia.org/wiki?curid=1449727" title="Synagoga Beth Israel w Eugene">
Synagoga Beth Israel w Eugene

Synagoga Beth Israel w Eugene (ang. "Temple Beth Israel in Eugene") – synagoga znajdująca się w Eugene w stanie Oregon, przy 1175 East 29th Avenue. Jest największą synagogą w mieście.
Synagoga została założona w 1934 roku z inicjatywy rekonstrukcjonistycznej Kongregacji Beth Israel, zrzeszającej obecnie około 400 rodzin. Obecnymi rabinami synagogi są Yitzhak Husbands-Hankin i Maurice Harris.

</doc>
<doc id="1449732" url="https://pl.wikipedia.org/wiki?curid=1449732" title="Leszek Wiśniowski">
Leszek Wiśniowski

Leszek Wiśniowski, także Wiśniewski, Wiszniewski (ur. 1831 w Samborze, zm. 27 listopada 1863 we Włodzimierzu) – dowódca oddziału powstania styczniowego.
Życiorys.
Urodził się w 1831 w Samborze w rodzinie szlacheckiej Wiśniowskich herbu Prus. Jego ojciec Władysław był oficerem wojsk austriackich. W 1849  walczył na Węgrzech. Był oficerem legionu polskiego, adiutantem generała Józefa Bema. Za udział w powstaniu węgierskim, oddany do kompanii karnej w fortecy Komornie. Zbiegł stamtąd do Francji, gdzie poświęcił się naukom inżynierskim, i potem jako dyplomowany inżynier pracował przy budowie kolei żelaznej w Polsce Kongresowej do 1861. Z powodu udziału w manifestacji w 1861 uwięziony a potem wywieziony za granicę. Z Wrocławia udał się do Wiednia, gdzie przeciwstawił się ministrowi wojny. Pod wpływem rodaków uzyskał ułaskawienie. We Lwowie oddał się powołaniu nauczycielskiemu i dziennikarstwu. Leszek Wiśniowski był żonaty z Heleną z Mitranowskich herbu Prus. Z tego związku syn, Leszek Stanisław, urodzony 14 grudnia 1858 w Warszawie.
W 1863, gdy wybuchło powstanie styczniowe, zorganizował oddział ochotników, na którego czele wkroczył na Wołyń, gdzie w okolicy miasteczka Świniuch (dziś rejon krzemieniecki), otoczony przez przeważające siły moskiewskie, po krótkiej walce, rozbity, przeszedł w Lubelskie pod dowództwo Jana Żalplachty, lecz opuścił jego oddziały w krytycznym momencie bitwy pod Tuczapami w Lubelskiem 18/19 maja 1863 i wycofał się za Bug. 
W lipcu, gdy zjawił się na Wołyniu został rozgromiony pod Korytnicami (lub Korytnicą 28 lipca) i został ranny. W pobliżu granicy został ujęty w młynie przez naprowadzonych objeżdczyków i odstawiony do Włodzimierza. Wyrokiem moskiewskiego sądu wojennego we Włodzimierzu skazany na śmierć i rozstrzelany 27 listopada 1863.

</doc>
<doc id="1449735" url="https://pl.wikipedia.org/wiki?curid=1449735" title="Jadwiga anhalcka">
Jadwiga anhalcka

Jadwiga anhalcka (zm. 21 grudnia 1259) – księżna legnicka, pierwsza żona księcia Bolesława II Rogatki.
Życiorys.
Jadwiga była córką hrabiego Anhaltu, Henryka. Poślubiła Bolesława Rogatkę w 1242 między 8 maja a 18 października. Małżonkowie byli ze sobą spokrewnieni w czwartym stopniu, gdyż ich wspólnym przodkiem był Ludwik I Turyński. Nie wiadomo, czy otrzymali dyspensę papieską. W "Żywocie św. Jadwigi" można znaleźć informację, jakoby święta Jadwiga miała przepowiedzieć księżniczce anhalckiej, "że od męża wypadnie jej wycierpieć wiele zła".
Jadwiga miała z Rogatką czterech synów: Henryka V Brzuchatego, Bolka I Surowego, Bernarda Zwinnego i młodo zmarłego, który zapewne miał na imię Konrad oraz cztery lub pięć córek: Agnieszkę żonę hrabiego Wirtembergii Ulryka I, Jadwigę żona Konrada II czerskiego, Annę ksienię klasztoru w Trzebnicy, Katarzynę i być może Elżbietę.
Jadwiga anhalcka została pochowana w klasztorze cystersów w Lubiążu.

</doc>
<doc id="1449743" url="https://pl.wikipedia.org/wiki?curid=1449743" title="Poughkeepsie (Nowy Jork)">
Poughkeepsie (Nowy Jork)

Poughkeepsie ("City of Poughkeepsie") – miasto we wschodniej części USA, w stanie Nowy Jork, nad rzeką Hudson. Ma 29 871 mieszkańców (2000). Leżące tuż obok miasteczko o tej samej nazwie ("Town of Poughkeepsie") ma 42 777 mieszkańców (2000). Choć oficjalnie są to oddzielne miejscowości, w praktyce tworzą jedno miasto mające około 75 tys. mieszkańców. Należy do obszaru metropolitalnego Poughkeepsie—Newburgh–Middletown, mającego 621 517 mieszkańców (2000).
W Poughkeepsie urodził się Alfred Butts, twórca gry słownej Scrabble oraz Ed Wood.

</doc>
<doc id="1449746" url="https://pl.wikipedia.org/wiki?curid=1449746" title="Kamienna tajemnica">
Kamienna tajemnica

Kamienna tajemnica (niem. "Das Geheimnis des Steins", ang. "The Secret of the Stone") – serial przygodowy dla młodzieży z 1990 r., w reżyserii Krzysztofa Grubera.
Opis fabuły.
Zrealizowany w malowniczych plenerach szwedzkiej Smalandii i oparty na romantycznej historii szwedzkiego "Robin Huda" o imieniu Nils Dake . Osią fabuły są ściśle splatające się trzy wątki: Jake'a - syna amerykańskiego pisarza, powracającego do kraju przodków; gangsterów poszukujących skarbu; a także grupy dzieci, które również, choć trochę przypadkiem, wpadają na jego trop. Mimo sensacyjnej fabuły, twórcy cyklu starali się unikać wszelkiej brutalności. Zgodnie z intencjami realizatorów „Kamienna tajemnica” jest skierowana przede wszystkim dla młodych odbiorców. W obsadzie, obok znanego szwedzkiego aktora Pera Oscarssona, zagrała jego córka Pernilla. Ekipa pracowała szybko, bowiem większość zdjęć musiała powstać podczas krótkiego skandynawskiego lata. Zmorą realizatorów okazała się praca z małymi Szwedami, grającymi główne role dziecięce – członkowie ekipy nie zawsze wiedzieli jak zdyscyplinować rozbrykane ponad miarę dzieciaki, którym szwedzka ustawa zapewnia prawie absolutną nietykalność na terenie ich kraju.
Obsada aktorska.
oraz grupa "PIRATE GANG" (firma kaskaderska Ryszarda Janikowskiego) i inni
Odcinki.
Tyuły odcinków w niemieckiej wersji językowej. Odcinki w polskiej wersji językowej nie posiadały nazw odcinków.
Wersja polska.
Serial był nadawany z angielskim dubbingiem i polskim lektorem, którym był Tomasz Knapik.

</doc>
<doc id="1449748" url="https://pl.wikipedia.org/wiki?curid=1449748" title="Halve Maen (1609)">
Halve Maen (1609)

Halve Maen (z niderl. „półksiężyc”) – 3-masztowy jacht, okręt żeglarza i odkrywcy Henry'ego Hudsona.
Historia okrętu.
Okręt zbudowano w 1608 w Amsterdamie na zamówienie Izby Amsterdamskiej, a w następnym roku wszedł do służby w Holenderskiej Kompanii Wschodnioindyjskiej. Okręt był używany przez Henry'ego Hudsona w czasie jego rejsu z Holandii do Ameryki Północnej w 1609 roku oraz podczas poszukiwania przejścia północno-zachodniego do Azji. Wyprawa badawcza nie udała się, statek został uwięziony przez zamarznięte wody, a załoga groziła buntem. Hudson powziął więc decyzję o powrocie, dalej statek pływał wzdłuż wschodnich wybrzeży Ameryki Północnej. Jednakowoż okręt sprawdził się w podróży wykazując dużą dzielność i zyskał miano jednego z najlepszych okrętów eksploracyjnych. Okręt pływał pod banderą Kompanii do końca 1618, kiedy to spalił się w porcie Batavia w Indonezji.
Współczesne repliki.
Pierwsza współczesna replika „Halve Maen” powstała w 1909 roku w Holandii, druga w 1989 roku. Jest ona udostępniona do zwiedzania w Muzeum Nowych Niderlandów (ang. "New Netherland Museum") w Albany.

</doc>
<doc id="1449749" url="https://pl.wikipedia.org/wiki?curid=1449749" title="Podział administracyjny Lublina">
Podział administracyjny Lublina

Podział administracyjny Lublina został wprowadzony przez Radę Miasta Lublin uchwałami od nr 889/XXXVIII/2006 do nr 915 /XXXVIII/2006. Od 23 lutego 2006 Lublin jest podzielony na 27 jednostek pomocniczych o statusie dzielnic. Równocześnie każdej z dzielnic został nadany statut. Każda dzielnica ma radę i zarząd, których prawa i obowiązki określone są w załącznikach do tych uchwał.
Z chwilą wprowadzenia nowych dzielnic wcześniejsze uchwały dotyczące podziału administracyjnego Lublina straciły moc.

</doc>
<doc id="1449751" url="https://pl.wikipedia.org/wiki?curid=1449751" title="Due diligence">
Due diligence

Due diligence – poddanie przedsiębiorstwa dogłębnej analizie w celu jego wyceny przez inwestora.
Due diligence ma na celu szczegółową ocenę aktualnej sytuacji przedsiębiorstwa oraz określenie istniejącego i potencjalnego ryzyka związanego z planowaną transakcją kapitałową (np. fuzja, przejęcie, wydzielenie lub sprzedaż zorganizowanej części przedsiębiorstwa). Zakres due diligence zależy od specyfiki badanego przedsiębiorstwa (wielkości, struktury itd.). Due diligence stanowi ostatni etap fazy przedtransakcyjnej, po którym następuje faza negocjacji.
Analiza due diligence powinna zapewnić:
Zakres badania due diligence.
Do przeprowadzenia badania due diligence angażuje się wykwalifikowane w tych obszarach osoby, zwykle biegłych rewidentów, rzeczoznawców, prawników lub doradców podatkowych. Sam proces przeprowadzania badania najczęściej polega na analizie dotychczasowej dokumentacji podmiotu gospodarczego, także treści stanowiących tajemnicę przedsiębiorstwa. Z tego powodu wykonanie analizy due diligence może być niemożliwe w przypadku transakcji wrogich przejęć.

</doc>
<doc id="1449759" url="https://pl.wikipedia.org/wiki?curid=1449759" title="Modwheelmood">
Modwheelmood

Modwheelmood (zapisywane także jako "modwheelmood", "MWM" lub "ModWheelMood") - zespół muzyczny z Los Angeles, tworzący muzykę z gatunku electronica-alternatywa. 
Składa się z duetu muzyków: Alessandro Cortini'ego oraz Pelle Hillströma. Zespół narodził się w roku 1998, pierwotnie pod nazwą "Gift", lecz potem ewoluował na poważny projekt muzyczny i nowa nazwa zespołu "zainspirowana" została przez kontrolkę-kółko (tzw. "Mod wheel") w jednym z instrumentów klawiszowych.
Zespół na swoim koncie ma przeważnie tylko wydawnictwa krótkogrające, tzw. EP-ki; pierwsza wydana w roku 2003 pod nazwą "?". Na EP-ce znalazło się sześć kompozycji, album został (jak wszystkie) przeznaczony tylko do kupna w internecie, nie posiada okładki i wytwórni muzycznej. Następna płyta, "Enemies &amp; Immigrants" została wypuszczona już za pośrednictwem Buddyhead w roku 2006. Ostatnie wydawnictwa to trzy części albumu "Pearls to Pigs" - kolejno z roku 2007, potem wolumin drugi i trzeci w 2008 roku ("Pearls to Pigs Vol.2" w lutym i "Pearls to Pigs Vol.3" 17 lipca). Wydali też płytę zawierającą remixy swoich piosenek, "Things Will Change". Wszystkie wpływy ze sprzedaży tego wydawnictwa zostały przekazane na cele charytatywne.

</doc>
<doc id="1449767" url="https://pl.wikipedia.org/wiki?curid=1449767" title="Zamek w Trokach">
Zamek w Trokach

Zamek w Trokach – zamek położony na jeziorze Galwe na Litwie w miejscowości Troki. Obiekt jest w znacznym stopniu rekonstrukcją z 2 poł. XX wieku.
Zamek został wzniesiony w XIV–XV w. przez wielkiego księcia litewskiego Kiejstuta i jego syna Witolda, który w 1430 zmarł na zamku. Troki były w tym okresie ważnym ośrodkiem Wielkiego Księstwa Litewskiego. Począwszy od XVII w. zamek popadał w ruinę. Przed II wojną światową polscy historycy sztuki rozpoczęli zabezpieczanie obiektu, a w latach 1951–1961 zostały w nim podjęte prace rekonstrukcyjne, które nadały mu obecny kształt. Zamek jest dziś ważną atrakcją turystyczną Litwy.
Charakterystyczny układ symetrycznego zespołu dwóch połączonych naprzeciwległych budynków i wieży wjazdowej na osi dziedzińca zdradza inspirowanie się projektanta Zamku Górnego w Trokach gotyckimi zamkami z terenu Mazowsza, takimi jak: Borysławice, Liw, Łowicz.
Historia.
Budowa zamku.
Zamek na półwyspie.
Po 1375 roku Kiejstut Giedyminowicz, przeniósł do Nowych Trok stolicę swojego księstwa, budując w nich murowany zamek na półwyspie. Następnie zamieszkał w nim i przeniósł do niego swój skarb książęcy. W 1377 zamek poniósł poważne straty po ataku krzyżackim. Po zamordowaniu Kiejstuta zamek był areną walki o władzę między Jagiełłą i Witoldem, był oblegany przez zwolenników każdej ze stron. Dopiero zgoda między braćmi stryjecznymi pozwoliła na kontynuowanie na nim prac budowlanych. Zamek był w tym czasie wiele razy atakowany przez Krzyżaków. W 1383 roku był oblegany przez Witolda i Krzyżaków, co doprowadziło w wyniku ostrzału do zawalenia się części murów. Wkrótce zamek odzyskał Jagiełło.
Zamek na wyspie.
Zamek na największej z trzech wysp jeziora Galwe polecił wybudować wielki książę Witold w latach 1404-1408. Warownia miała stanowić wsparcie dla wcześniejszego trockiego zamku położonego na półwyspie. Zbudowano dwa skrzydła i 35-metrowy donżon. Donżon, oprócz standardowych funkcji obronnych, mieścił również kaplicę i część pomieszczeń mieszkalnych. Najważniejszym elementem struktury zamkowej został czworoboczny pałac książęcy z wewnętrznym dziedzińcem otoczonym drewnianymi galeriami. Całe skrzydło południowe zamku zostało zaadaptowane na monumentalną salę książęcą (10 na 21 metrów), drugą co do wielkości średniowieczną salę na Litwie.
W drugiej fazie rozbudowy, w odróżnieniu od pierwszej fazy budowy, w której przeważającym materiałem był kamień, zamek był budowany głównie z czerwonej cegły. Jego dekoracja była skromna – ograniczała się go glazurowanych cegieł i witraży w oknach. Obiekt był utrzymany w stylu gotyckim.
W trzeciej fazie rozbudowy zamku kontynuowane były prace nad modernizacją i wzmacnianiem zamku. Mury otaczające obiekt zostały wzmocnione do grubości 2,5 metra, dobudowano galerie, z których można było w razie ataku prowadzić ogień. W rogach zamku wzniesiono trzy wieże, z których jedna została zaadaptowana na więzienie. Najwyższe piętra wszystkich wież służyły za składy amunicji i pomieszczenia dla obsługi dział zamkowych. Na terenie zamku wzniesiono szereg wolnostojących budynków gospodarczych (stajnie, kuchnie).
Upadek zamku.
Wkrótce po bitwie pod Grunwaldem zamek zaczął tracić swoje znaczenie wojskowe. Dawna twierdza została przekształcona w rezydencję książęcą i bogato udekorowana wewnątrz. Do Trok przyjeżdżali zagraniczni posłowie, w 1414 zamek opisał flamandzki podróżnik Guillebert de Lannoy. W zamku kilkakrotnie gościł Władysław Jagiełło, zaś Witold zmarł na terenie zamku w 1430. Dziesięć lat później w twierdzy został zamordowany jego brat Zygmunt. Pod rządami Zygmunta Starego i Zygmunta Augusta obiekt został przebudowany w stylu renesansowym i przeszedł kolejne prace adaptacyjne w celu przekształcenia w letnią rezydencję. Czasowo pełnił również funkcję więzienia. W czasie wojen z Moskwą został zrujnowany, a z odbudowy zrezygnowano.
Odbudowa.
W XIX w. powstały pierwsze plany rekonstrukcji zamku. W 1822 r. Wincenty Smokowski w jednej z sal pierwszego piętra znalazł i przerysował trzynaście fragmentów malowideł, których opis opublikował w „Athenaeum” z 1841, t. V, str. 157-181. W 1888 Imperialna Komisja Archeologiczna dokonała dokumentacji pozostałości zamku, a w 1905 władze carskie zdecydowały się na konserwację ruin i częściowe odrestaurowanie zamku.
Po I wojnie światowej Troki znalazły się na terytorium II Rzeczypospolitej. Prace konserwatorskie rozpoczął polski konserwator zabytków Stanisław Lorentz, po wizytacji zamku w maju 1929 roku z Juliuszem Kłosem i Janem Borowskim, w czasie której podjęto decyzję o natychmiastowej potrzebie podjęcia działań w celu zachowania istniejących pozostałości zamku. Na pozyskanie środków do konserwacji Stanisław Lorentz zaciągnął prywatną pożyczkę, na wielką ówcześnie sumę 10 000 złotych w Banku Gospodarstwa Krajowego. Zakres prac na zamku Lorentz określił w „Wiadomościach Konserwatorskich” i miały one mieć początkowo jedynie charakter konserwatorski i nie przewidywały odbudowy z uwagi na brak ikonografii umożliwiającej rekonstrukcję obiektu. Pierwsze prace wykonano w latach 1929-1930. Istotny udział w tych pracach miała rodzina Girdwoyniów, do której należała przed II wojną światową posesja z zamkiem. Wynika to z korespondencji Stanisława Lorentza z Zofią Girdwoyń i z jego artykułu o konserwacji ruin zamku ("Wiadomości Konserwatorskie", 1929).
Po ustąpieniu Lorentza ze stanowiska konserwatora, jego następcy: Ksawery Piwocki w latach 1936–1938, i Witold Kieszkowski w latach 1938-1939 zmienili zakres prac i rozpoczęli prace rekonstrukcyjne, w czasie których dokonano odbudowy wieży południowo-wschodniej, przesklepienia piwnic i sali na pierwszym piętrze oraz konserwacji pozostałości pałacu książęcego. Plan odbudowy przygotował i prace nadzorował architekt Jan Borowski, przy współpracy prof. Juliusza Kłosa. Po II wojnie światowej prace były kontynuowane etapami przez Litwinów – w roku 1946, do 1956 nadbudowano mury zamku górnego, a do 1961 roku odbudowano wieżę główną, kończąc odbudowę tej części zamku do 1965 r. Dolny zamek odbudowywano po 1971 roku, około 1980 roku zadaszono dwie baszty, w 1984 zadaszono wieżę bramną prowadzącą na zamek dolny. Zamek po odbudowie reprezentuje styl gotycki (według domniemanego stanu z XV wieku).
Część zamku zajmuje obecnie muzeum. Na zamku odbywają się również rekonstrukcje historyczne poświęcone średniowieczu.

</doc>
<doc id="1449771" url="https://pl.wikipedia.org/wiki?curid=1449771" title="Dacia 500">
Dacia 500



</doc>
<doc id="1449779" url="https://pl.wikipedia.org/wiki?curid=1449779" title="Yoshiro Mori">
Yoshiro Mori



</doc>
<doc id="1449790" url="https://pl.wikipedia.org/wiki?curid=1449790" title="Jacinto Ela">
Jacinto Ela

Jacinto Ela Eyene znany również jako Jacinto Ela (2 maja 1982 w Malabo) - piłkarz pochodzący z Gwinei Równikowej. Mierzy 175 cm wzrostu. Występuje na pozycji napastnika. Obecnie jest zawodnikiem hiszpańskiego czwartoligowca AD Fundación Logroñés. Ela jest pierwszym zawodnikiem z Gwinei Równikowej, który wystąpił w meczu ligi angielskiej.

</doc>
<doc id="1449792" url="https://pl.wikipedia.org/wiki?curid=1449792" title="Puchar Świata w skokach narciarskich 1985/1986">
Puchar Świata w skokach narciarskich 1985/1986

Puchar Świata w skokach narciarskich 1985/1986 – 7. edycja Pucharu Świata mężczyzn w skokach narciarskich, która rozpoczęła się 7 grudnia 1985 w Thunder Bay, a zakończyła 23 marca 1986 w Planicy.

</doc>
<doc id="1449795" url="https://pl.wikipedia.org/wiki?curid=1449795" title="FV438 Swingfire">
FV438 Swingfire

FV438 Swingfire – brytyjski rakietowy niszczyciel czołgów.
Pojazd należy do rodziny pojazdów FV430 i jest zmodyfikowaną odmianą transportera opancerzone FV432 Trojan przystosowaną do przewożenia wyrzutni przeciwpancernych pocisków kierowanych Swingfire.

</doc>
<doc id="1449796" url="https://pl.wikipedia.org/wiki?curid=1449796" title="Université de Nice – Sophia Antipolis">
Université de Nice – Sophia Antipolis

Université de Nice – Sophia Antipolis – francuski uniwersytet mający swoją siedzibę mieście Nicea. Obecnie na uczelni studiuje ponad 26 000 studentów wszystkich wydziałów oraz kierunków wspartych ponad 1440-osobową kadrą naukową.
Historia.
Uniwersytet został oficjalnie otwarty 23 października 1965 roku. Jednakże tradycje uniwersyteckie w Nicei są datowane na 1635 rok kiedy to książę sabaudzki utworzył w mieście wyższą szkołę prawa. Utworzony w 1965 roku uniwersytet był jednak pierwszą wiele wydziałową uczelnią w mieście posiadając m.in. wydział literatury, prawa, nauk społecznych oraz przyrodniczych.
w 1989 roku uczelnia do swojej nazwy dołączyła nazwę Sophia-Antipolis, celem tego było pokazanie współpracy pomiędzy uniwersytetem a technopolią, jaką jest Sophia Antipoli.
Kampusy.
Uniwersytet dzieli się na trzy główne kampusy, którymi są:
Wydziały.
Na uczelni nicejskiej znajdują się następujące wydziały oraz departamenty:

</doc>
<doc id="1449805" url="https://pl.wikipedia.org/wiki?curid=1449805" title="Francuska Algieria">
Francuska Algieria



</doc>
<doc id="1449807" url="https://pl.wikipedia.org/wiki?curid=1449807" title="Hokej podwodny">
Hokej podwodny

Hokej podwodny ( albo ) – niekontaktowy sport rozgrywany w basenie, typowo na głębokości 2–3 metrów.
Podczas gry gracze dwóch sześcioosobowych drużyn starają się tak manewrować ciężkim krążkiem, aby skierować go do bramki przeciwnika.
Gra przebiega na dnie basenu, zawodnicy wypływają na powierzchnię aby nabrać powietrza. Mecz składa się z dwóch części, każda po 15 minut.
Wyposażenie.
Zawodnicy wyposażeni są w płetwy, maski i fajki do nurkowania swobodnego,
ochraniacze na twarz,
krótki kij (o długości do 35 cm), grubą rękawicę na dominującej ręce, oraz czepek taki jak do piłki wodnej.
Krążek do hokeja podwodnego waży około 1,5 kilograma i wykonany jest z ołowiu pokrytego warstwą tworzywa sztucznego.
Bramki mają 3 metry szerokości i umieszcza się je po przeciwnych stronach pola gry.
Zawody.
CMAS World Championship odbyły się w Coimbrze, Portugalia w sierpniu 2011 roku i były świadkiem większego udziału z krajów pozaeuropejskich. Uczestniczyło osiemnaście drużyn w tym z Australii, Kanady, Kolumbii, Nowej Zelandii i Republiki Południowej Afryki.
Planowane są 18. Mistrzostwa Świata CMAS, które odbędą się w Egerze, Węgry w sierpniu 2013 roku. Przewidywana liczba drużyn wynosi między 60 i 80.
22 marca 2014 roku w Aqua Centrum w Kościerzynie odbyły się I Otwarte Mistrzostwa Polski w Hokeju Podwodnym. W zmaganiach uczestniczyło siedem drużyn, pierwsze trzy miejsca zajęły drużyny: 1 – Bałtyckie Foki Gdańsk, 2 – AQUARIUS Bełchatów, 3 – Pirania Wrocław.
Znaczenie.
Hokej podwodny został wynaleziony w 1954 roku jako zimowe ćwiczenie dla płetwonurków, pomagające utrzymać formę poza sezonem,
jednak potem zyskał niezależną popularność.
Najwięcej drużyn hokeja podwodnego gra w Wielkiej Brytanii, Australii, Kanadzie, Nowej Zelandii, Południowej Afryce, USA, Holandii, Polsce i Francji. Rozgrywane są zawody na poziomie krajowym, oraz mistrzostwa świata.

</doc>
<doc id="1449811" url="https://pl.wikipedia.org/wiki?curid=1449811" title="José Luis Rondo">
José Luis Rondo

José Luis Rondo Polo znany również jako Rondo (ur. 19 marca 1976 w Palma de Mallorca) – piłkarz naturalizowany z Gwinei Równikowej. Grał jako prawy obrońca.
W latach 2003–2009 grał w reprezentacji Gwinei Równikowej.

</doc>
<doc id="1449812" url="https://pl.wikipedia.org/wiki?curid=1449812" title="Ferenc Nopcsa">
Ferenc Nopcsa



</doc>
<doc id="1449813" url="https://pl.wikipedia.org/wiki?curid=1449813" title="Operacja atomowa">
Operacja atomowa

Operacja atomowa - operacja, która na określonym poziomie abstrakcji jest niepodzielna.
Instrukcje mikroprocesora z punktu widzenia systemu operacyjnego są operacjami atomowymi - gdy procesor rozpocznie wykonywanie instrukcji nie można jej przerwać ani w żaden sposób wpłynąć na jej realizację, choć w istocie na poziomie sprzętowym instrukcje są wykonywane w przynajmniej kilku krokach.
W wielu zastosowaniach istotne jest zagwarantowanie niepodzielności operacji:

</doc>
<doc id="1449817" url="https://pl.wikipedia.org/wiki?curid=1449817" title="Dzielnice Lublina">
Dzielnice Lublina



</doc>
<doc id="1449827" url="https://pl.wikipedia.org/wiki?curid=1449827" title="Jetix">
Jetix

Jetix – polskojęzyczna kablowo-satelitarna stacja telewizyjna dla dzieci i młodzieży, polski oddział międzynarodowego Jetix. Rozpoczęła emisję 18 kwietnia 1998 jako Fox Kids, a 1 stycznia 2005 zmieniła nazwę na Jetix. Zakończyła nadawanie 18 września 2009, a następnego dnia została zastąpiona przez Disney XD. Oprócz tego w Polsce istniał kanał siostrzany – Jetix Play (wcześniej Fox Kids Play), który zakończył nadawanie 31 lipca 2010 roku i zmienił się w Playhouse Disney (Disney Junior).
Jetix na świecie.
Jetix debiutował w USA we wrześniu 2002 jako blok programowy w telewizji ABC Family, prezentując powtórkowe programy z kanału Fox Kids. W lutym 2004 Fox Kids zmienił nazwę na Jetix. Stacja ta należała do The Walt Disney Company, do którego należą również inne kanały dziecięce – Jetix Play, Disney Channel, Playhouse Disney, Disney Cinemagic i Toon Disney. Do 2009 roku istniało w sumie 16 kanałów Jetix: brazylijski, kanadyjski, centralno-wschodnioeuropejski, francuski, niemiecki, węgiersko-czesko-słowacki, indyjski, izraelski, włoski, japoński, holenderski, polski, brytyjsko-irlandzki, amerykański, turecki i rosyjski.
12 lutego 2009 Disney ogłosił plany rebrandingu kanałów z rodziny Jetix na markę Disney XD. 13 lutego 2009 roku w USA Jetix i Toon Disney zostały zmienione w Disney XD. 1 kwietnia 2009 pierwszy europejski Jetix zmieniono w Disney XD, i była to Francja. 3 lipca Jetix zmienił nazwę w Ameryce Łacińskiej. 1 sierpnia zmienił nazwę w Japonii, 31 sierpnia w Wielkiej Brytanii, 11 września w Skandynawii, 18 września w Hiszpanii, 19 września w Polsce, 28 września we Włoszech, 10 października w Niemczech i 10 sierpnia 2010 w Rosji.
Jetix Polska.
Stacja rozpoczęła nadawanie 18 kwietnia 1998 pod nazwą Fox Kids. Początkowo kanał był nadawany w godz. 06:00-20:00 i dzielił on czas antenowy z kanałem Bet on Jazz. 20 listopada 1999 roku Fox Kids wydłużył godziny nadawania do 22:00, a od 8 września 2003 roku nadawał do 0:00. 1 listopada 2003 roku powstał siostrzany kanał, Fox Kids Play, przeznaczony dla najmłodszych widzów. 1 stycznia 2005 Fox Kids zmienił się na Jetix, oprócz tego zmieniło się logo i oprawa graficzna. Poza tym Fox Kids Play zmienił się na Jetix Play.
Ze stacją konkurowały trzy kanały o tej samej grupie docelowej: ZigZap, Cartoon Network i Nickelodeon.
Jetix w Polsce docierał do ponad 4,7 miliona gospodarstw domowych. Jego dystrybucją na terenie kraju zajmowała się od połowy kwietnia 2009 firma Core TV Content, która przejęła dystrybucję większości kanałów Disneya nadających w Polsce od firmy Delegata.
Jetix organizował w 2005 i 2006 plebiscyty Jetix Kids Awards Polska, które emitowane były również w Polsacie. Od 29 września 2006 w kioskach pojawił się miesięcznik Magazyn Jetix. W 2009 powoli zaczęto wprowadzać produkcje Disney Channel – "Nie ma to jak hotel", "Fineasz i Ferb" czy "Amerykański smok Jake Long". Pojawiły się informacje o przekształceniu kanału w Disney XD. Początkowo miało to nastąpić przed wakacjami, ale potem datę oficjalnie zmieniono na 19 września.
Programy Jetix.
Kino Fox Kids/Jetix.
Kino Fox Kids/Jetix, w którym nadawane były filmy dla dzieci, m.in.:
Świąteczne Kino Jetix.
Od 31 grudnia 2007 do 24 stycznia 2008 roku Jetix emitował świąteczne Kino Jetix, w którym oprócz filmów związanych z Bożym Narodzeniem, emitował potrójne odcinki 3 seriali:
Sobotnia niespodzianka.
Od 1 czerwca do 21 września 2007 roku, w sobotnie popołudnia, Jetix proponował blok programowy, w którym prezentował kilkuminutowe odcinki seriali w całości, i tak:
Sobotnia niespodzianka została wznowiona na okres października i listopada.
Koncert Jetix.
Od 13 marca 2009 roku na Jetix często były nadawane koncerty. Oto ich lista:
Jetix MAX.
31 października 2005 r. w Jetix pojawił się wieczorny blok o nazwie Jetix Max, od 1 września 2008 r. do 1 marca 2009 r. blok pojawiał się również w godzinach przedpołudniowych. Był emitowany codziennie w godzinach wieczornych, a przez kilka miesięcy również w godzinach dopołudniowych. Jetix Max pojawił się po raz ostatni 18 września 2009 roku.
Blok Jetix Max pojawił się również w zagranicznych wersjach Jetix, ale dopiero 29 stycznia 2006 r. Wśród krajów, w których jest emitowany ten blok znajdują się: Rosja, Rumunia, Czechy, Słowacja, Węgry, Polska, Niemcy, Japonia.
Game Zone.
Autorski program TV Jetix poświęcony grom komputerowym. Swoją polską premierę miał 18 sierpnia 2007.
Dotychczas pokazane recenzje: "Na fali", "Odlotowe agentki: Odlotowa impreza".
Trylogia Power Rangers.
Jest to blok 3 serii z cyklu Power Rangers, emitowany w Jetix. Pojawił się 3 lipca 2006 roku i był emitowany codziennie. W skład trylogii wchodziły wtedy: "Mighty Morphin Power Rangers", "Power Rangers Time Force" i "Power Rangers: Dino Grzmot".
6 listopada 2006 roku wraz z pojawieniem się nowej serii "Power Rangers S.P.D.", blok pojawiał się przez 4 tygodnie dodatkowo w godzinach wieczornych (poprzedzony wcześniej odcinkiem z serii "S.P.D.").
Od 3 grudnia 2006 do 7 stycznia 2007 trylogia pojawiała się tylko w godzinach porannych z seriami "S.P.D.", "Mighty Morphin" i "Time Force".
Od 8 stycznia do 3 czerwca 2007 roku blok nie był emitowany.
Od 4 czerwca do 30 września 2007 blok pojawiał się ponownie codziennie w godzinach porannych oraz dodatkowo w weekendy (od 9 czerwca do 1 lipca 2007) w godzinach wieczornych, a serie to: "Ninja Storm", "S.P.D." i "Dino Grzmot".
Pierwsza piątka lata.
To weekendowy wakacyjny blok pięciu odcinków wybranego serialu, emitowany w godz. 13:00-15:05:
Programy emitowane za czasów Fox Kids.
Poniżej znajdują się seriale emitowane za czasów Fox Kids, ale tylko te, które nie były emitowane w Jetix. Niektóre z nich można było oglądać na kanale Jetix Play.
Magazyn Jetix.
Dnia 29 września 2006 roku w kioskach pojawił się pierwszy numer nowego miesięcznika Magazyn Jetix. W każdym numerze można było znaleźć komiks z bohaterami kreskówek stacji, wywiad, różne ciekawostki, łamigłówki, informacje o nowościach na kanale, dołączona była również płyta DVD z odcinkami kreskówek. Wydawcą magazynu było Media Service Zawada Sp. z o.o.. Ostatnie wydanie magazynu ukazało się 10 marca 2009 roku.
Jetix VoD.
Usługa VoD dostępna poprzez stronę internetowa www.jetix.pl została uruchomiona 20 grudnia 2006 roku, zaś koniec tej usługi nastąpił dnia 18 września 2009 roku.
Jetix w Polsacie.
Od 1 maja 2005 roku do czerwca 2009 roku w telewizji Polsat pojawiał się blok Jetix w weekendowe poranki. Zostały wyemitowane w nim następujące seriale: "W.I.T.C.H. Czarodziejki", "Power Rangers Ninja Storm", "Król szamanów", ', "Sonic X", ', "Tutenstein", "Gadżet i Gadżetinis", "Piotruś Pan i piraci", "Monster Warriors", ', "Miejskie szkodniki", "Kapitan Flamingo", "Yin Yang Yo!", "Szalony Jack, pirat", "A.T.O.M. Alpha Teens On Machines", '.

</doc>
<doc id="1449830" url="https://pl.wikipedia.org/wiki?curid=1449830" title="Ulica Grodzka w Płocku">
Ulica Grodzka w Płocku

 Ulica Grodzka – najstarsza ulica Płocka z historią sięgającą XII wieku. Jej długość to blisko 200 metrów. Łączy dwa miejskie place - Stary Rynek i plac Gabriela Narutowicza (dawniej Rynek Kanoniczny). Dawniej była najważniejszym traktem wjazdowym do grodu. Zabudowa ulicy stanowi głównie trzypiętrowe, XVIII-wieczne kamienice. Obecnie ul. Grodzka jest jednym z największych skupisk lokali usługowych w mieście. Mieści się na niej wiele pubów, barów, restauracji i pizzerii. Pod nr 5 znajduje się tablica pamiątkowa ku czci pisarza Stefana Themersona.

</doc>
<doc id="1449831" url="https://pl.wikipedia.org/wiki?curid=1449831" title="Piotr Cielesz">
Piotr Cielesz

Piotr Cielesz (ur. 30 grudnia 1958 w Bydgoszczy) – polski poeta, publicysta i dziennikarz.
Życiorys.
Debiutował w 1975 w PR jako poeta. W roku 1977 zdał maturę w bydgoskim VII Liceum Ogólnokształcącym. W roku 1983 ukończył polonistykę w Wyższej Szkole Pedagogicznej w Bydgoszczy. Był współzałożycielem Niezależnego Zrzeszenia Studentów (1980 r.). Stypendysta Miasta Gdańska w dziedzinie kultury. Przez 5 lat pracował w tygodniku "Fakty" (1985-1990), a w roku 1990 współpracował z tygodnikiem "Kujawy". Swą twórczość publikował głównie w czasopismach: "Fakty", "Twórczość", "Poezja", "Życie Literackie", "Topos" i "Fronda". Przez 3 lata (1978-1981) był członkiem Koła Młodych Związku Literatów Polskich. W roku 1989 został członkiem Stowarzyszenia Pisarzy Polskich, natomiast w roku 2003 uzyskał członkostwo Polskiego PEN-Clubu.

</doc>
<doc id="1449837" url="https://pl.wikipedia.org/wiki?curid=1449837" title="Górnik Jaworzno">
Górnik Jaworzno

 
Górnik Jaworzno – polski klub piłkarski z Jaworzna. Założony w 1954 roku. Zespół zawiesił działalność ze względu na brak funduszy. Po 11 latach drużyna został reaktywowana, w sierpniu 2021 rozegrała pierwszy mecz po przerwie na poziomie B Klasy.
Historia.
Klub powstał w 1954 roku w Jaworznie.
W sezonie 1965/1966 Górnik Jaworzno pierwszy raz wystąpił w III lidze zajmując 3 miejsce (Grupa I).
W III lidze Górnik Jaworzno występował także w latach:
Sezon 1971/1972 był dla Górnika Jaworzno ostatnim sezonem spędzonym w III lidze i od tego czasu Górnikowi nie udało się ponownie awansować do tak wysokiej klasy rozgrywkowej.

</doc>
<doc id="1449843" url="https://pl.wikipedia.org/wiki?curid=1449843" title="Trumeau">
Trumeau

Trumeau (z fr.) - pionowy element portalu, podtrzymujący tympanon. Usytuowany jest między skrzydłami drzwi. Charakterystyczny zwłaszcza dla architektury średniowiecznej, gdy często bywał zdobiony rzeźbiarsko.

</doc>
<doc id="1449845" url="https://pl.wikipedia.org/wiki?curid=1449845" title="Tadeusz Chudy">
Tadeusz Chudy

Tadeusz Chudy (ur. 13 czerwca 1931 we wsi Ugartsthal k. Stanisławowa, zm. 30 sierpnia 1997 w Warszawie) – polski poeta, autor utworów dla dzieci.
Życiorys.
Ukończył studia na Wydziale Prawa na Uniwersytecie Warszawskim. Debiutował na łamach almanachu „Dom nad Odrą” jako poeta. W 1959 r. był jednym z założycieli Korespondencyjnego Klubu Młodych Pisarzy. W latach 1956–1968 pracował w redakcji tygodnika „Nowa wieś”, następnie prowadził dział poetycki w miesięczniku „Barwy”. W latach 1986–1993 pełnił funkcję redaktora naczelnego czasopisma „Płomyczek”.

</doc>
<doc id="1449850" url="https://pl.wikipedia.org/wiki?curid=1449850" title="Św. Paraskewa">
Św. Paraskewa



</doc>
<doc id="1449853" url="https://pl.wikipedia.org/wiki?curid=1449853" title="Cmentarz żydowski w Buku">
Cmentarz żydowski w Buku

Cmentarz żydowski w Buku – cmentarz żydowski zlokalizowany w pobliżu Buku (około 1,5 km od centrum miasta, pośród pól), formalnie na terenie Wielkiej Wsi, służący w przeszłości bukowskiej wspólnocie żydowskiej.
Historia.
Został założony w XIX wieku i uległ dewastacji przez Niemców podczas II wojny światowej. W czerwcu 1988 roku nekropolię uporządkowano i ogrodzono staraniem Fundacji Rodziny Nissenbaumów. Do naszych czasów zachowały się nieliczne macewy i część ogrodzenia, które zostało prawdopodobnie skradzione przez złomiarzy. Przy wejściu umieszczony jest napis: "Cmentarz żydowski w Buku, zniszczony przez hitlerowców w czasie II wojny światowej, zamknięty dla celów grzebalnych, odrestaurowany przez Fundację Rodziny Nissenbaumów, 1988 rok".

</doc>
<doc id="1449854" url="https://pl.wikipedia.org/wiki?curid=1449854" title="Idel-Ural">
Idel-Ural

 

</doc>
<doc id="1449856" url="https://pl.wikipedia.org/wiki?curid=1449856" title="Secure Electronic Transaction">
Secure Electronic Transaction

SET (Secure Electronic Transaction) – protokół bezpiecznych transakcji elektronicznych. Jest standardem umożliwiającym bezpieczne przeprowadzenie transakcji z wykluczeniem bezpośredniego kontaktu przez Internet, z użyciem kart kredytowych. Projekt ten został ogłoszony 1 lutego 1996 roku.
Popierany przez dwie największe organizacje związane z kartami płatniczymi – Visa i MasterCard oraz wspierany przez firmę IBM.
Protokół ten posiada cechy następujących technologii: SSL, STT, SEPP, SHTTP.
Do przeprowadzenia transakcji wymagane są:

</doc>
<doc id="1449857" url="https://pl.wikipedia.org/wiki?curid=1449857" title="Jadwiga Chudzikowska">
Jadwiga Chudzikowska

Jadwiga Chudzikowska (ur. 4 września 1915 r. we Lwowie, zm. w 1995 r.) – polska pisarka, eseistka, autorka utworów dla młodzieży.
Życiorys.
Ukończyła studia na Wydziale Humanistycznym (filologię polską i historię sztuki) Uniwersytetu Jana Kazimierza we Lwowie. Po przymusowym wysiedleniu ze Lwowa w latach 1946-48 mieszkała we Wrocławiu. Od 1949 w Warszawie.

</doc>
<doc id="1449861" url="https://pl.wikipedia.org/wiki?curid=1449861" title="Idel-Ural (kraina)">
Idel-Ural (kraina)

 
Idel-Ural (tatar. "Идел-Урал", "İdel-Ural", ros. "Идель-Урал", "Волго-Уралье") – region historyczny i narodowościowy we wschodniej Rosji europejskiej, wyróżniany zwłaszcza w kulturze tureckiej i tatarskiej. 
Region Idel-Ural obejmuje tereny Niziny Wschodnioeuropejskiej rozciągające się od południowego Uralu do środkowego odcinka Wołgi (tatar. "Idel"), różniące się od pozostałej części Rosji europejskiej tym, że są w znacznej części zamieszkane przez narody nierosyjskie – tureckie (Tatarzy, Baszkirzy, Czuwasze) i ugrofińskie (Mordwini, Maryjczycy, Udmurci). częściowo pokrywa się z rosyjskim Powołżem. W tym regionie leży kompleks sześciu nierosyjskich republik: Baszkortostan, Czuwaszja, Mari El, Mordowia, Udmurcja i Tatarstan. Administracyjnie należą one do Nadwołżańskiego Okręgu Federalnego. 
Region został podbity przez Rosję dopiero w XVI wieku. Wcześniej wchodził w skład tureckich i mongolskich organizmów państwowych: Chanatu Kazańskiego, Złotej Ordy, Bułgarii Wołżańsko-Kamskiej i Kaganatu Chazarskiego. Turecko-ugrofińskie dążenia do niepodległości od Rosji znalazły swój wyraz w powstaniu w czasie rewolucji rosyjskiej na tych terenach efemerycznego państwa Idel-Ural. 

</doc>
<doc id="1449864" url="https://pl.wikipedia.org/wiki?curid=1449864" title="Powołże">
Powołże

Powołże (ros. "Поволжье") – kraina historyczna we wschodniej części Rosji europejskiej. 
Powołże rozciąga się po obu stronach Wołgi w jej środkowym i dolnym biegu. Dzieli się na część prawobrzeżną – Wyżynę Nadwołżańską oraz lewobrzeżną – Zawołże, składające się z wyżynnego Wysokiego Zawołża i nizinnego Niskiego Zawołża. 
Powołże częściowo pokrywa się z krainą Idel-Ural. Administracyjnie należy do Nadwołżańskiego Okręgu Federalnego.

</doc>
<doc id="1449866" url="https://pl.wikipedia.org/wiki?curid=1449866" title="Cmentarz żydowski w Służewie">
Cmentarz żydowski w Służewie

Cmentarz żydowski w Służewie – został założony pod koniec XVIII wieku i uległ dewastacji w czasie II wojny światowej skutkiem czego nie zachował się na nim żaden nagrobek. Znajduje się na południowym zachodzie miejscowości.

</doc>
<doc id="1449868" url="https://pl.wikipedia.org/wiki?curid=1449868" title="Zawołże">
Zawołże

 

</doc>
<doc id="1449872" url="https://pl.wikipedia.org/wiki?curid=1449872" title="Zawołże (region)">
Zawołże (region)

Zawołże (ros. "Заволжье") – region w południowo-wschodniej części Rosji europejskiej. 
Zawołże stanowi część Powołża leżącą na wschód od Wołgi. Od północy ograniczają je Uwały Północne, od wschodu - góry Ural, od południa – Nizina Nadkaspijska. Region tradycyjnie dzieli się na wyżynne Wysokie Zawołże ("Высокое Заволжье") na wschodzie i nizinne Niskie Zawołże ("Низкое Заволжье") między Kazaniem i Kamyszynem. 
Zawołże jest pokryte lasami iglastymi, lasostepem i stepem. Klimat kontynentalny. 
Zawołże stanowi rejon wydobycia gazu ziemnego i ropy naftowej. 

</doc>
<doc id="1449874" url="https://pl.wikipedia.org/wiki?curid=1449874" title="Wysokie Zawołże">
Wysokie Zawołże

Wysokie Zawołże (ros. "Высокое Заволжье") – region w południowo-wschodniej części Rosji europejskiej. 
Wysokie Zawołże stanowi wschodnią część Zawołża – regionu między Wołgą a Uralem. Zalicza się do niego Wyżynę Górnokamską, Uwał Wiacki, Wyżynę Bugulmińsko-Belebejewską i Obszczyj Syrt. Wysokie Zawołże ma charakter wyżynny – wysokość do 418 m n.p.m. Jest zbudowane z permskich skał osadowych, a w południowej części – mezozoicznych glin i piasków. Rzeźba Wysokiego Zawołża jest erozyjna, wyższe piętro stanowią ostańcowe wyżyny, niższe – doliny o płaskich dnach. Występują zjawiska krasowe. Pierwotną formacją roślinną był lasostep, obecnie lasy sosnowe zostały niemal całkowicie wytrzebione. 

</doc>
<doc id="1449875" url="https://pl.wikipedia.org/wiki?curid=1449875" title="Niskie Zawołże">
Niskie Zawołże

Niskie Zawołże (ros. "Низкое Заволжье") – region w południowo-wschodniej części Rosji europejskiej. 
Niskie Zawołże stanowi zachodnią część Zawołża – regionu między Wołgą a Uralem. Leży na lewym brzegu Wołgi między Kazaniem i Kamyszynem. Stanowi nizinę o wysokości 125 do 150 m n.p.m. Zajmuje obszar uskoku tektonicznego wypełnionego kenozoicznymi osadami dawnego Morza Kaspijskiego. Nad Wołgą ciągną się terasy zalewowe, obecnie częściowo zajęte przez kujbyszewski zbiornik wodny. 

</doc>
<doc id="1449877" url="https://pl.wikipedia.org/wiki?curid=1449877" title="Mähren">
Mähren



</doc>
<doc id="1449879" url="https://pl.wikipedia.org/wiki?curid=1449879" title="Cmentarz żydowski w Rybotyczach">
Cmentarz żydowski w Rybotyczach

Cmentarz żydowski w Rybotyczach – żydowski kirkut znajdujący się w Rybotyczach. Został założony przed 1881 rokiem. Na cmentarzu zachowało się kilkadziesiąt macew z przełomu XIX i XX wieku. Cmentarz ma powierzchnię 2 ha.

</doc>
<doc id="1449880" url="https://pl.wikipedia.org/wiki?curid=1449880" title="Kościół św. Jadwigi">
Kościół św. Jadwigi

Niektóre kościoły pod wezwaniem św. Jadwigi:

</doc>
<doc id="1449895" url="https://pl.wikipedia.org/wiki?curid=1449895" title="Dyskografia Vanessy Hudgens">
Dyskografia Vanessy Hudgens

Lista albumów i singli wydanych przez amerykańską piosenkarkę Vanessę Hudgens dzięki wytwórni Hollywood Records.

</doc>
<doc id="1449899" url="https://pl.wikipedia.org/wiki?curid=1449899" title="VK">
VK

VK (dawniej WKontaktie, , pol. "WKontakcie") – rosyjski serwis społecznościowy założony przez Pawła Durowa w 2006 roku. Piętnasty pod względem liczby odwiedzin serwis internetowy na świecie według danych portalu Alexa. Portal znajduje się w dziesiątce najpopularniejszych stron internetowych w Rosji, na Ukrainie, na Białorusi, w Kazachstanie, w Mołdawii, w Kirgistanie, w Azerbejdżanie, w Uzbekistanie, w Armenii. Strona VK jest także popularna w niektórych krajach Europy Środkowo-Wschodniej (na Litwie i Łotwie, w Czechach i Rumunii).
Działalność.
Początkowo powstał jako portal dla studentów i absolwentów wyższych uczelni. Używany przez ogół społeczeństwa. Jest głównym konkurentem portalu społecznościowego Odnoklassniki.ru, którego pobił w styczniu 2011, gdy na stronę WKontaktie weszło 13,09 mln użytkowników, a na stronę Odnoklassniki.ru – 11 tys. mniej.
Po tym, gdy portal stał się bardzo popularny, założyciel portalu Paweł Durow w 2014 roku został usunięty ze stanowiska dyrektora generalnego przez oligarchów Aliszera Usmanowa i Igora Sieczina z bliskiego otoczenia Władimira Putina. Od tego czasu założyciel portalu przebywa za granicą, a portal znajduje się pod kontrolą władz.
Strona dostępna jest w kilkudziesięciu językach, w tym także po polsku.
Portal w popkulturze.
W piosence „Na rajonie” w wykonaniu duetu Potap i Nastia Kamienskich pojawił się tekst: "не ищи меня В Контакте, в Одноклассниках нас нету" ("nie szukaj mnie WKontaktie, w Odnokłassnikach nas nie ma"). Jest to nawiązanie do tego serwisu, jak również do drugiego pod względem popularności w Rosji.
Blokada portalu na Ukrainie.
16 maja 2017 roku został podpisany przez prezydenta Ukrainy Petro Poroszenkę dekret w sprawie blokady niektórych rosyjskich serwisów i mediów. Oprócz VK na liście znalazły się m.in. Yandex i RT.

</doc>
<doc id="1449905" url="https://pl.wikipedia.org/wiki?curid=1449905" title="Maciej Cisło">
Maciej Cisło

Maciej Cisło (ur. 24 lipca 1947 w Olsztynie) – polski poeta, eseista, autor prozy sylwicznej.
Ukończył studia na Wydziale Architektury Politechniki Warszawskiej. Debiutował na łamach miesięcznika "Nowy Wyraz" jako poeta. Przed 13 grudnia 1981 pracował w "Tygodniku Solidarność". 
Po wprowadzeniu stanu wojennego w Polsce został internowany w Warszawie-Białołęce. Członek Stowarzyszenia Pisarzy Polskich i PEN-Clubu. Laureat Nagrody im. Barbary Sadowskiej za całokształt twórczości. Prowadzi warsztaty „kreatywnego pisania” w Instytucie Badań Literackich PAN. Autor wyborów i wstępów do poezji Horacego, Kochanowskiego, Norwida. Wielokrotny stypendysta Funduszu Promocji Twórczości przy Ministerstwie Kultury. Mieszka w Warszawie. Mąż poetki Anny Janko.

</doc>
<doc id="1449911" url="https://pl.wikipedia.org/wiki?curid=1449911" title="Lekkoatletyka na Letnich Igrzyskach Olimpijskich 2008 - bieg na 100 m mężczyzn">
Lekkoatletyka na Letnich Igrzyskach Olimpijskich 2008 - bieg na 100 m mężczyzn



</doc>
<doc id="1449913" url="https://pl.wikipedia.org/wiki?curid=1449913" title="Mirosław Krawczyk">
Mirosław Krawczyk

Mirosław Krawczyk (ur. 7 grudnia 1953 w Olkuszu) – polski aktor teatralny, telewizyjny i filmowy.
Życiorys.
Po ukończeniu krakowskiej Państwowej Wyższej Szkoły Teatralnej im. Ludwika Solskiego, w 1978 roku zadebiutował na scenie w przedstawieniu Aleksandra Fredry "Damy i huzary" w reżyserii Jana Machulskiego w Teatrze Śląskim im. Stanisława Wyspiańskiego w Katowicach, gdzie występował w latach 1978–86. Następnie związał się na stałe z Teatrem Wybrzeże w Gdańsku (1986–2003 i 2006–).
W 2004 roku występował w Nowym Teatrze w Słupsku w spektaklu Stanisława Ignacego Witkiewicza "Szalona Lokomotywa" w reżyserii Jana Peszka i Michała Zadary jako Kierownik Pociągu.
Żonaty z aktorką Marią Mielnikow. Mają syna Mikołaja (ur. 27 stycznia 1981), również aktora.

</doc>
<doc id="1449914" url="https://pl.wikipedia.org/wiki?curid=1449914" title="Irena Conti">
Irena Conti



</doc>
<doc id="1449916" url="https://pl.wikipedia.org/wiki?curid=1449916" title="Recreation Day">
Recreation Day

Recreation Day – czwarty album studyjny szwedzkiego zespołu Evergrey.

</doc>
<doc id="1449918" url="https://pl.wikipedia.org/wiki?curid=1449918" title="Dacia Pick-Up">
Dacia Pick-Up

Dacia Pick-Up – kompaktowy samochód dostawczy z nadwoziem pick-up, produkowany w rumuńskich zakładach Dacia w latach 1975–2006.
Historia i opis modelu.
Samochód bazował na osobowej Dacii 1300, ta zaś stanowiła licencyjną odmianę Renault 12. Był jedynym modelem serii 1300, który pozostał w produkcji do 2006 roku, wraz z nowymi modelami.
Pick-Up sprzedawany był głównie w wersji silnikowej 1.6 l, a także w wersji 1.3 l oraz 1.4 l, zaś w listopadzie 2002 roku dołączył Diesel o pojemności 1.9 l. Powstała także wersja z napędem na cztery koła. Dacia Pick-Up w zależności od wersji występowała pod oznaczeniami 1302, 1304, 1305, 1307 oraz 1309. Produkcję zakończono 8 grudnia 2006 roku po wyprodukowaniu 318 969 sztuk.

</doc>
<doc id="1449919" url="https://pl.wikipedia.org/wiki?curid=1449919" title="V Kontakte">
V Kontakte



</doc>
<doc id="1449933" url="https://pl.wikipedia.org/wiki?curid=1449933" title="The Inner Circle">
The Inner Circle

The Inner Circle – piąty album studyjny szwedzkiego zespołu Evergrey. Jest to album koncepcyjny opowiadający o religii, kultach i wykorzystywaniu dzieci psychicznie, fizycznie i seksualnie.

</doc>
<doc id="1449934" url="https://pl.wikipedia.org/wiki?curid=1449934" title="Wołodymyr Czechiwśkyj">
Wołodymyr Czechiwśkyj



</doc>
<doc id="1449937" url="https://pl.wikipedia.org/wiki?curid=1449937" title="Mieczyslaw Minkowski">
Mieczyslaw Minkowski



</doc>
<doc id="1449942" url="https://pl.wikipedia.org/wiki?curid=1449942" title="Miyuki Takahashi">
Miyuki Takahashi

 – japońska siatkarka, reprezentantka kraju. Obecnie występuje w japońskim NEC Red Rockets. Gra na pozycji przyjmującej.

</doc>
<doc id="1449943" url="https://pl.wikipedia.org/wiki?curid=1449943" title="Wenanty Burdziński">
Wenanty Burdziński

 
Wenanty Burdziński (ur. 18 maja 1864 w Sieliszczu koło Kaniowa w guberni kijowskiej, zm. 17 grudnia 1928 w Warszawie) – polski przyrodnik, założyciel ogrodów zoologicznych w Kijowie i Warszawie. 
Życiorys.
Urodził się na Naddnieprzańskiej Ukrainie w rodzinie agronoma zarządzającego lokalną cukrownią. Po ukończeniu gimnazjum w Kijowie studiował medycynę na Uniwersytecie Kijowskim, później przeniósł się na Wydział Prawa, który ukończył w 1892. Po studiach przeprowadził się do rodzinnego majątku Kazimierzówki w guberni połtawskiej, gdzie poświęcił się gospodarowaniu. Po śmierci ojca w 1906 znalazł się ponownie w Kijowie, gdzie podjął starania o utworzenie ogrodu zoologicznego na bazie istniejącego przy ul. Wielkiej Włodzimierskiej ogrodu botanicznego należącego do Uniwersytetu Włodzimierza Wielkiego. Ostatecznie kijowskie zoo zostało otwarte w 1907 lub 1909 r.. Dyrektorem placówki został Burdziński, który piastował to stanowisko do 1923. 
Po odzyskaniu przez Polskę niepodległości w 1918 podjął decyzję o przeniesieniu się do kraju – przez krótki czas zamieszkał u brata w Wilnie, by w 1925 znaleźć się w Warszawie, gdzie podjął starania o założenie stołecznego ogrodu zoologicznego, którego został pierwszym dyrektorem. 
Zmarł w wyniku nieleczonego przeziębienia w grudniu 1928. Pochowany został na cmentarzu Powązkowskim, kw. 100-6-7.

</doc>
<doc id="1449952" url="https://pl.wikipedia.org/wiki?curid=1449952" title="Jose Juan Verocay">
Jose Juan Verocay

José Juan Verocay (ur. 16 czerwca 1876 w Paysandú, zm. 26 grudnia 1927 w Montevideo) – urugwajski lekarz patolog.
Jego matka była Włoszką, a ojciec Austriakiem. Studiował historię w Trydencie, a potem medycynę na Uniwersytecie Karola w Pradze, gdzie jego nauczycielami byli Hans von Chiari, Kretz, Kohn i Ghon; jeszcze jako student pracował jako asystent w Instytucie Histologicznym Kohna i jako demonstrator w Instytucie Patologicznym u Chiariego. W 1904 roku otrzymał tytuł doktora medycyny i pracował jako asystent w Instytucie Patologicznym. W 1910 roku został Privatdozentem, w 1919 roku, już w Montevideo, profesorem zwyczajnym. Zmarł 26 grudnia 1927 roku.
W 1910 roku badając histologię nerwiaków opisał tzw. ciałka Verocaya.
W uznaniu jego zasług, w 1998 roku urugwajska poczta wypuściła honorujący go znaczek.

</doc>
<doc id="1449953" url="https://pl.wikipedia.org/wiki?curid=1449953" title="Lekkoatletyka na Letnich Igrzyskach Olimpijskich 2008 – chód na 50 km mężczyzn">
Lekkoatletyka na Letnich Igrzyskach Olimpijskich 2008 – chód na 50 km mężczyzn

Chód na 50 kilometrów mężczyzn to jedna z konkurencji lekkoatletycznych rozegranych podczas XXIX Letnich Igrzysk Olimpijskich w Pekinie.
Konkurencja odbyła się 22 sierpnia na Stadionie Narodowym.
Wymagane minimum A do awansu na Igrzyska Olimpijskie wynosiło 4:00,00, natomiast minimum B – 4:07,00.
Złoty medal zdobył Włoch Alex Schwazer z czasem 3:37,09. Pobił w ten sposób rekord olimpijski.
Rekordy.
W poniższej tabeli przedstawione są rekord świata, rekord olimpijski oraz rekordy poszczególnych kontynentów z dnia 8 sierpnia 2008 roku.
Wyniki.
Godzina: 7:30 

</doc>
<doc id="1449954" url="https://pl.wikipedia.org/wiki?curid=1449954" title="Incydent w Roswell">
Incydent w Roswell

Incydent w Roswell – wydarzenie mające miejsce 2 lipca 1947, niedaleko Roswell w stanie Nowy Meksyk. Lokalna prasa szybko obwieściła, że doszło do rozbicia się statku należącego do istot pozaziemskich. Siły Powietrzne Stanów Zjednoczonych zdementowały te informacje, ogłaszając że była to katastrofa balonu meteorologicznego. Zainteresowanie incydentem następnie szybko zniknęło, aż do przełomu lat 70. i 80., kiedy to tematem zainteresowali się szerzej ufolodzy.
W latach 90. Armia Stanów Zjednoczonych opublikowała dwa obszerne raporty, ujawniające prawdziwą naturę tajemniczego zdarzenia. Obiekt, który rozbił się w Nowym Meksyku, miał być balonem testowym używanym w ramach tajnego wojskowego Projektu Mogul. Niemniej jednak incydent w Roswell nadal cieszy się zainteresowaniem w mediach, a teorie spiskowe dotyczące tego wydarzenia ciągle istnieją. Sprawa z Roswell została opisana jako „najsłynniejsze na świecie, najdokładniej zbadane i najdokładniej obalone twierdzenie o UFO”.
Przebieg zdarzeń.
2 lipca 1947 około godziny 22:00 Dan Wilmot, miejscowy sprzedawca artykułów żelaznych, i jego żona, siedząc na tarasie swojego domu, zauważyli duży, jarzący się przedmiot, który ze znaczną prędkością przeleciał w kierunku północno-zachodnim. Małżeństwo pobiegło do ogrodu po to, aby obserwować ów obiekt, przypominający swym kształtem „dwa talerze zwrócone ku sobie wnętrzem”. Po niecałej minucie obiekt zniknął. Wilmot twierdził, że obiekt poruszał się bezszelestnie, zaś żona Dana Wilmota powiedziała później, iż wydawało jej się, że słyszała słaby, ostry, świszczący dźwięk. Według Wilmota obiekt znajdował się na wysokości pięciuset metrów, a przelatywał z szybkością sześciuset, a nawet ośmiuset kilometrów na godzinę. Wielkość obiektu wynosiła jakieś pięć do siedmiu metrów, jego kształt był owalny i przypominał dwa nałożone na siebie spodki.
Rankiem 8 lipca 1947 pułkownik William Blanchard, komandor grupy 509., podał prasie i stacjom radiowym wiadomość o tym, że na terenie jednej z farm niedaleko Roswell odnaleziono wrak latającego dysku po tym, jak właściciel posesji – William Brazel – poinformował miejscowego szeryfa o tym, że odkrył przedmiot na swoim terenie. Następnie wrak został zabrany do wojskowej bazy w Roswell, gdzie był badany – jedna z teorii spiskowych mówi że pozaziemskie formy życia znalezione we wraku przetrzymywano i badano w Strefie 51 w stanie Nevada. Później, decyzją Jesse Marcela, przekazano go naczelnemu dowództwu. Wiadomość o wypadku została bezzwłocznie rozpowszechniona w całym kraju. Jeszcze tego samego dnia wieczorem dowódca Eighth Air Force generał brygady Roger Ramey ogłosił dementi. Oznajmił, że to, co niektórzy uznali za latający spodek, było w rzeczywistości meteorologicznym balonem sondażowym. W trybie pilnym zwołał również konferencję prasową. Podczas posiedzenia generał brygady Roger Ramey przedstawił dziennikarzom mocno uszkodzone resztki przedmiotu, zidentyfikowane pośpiesznie przez Irwinga Newtona jako pozostałości po balonie typu "Rawin".
9 lipca 1947 w prasie zaczęły pojawiać się informacje, jakoby doniesienia z poprzedniego dnia były nieprawdziwe. Gdy dziennikarze chcieli skontaktować się z Williamem Blanchardem, ten wyjechał na urlop. Dowództwo Bazy Lotnictwa w Roswell objął Payne Jennings, który po niedługim czasie został uznany za zaginionego, kiedy samolot z Jenningsem na pokładzie zniknął w Trójkącie Bermudzkim.
Zeznania na taśmach wideo.
Duża liczba naocznych i drugorzędnych świadków pozwoliła na sfilmowanie zeznań na taśmach wideo i rozpowszechnianie ich. Jesse Mercel w nagraniu zatytułowanym „UFOs are Real” przyznał, że na miejscu katastrofy widział niezwykły wrak. Powiedział również, że jego dowódca nakazał mu to zachować w tajemnicy. Oznajmił także: 
Na taśmie zatytułowanej „Recollections of Roswell” znalazły się wypowiedzi wielu osób. Syn Jessego Marcela, Jesse Marcel Junior, który w 1947 miał 11 lat, stwierdził, że widział szczątki wraku, gdy jego ojciec przyniósł je do domu po to, aby pokazać matce. Wśród nich zaobserwował belkę z fioletowym napisem. Stwierdził, że nie mógł być on ani w języku rosyjskim, ani w języku japońskim. Podobną opinię o napisie wyraziła Loretta Proctor, sąsiadka Jessego Marcela, która przyznała, że nie było to znane jej pismo. Syn Williama Brazela stwierdził, że szczątki przypominały drewno balsa, jednak nie dało się ich podpalić, a także naciąć nożem.
Zeznania złożone przez dodatkowych świadków potwierdziły te relacje.
Memorandum Hottela.
W 2011 do opinii publicznej „wypłynęło” memorandum agenta FBI Guya Hottela do dyrektora FBI J. Edgara Hoovera z 22 marca 1950 dotyczące „Strefy Zero”, gdzie trzy lata wcześniej miało rozbić się bądź wylądować UFO. Hottel pisze w nim: Z dalszego tekstu wynika że zdaniem informatora, spodki zostały odnalezione właśnie w Nowym Meksyku ze względu na zbudowany tam silny radar, który miał wpływać na mechanizmy tych pojazdów.
Warto podkreślić fakt że w owym memorandum nigdzie nie jest napisane wprost, że chodzi o Roswell, ani to, że spostrzeżenia informatora były prawdą. Jednak opis zdarzenia wskazuje na to, że notatka dotyczy właśnie słynnego lądowania z lipca 1947.

</doc>
<doc id="1449956" url="https://pl.wikipedia.org/wiki?curid=1449956" title="Westfalen">
Westfalen

Zobacz też:

</doc>
<doc id="1449958" url="https://pl.wikipedia.org/wiki?curid=1449958" title="Parafia Matki Bożej Miłującej w Czeremsze">
Parafia Matki Bożej Miłującej w Czeremsze

Parafia Matki Bożej Miłującej – parafia prawosławna w Czeremsze, w dekanacie Kleszczele diecezji warszawsko-bielskiej.
Na terenie parafii funkcjonują 2 cerkwie:
Historia.
Parafia powstała z wydzielonej części parafii św. Barbary w Kuzawie (utworzonej w 1984 z części parafii Zaśnięcia Przenajświętszej Bogurodzicy w Kleszczelach). Erygowana dekretem metropolity warszawskiego i całej Polski Bazylego 24 marca 1986 przy cmentarnej cerkwi Świętych Kosmy i Damiana w Czeremsze-Wsi. W 1987 rozpoczęto budowę nowej murowanej cerkwi poświęconej atoskiej ikonie Matki Bożej Miłującej w Czeremsze. Od 1991 stała się ona świątynią parafialną, a cerkiew Świętych Kosmy i Damiana powróciła do swej dawnej roli cerkwi cmentarnej.
W 1989 utworzono cmentarz na terenie Czeremchy, a w 1994 zbudowano dom parafialny. Prace przy cerkwi Ikony Matki Bożej Miłującej ukończono w 1997.
Do parafii należą dwie miejscowości: Czeremcha i Czeremcha-Wieś.
Święta parafialne.
Corocznie, w uroczystość św. Katarzyny Męczennicy w Czeremsze odbywają się nabożeństwa ekumeniczne – naprzemiennie 25 listopada w kościele rzymskokatolickim i 7 grudnia (24 listopada według starego stylu) w parafialnej cerkwi prawosławnej.

</doc>
<doc id="1449959" url="https://pl.wikipedia.org/wiki?curid=1449959" title="Rheinland">
Rheinland



</doc>
<doc id="1449961" url="https://pl.wikipedia.org/wiki?curid=1449961" title="Belgien">
Belgien



</doc>
<doc id="1449964" url="https://pl.wikipedia.org/wiki?curid=1449964" title="Muzeum Mozaiki w Stambule">
Muzeum Mozaiki w Stambule

Muzeum Mozaiki (tr "Büyük Saray Mozaikleri Müzesi") znajduje się w Wielkim Pałacu w pobliżu Placu Sultanahmed w Stambule w Turcji. 
W 1933 pod Bazarem Arasta odkryto bizantyjskie mozaiki z VI w., z Wielkiego Pałacu w Konstantynopolu. Odsłonięto je w latach pięćdziesiątych i utworzono muzeum.
Ponieważ mozaiki znajdowały się na podłodze dziedzińca, na świeżym powietrzu, zachowały się w gorszym stanie niż mozaiki pochodzące z Hagii Sophii. Mozaiki pokrywały obszar około 2000 m², do dzisiaj zachowało się tylko 180 m². Na każdy metr kwadratowy przypada około 40 000 części mozaiki. Na wyłożenie całości zużyto więc blisko 80 milionów elementów. Chodnik ma 9 metrów długości, obramowany jest 1,5 metrowym wzorem składającym się z motywów geometrycznych i wplecionych w nie postaci zwierząt i owoców. Znajdowały się tu również cztery postacie męskie (do dzisiaj zachowały się trzy), przedstawiające najprawdopodobniej cztery pory roku. Mozaiki są bardzo realistyczne, przedstawiają sceny z polowań, mityczne stworzenia, przyrodę. 

</doc>
<doc id="1449965" url="https://pl.wikipedia.org/wiki?curid=1449965" title="Cmentarz żydowski w Pyzdrach">
Cmentarz żydowski w Pyzdrach

Cmentarz żydowski w Pyzdrach – został założony w XVIII wieku i uległ zniszczeniu podczas II wojny światowej. Zlokalizowany jest na lewym brzegu Warty, poza miastem, w lasku Białe Piaski na terenie wsi Walga.
Historia i upamiętnienie.
Cmentarz zdewastowany został przez nazistów niemieckich – część macew została przez nich wykorzystana do budowy magazynu paliw (tzw. "bunkra") w elektrowni pyzdrskiej, brukowania ulic oraz umacniania pobliskich wałów warciańskich. 
W 1993 roku na terenie pocmentarnym utworzono lapidarium w formie obelisku z macew odnalezionych w pobliskiej rzece i odkupionych od prywatnego kolekcjonera. Wcześniej na cmentarzu brak było macew. W Muzeum Ziemi Pyzdrskiej znajduje się kilka dalszych macew, stanowiących część ekspozycji. Na terenie cmentarza, oprócz obelisku, nie zachowały się żadne pozostałości nagrobków.

</doc>
<doc id="1449970" url="https://pl.wikipedia.org/wiki?curid=1449970" title="Wanda Frontczakowa">
Wanda Frontczakowa

Wanda Krystyna Frontczakowa, z domu Polakowska (ur. 23 czerwca 1927 w Łodzi, zm. 13 grudnia 1999 w Łodzi) – bibliotekarka polska, bibliotekoznawca i bibliograf, starszy kustosz dyplomowany, kierownik Oddziału Informacji Naukowej Biblioteki Uniwersyteckiej w Łodzi.
Życiorys.
Urodzona w rodzinie nauczycielskiej, była córką Józefa (1894–1978) i Kunegundy z Ciupińskich (1906–1934). Ojciec uczestniczył w polskim ruchu niepodległościowym, należał do Polskiej Partii Socjalistycznej, walczył w czasie I wojny światowej i wojny z Rosją radziecką; z zamiłowania bibliofil, zgromadził liczny, kilkutysięczny księgozbiór. Młodsze dziecko Polakowskich, syn Przedzisław (1932-2022), został lekarzem i farmakologiem, profesorem Akademii Medycznej w Łodzi.
Do wybuchu II wojny światowej Wanda Polakowska ukończyła pięć klas szkoły powszechnej. Naukę kontynuowała na tajnych kompletach, pracując zarazem w czasie okupacji jako ekspedientka w niemieckiej piekarni. Od 1945 uczęszczała do IV Gimnazjum i Liceum im. Emilii Sczanieckiej w Łodzi, uzyskując świadectwo dojrzałości w 1949. Nie mogąc zrealizować ze względów politycznych swoich planów studiów medycznych, w latach 1949–1952 studiowała filologię angielską na Wydziale Humanistycznym Uniwersytetu Łódzkiego, a następnie – wobec likwidacji dotychczasowego kierunku studiów w Łodzi – ukończyła studia magisterskie w zakresie bibliotekoznawstwa, pracę "Działalność Stanisława Wyspiańskiego w zakresie zdobnictwa książki na tle prądów epoki" broniąc w 1954. Pracę tę Polakowska przygotowywała pod kierunkiem prof. Jana Muszkowskiego, a po jego śmierci w 1953 pod kierunkiem prof. Heleny Więckowskiej.
Od marca 1954 zatrudniona była w Bibliotece Uniwersyteckiej w Łodzi. W ciągu 36 lat pracy zawodowej w tej instytucji przeszła kolejne szczeble kariery, od pracownika godzinowego, przez asystenta bibliotecznego (1954–1956), bibliotekarza (1956–1958), starszego bibliotekarza (1958–1961), adiunkta bibliotecznego (1962–1970), kustosza dyplomowanego (1971–1979) po starszego kustosza dyplomowanego (1979–1990). Pierwsze miesiące pracy spędziła w Oddziale Udostępniania Zbiorów, by w sierpniu 1954 przejść do Oddziału Informacji Bibliograficznej (przemianowanego następnie na Oddział Informacji Naukowej). W agendzie tej pracowała do 1956 pod kierownictwem Jadwigi Kaczanowskiej, a w latach 1956–1959 pod kierownictwem Ireny Treichel. 1 lutego 1959 kierownikiem Oddziału Informacji mianowana została Wanda Polakowska, pozostając na tym stanowisku do końca pracy zawodowej w grudniu 1990 (w tym ostatnie trzy miesiące już jako emerytka zatrudniona na 3/4 etatu).
Na swoim stanowisku Wanda Polakowska (od września 1959 r. Frontczakowa) zajmowała się organizacją i realizacją zadań informacji naukowej na potrzeby uczelni, a także praktycznym przygotowaniem zawodowym młodszych kadr informacji naukowej. Prowadziła praktyki wakacyjne dla studentów bibliotekoznawstwa, uczestniczyła w zajęciach przysposobienia bibliotecznego dla studentów pierwszych lat wszystkich kierunków, a w latach 1971-1976 przejęła po prof. Marii Dembowskiej wykłady z bibliografii (historia, teoria, metodyka) w Międzywydziałowym Studium Bibliotekoznawstwa Uniwersytetu Łódzkiego. W ramach swoich obowiązków zawodowych pełniła także dyżury w czytelni Oddziału Informacji Naukowej i przy katalogach bibliotecznych oraz oprowadzała wycieczki, prezentując „drogę książki” i „drogę czytelnika” zwiedzającym Bibliotekę Uniwersytecką w Łodzi (również cudzoziemcom). Planowała pokazy bibliografii i wystawy.
Jednocześnie prowadziła prace bibliograficzne. Najważniejszym dziełem Wandy Frontczakowej była "Łódzka bibliografia regionalna", której dwa tomy ukazały się w 1976 (za lata 1945–1970) i w 1990 (za lata 1971–1980) pod naukową redakcją prof. Bolesława Świderskiego. Frontczakowa była inicjatorką i główną realizatorką dzieła, obejmującego niemal 25 tysięcy drukowanych pozycji, a w prace nad nim włączyła nie tylko męża-bibliotekarza, ale nawet córki – jedna z nich poddała pomysł obwoluty. W dorobku Frontczakowa miała też mniejsze bibliografie – prac Władysława Strzemińskiego (1957, na potrzeby katalogu wystawienniczego, wspólnie z Ireną Treichel) oraz "Łódź i region łódzki w nauce polskiej 1945–1956: bibliografia" (1958). Na łamach „Przeglądu Bibliotecznego”, „Prac Polonistycznych”, „Rocznika Łódzkiego”, „Wędrownika”, „Łódzkiego Czasopisma Gospodarczego” oraz czechosłowackiego pisma „Čitateľ” ogłosiła łącznie kilkanaście artykułów i recenzji, m.in. "O „Pustelniku Londyńskim z Ulicy Pickadilli” pierwszym czasopiśmie anglistycznym w Polsce" („Prace Polonistyczne”, 1958), "W obronie Katedry Bibliotekoznawstwa Uniwersytetu Łódzkiego" („Przegląd Biblioteczny”, 1954), "Warsztat pracy bibliotecznej służby informacyjnej" („Przegląd Biblioteczny”, 1966, referat na sesję Stowarzyszenia Bibliotekarzy Polskich „Biblioteczna służba informacyjna”, z Janiną Jaworską) i "Współpraca bibliotek w zakresie informacji na terenie Łodzi" („Przegląd Biblioteczny”, 1970). Przygotowała też informator dla czytelników o Bibliotece Uniwersyteckiej (1966, z Janiną Jaworską).
Przez kilkadziesiąt lat należała do Związku Nauczycielstwa Polskiego, krótko przewodnicząc grupie związkowej w Bibliotece Uniwersyteckiej. Na uczelni brała udział w pracach m.in. Rady Bibliotecznej, Komisji Dyscyplinarnej dla nauczycieli akademickich, Komisji Wyborczej. Odebrała siedem nagród indywidualnych rektora Uniwersytetu Łódzkiego (w tym w 1977 nagrodę I stopnia), była odznaczona m.in. Złotą Odznaką Uniwersytetu Łódzkiego (1974), Złotym Krzyżem Zasługi (1976), Medalem „Uniwersytet łódzki w Służbie Społeczeństwa i Nauki” (1979), Krzyżem Kawalerskim Orderu Odrodzenia Polski (1986), Medalem im. Adama Łysakowskiego (1989), Medalem Komisji Edukacji Narodowej (1990).
Prywatnie kontynuowała pasję bibliofilską ojca, gromadząc dzieła z anglistyki, historii Polski, językoznawstwa, matematyki, sztuki, muzyki, a także dzieła literatury pięknej. Chętnie wędrowała po górach. „Wiele wymagała od swoich współpracowników, ale najwięcej od siebie. Była odważna w wypowiedziach, sprawiedliwa, zrównoważona, pogodna z usposobienia. Wysoka, sympatyczna, uśmiechnięta. (...) Niezwykle pracowita i bardzo dokładna.” (Ryszard Żmuda, "Zarys biograficzny oraz bibliografia publikacji" [w:] "Wanda Frontczakowa (1927–1999). Bibliotekoznawca, bibliograf". 2002, s. 14).
3 września 1959 r. wyszła za mąż za Wacława Frontczaka (1908–1976), nauczyciela i bibliotekarza, który jako starszy kustosz dyplomowany kierował Oddziałem Magazynów i Konserwacji Zbiorów Biblioteki Uniwersyteckiej w Łodzi. Z małżeństwa tego urodziły się dwie córki – Maria (ur. 1960), dr nauk matematycznych, adiunkt w Katedrze Funkcji Analitycznych i Równań Różniczkowych Uniwersytetu Łódzkiego, oraz Zofia (1966–1982), zmarła na białaczkę jako uczennica XXVIII Liceum Ogólnokształcącego im. Władysława Broniewskiego w Łodzi.
Wanda Frontczakowa zmarła 13 grudnia 1999 r. w Łodzi. Pochowana została w grobie rodzinnym na cmentarzu na Dołach.

</doc>
<doc id="1449972" url="https://pl.wikipedia.org/wiki?curid=1449972" title="A.C. Milan w roku 1900">
A.C. Milan w roku 1900

Wyniki spotkań, terminarz i skład piłkarskiego zespołu A.C. Milan w roku 1900.
Skład zespołu.
Bramkarze:
Obrońcy:
Pomocnicy:
Napastnicy:

</doc>
<doc id="1449978" url="https://pl.wikipedia.org/wiki?curid=1449978" title="Parafia Opieki Matki Bożej w Dubiczach Cerkiewnych">
Parafia Opieki Matki Bożej w Dubiczach Cerkiewnych

Parafia Opieki Matki Bożej – parafia prawosławna w Dubiczach Cerkiewnych, w dekanacie Kleszczele diecezji warszawsko-bielskiej.
Na terenie parafii funkcjonują 2 cerkwie:
Historia.
Parafia powstała na początku XVI w. Pierwsza cerkiew pod wezwaniem Świętych Apostołów Piotra i Pawła została wzniesiona "„ku wygodzie poddanych”" w połowie drogi między Żarywcem (dzisiejszymi Dubiczami) a Czechami. W 1553 parafia otrzymała przywileje od Zygmunta II Augusta. W owym czasie parafia należała do eparchii włodzimiersko-brzeskiej, która wkrótce w 1596 przyjęła (wraz z jej biskupem Hipacym Pociejem) postanowienia unii brzeskiej.
W latach 50. XVI w. wsie wchodzące w skład parafii (szczególnie Dubicze i Grabowiec) zostały wyludnione na skutek epidemii dżumy (1653) i najazdu szwedzkiego (1655–1657). Wkrótce po ponownym zaludnieniu i odbudowie wsi, tereny te stały się miejscem przemieszczania się wojsk rosyjskich i szwedzkich w wojnie północnej, co spowodowało nowe zniszczenia i ofiary wśród ludności. W tym czasie (prawdopodobnie w 1704) spłonęła doszczętnie dubicka cerkiew; ocalała tylko jedna ikona (Matki Bożej Opiekuńczej) – fakt ten upamiętniono zmianą wezwania parafii na "„Protekcji Najświętszej Panny”" (co potwierdzają dokumenty z wizytacji generalnej z 1727). Cerkiew została odbudowana w latach 1727–1729. W I połowie XVIII w. parafia obejmowała wsie: Dubicze, Czechy, Grabowiec, Jelonkę, Kuraszewo, Orzeszkowo, Rutkę, Tofiłowce, Drugie Tofiłowce i Werstok. W 1769 w Werstoku zbudowano cerkiew.
Po III rozbiorze Polski parafia weszła w skład unickiej diecezji supraskiej, utworzonej w 1797 przez władze pruskie. W Werstoku, który znalazł się w zaborze rosyjskim, erygowano w 1798 oddzielną parafię. Po przyłączeniu Białostocczyzny do Rosji i likwidacji diecezji supraskiej, parafię dubicką włączono w 1809 do diecezji brzeskiej, a w 1828 – do unickiej diecezji litewskiej. Po synodzie połockim (1839) parafia weszła w skład eparchii litewskiej Rosyjskiego Kościoła Prawosławnego.
W połowie lat 40. XIX w. parafia liczyła ponad 1200 wiernych, lecz wkrótce ta liczba znacznie się zmniejszyła wskutek klęsk głodu i dwóch epidemii cholery, trwających na przestrzeni 10 lat (1845–1855). W 1860 dokonano remontu cerkwi, ostatecznie dostosowując ją do potrzeb liturgii prawosławnej. W 1863 proboszcz wraz z rodziną został napadnięty przez oddział powstańczy, jednak nie podzielił losu dwóch innych duchownych prawosławnych z okolicy, których powieszono.
W 1875 parafia weszła w skład dekanatu kleszczelowskiego. W owym roku liczba wiernych wynosiła 1484 osoby, zamieszkujących 7 wsi. W 1879 przeprowadzono kolejny remont cerkwi. Uroczysta konsekracja świątyni miała miejsce 13 października 1884, w dniu święta parafialnego. W latach 1885–1886 parafię nawiedziły epidemie odry i ospy, które spowodowały śmierć 75 dzieci. Mimo to liczba parafian stale wzrastała i w końcu XIX w. przekroczyła 2000 osób. Od lat 80. XIX w. następował szybki rozwój szkolnictwa parafialnego. Na początku XX w. na terenie parafii działały 2 szkoły cerkiewno-parafialne (w Jelonce i Rutce) oraz 4 szkoły gramoty (w Czechach, Grabowcu, Jelonce i Sakach).
W 1901 parafia została włączona do nowo powstałej eparchii grodzieńskiej. 23 lipca 1907 parafię wizytował biskup grodzieński Michał. W 1910 cerkiew przeszła kolejny remont; dobudowano wtedy dzwonnicę i ogrodzono posesję.
W sierpniu 1915, w wyniku działań wojennych większość parafian wraz z proboszczem udała się na bieżeństwo. Powrót wiernych nastąpił w latach 1919–1921. Władze polskie wyraziły zgodę na działalność parafii dubickiej jako etatowej, jednak parafia uległa znacznemu powiększeniu terytorialnemu w związku z dołączeniem do niej parafii w Starym Korninie. W niepodległej Polsce parafia Opieki Matki Bożej weszła w skład dekanatu bielskiego diecezji grodzieńsko-nowogródzkiej Polskiego Autokefalicznego Kościoła Prawosławnego. W latach 20. XX w. dokonano kolejnego gruntownego remontu świątyni. 23 maja 1927 parafię wizytował biskup grodzieński i nowogródzki Aleksy. W 1929 rzymscy katolicy próbowali bezskutecznie przejąć (na drodze sądowej) dubicką cerkiew.
Po wybuchu II wojny światowej i przyłączeniu Białostocczyzny do ZSRR ziemia cerkiewna została rozparcelowana (pozostawiono tylko grunty pod zabudowaniami), a na parafię nałożono wysokie podatki. W 1940 parafia w Starym Korninie odzyskała samodzielność. W marcu 1941 parafię dubicką włączono do nowo utworzonego wikariatu brzeskiego, na czele którego stał biskup Benedykt (Bobkowski). W czasie walk niemiecko-radzieckich (24–26 czerwca 1941) prawie cała wieś (w tym cerkiew i zabudowania parafialne) uległa spaleniu. Nie chcąc dopuścić do likwidacji parafii, wierni wraz z proboszczem zwrócili się do władz niemieckich z prośbą o przekazanie budynku na tymczasową świątynię. Władze przekazały pożydowski dom w Orli, który następnie przewieziono do Dubicz i urządzono w nim prowizoryczną cerkiew, która służyła parafianom aż do 1952.
W 1946 przystąpiono do budowy nowej drewnianej świątyni parafialnej. Dzięki dużej ofiarności wiernych, podstawowe prace wykonano do 1948. W 1952 w cerkwi odprawiano już wszystkie nabożeństwa. 17 września 1954 definitywnie zakończono budowę, a 14 października 1955 metropolita Warszawy i całej Polski Makary dokonał konsekracji świątyni.
W dniach 11–12 lipca 1980 parafię wizytował biskup łódzki i poznański Szymon. Od tego czasu następowały częste wizyty prawosławnych hierarchów w parafii dubickiej, m.in. metropolity Bazylego, biskupa bielskiego Grzegorza, arcybiskupa Mirona i obecnego metropolity Sawy. W 1992 z parafii w Dubiczach Cerkiewnych wydzielono parafię św. Dymitra w Sakach (zlikwidowaną w 1998; ponownie erygowaną w 2001 w związku z utworzeniem tam Domu Zakonnego).
W latach 1992–1995 przeprowadzono gruntowny remont cerkwi parafialnej. W tym czasie (1993) na cmentarzu w Jelonce wzniesiono murowaną cerkiew pod wezwaniem św. Apostoła Jana Teologa, w której umieszczono ikonostas znajdujący się dotychczas w dubickiej cerkwi. W latach 2000–2001 odremontowano budynek plebanii, poświęcony przez metropolitę Sawę 12 lipca 2001.
10 czerwca 2004 parafia była gospodarzem V Konferencji Matuszek Diecezji Warszawsko-Bielskiej.
Do parafii należą miejscowości: Dubicze Cerkiewne, Tofiłowce, Witowo, Grabowiec, Jelonka, Istok, Rutka, Czechy Orlańskie i przysiółek Kraskowszczyzna z ogólną liczbą 800 osób.

</doc>
<doc id="1449979" url="https://pl.wikipedia.org/wiki?curid=1449979" title="Wróć do mnie">
Wróć do mnie

Wróć do mnie (oryg. "Return to Me") – komedia romantyczna produkcji amerykańskiej, zrealizowana w roku 2000.
Opis fabuły.
Młody architekt, Bob Rueland, nie może się otrząsnąć po tragicznej śmierci żony. Pewnego dnia, wyciągnięty na siłę z mieszkania przez kolegę, poznaje młodą kobietę, której niedawno przeszczepiono serce.

</doc>
<doc id="1449983" url="https://pl.wikipedia.org/wiki?curid=1449983" title="Kodowanie Eliasa">
Kodowanie Eliasa

Kodowanie Eliasa – sposób kodowania liczb całkowitych większych od zera, za pomocą słów kodowych o zmiennej długości; liczba bitów jest proporcjonalna do kodowanej wartości. Istnieją trzy sposoby kodowania: gamma formula_1 delta formula_2 oraz omega formula_3
Kodowanie jest używane m.in. w różnych metodach kompresji, wymagających zapisywania liczb z szerokiego przedziału wartości (np. przesunięć w metodzie LZR, pochodnej LZ77).
Kodowanie gamma.
Algorytm kodowania.
Liczba bitów słowa kodowego zależy od wartości formula_4 i wynosi formula_8
Przykład kodowania.
Niech formula_12 – składa się z formula_13 bitów.
Słowo kodowe ma długość 13 bitów: formula_14
Kodowanie delta.
Algorytm kodowania.
Podobnie jak w kodowaniu gamma pierwszym krokiem jest reprezentacja formula_4 w kodzie binarnym, o formula_5 bitach znaczących. Z liczby dwójkowej jest usuwana najbardziej znacząca cyfra (jedynka). Następnie liczba formula_5 jest przedstawiana w kodzie gamma. Jeśli przez formula_18 oznaczymy liczbę bitów znaczących formula_19 wówczas słowo kodowe składa się z pól:
Liczba bitów słowa kodowego zależy od wartości formula_4 i wynosi formula_24
Przykład kodowania.
Niech formula_12 – składa się z formula_13 bitów.
Z kolei formula_5 przedstawione w postaci binarnej to formula_31 składa się z formula_32 bitów.
Pamiętając, że najbardziej znaczący bit jest usuwany z reprezentacji formula_33 słowo kodowe ma postać formula_34
Kodowanie omega.
Algorytm kodowania.
Kodowanie jest nieco bardziej złożone i przeprowadzane iteracyjnie, w kolejnych krokach podsłowa binarne są doklejane na początek słowa kodowego.
Algorytm przebiega następująco:
Liczba bitów również zależy od wartości formula_11 W formula_40-tym kroku zapisywane jest formula_41 bitów, formula_42 A więc formula_43
Algorytm dekodowania.
Dekodowanie przebiega według schematu:
Przykład kodowania.
Również zostanie zakodowana liczba formula_48
Po połączeniu słów binarnych w odwrotnej kolejności, słowo kodowe będzie miało postać formula_49

</doc>
<doc id="1449984" url="https://pl.wikipedia.org/wiki?curid=1449984" title="Natalie du Toit">
Natalie du Toit

Natalie du Toit (ur. 29 stycznia 1984 w Kapsztadzie) – południowoafrykańska pływaczka, olimpijka i paraolimpijka.
Sukcesy.
Natalie du Toit uczestniczyła w igrzyskach paraolimpijskich 2004, 2008 i igrzyskach olimpijskich 2012. Była chorążym Republiki Południowej Afryki podczas ceremonii otwarcia igrzysk olimpijskich w Pekinie.
Zaczęła pływać w reprezentacji w wieku 14 lat. W lutym 2001 amputowano jej lewą nogę w kolanie, co było następstwem wypadku drogowego – została potrącona przez samochód podczas jazdy skuterem do szkoły po treningu pływackim. Miała wtedy 17 lat. Trzy miesiące później, zanim znów zaczęła chodzić, wróciła ponownie do pływania z zamiarem wzięcia udziału w Igrzyskach Wspólnoty Narodów w 2002 roku. Du Toit pływa bez pomocy protezy kończyny.
Dorobek medalowy.
 Igrzyska paraolimpijskie
Ateny 2004
Złote
Srebrne
Londyn 2012
Złote
Srebrne 

</doc>
<doc id="1449985" url="https://pl.wikipedia.org/wiki?curid=1449985" title="A.C. Milan w roku 1901">
A.C. Milan w roku 1901

Osiągnięcia i skład piłkarskiego zespołu A.C. Milan w roku 1901.
Skład zespołu.
Bramkarze:
Obrońcy:
Pomocnicy:
Napastnicy:

</doc>
<doc id="1449990" url="https://pl.wikipedia.org/wiki?curid=1449990" title="A.C. Milan w roku 1902">
A.C. Milan w roku 1902

Osiągnięcia i skład piłkarskiego zespołu A.C. Milan w roku 1902.
Skład zespołu.
Bramkarze:
Obrońcy:
Pomocnicy:
Napastnicy:

</doc>
<doc id="1449991" url="https://pl.wikipedia.org/wiki?curid=1449991" title="Jon Åge Tyldum">
Jon Åge Tyldum

Jon Åge Tyldum (ur. 26 października 1968 w Snåsa) – norweski biathlonista, wielokrotny medalista mistrzostw świata oraz dwukrotny zdobywca Pucharu Świata.
Kariera.
Pierwsze sukcesy w karierze osiągnął w 1988 roku, kiedy zdobył srebrne medale w sprincie i sztafecie na mistrzostwach świata juniorów w Chamonix.
W Pucharze Świata zadebiutował 18 stycznia 1987 roku w Anterselvie, kiedy zajął szóste miejsce w sztafecie. Pierwsze punkty zdobył 18 marca 1989 roku w Steinkjer, zajmując 18. miejsce w sprincie. Na podium zawodów tego cyklu pierwszy raz stanął 25 stycznia 1992 roku w Anterselvie, kończąc rywalizację w sprincie na trzeciej pozycji. W zawodach tych wyprzedzili go jedynie Aleksandr Popow z Białorusi i Niemiec Ricco Groß. W kolejnych startach jeszcze siedem razy stawał na podium, odnosząc przy tym dwa zwycięstwa: 13 marca 1993 roku w Östersund i 10 grudnia 1994 roku w Bad Gastein wygrywał sprinty. Najlepsze wyniki osiągnął w sezonie 1991/1992, kiedy zwyciężył w klasyfikacji generalnej oraz klasyfikacji biegu indywidualnego. Klasyfikację generalną wygrał także w sezonie 1994/1995, jednak w klasyfikacji biegu indywidualnego był tym razem trzeci.
Wśród seniorów pierwsze medale zdobył w 1991 roku, zajmując drugie miejsce w biegu drużynowym i trzecie w sztafecie podczas mistrzostw świata w Lahti. Na rozgrywanych rok później mistrzostwach świata w Nowosybirsku reprezentacja Norwegii w składzie: Frode Løberg, Jon Åge Tyldum, Sylfest Glimsdal i Gisle Fenne wywalczyła kolejny srebrny medal w biegu drużynowym. Następnie zdobył srebrny medal w sprincie na mistrzostwach świata w Borowcu w 1993 roku. W zawodach tych rozdzielił na podium Niemca Marka Kirchnera i Rosjanina Siergieja Tarasowa. Kolejne dwa medale przywiózł z mistrzostw świata w Anterselvie w 1995 roku. Najpierw razem z Dagiem Bjørndalenem, Frode Andresenem i Halvardem Hanevoldem zwyciężył w biegu drużynowym, zdobywając pierwszy w historii złoty medal dla Norwegii w tej konkurencji. Dwa dni później Tyldum zajął drugie miejsce w biegu indywidualnym, przegrywając tylko z Polakiem Tomaszem Sikorą. Ostatni medal zdobył na mistrzostwach świata w Osrblie w 1997 roku, gdzie wraz z kolegami z reprezentacji zajął drugie miejsce w szfafecie.
W 1992 roku wystartował na igrzyskach olimpijskich w Albertville, gdzie w swoim jedynym starcie zajął 34. miejsce w sprincie. Brał też udział w igrzyskach w Lillehammer dwa lata później, zajmując 52. miejsce w biegu indywidualnym, 25. miejsce w sprincie i siódme w sztafecie.

</doc>
<doc id="1449992" url="https://pl.wikipedia.org/wiki?curid=1449992" title="Kościół św. Krzyża w Ninie">
Kościół św. Krzyża w Ninie

Kościół św. Krzyża w Ninie (chor. "crkva Sv. križa") – przedromański kościół z ok. 800 r. w Ninie, w północnej Dalmacji (Chorwacja).
Uważany niegdyś za najmniejszą katedrę świata (40 m obwodu), ponieważ w IX w. był najprawdopodobniej siedzibą biskupa Ninu.
Historia.
Kościół powstał w miejscu rzymskiej bazyliki. Jego budowę datuje się na przełom wieków VIII i IX. Świątynia była najprawdopodobniej siedzibą biskupa Ninu w IX w.
Architektura.
Architektura zewnętrzna.
Kościół powstały na planie krzyża greckiego ma dwie absydy, a nad jego centralną częścią wznosi się wydłużona, owalna kopuła, zwężająca się ku górze. Fronton budowli zdobi rząd ślepych nisz. Nad drzwiami wejściowymi znajduje się kamienna listwa dekoracyjna pokryta charakterystycznym motywem przeplatającej się wstęgi. Na dole listwy umieszczona jest inskrypcja z IX w. wzmiankująca chorwackiego żupana Godečaja (Godesława).
Budowla przypomina inne świątynie powstające w owym czasie w okolicach Rawenny czy oktogonalne kaplice Karolingów (np. kaplica pałacu Karola Wielkiego w Akwizgranie).
Według jednej z teorii bryła kościoła oddaje pozycje słońca z okresu przesilenia wiosennego i jesiennego. Budowla spełniała najprawdopodobniej funkcje kalendarza lub zegara.
Architektura wnętrz.
Obecnie kościół nie ma żadnego wyposażenia.
Uważa się, że sześciokątna kamienna chrzcielnica księcia Ninu Wiszesława (785–802) (obecnie w Muzeum Archeologicznym w Splicie, kopia w Muzeum Archeologicznym w Ninie) została wykonana dla kościoła św. Krzyża w Ninie. Chrzcielnica powstała z jednego bloku wapienia, a jej boki zdobi charakterystyczny motyw przeplatającej się wstęgi. Na brzegu chrzcielnicy znajduje się łacińska inskrypcja wzmiankująca księcia Wiszesława.
Pomnik Grzegorza z Ninu.
Nieopodal świątyni znajduje się brązowy posąg biskupa Grzegorza z Ninu autorstwa chorwackiego rzeźbiarza Ivana Meštrovicia.

</doc>
<doc id="1449994" url="https://pl.wikipedia.org/wiki?curid=1449994" title="Józef Mozolewski">
Józef Mozolewski



</doc>
<doc id="1449995" url="https://pl.wikipedia.org/wiki?curid=1449995" title="Grzegorz z Ninu">
Grzegorz z Ninu

Grzegorz z Ninu (chor. "Grgur Ninski") – biskup Ninu w latach 900–929.
Uważany w chorwackiej literaturze historycznej XIX w. za obrońcę języka i pisma słowiańskiego (głagolicy). Na synodach w Splicie w 925 i w 928 miał zabiegać o formalne wprowadzenie języka chorwackiego do liturgii katolickiej, która wówczas prowadzona była w jęz. łacińskim.
Synody w Splicie.
W IX–X w. na terenie Dalmacji istniały dwa kościoły: w Ninie (pod panowaniem Chorwatów) oraz w Splicie (w kręgu wpływów Bizancjum). Ponadto w każdym dawnym mieście rzymskim istniało biskupstwo obejmujące obszar miasta oraz ewentualne ośrodki misyjne na ziemiach zajętych przez Chorwatów. Kwestie jurysdykcji poszczególnych biskupstw pozostawały nierozstrzygnięte.
Za panowania Branimira (879–892) biskupstwo w Ninie uznawało zwierzchnictwo Rzymu, a arcybiskupstwo w Splicie podporządkowało się Konstantynopolowi. Po śmierci arcybiskupa Splitu urząd ten objął biskup Ninu, co spowodowało konflikt z papieżem. Konflikt z Rzymem zaostrzył się po tym jak Branimir zatwierdził pod wpływem Metodego liturgię w jęz. chorwackim. Mutimir (892–900) zwrócił ziemie zabrane przez Branimira arcybiskupstwu Splitu, które w 923 podporządkowało się Stolicy Apostolskiej.
Za panowania pierwszego króla Chorwacji Tomisława (925–928) w Splicie zwołano dwa synody, by rozwiązać kwestie jurysdykcji biskupich oraz spory pomiędzy kościołem chorwackim, reprezentowanym przez biskupa Ninu, a łacińskim arcybiskupem Splitu i papiestwem.
Na pierwszym synodzie papież Jan X reprezentowany był przez Jana, biskupa Ankony oraz Leo, biskupa Præneste. Jan X wystosował listy do arcybiskupa Splitu, do Tomisława i ludności chorwackiej oraz do księcia Zahumlje Michała. W liście do Tomisława nawiązał do chrystianizacji Anglii przeprowadzonej przez papieża Grzegorza I i wprowadzonego tam obrządku łacińskiego, co miało się w dużej mierze przyczynić do rozkwitu kultury i szybkiego rozwoju szkolnictwa. Na drugim synodzie Rzym reprezentowali legaci papiescy, biskupi Madalbert oraz Jan.
W 925 synod zebrał się po raz pierwszy w celu podjęcia decyzji odnośnie do siedzib biskupich w Ninie i Splicie, przebiegu granic diecezji oraz wprowadzenia języka chorwackiego do liturgii. W tej ostatniej kwestii biskup Grzegorz z Ninu miał być szczególnie aktywny, broniąc prawa Chorwatów do mszy w ich ojczystym języku. Taki pogląd na rolę Grzegorza z Ninu dominował w XIX w., kiedy to Chorwaci walczyli o przetrwanie swojej kultury i języka w obliczu zagrożenia węgierskiego. W literaturze i sztuce tego okresu Grzegorz stał się symbolem walki narodowej. Nowsze badania historyczne wykazały jednak, że kwestie językowe odgrywały drugoplanową rolę wobec problemu jurysdykcji biskupich. Ponadto brak materiałów źródłowych z czasów obydwu synodów uniemożliwia sformułowanie ostatecznych wniosków na temat ich przebiegu i roli Grzegorza z Ninu.
Pierwszy synod z 925 zakazał używania jęz. chorwackiego w liturgii oraz zabronił księżom nieznającym łaciny zajmowania wyższych stanowisk kościelnych. Kościół chorwacki miał przestrzegać obrządku łacińskiego. Jednak w wielu kościołach wybrzeża północnej Dalmacji celebrowano msze według obrządku słowiańskiego, co przyczyniło się do szybkiego rozwoju języka chorwackiego.
Drugi synod w 928 zdecydował o rozwiązaniu biskupstwa w Ninie i umocnieniu władzy kościelnej w ośrodku arcybiskupim w Splicie. Papież Leon VI mianował arcybiskupa Splitu prymasem Dalmacji i Chorwacji, a biskup Grzegorz został przeniesiony do diecezji w Skradinie.
Pomniki Grzegorza z Ninu.
Grzegorz z Ninu upamiętniony jest na brązowych pomnikach w Varaždinie (podarowany miastu 20 września 1931), Splicie i Ninie. Wszystkie posągi wykonał chorwacki rzeźbiarz Ivan Meštrović.
Pomnik w Ninie, nieopodal kościoła św. Krzyża, to mniejsza replika posągu w Splicie, poświęcona 10 września 1969 w 900 rocznicę wydania dokumentu króla chorwackiego Piotra Krzesimira IV przekazującego leżącą w pobliżu Ninu wyspę Maun klasztorowi św. Krševana w Zadarze.
Posąg Grzegorza w Splicie stał pierwotnie w perystylu pałacu cesarza Dioklecjana (III–IV wiek). Podczas II wojny światowej pomnik został przeniesiony przez wojska włoskie poza miasto i ustawiony poza Złotą Bramą.
Według legendy dotknięcie dużego palca lewej stopy posągu ma zapewnić zdrowie i szczęście.

</doc>
<doc id="1449996" url="https://pl.wikipedia.org/wiki?curid=1449996" title="20 Dywizja Strzelców Spadochronowych (III Rzesza)">
20 Dywizja Strzelców Spadochronowych (III Rzesza)

20 Dywizja Strzelców Spadochronowych ("niem. 20. Fallschirm-Jäger-Division") – jedna z niemieckich dywizji strzelców spadochronowych. Formowanie (jako dywizja szkoleniowa) rozpoczęto w marcu 1945 roku w okolicach Assen, jednak do końca wojny nie zostało ono dokończone. Dywizją dowodzić miał generał major Walter Barenthin.

</doc>
<doc id="1449997" url="https://pl.wikipedia.org/wiki?curid=1449997" title="Andriej Szarijazdanow">
Andriej Szarijazdanow

Andriej Szarijazdanow, ros. Андрей Шариязданов (ur. 12 lipca 1976) – rosyjski szachista, arcymistrz od 1998 roku.
Kariera szachowa.
Pierwsze sukcesy na arenie międzynarodowej zaczął odnosić w połowie lat 90. XX wieku. W 1996 r. zdobył w Siófoku tytuł mistrza Europy juniorów do 20 lat, zwyciężył również w mistrzostwach Rosji w tej kategorii wiekowej. W 1998 r. zajął I m. zdobył w Rotterdamie tytuł akademickiego mistrza świata, zwyciężył w Niżnym Tagile, podzielił I m. w otwartym turnieju w Zadarze (wspólnie z Aleksandrem Delczewem i Zvonimirem Mestroviciem) oraz wystąpił w drużynie Rosji-B na szachowej olimpiadzie w Eliście.
W kolejnych latach sukcesy odniósł m.in. w:
Najwyższy ranking w dotychczasowej karierze osiągnął 1 stycznia 2000 r., z wynikiem 2612 zajmował wówczas 70. miejsce na światowej liście FIDE, jednocześnie zajmując 19. miejsce wśród rosyjskich szachistów.

</doc>
<doc id="1449998" url="https://pl.wikipedia.org/wiki?curid=1449998" title="Serge Voronoff">
Serge Voronoff



</doc>
<doc id="1449999" url="https://pl.wikipedia.org/wiki?curid=1449999" title="A.C. Milan w roku 1903">
A.C. Milan w roku 1903

Osiągnięcia i skład piłkarskiego zespołu A.C. Milan w roku 1903.
Skład zespołu.
Bramkarze:
Obrońcy:
Pomocnicy:
Napastnicy:

</doc>
<doc id="1450001" url="https://pl.wikipedia.org/wiki?curid=1450001" title="Efstatios Tawlaridis">
Efstatios Tawlaridis

Efstatios (Statis) Tawlaridis (gr. Στάθης Ταυλαρίδης, ur. 25 stycznia 1980 w Seres) – piłkarz grecki grający na pozycji środkowego obrońcy.
Kariera klubowa.
Karierę piłkarską Tawlaridis rozpoczął w klubie z Salonik, Iraklisie. Już w sezonie 1997/1998 zadebiutował w jego barwach w pierwszej lidze greckiej. W Iraklisie grał do końca sezonu 2000/2001, ale nie osiągnął większych sukcesów poza zajęciem 5. miejsca w tamtym sezonie.
Latem 2001 Tawlaridis odszedł do Arsenalu. Nie przebił się jednak do pierwszej drużyny „Kanonierów” i był rezerwowym dla takich zawodników jak Sol Campbell, Kolo Touré czy Martin Keown. W barwach Arsenalu grał głównie w rozgrywkach Pucharu Ligi Angielskiej, a w Premier League zadebiutował 7 maja 2003 w wygranym 6:1 spotkaniu z Southampton i był to jego jedyny mecz w rozgrywkach angielskiej ligi. W trakcie sezonu 2002/2003 był wypożyczony do Portsmouth z Nationwide Division One i wystąpił w jego czterech ligowych meczach.
Na początku 2004 roku Tawlaridis został wypożyczony z Arsenalu do francuskiego Lille OSC. W Ligue 1 po raz pierwszy wystąpił 10 stycznia przeciwko Paris Saint-Germain. Debiutu nie mógł jednak zaliczyć do udanych, gdyż w 13. minucie samobójczym strzałem pokonał Grégory'ego Wimbée i Lille przegrało 0:1. Do końca sezonu był jednak podstawowym zawodnikiem swojego klubu, a latem został wykupiony przez Lille. W 2005 roku wywalczył z Lille wicemistrzostwo Francji i jesienią wystąpił w fazie grupowej Ligi Mistrzów. Z kolei w 2006 roku zajął 3. miejsce w lidze.
Latem 2007 Tawlaridis odszedł z Lille. Za 2,5 miliona euro został sprzedany do AS Saint-Étienne. 4 sierpnia wystąpił w jego koszulce po raz pierwszy, a ASSE zremisowali 1:1 z AS Monaco. W ASSE podobnie jak w Lille był członkiem wyjściowej jedenastki. W 2010 roku wrócił do Grecji i został piłkarzem Larisy. 28 sierpnia 2011 podpisał kontrakt z OFI Kreta. W latach 2012–2014 grał w PAE Atromitos, a na początku 2015 przeszedł do Panathinaikosu.
Kariera reprezentacyjna.
W reprezentacji Grecji Tawlaridis zadebiutował 19 czerwca 2005 roku w przegranym 0:1 towarzyskim spotkaniu z Japonią. Trzy dni później zagrał w kolejnym sparingu, tym razem z Meksykiem (0:0).

</doc>
<doc id="1450002" url="https://pl.wikipedia.org/wiki?curid=1450002" title="Karl Westphal">
Karl Westphal



</doc>
<doc id="1450003" url="https://pl.wikipedia.org/wiki?curid=1450003" title="Cmentarz żydowski w Brześciu Kujawskim">
Cmentarz żydowski w Brześciu Kujawskim

Cmentarz żydowski w Brześciu Kujawskim – został założony przypuszczalnie w XVI wieku i znajdował się przy obecnej ulicy 11 listopada i pierwotnie służył również Żydom z pobliskiego Włocławka. W 1930 został powiększony osiągając powierzchnię 1,5 morgi. Został zniszczony podczas II wojny światowej, a proces dewastacji trwał w okresie PRL. Na terenie pocmentarnym wybudowano basen.

</doc>
<doc id="1450004" url="https://pl.wikipedia.org/wiki?curid=1450004" title="A.C. Milan w roku 1904">
A.C. Milan w roku 1904

Osiągnięcia piłkarskiego zespołu A.C. Milan w roku 1904.

</doc>
<doc id="1450005" url="https://pl.wikipedia.org/wiki?curid=1450005" title="Sam Sparro">
Sam Sparro

Sam Sparro, właściwie Sam Falson (ur. 25 listopada 1982 w Sydney, Australia) – australijski piosenkarz, producent i autor tekstów. Jego sceniczny pseudonim powstał od imienia artysty oraz był inspirowany przez australijską radiową maskotkę Sammy'ego Sparrowa. Jest związany z angielską wytwórnią Island Records.
Życie prywatne.
Jest gejem. We wrześniu 2018 roku po wprowadzeniu w Australii małżeństw osób tej samej płci poślubił swojego partnera Zion'a Lennox'a.

</doc>
<doc id="1450006" url="https://pl.wikipedia.org/wiki?curid=1450006" title="Stathis Tavlaridis">
Stathis Tavlaridis



</doc>
<doc id="1450008" url="https://pl.wikipedia.org/wiki?curid=1450008" title="Sacramento River Cats">
Sacramento River Cats

Sacramento River Cats - amerykańska drużyna baseballowa mająca swoją siedzibę w Sacramento, w stanie Kalifornia. Zespół występuje w Pacific Coast League. Od 1999 roku jest klubem farmerskim Oakland Athletics.
Linki zewnętrzne.
Oficjalna strona klubu

</doc>
<doc id="1450009" url="https://pl.wikipedia.org/wiki?curid=1450009" title="A.C. Milan w roku 1905">
A.C. Milan w roku 1905

Osiągnięcia piłkarskiego zespołu A.C. Milan w roku 1905.

</doc>
<doc id="1450011" url="https://pl.wikipedia.org/wiki?curid=1450011" title="Sam Falson">
Sam Falson



</doc>
<doc id="1450013" url="https://pl.wikipedia.org/wiki?curid=1450013" title="Kalendarium historii Nałęczowa">
Kalendarium historii Nałęczowa

Kalendarium ważniejszych wydarzeń z dziejów Nałęczowa:

</doc>
<doc id="1450015" url="https://pl.wikipedia.org/wiki?curid=1450015" title="Stefan Cackowski">
Stefan Cackowski

Stefan Cackowski (ur. 8 kwietnia 1927 w Semplinach, zm. 4 września 2008) – polski historyk, specjalizujący się w historii gospodarczej i demografii historycznej.
Życiorys.
Pochodził z rodziny chłopskiej. Uczęszczał do Gimnazjum im. Romualda Traugutta w Lipnie (1945–1947), a następnie Liceum im. Mikołaja Kopernika w Toruniu, które ukończył w 1948. W czasie studiów historycznych na Uniwersytecie Mikołaja Kopernika, nauczał historii w Niższym Seminarium Duchownym we Włocławku. 
W 1952 po ukończeniu studiów podjął pracę w Zakładzie Historii Gospodarczej UMK. W 1960 uzyskał stopień doktora na podstawie rozprawy pt. "Stosunki społeczno-gospodarcze w dobrach biskupstwa i kapituły chełmińskiej w XVII–XVIII w." napisanej pod kierunkiem Stanisława Hoszowskiego. W 1984 uzyskał, na podstawie dorobku naukowego oraz rozprawy "Stosunki społeczne i gospodarcze wsi w województwie chełmińskim w okresie I rozbioru Polski. Osadnictwo i ludność chłopska", stopień doktora habilitowanego. Tytuł profesora nauk humanistycznych otrzymał 24 stycznia 1997.
Od 1978 do 1984 roku był zastępcą dyrektora Instytutu Historii i Archiwistyki UMK. W latach 1986–1990 pełnił funkcję dziekana Wydziału Humanistycznego UMK, a w latach 1990–1993 był prodziekanem tego wydziału. Od 1994 do 2000 roku kierował Zakładem Historii Gospodarczej UMK.

</doc>
<doc id="1450018" url="https://pl.wikipedia.org/wiki?curid=1450018" title="A.C. Milan w roku 1906">
A.C. Milan w roku 1906

Osiągnięcia i skład piłkarskiego zespołu A.C. Milan w roku 1906.
Skład zespołu.
Bramkarze:
Obrońcy:
Pomocnicy:
Napastnicy:
Bibliografia.
Źródła drukowane:
Źródła internetowe:

</doc>
<doc id="1450019" url="https://pl.wikipedia.org/wiki?curid=1450019" title="Puchar Świata w skokach narciarskich 1984/1985">
Puchar Świata w skokach narciarskich 1984/1985

Puchar Świata w skokach narciarskich 1984/1985 – 6. edycja Pucharu Świata mężczyzn w skokach narciarskich, która rozpoczęła się 8 grudnia 1984 w Thunder Bay, a zakończyła 24 marca 1985 w Szczyrbskim Jeziorze.

</doc>
<doc id="1450020" url="https://pl.wikipedia.org/wiki?curid=1450020" title="Jan I Askańczyk">
Jan I Askańczyk

Jan I Askańczyk (ur. 1213, zm. 10 września 1266) – margrabia brandenburski, założyciel Gorzowa (nm. "Landsberg"), syn Albrechta II, brat m.in. Ottona III, założyciel starszej linii askańskiej, zwanej joannicką.
W 1224 jako małoletni pozostawał wraz z bratem pod opieką Heinricha, hrabiego v. Anhalt, na zjeździe Rzeszy we wrześniu 1231 obaj otrzymali od cesarza Fryderyka II w lenno Marchię Brandenburską z księstwem pomorskim, 2 lipca 1257 w Stolpe wystawił przywilej lokacyjny miasta "Landisberch nova", tuż przed śmiercią 3 marca 1266, przeprowadził z bratem podział Marchii Brandenburskiej: Nowa Marchia wraz z Gorzowem przypadła bratu Ottonowi i jego potomstwu.
Był dwukrotnie żonaty:

</doc>
<doc id="1450021" url="https://pl.wikipedia.org/wiki?curid=1450021" title="A.C. Milan w roku 1907">
A.C. Milan w roku 1907

Osiągnięcia i skład piłkarskiego zespołu A.C. Milan w roku 1907.
Skład zespołu.
Bramkarze:
Obrońcy:
Pomocnicy:
Napastnicy:
Bibliografia.
Źródła drukowane:
Źródła internetowe:

</doc>
<doc id="1450025" url="https://pl.wikipedia.org/wiki?curid=1450025" title="A.C. Milan w roku 1908">
A.C. Milan w roku 1908

Wyniki spotkań, terminarz i skład piłkarskiego zespołu A.C. Milan w roku 1908.
Osiągnięcia.
"Brak startów w oficjalnych rozgrywkach, Milan został wykluczony z mistrzostw Włoch za posiadanie w składzie obcokrajowców".
Bibliografia.
Źródła drukowane:
Źródła internetowe:

</doc>
<doc id="1450028" url="https://pl.wikipedia.org/wiki?curid=1450028" title="A.C. Milan w roku 1909">
A.C. Milan w roku 1909

Osiągnięcia piłkarskiego zespołu A.C. Milan w roku 1909.
Bibliografia.
Źródła drukowane:
Źródła internetowe:

</doc>
<doc id="1450034" url="https://pl.wikipedia.org/wiki?curid=1450034" title="Migracja planetarna">
Migracja planetarna

Migracja planetarna – zjawisko zmian orbity planety we wczesnych etapach formowania się układu planetarnego wokół gwiazdy. Jest ono wynikiem złożonych oddziaływań planety z innymi planetami, planetozymalami i gazem w dysku protoplanetarnym.
Wstęp.
Odkrycie zaskakującej różnorodności planet pozasłonecznych skłoniło naukowców do rewizji poglądów na temat powstawania układów planetarnych. W szczególności istnienie gorących jowiszy, czyli gazowych olbrzymów na bardzo ciasnych orbitach wokół gwiazd zdawało się przeczyć dotychczasowym modelom, według których planety takie miały tworzyć się w zewnętrznych obszarach układu (za linią śniegu), tak jak w Układzie Słonecznym. Rozważano model, według którego w takich układach początkowo miało utworzyć się kilka olbrzymów na bliskich orbitach, których oddziaływanie następnie przerzucało jedną z nich na niską orbitę (tzw. "Jumping Jupiter Theory"). Symulacje wykazały jednak, że powstanie gorącego jowisza na stabilnej orbicie w ten sposób jest nieprawdopodobne.
Obecnie przyjęta teoria migracji planetarnej stwierdza, że planety-olbrzymy faktycznie formują się daleko od gwiazdy, a dopiero później przenoszą się na niskie orbity, lecz poprzez subtelniejsze oddziaływania z dyskiem gazowo-pyłowym i planetozymalami. Zjawisko migracji dotyczy również planet skalistych, choć zazwyczaj zmiany ich orbit są dużo mniejsze.
Typy migracji.
Typu I.
Ciała o masie zbliżonej do Ziemi powodują powstanie spiralnych fal gęstości w otaczającym dysku. Zazwyczaj zewnętrzna fala oddziałuje silniej z planetą, co powoduje, że traci ona moment pędu na rzecz cząstek dysku i przenosi się na niższą orbitę, odpychając gaz, pył i inne drobne ciała dalej od gwiazdy.
Typu II.
Planety masywniejsze niż 10 pochłaniają cały gaz i pył z otoczenia, otwierając wyrwę w dysku i tym samym kończąc migrację typu I. Jednakże gaz nadal wpływa w jej obszar, powodując dalszy rozrost i przesuwanie się planety, wraz z powstałą wyrwą, w stronę gwiazdy. Tak najprawdopodobniej tworzą się gorące jowisze.
Typu III.
Tzw. „brutalna migracja” (ang. "violent migration") – na skutek oddziaływań z resztą układu (dyskiem, innymi planetami) planeta zostaje wyrzucona poza układ lub trafia na kurs kolizyjny z gwiazdą, wskutek czego zostaje zniszczona i pochłonięta. Ślady takiego zdarzenia można znaleźć w widmie gwiazdy.
Migracja w Układzie Słonecznym.
Zjawisko migracji planetarnej tłumaczy też kształt zewnętrznych peryferii Układu Słonecznego. Jest mało prawdopodobne, żeby lodowe olbrzymy – Uran i Neptun uformowały się w takiej odległości od Słońca w jakiej krążą obecnie, ponieważ tam gęstość mgławicy słonecznej była zbyt niska. Zapewne utworzyły się one na bliższych orbitach, między 15 a 20 j.a., a pierwotny Pas Kuipera był gęstszy i rozciągał się zaledwie do ok. 30 j.a. od gwiazdy. Co więcej, analiza składu chemicznego sugeruje, że Uran znajdował się dalej od Słońca niż Neptun.
Po 500–600 milionach lat od powstania, Jowisz i Saturn znalazły się w rezonansie orbitalnym 2:1. To zdarzenie wypchnęło Neptuna daleko od gwiazdy, w obszar dysku Kuipera. Wtargnięcie planety zaburzyło orbity planetozymali, posyłając większość z nich do wnętrza Układu, gdzie doszło do serii katastrofalnych zderzeń (tzw. Wielkie Bombardowanie), jak również do dalszych przesunięć orbit planet zewnętrznych. Oddziaływanie grawitacyjne Jowisza posłało część obiektów na odległe, silnie eliptyczne orbity, tworząc Obłok Oorta, a inne, które Neptun przesunął na orbity mniej ekscentryczne, utworzyły dzisiejszy Pas Kuipera i dysk rozproszony. Niektóre spośród nich (jak Pluton) znalazły się w rezonansie orbitalnym z planetą. Wreszcie oddziaływania z pozostałościami dysku protoplanetarnego zmniejszyły ekscentryczność orbit lodowych olbrzymów, tworząc Układ Słoneczny takim, jakim znamy go dziś.
Teoria ta tłumaczy szereg zjawisk, m.in. pochodzenie wielkich basenów uderzeniowych na powierzchni Księżyca, Merkurego i Marsa, datowanych na okres ok. pół miliarda lat po powstaniu Układu, dzisiejsze orbity Urana i Neptuna, oraz niską łączną masę obiektów transneptunowych. Różnice barw powierzchni planetoid transneptunowych również mogą wynikać z odmiennego pochodzenia tych ciał – część z nich uformowała się bliżej Słońca i zawiera mniej zamrożonych substancji lotnych.

</doc>
<doc id="1450037" url="https://pl.wikipedia.org/wiki?curid=1450037" title="Zajka">
Zajka

Zajka właściwie Michał Tomasz Łakomiec (ur. 13 listopada 1973 w Kielcach) – polski raper, producent muzyczny, były tancerz breakdance, członek grupy Wzgórze Ya-Pa 3. Po rozwiązaniu WYP3, Zajka wraz z producentem muzyczny Igorem EXE utworzył projekt Patent. Jedyny album duetu zatytułowany "Ludzie w tonacji mol" ukazał się w 2006 roku nakładem wytwórni S.P. Records. Współtworzył także kolektyw 10 Osób i A.G.R.O.

</doc>
<doc id="1450039" url="https://pl.wikipedia.org/wiki?curid=1450039" title="Bunyodkor Taszkient">
Bunyodkor Taszkient



</doc>
<doc id="1450040" url="https://pl.wikipedia.org/wiki?curid=1450040" title="Bernard Homziuk">
Bernard Homziuk

Bernard Homziuk (ur. w 1958 w Międzyrzecu Podlaskim) – polski rysownik, animator kultury. Brat Jerzego.
Odbył studia w Instytucie Wychowania Artystycznego UMCS w Lublinie. Dyplom z wyróżnieniem z rysunku uzyskał w pracowni grafiki prof. Danuty Kołwzan-Nowickiej. Pracuje jako adiunkt I° w Zakładzie Malarstwa i Rysunku II w Instytucie Sztuk Pięknych na Wydziale Artystycznym UMCS w Lublinie. Prowadzi zajęcia z rysunku.
W dorobku artystycznym posiada ponad 170 wystaw indywidualnych i zbiorowych w kraju i za granicą, m.in.: BWA w Lublinie, BWA w Rzeszowie, Galeria "Ostrołęka", Biennale Małych Form Graficznych i Ekslibrisu w Ostrowiu Wielkopolskim, Konsulat Polski w Monachium, Galeria "Spodki" w Białymstoku, Kolekcja Fundacji Galeria Na Prowincji w Rishon Le Zion (Izrael), Artyści Lublina w Münster (Niemcy), "grafika rysunek malarstwo" w Warszawie, Wyższa Szkoła Plastyczna w Kijowie, Wyższa Szkoła Ekonomiczna w Kijowie, Galeria TCK w Tarnowie, Galeria Sztuki Współczesnej "Dom Chemika" w Puławach, Międzynarodowa Wystawa Małej Grafiki w Cadaques (Hiszpania), Triennale Polskiego Rysunku Współczesnego w Lubaczowie, Galeria "Këgel" w Kolonii (Niemcy), "grafika rysunek malarstwo rzeźba" w Wuppertalu (Niemcy), BWA w Krośnie, Międzynarodowe Triennale Sztuki "Przeciw wojnie" na Majdanku, Galeria Sztuki Współczesnej "Baszta" – BWA w Reszlu, Muzeum Historyczne w Przasnyszu, Katolicki Uniwersytet Lubelski, "Galeria Po Schodach" w Lublinie, Grafika Roku w Lublinie, Galeria "Bonar" w Łomży, Konkurs na rysunek im. Andriollego w Nałęczowie.
Animator życia artystycznego, pomysłodawca i komisarz wielu imprez o charakterze plastycznym w Lublinie: wystaw, aukcji charytatywnych i plenerów. Prace w zbiorach prywatnych i instytucjach w kraju i za granicą, m.in.: na Węgrzech, w USA, Hiszpanii, Rosji, Niemczech, Belgii, Kanadzie.

</doc>
<doc id="1450042" url="https://pl.wikipedia.org/wiki?curid=1450042" title="SS Winfield Scott">
SS Winfield Scott

SS „Winfield Scott” – amerykański bocznokołowy statek o napędzie parowym, służący do przewozu pasażerów i towarów pomiędzy San Francisco a Panamą na początku lat 50. XIX wieku, w czasie kalifornijskiej gorączki złota. Wieczorem 1 grudnia 1853 roku, płynąc w gęstej mgle, jednostka uderzyła w brzeg wyspy Middle Anacapa u wybrzeża południowej Kalifornii. Wszyscy pasażerowie i załoga, łącznie 450 osób, przeżyli, ale statek został zniszczony.
Wrak „Winfield Scott” był obiektem kilku nieudanych prób podniesienia, a obecnie spoczywa pod wodą jako część Channel Islands National Park i Channel Islands National Marine Sanctuary. Miejsce rozbicia się jednostki jest umieszczone na liście National Register of Historic Places – Narodowego Rejestru Miejsc Historycznych.
Historia.
Kalifornijska gorączka złota.
Odkrycie złota w Sutter’s Mill w 1848 roku spowodowało, że do końca lat 50. XIX wieku tysiące ludzi chciało przybyć do Kalifornii w poszukiwaniu fortuny. Ponieważ nie istniały jeszcze ani Kanał Panamski, ani Pierwsza Kolej Transkontynentalna, ludzie emigrujący do Kalifornii ze wschodniej części Stanów Zjednoczonych mieli trzy główne drogi. Pierwszą było podróżowanie lądem, co było drogim i niebezpiecznym sposobem. Drugą było przebycie 14 000 mil morskich drogą wodną dookoła Ameryki Południowej. Była to bardziej atrakcyjna, ale także trudna podróż z powodu niebezpiecznego przejścia przez Cieśninę Drake’a. Poza niebezpieczeństwami niedogodnością tej podróży było to, że trwała około sześciu miesięcy.
Trzecia trasa wiodła przez dżunglę Przesmyku Panamskiego, a następnie drogą morską z portów południowego wybrzeża Panamy do Kalifornii. To skracało o połowę długość rejsu, jednak statki pasażerskie na trasie Panama – San Francisco nie były liczne. W rezultacie wielu chętnych czekało miesiącami na zakończenie drugiej części podróży. By zaspokoić rosnące zapotrzebowanie na przewóz pasażerów z Panamy do Kalifornii zbudowano wiele jednostek.
Budowa i służba.
„Winfield Scott” (wcześniejsza nazwa „Placer”) został zbudowany przez firmę stoczniową Westervelt and MacKay z Nowego Jorku. Budowę tej posiadającej trzy maszty i cztery pokłady jednostki zakończono w marcu 1850 roku; nazwa pochodziła od nazwiska generała armii amerykańskiej Winfielda Scotta. Ceremonia wodowania odbyła się 22 października 1850 roku. W ogłoszeniu z 20 października zamieszczonym w „New York Herald” twierdzono, iż „[...] żadne oszczędności nie zostały poczynione kosztem siły, bezpieczeństwa i prędkości”.
Parowiec, nabyty przez firmę Davis, Brooks and Company, początkowo pływał na linii Nowy Jork – Nowy Orlean. W 1852 roku właścicielami jednostki została firma New York and San Francisco Steamship Company Line, a statek dotarł do San Francisco 28 kwietnia 1852 roku. Tam rozpoczął przewożenie chętnych na linii panamskiej (pomiędzy Panamą i San Francisco). Po upadku New York and San Francisco Steamship Company Line (która została przemianowana z New York and California Steamship Company w maju 1853 roku) właścicielami jednostki została 8 lipca firma Pacific Mail Steamship Company, jednak zadania statku pozostały te same.
Ostatnia podróż.
„Winfield Scott” kierując się do Panamy, opuścił San Francisco rankiem 1 grudnia 1853 roku. Poza ładunkiem pasażerów i załogą przewoził także transport złotych sztabek wartych około dwóch milionów dolarów. Prędkość statku została ograniczona wieczorem, gdy rozpoczęto naprawy przeciekającego kotła, ale wkrótce wrócił do pełnej prędkości. Późnym wieczorem kapitan Simon F. Blunt wprowadził jednostkę w kanał Santa Barbara, by zaoszczędzić czas. Blunt znał dobrze kanał, pomagał badać ten obszar kilka lat wcześniej.
Około godziny 23 statek wszedł w gęstą mgłę i poruszając się w niej, wpłynął na brzeg wyspy Middle Anacapa (około 400 mil od portu docelowego). Prędkość parowca w chwili wypadku została określona na 10 węzłów. Najpierw uderzył w wyspę dziobem, a gdy kapitan Blunt próbował wycofać się, został zniszczony ster statku. Gdy jednostka zaczęła nabierać wody i nie można było nią sterować, wszystkim ludziom na pokładzie nakazano udanie się na ląd. Ewakuacja trwała około dwie godziny i ocaleni spędzili pierwszą noc, obozując na wierzchołku skały o rozmiarach 46 x 23 metry (50 × 25 jardów). Następnego dnia przenieśli się na większy obszar lądu na wyspie.
Jeden z pasażerów, Asa Cyrus Call, wspominał „"straszny wstrząs i dźwięk niszczonego drewna. Wybiegłem na pokład, gdzie moją uwagę zwróciła ściana klifów, których szczyty były ukryte w mgle i ciemnościach. Wyglądały jakby miały spaść i zmiażdżyć nas. Wszędzie dookoła było słychać dźwięki fal rozbijających się o niewidoczne skały"”.
2 grudnia parowiec „California” wracający do San Francisco z Panamy został zaalarmowany o obecności rozbitków z wraku ogniem dział. Statek przyjął na pokład kobiety i dzieci, a także ładunek złotych sztabek. 9 grudnia parowiec wrócił, aby uratować pozostałych pasażerów. Załoga pozostała, by odzyskać tyle przesyłek pocztowych i bagaży pasażerów, ile to możliwe. „Winfield Scott” był jednak zbyt mocno uszkodzony i pozostał na wodach kanału.
Wrak.
Szczątki statku znajdują się na głębokości 25–30 stóp (mniej niż 10 metrów) w wodach Channel Islands National Park i Marine Sanctuary. Miejsce katastrofy zweryfikowano w 1981 roku i zarejestrowano w National Register of Historic Places siedem lat później. Jest obecnie chronione przez prawo federalne i stanowe Kalifornii, które zabraniają nurkom zabierania jakichkolwiek części wraku.
Operację wydobywczą zorganizowano w 1894 roku przy pomocy statku „San Pedro”. Wydobyto wiele żelaznych elementów maszynowni i setki części miedzianych. Kolejna operacja wydobywcza w czasie II wojny światowej wydobyła kolejną porcję żelaznych i mosiężnych części potrzebnych jako źródła surowców.
Szczątki statku są uważane za ważne z perspektywy historycznej, ponieważ są namacalnym przykładem budownictwa statków z połowy XIX wieku. Pomimo tego, że większość drewnianego kadłuba została zniszczona przez czas, część maszynowni pozostała względnie nietknięta.
Pomiędzy 1853 a 1980 rokiem udokumentowano ponad 140 wraków w Channel Islands National Park Marine Sanctuary. W grudniu 2000 roku dwadzieścia z nich zostało zlokalizowanych. Zmienne prądy i warunki pogodowe w tym rejonie sprawiają, że jest to niebezpieczne miejsce do nawigacji.
Po katastrofie.
Znak nawigacyjny.
Krótko po katastrofie U.S. Coast and Geodetic Survey zarekomendowało umieszczenie stałej latarni na wyspie Anacapa. Z powodu braku funduszy instalacja (bezobsługowy reflektor acetylenowy na pięćdziesięciostopowej wieży) nie została zbudowana aż do 1912 roku. Wieża została zastąpiona latarnią dwadzieścia lat później.
Wpływ na środowisko naturalne.
Jednym z długofalowych efektów katastrofy "Winfielda Scotta" było sprowadzenie do lokalnego ekosystemu Channel Islands szczura śniadego. Zwierzęta te znacząco zachwiały jego równowagą na wyspie Anacapa i są nadal problemem na wyspie San Miguel. Szczury zostały skutecznie usunięte z Anacapy w 2003 roku, w czasie kontrowersyjnego programu, w skład którego wchodziło zrzucanie z samolotów trutki na szczury. Była to pierwsza taka akcja w Stanach Zjednoczonych. Program kosztował około miliona dolarów.

</doc>
<doc id="1450043" url="https://pl.wikipedia.org/wiki?curid=1450043" title="Jozin z bazin">
Jozin z bazin



</doc>
<doc id="1450045" url="https://pl.wikipedia.org/wiki?curid=1450045" title="Denis Nizhegorodov">
Denis Nizhegorodov



</doc>
<doc id="1450049" url="https://pl.wikipedia.org/wiki?curid=1450049" title="Jerzy Homziuk">
Jerzy Homziuk

Jerzy Piotr Homziuk (ur. 8 marca 1949 w Międzyrzecu Podlaskim) – polski lekkoatleta, skoczek w dal i sprinter. Brat Bernarda.
Osiągnięcia.
Absolwent Akademii Wychowania Fizycznego w Warszawie. Zawodnik klubów: Huragan Międzyrzec (1967-1968), MKS-AZS Warszawa (1968-1973) i SZS-AZS Warszawa (1974). Startował na igrzyskach olimpijskich w Monachium (1972) w skoku w dal. Mistrz kraju w sztafecie 4 × 100 metrów (1973) i w skoku w dal (1972).
Pełnił funkcję trenera, m.in. w Zjednoczonych Emiratach Arabskich. Mieszka w Warszawie.

</doc>
<doc id="1450050" url="https://pl.wikipedia.org/wiki?curid=1450050" title="Katastrofa lotu China Northwest Airlines 2303">
Katastrofa lotu China Northwest Airlines 2303

Katastrofa lotu China Northwest Airlines 2303 wydarzyła się 6 czerwca 1994 roku w okolicach miasta Xi’an w Chinach. Samolot Tupolew Tu-154M (nr rej. B-2610), linii China Northwest Airlines (lot nr 2303) rozbił się kilka minut po starcie z lotniska. W wyniku katastrofy zginęło 160 osób (146 pasażerów i 14 członków załogi) - wszyscy na pokładzie. Jest to największa katastrofa lotnicza w historii Chin.
Tupolew odbywał lot krajowy z Xi’an do Kantonu. Maszyna rozbiła się 8 minut po starcie (10 minut według oficjalnego raportu), na polu, 18 mil na południowy wschód od lotniska Xianyang Airport. Według ustaleń przyczyną katastrofy było błędne działanie autopilota. Piloci nie zauważyli, że autopilot ma ustawiony zły kurs. Gdy kapitan zauważył, że maszyna schodzi z kursu, samolot zaczął się gwałtownie trząść, przez co sytuacja nie była już do opanowania i doszło do katastrofy.
Zły przegląd techniczny i nieodpowiednia praca mechanika to prawdopodobne przyczyny przebiegu katastrofy. Poprzedniego wieczoru błędnie podłączono autopilota: przewód sterujący obrotem samolotu w osi pionowej (yaw channel) został podłączony do elementów kontrolujących przechył maszyny (bank control) i odwrotnie. W dodatku te błędne naprawy nie były przeprowadzone w warsztacie do tego przystosowanym.

</doc>
<doc id="1450052" url="https://pl.wikipedia.org/wiki?curid=1450052" title="Piotr Boczkowski">
Piotr Boczkowski

Piotr Boczkowski (ur. 29 czerwca 1855 w Nowoszycach, powiat Kobryń, zm. 21 września 1924 w Warszawie) – polski lekarz weterynarii, doktor "honoris causa" lwowskiej Akademii Medycyny Weterynaryjnej, współtwórca i prezes Warszawskiego Towarzystwa Weterynarskiego.
Życiorys.
Był synem Ludwika i Julii z Romanowskich; wcześnie stracił ojca, powstańca styczniowego zmarłego w 1865 na emigracji, i wychowywany był przez Aleksandra i Marię Skupniewskich. Ukończył gimnazjum w Lublinie. W latach 1874-1878 studiował na Oddziale Weterynaryjnym Akademii Medyko-Chirurgicznej w Petersburgu, dyplom lekarza weterynarii uzyskując "cum eximia laude". W czasie nauki akademickiej był członkiem tajnych kółek samokształceniowych, słuchał wykładów z literatury i historii Polski. Z dyplomem Akademii, jako stypendysta państwowy, powołany został do wojska carskiego. Służył w kawalerii i artylerii, m.in. w czasie wojny rosyjsko-tureckiej 1878; od 1900 przebywał w inspektoracie weterynaryjnym w Porcie Artura, a w czasie wojny rosyjsko-japońskiej służył na tyłach armii mandżurskiej jako lekarz weterynarii do zleceń przy Głównym Zarządzie Weterynaryjnym w randze radcy stanu. Po zakończeniu wojny na pewien czas skierowany został do dowództwa okręgu warszawskiego, a ostatni rok służby odbył w Orenburgu. W 1907 przeszedł na emeryturę.
Od 1886 publikował artykuły przyczynkowe w weterynaryjnych periodykach polskich i rosyjskich ("Przegląd Weterynarski", "Rolnik i Hodowca", "Archiw Wietierinarnych Nauk"). W latach 1891-1895 na łamach lwowskiego "Przeglądu Weterynarskiego" ogłosił cykl artykułów "Badanie oczu u zwierząt domowych ze szczególnym uwzględnieniem wziernikowania", w 1898 wydany odrębnie we Lwowie jako "Okulistyka Weterynaryjna". W latach służby w Porcie Artura zgromadził zbiór 776 eksponatów związanych z etnografią, rolnictwem, hodowlą, weterynarią chińską i mandżurską, który zaprezentował publicznie w Porcie Artura, a potem w Petersburgu i Warszawie, by ostatecznie przekazać go w darze warszawskiemu Muzeum Przemysłu i Rolnictwa. W tym samym czasie do "Gazety Polskiej" przesyłał korespondencje na temat współczesnych Chin.
Pierwsze lata po odejściu z wojska spędził w Dorpacie, gdzie uzupełniał wiedzę w zakresie bakteriologii, a następnie anatomii, fizjologii i patologii ryb. Z Henrykiem Kotłubajem stworzył cenną kolekcję ichtiologiczną, która w 1922 trafiła do Studium Weterynaryjnego Uniwersytetu Warszawskiego. W latach 1909-1912 Boczkowski prowadził zajęcia z chorób ryb na kursach dla weterynarzy, organizowanych w pracowni Weterynaryjnej Ministerstwa Spraw Wewnętrznych w Petersburgu. Uczestniczył jednocześnie w działalności towarzystw Higienicznego, Przeciwgruźliczego i Rybackiego. Swoje zbiory prezentował na higienicznych i rybackich wystawach na ziemiach polskich i na terenie cesarstwa rosyjskiego. Artykuły Boczkowskiego ukazywały się na łamach "Hodowcy", "Rolnika i Hodowcy", "Okólnika Rybackiego", "Zdrowia", "Encyklopedii Rolniczej".
Od 1911 Piotr Boczkowski wykładał higienę zwierząt i weterynarię na Kursach Przemysłowo-Rolniczych W Warszawie oraz rybactwo na oddziale agronomicznych Szkoły Rontalera. W 1915, w związku z opuszczeniem Warszawy przez Rosjan, był pierwszym polskim kierownikiem służby weterynaryjnej na terenie miasta.
Należał do najaktywniejszych twórców pierwszej polskiej organizacji społeczno-naukowej zajmującej się weterynarią na terenie Królestwa Kongresowego - Warszawskiego Towarzystwa Weterynarskiego (1909). W pierwszym zarządzie objął funkcję sekretarza, a po śmierci Henryka Kotłubaja w 1911 postąpił na prezesa. Na potrzeby Towarzystwa przekazał swój księgozbiór (około dwa i pół tysiąca woluminów), zbiory naukowe, urządzenia i przyrządy, kolekcję wizerunków wybitnych weterynarzy. W pierwszych latach istnienia redagował "Pamiętnik Warszawskiego Towarzystwa Weterynarskiego" i głosił liczne referaty na posiedzeniach organizacji. W 1915 towarzystwo delegowało go do Komisji Szkół Wyższych w Warszawie, gdzie dokładał starań w celu powołania uniwersyteckich studiów weterynaryjnych w Warszawie. Te same działania kontynuował od 1921 w Komisji Organizacyjnej Studium Weterynaryjnego przy Wydziale Lekarskim Uniwersytetu Warszawskiego.
W 1919 lwowska Akademia Weterynarii obdarzyła go godnością doktora "honoris causa" w zakresie medycyny weterynaryjnej. 2 maja 1923 odznaczony został Krzyżem Komandorskim Orderu Odrodzenia Polski.
Łączna bibliografia prac Piotra Boczkowskiego liczy pięćdziesiąt pozycji. Są wśród nich artykuły praktyczne i przyczynki (m.in. "Liszaj wyłysiający", "Przegląd Weterynarski", 1886; "O chorobach zakaźnych zwierząt", "Rolnik i Hodowca", 1887; "Szczepienia ochronne wykonane przy wągliku w Rosji", "Przegląd Weterynarski", 1888; "Choroby ryb, ich przyczyny i środki lecznicze", "Pamiętnik Wystawy Rybackiej", 1910; "Istota chorób zakaźnych i postępy w zwalczaniu ich u zwierząt domowych", "Księga jubileuszowa «Rolnika i Hodowcy»", 1910), materiały dydaktyczne ("Krótki kurs rybactwa", 1913; "Medycyna weterynaryjna czyli medycyna zwierzęca", wykłady warszawskie z lat 1915-1916) i wystawiennicze, artykuły o powołaniu zawodu weterynarza i potrzebach edukacji weterynaryjnej. Kilka artykułów Boczkowski poświęcił ponadto swoim zmarłym kolegom, w tym zaprzyjaźnionemu od czasów studenckich rektorowi lwowskiej Akademii Weterynarii, Stanisławowi Królikowskiemu ("Wiadomości Weterynaryjne", 1924; ponadto m.in. "Życiorys i dorobek piśmienniczy Henryka Kotłubaja", "Przegląd Weterynarski", 1911; "Alfred Krajewski", "Wiadomości Weterynaryjne", 1921; "Stanisław Fibich", "Wiadomości Weterynaryjne", 1924).
Piotr Boczkowski zmarł 21 września 1924 w Warszawie, pochowany został na Powązkach (kwatera 235-1-14). Koledzy weterynarze ufundowali mu pomnik nagrobny.

</doc>
<doc id="1450056" url="https://pl.wikipedia.org/wiki?curid=1450056" title="Guitar Hero World Tour">
Guitar Hero World Tour

Guitar Hero World Tour, zwane również "Guitar Hero IV" – komputerowa gra muzyczna, wyprodukowana przez Neversoft. Rozgrywka skupia się nie tylko na gitarze, można w niej wcielić się także w perkusistę i wokalistę.
W grze wykorzystuje się kontrolery wzorowane na prawdziwych instrumentach. Oprócz nowej wersji gitary elektrycznej i basowej mamy do dyspozycji także mikrofon oraz perkusję. Ponadto twórcy postanowili wprowadzić też jeszcze jeden, łatwiejszy poziom trudności (Easy Rhythm). Pewnym modyfikacjom uległ tryb kariery – teraz gracz podróżuje po świecie i odbywa koncerty. Jeżeli po drodze okazuje się, że uprzednio wybrany stopień trudności jest zbyt wysoki, to można zmienić go bez potrzeby restartu całej kariery. Karierę realizuje się w pojedynkę lub wraz z maksymalnie trzema innymi osobami, z których każda obejmuje inną rolę w zespole. Zmieniono także nieco, znane z , walki z bossami. Nie pojawiają się już ataki na przeciwnika, skupiono się wyłącznie na poprawności grania utworu.
Kolejną z nowości jest możliwość tworzenia własnych utworów (z wyłączeniem ścieżki wokalnej) przy pomocy opcji Advanced Studio lub modyfikowania istniejących kawałków w trybie Jam Over, a następnie udostępnianie ich innym graczom poprzez serwis GH Tunes. Na początku mamy tam miejsce jedynie na pięć utworów, jednak w zależności od przyznanych ocen przez społeczność istnieje możliwość wzrostu ich liczby do dziesięciu lub więcej.
Istnieje też opcja dowolnej ingerencji w charakterystyki członków naszego zespołu (począwszy od wieku, a skończywszy na tatuażach i makijażu). To samo tyczy się również instrumentów.
Piosenki.
Do dyspozycji gracza jest 84 piosenek, przy czym wszystkie utwory są oryginalnymi wersjami, nie zaś coverami:
Utwory do ściągnięcia.
Możliwe jest ściąganie dodatkowych utworów na konsolach PlayStation 3, Xbox 360 i Wii. Wersja na PlayStation 2 pozbawiona jest tej opcji. Datkowe utwory, które można pobrać to:

</doc>
<doc id="1450057" url="https://pl.wikipedia.org/wiki?curid=1450057" title="Port lotniczy Szymkient">
Port lotniczy Szymkient



</doc>
<doc id="1450058" url="https://pl.wikipedia.org/wiki?curid=1450058" title="Obywatel ziemski">
Obywatel ziemski



</doc>
<doc id="1450063" url="https://pl.wikipedia.org/wiki?curid=1450063" title="Bitwa pod Ocaną">
Bitwa pod Ocaną



</doc>
<doc id="1450064" url="https://pl.wikipedia.org/wiki?curid=1450064" title="1 Inowrocławski Hufiec Harcerzy ZHR">
1 Inowrocławski Hufiec Harcerzy ZHR

Inowrocławski Związek Drużyn Harcerzy – jednostka terytorialna Kujawsko-Pomorskiej Chorągwi Harcerzy ZHR. Zrzesza męskie drużyny ZHR działające na terenie powiatu inowrocławskiego.

</doc>
<doc id="1450070" url="https://pl.wikipedia.org/wiki?curid=1450070" title="Seksturystyka">
Seksturystyka



</doc>
<doc id="1450071" url="https://pl.wikipedia.org/wiki?curid=1450071" title="August Macke">
August Macke

August Macke (ur. 3 stycznia 1887, zm. 26 września 1914) – niemiecki malarz, ekspresjonista, członek grupy artystycznej Der Blaue Reiter. Jego twórczość ewoluowała od impresjonizmu, poprzez kubizm, orfizm, futuryzm do abstrakcjonizmu. Posługiwał się techniką olejną i akwarelą, malował portrety, kompozycje figuralne i pejzaże. Jego prace odznaczają się czystą kolorystyką i poetyckim nastrojem. Tworzył również drzeworyty, projektował ceramikę, dywany, hafty, gobeliny i zasłony.
Życiorys.
Urodził się w Meschede w Westfalii, a dorastał w Bonn i Kolonii. Studiował w Akademii Sztuk Pięknych w
Düsseldorfie (1904-1906) i Berlinie (1907-1908). W lecie 1907 wyjechał po raz pierwszy do Paryża, gdzie zetknął się z impresjonizmem i dziełami Henri Matisse. Duży wpływ na jego twórczość miała również przyjaźń i kilkumiesięczna wspólna praca z Lovisem Corinthem.
Największe zmiany w życiu i twórczości Macke zaszły w 1909 r., gdy ożenił się z Elizabeth Gerhardt i poznał Franza Marca. Ich przyjaźń zaowocowała wspólną pracą i kolejnymi eksperymentami pod wpływem dzieł fowistów. W następnym roku związali się z grupą ekspresjonistów niemieckich z Monachium "Blaue Reiter" (Niebieski Jeździec), sponsorem i mecenasem grupy był przemysłowiec i koneser sztuki – Bernhard Koehler, stryj żony Macke.
W 1912 artysta poznał Roberta Delauneya i eksperymentował z elementami kubizmu i orfizmu. W 1914 wspólnie z Louisem Moilliet i Paulem Klee podróżował po Tunezji, plonem tej wyprawy była seria akwareli uważanych obecnie za jego najcenniejsze prace. Po wybuchu I wojny światowej zgłosił się do wojska na ochotnika i zginął w czasie pierwszych walk na froncie w Szampanii.
August Macke zmarł w wieku zaledwie 27. lat.
W chwili wybuchu I wojny światowej został powołany do wojska. Jego listy z pola są pod wrażeniem okropności i okrucieństwa wojny. Zginął 26 września 1914 r. w wieku 27 lat jako zastępca oficera na froncie zachodnim w Perthes-les-Hurlus w Szampanii. Macke został pochowany na cmentarzu wojskowym w Souain w zbiorowej mogile.
Tuż przed śmiercią namalował swój ostatni obraz "Pożegnanie", utrzymany w ponurej tonacji zdaje się zapowiadać śmierć autora i upadek grupy Blaue Reiter.

</doc>
<doc id="1450072" url="https://pl.wikipedia.org/wiki?curid=1450072" title="Kurowscy herbu Kur">
Kurowscy herbu Kur

Kurowscy herbu Kur – polska rodzina szlachecka pochodząca z Mazowsza, z dawnego powiatu radzymińskiego. Ich gniazdem rodowym była wieś Kury.
Wywodzą się ze starożytnego rodu rycerskiego Kurów.

</doc>
<doc id="1450077" url="https://pl.wikipedia.org/wiki?curid=1450077" title="Jan Szupryczyński">
Jan Szupryczyński

Jan Szupryczyński (ur. 27 czerwca 1934 w Chełmnie) – polski geograf i badacz krajów polarnych, specjalista w zakresie geomorfologii i fizjografii urbanistycznej, profesor emeritus Uniwersytetu Mikołaja Kopernika w Toruniu i Instytutu Geografii i Przestrzennego Zagospodarowania PAN.
Działalność naukowa.
Urodzony w Chełmnie w 1934 r. Ukończył studia na Uniwersytecie Mikołaja Kopernika w Toruniu w 1956 r., na kierunku geografia. W 1962 obronił doktorat "Rzeźba strefy marginalnej i typy deglacjacji lodowców południowego Spitsbergenu". Habilitował się w 1968 rozprawą "Niektóre zagadnienia czwartorzędu na obszarze Spitsbergenu". W 1974 otrzymał tytuł profesora nadzwyczajnego nauk geograficznych, zaś w 1982 profesora zwyczajnego. Od 1975 członek PZPR
Wieloletni kierownik Zakładu Geomorfologii i Hydrologii Niżu IGiPZ PAN w Toruniu (1968–2004). W okresie 1969–2005 członek Rady Naukowej IGiPZ PAN. Promotor kilkunastu przewodów doktorskich. W latach 1993–2000 redaktor naczelny Przeglądu Geograficznego.
W latach 1959, 1960, 1972, 1975, 1978–1979 uczestnik wypraw naukowych na Spitsbergen. Kierownik największej polskiej wyprawy arktycznej w 1978 (budowa stacji naukowej na Spitsbergenie).
Większość publikacji poświęcił badaniom obszarów polarnych i zlodowaconych oraz, w późniejszym okresie, historii ich eksploracji. Wśród pierwszej grupy dominują zagadnienia związane z geomorfologią glacjalną, analizą teksturalną osadów i sedymentologią. Szczególną miejsce zajmuje analiza elementów kierunkowych w osadach morenowych. Druga grupa artykułów dotyczy odkrywania obszarów dalekiej północy, zwłaszcza archipelagu Svalbard.

</doc>
<doc id="1450081" url="https://pl.wikipedia.org/wiki?curid=1450081" title="Kogelberg">
Kogelberg

Kogelberg - pasmo górskie w Republice Południowej Afryki, rozłożone wzdłuż wybrzeży False Bay w Prowincji Przylądkowej Zachodniej. Wchodzi w skład łańcucha Cape Fold Belt. 
Zbocza, stromo opadające do oceanu, porośnięte są roślinnością typu "fynbos". Zimy są tu chłodne i wilgotne, natomiast lata suche, ciepłe i wietrzne. 
W 1998 roku obszar Kogelberg został wpisany na listę rezerwatów biosfery UNESCO.

</doc>
<doc id="1450083" url="https://pl.wikipedia.org/wiki?curid=1450083" title="Party’s Just Begun (Again)">
Party’s Just Begun (Again)

Party’s Just Begun (Again), znana także jako „Party” – piosenka Nelly Furtado, która jako pierwsza została wydana na ścieżce dźwiękowej do filmu "W matni" ("Brokedown Palace") w roku 1999. Piosenka znajduje się na albumie "Whoa, Nelly!". Mimo że wydano ją jako singel, nie użyto jej do promocji albumu. Dwa miesiące przed debiutem Furtado podwójny zestaw płyt winylowych 12”, zawierający remiksy planowanego singla, został wysłany do klubów w całych Stanach Zjednoczonych.

</doc>
<doc id="1450084" url="https://pl.wikipedia.org/wiki?curid=1450084" title="Parafia Zaśnięcia Najświętszej Maryi Panny w Kleszczelach">
Parafia Zaśnięcia Najświętszej Maryi Panny w Kleszczelach

Parafia Zaśnięcia Przenajświętszej Bogurodzicy – parafia prawosławna w Kleszczelach, w dekanacie Kleszczele diecezji warszawsko-bielskiej.
Na terenie parafii funkcjonuje 5 cerkwi:
Ponadto na terenie parafii znajduje się, uważane przez prawosławnych za cudowne, źródełko w Dobrowodzie.
Historia.
Początki prawosławia na terenie obecnych Kleszczel sięgają XI w., co miało związek z kolonizacją tych ziem przez plemiona ruskie. Najstarsze cerkwie prawdopodobnie istniały w uroczyskach "Czerwona Hora" i "Kłuboczok". Pierwsza pisemna informacja o cerkwi św. Mikołaja w Kleszczelach pochodzi z 1560.
Obecna parafia została erygowana w 1877 po wybudowaniu cerkwi Zaśnięcia Przenajświętszej Bogurodzicy. Jest ona kontynuatorką wcześniej istniejących parafii św. Mikołaja i św. Jerzego (istniejącej do 1825, następnie włączonej do parafii św. Mikołaja), wzmiankowanych w dokumentach z 1673.
W latach 20. XX w. do parafii kleszczelskiej przyłączono wiernych z parafii w Kośnej. W 1936 w Kośnej utworzono parafię neounicką, która po 1939 powróciła – utrzymując samodzielność – do prawosławia.
W 1984 z parafii w Kleszczelach wydzielono nową samodzielną parafię w Kuzawie, a w 1986 z parafii w Kuzawie – parafię w Czeremsze.
Obecnie w skład parafii wchodzą Kleszczele oraz 3 wsie: Dobrowoda, Suchowolce i Zaleszany z ogólną liczbą 800 osób.

</doc>
<doc id="1450087" url="https://pl.wikipedia.org/wiki?curid=1450087" title="Prioritas legis mitior">
Prioritas legis mitior

Prioritas legis mitior – łacińska sentencja prawnicza oznaczająca że "pierwszeństwo ma ustawa względniejsza". Zasada formułowana także w postaci "lex mitior retro agit", co oznacza, że "ustawa względniejsza działa wstecz". Obecnie jest jedną z podstawowych zasad kodeksowych prawa karnego.

</doc>
<doc id="1450090" url="https://pl.wikipedia.org/wiki?curid=1450090" title="Oscar Trejo">
Oscar Trejo



</doc>
<doc id="1450095" url="https://pl.wikipedia.org/wiki?curid=1450095" title="Lista szkół w Lęborku">
Lista szkół w Lęborku



</doc>
<doc id="1450096" url="https://pl.wikipedia.org/wiki?curid=1450096" title="Iza Lach">
Iza Lach

Iza Lach (ur. 14 maja 1989 w Łodzi) – polska piosenkarka popowa, kompozytorka i autorka tekstów. Jej debiutancki album "Już czas" miał premierę 5 września 2008 roku.
Kariera.
Iza Lach jako pięciolatka wygrała program "Od przedszkola do Opola". Współpracowała również z zespołem L.Stadt (utwór „Superstar” z płyty "L.Stadt"). Za pośrednictwem profilu na Myspace z piosenkarką skontaktowali się przedstawiciele polskiego oddziału EMI, dzięki czemu Iza Lach nagrała demo albumu. Płyta "Już czas" ukazała się 5 września 2008 roku, promował ją wydany latem singiel „Nie”, do którego powstał teledysk. Utwór miał dobre recenzje. Tak jak i inne kompozycje zamieszczone na płycie, jest autorską kompozycją piosenkarki, z których większość napisała w wieku 16 lat po rozstaniu z chłopakiem. Tytułową piosenkę „Już czas” Iza Lach napisała jako 13-latka. Była nominowana do „Superjedynek” w kategoriach debiut roku, przebój roku i płyta roku.
Premiera drugiego albumu piosenkarki pt. "Krzyk" miała miejsce 19 października 2011 roku. Singlem promującym został wybrany utwór „Nic więcej”. Okładka albumu zaprojektowana została na podstawie plakatu do filmu "Star 80", którego autorem jest znany polski plakacista, Maciej Woltman.
Utwór „Chociaż raz” z tego albumu zaprezentowała w programach Dzień Dobry TVN (2011-10-26) oraz Kuba Wojewódzki (2011-11-01). W 2011 roku piosenka „One By One” autorstwa Izy Lach znalazła się na albumie Mariny Łuczenko pt. "Hard Beat". W 2012 roku Iza Lach wygrała konkurs na remix piosenki Snoop Dogga do piosenki „Set It Off”. Współpraca z raperem zaowocowała wyprodukowanym przez niego (jako Berhane Sound System) albumem "Off the Wire". Płyta zawierająca 11 utworów (w większości w języku angielskim) została bezpłatnie udostępniona w serwisie BandCamp.com 26 lipca 2012 r. We wrześniu 2012 otrzymała nominację do nagrody MTV Europe Music Awards 2012 w kategorii Najlepszy polski wykonawca.
Życie prywatne.
Iza jest siostrą Katarzyny Lach (gitarzystka Formacji Nieżywych Schabuff) oraz Łukasza Lacha (gitarzysta grupy L.Stadt oraz zespołu L.O.27).

</doc>
<doc id="1450102" url="https://pl.wikipedia.org/wiki?curid=1450102" title="Nullum crimen sine damno sociali magis quam minimo">
Nullum crimen sine damno sociali magis quam minimo

Nullum crimen sine damno sociali magis quam minimo – łacińska sentencja prawnicza oznaczająca "nie ma przestępstwa bez społecznej szkodliwości w stopniu większym od znikomego". Obecnie jest jedną z podstawowych zasad kodeksowych prawa karnego. Zgodnie z art. 1 § 2 k.k. nie stanowi przestępstwa czyn zabroniony, którego społeczna szkodliwość jest znikoma.

</doc>
<doc id="1450108" url="https://pl.wikipedia.org/wiki?curid=1450108" title="Drabinowiec mroczny">
Drabinowiec mroczny

Drabinowiec mroczny, drabinowiec torfowy ("Cinclidium stygium" Sw.) – gatunek mchu należący do rodziny merzykowatych ("Mniaceae"). Dawniej klasyfikowany w rodzinie drabinowcowatych ("Cinclidiaceae").
Rozmieszczenie geograficzne.
Występuje w strefie klimatów chłodnych Eurazji i Ameryki Północnej. W Polsce występuje rzadko na niżu, częściej na północy kraju.
Biologia i ekologia.
Występuje na bagnistych łąkach oraz torfowiskach niskich i przejściowych. Obecnie gatunek bardzo rzadki, ginący. Zarodnikowanie w Polsce odbywa się w lipcu i sierpniu.
Ochrona.
Roślina objęta w Polsce ścisłą ochroną gatunkową od 2004 roku.

</doc>
<doc id="1450110" url="https://pl.wikipedia.org/wiki?curid=1450110" title="Józef Mozolewski (nauczyciel)">
Józef Mozolewski (nauczyciel)

Józef Mozolewski (ur. 3 marca 1889 w Rogoźnie, zm. 5 października 1974 w Szczecinie) – nauczyciel i działacz Związku Polaków w Niemczech.
Po ukończeniu seminarium nauczycielskiego w Paradyżu koło Świebodzina w roku 1910 pracował w szkolnictwie powszechnym w powiecie nowotomyskim. Po odzyskaniu niepodległości przez Polskę prowadził zajęcia w seminarium nauczycielskim w Kcyni (1921-1923) i w Bydgoszczy. Potem uzyskał dyplom nauczyciela szkół średnich, po ukończeniu (jako ekstern) studiów geograficznych na Uniwersytecie Jana Kazimierza we Lwowie w 1926.
Od 1 stycznia 1930 został nieoficjalnym inspektorem szkolnym Związku Polskich Towarzystw Szkolnych w Berlinie, formalnie pozostawał przy tym na etacie nauczyciel w Złotowie.
Aresztowany w Złotowie, po wybuchu II wojny światowej trafił - po krótkotrwałym pobycie w miejscowym więzieniu, potem w Lipce - od 1 października 1939 do obozu w Sachsenhausen. Przeżył tam aż do wyzwolenia obozu przez Rosjan 3 maja 1945.
Już 15 maja rozpoczął pracę w koszalińskim kuratorium i trafił m.in. znów do Złotowa, gdzie zorganizował Liceum Pedagogiczne. Po przeniesieniu kuratorium do Szczecina w lipcu 1945 został naczelnikiem Oddziału Kształcenia Nauczycieli. Od 1947 do 1950 był starostą powiatu szczecińskiego. Później, do 1957, wykładał w Studium Przygotowawczym do Szkół Wyższych, potem (do 1965) w I Studium Nauczycielskim. Na emeryturę przeszedł 1 września 1968. Pochowany został na Cmentarzu Centralnym w Szczecinie w alei zasłużonych.

</doc>
<doc id="1450115" url="https://pl.wikipedia.org/wiki?curid=1450115" title="Dolina Zielonego Stawu">
Dolina Zielonego Stawu



</doc>
<doc id="1450117" url="https://pl.wikipedia.org/wiki?curid=1450117" title="Oprogramowanie systemowe PlayStation Portable">
Oprogramowanie systemowe PlayStation Portable

Oprogramowanie systemowe PlayStation Portable – oficjalny firmware przenośnej konsoli PlayStation Portable firmy Sony. Aktualizacje dodają nowe funkcje oraz łatki zapobiegające uruchamianiu aplikacji homebrew na urządzeniu. Mogą być one uzyskane na cztery sposoby:
Z dniem 10 grudnia 2009 roku zaprzestano wydawania aktualizacji na dyskach UMD. Za pomocą dysków UMD można zaktualizować oprogramowanie maksymalnie do wersji 6.37.
Choć aktualizacje oprogramowania systemowego działają dla konsoli z dowolnego regionu, to firma Sony zaleca pobieranie aktualizacji wydanych dla regionu odpowiadającego miejscu zakupu urządzenia. Funkcje dodane podczas aktualizacji obejmują m.in. przeglądarkę sieci, obsługę Adobe Flash, dodatkowe kodeki obrazu, dźwięku, wideo, łączność z PlayStation 3 jak również łatki bezpieczeństwa. Jeżeli podczas zapisu lub aktualizacji oprogramowania systemowego zostanie utracone zasilanie, konsola nie uruchomi się, o ile system nie zostanie uruchomiony z innego źródła takiego jak bateria w trybie serwisowym, gdzie może być odzyskany.
Ostatnia wykryta wersja oprogramowania, która jest dołączana do nowych PSP, to 6.20 wydana 29 czerwca 2010.
Ostatnią wersją oprogramowania jest 6.61.

</doc>
<doc id="1450119" url="https://pl.wikipedia.org/wiki?curid=1450119" title="XrossMediaBar">
XrossMediaBar

XrossMediaBar (skr. "XMB" od ang. "Cross Media Bar") – interfejs użytkownika wykorzystywany do obsługi konsoli PlayStation 3, przenośnej konsoli PlayStation Portable (PSP), systemu multimedialnego PSX (różny od konsoli PlayStation i PSOne) oraz w telewizorach i odtwarzaczach Blu-Ray BRAVIA.
Dzięki zastosowaniu tego systemu możliwe jest łatwe i szybkie odnajdywanie wszelkich opcji, gdyż są one pogrupowane tematycznie.
W PSP wyróżniamy kategorie: Settings, Photo, Music, Video, Game, Network, a każda z nich ma kilka możliwych opcji tematycznych, np. kategoria Network:
W oprogramowaniu 3.90 i wyższych dodatkowo dostępny jest "Skype" (tylko PSP S&amp;L) i "Go!Messenger".
Niektóre pozycje są dostępne jedynie dla japońskiej wersji PSP z najnowszą wersją oprogramowania układowego.
Od oprogramowania 3.10 dla PS3 w XMB można ustawić także język polski.

</doc>
<doc id="1450120" url="https://pl.wikipedia.org/wiki?curid=1450120" title="Maitland (Australia Południowa)">
Maitland (Australia Południowa)

Maitland – miejscowość w stanie Australia Południowa położona w odległości ok. 164 km drogi pomiędzy Adelaide, a Port Pirie.
Miasto zostało założone 22 lipca 1872. W 2008 w Maitland mieszkało ok. 1000 mieszkańców.

</doc>
<doc id="1450121" url="https://pl.wikipedia.org/wiki?curid=1450121" title="Entia non sunt multiplicanda">
Entia non sunt multiplicanda

Entia non sunt multiplicanda – łacińska sentencja prawnicza oznaczająca "bytów nie należy mnożyć". Obecnie jest jedną z podstawowych zasad kodeksowych prawa karnego, w myśl której jeden czyn może być tylko jednym przestępstwem. Konsekwencją tej zasady jest kumulatywny zbieg przestępstw.

</doc>
<doc id="1450123" url="https://pl.wikipedia.org/wiki?curid=1450123" title="Odrzuceni">
Odrzuceni

Partition (ang.: „Podział", pol. tytuł „Odrzuceni") to dramat kanadyjski z 2007 roku. Reżyser filmu Vic Sarin był za ten film nominowany do nagród za zdjęcia, scenariusz i reżyserię. W roli sikha Giana – Jimi Mistry, w roli muzułmanki Naseem – Kristin Kreuk.
Opis fabuły.
Film przedstawia historię miłosną, której tłem jest podział Indii w 1947 roku po odzyskaniu niepodległości. Wyzwalające się spod brytyjskiej okupacji Indie przeżywają tragedię podziału na muzułmański Pakistan i świeckie Indie. Granica podziału przebiega przez Pendżab sikhów. Miliony muzułmanów uciekają z Indii do Pakistanu, mijając sikhów i hindusów uchodzących z Pakistanu do Indii. Do Delhi przyjeżdżają z Pakistanu pociągi wypełnione trupami tysięcy sikhów i hindusów zabitych przez muzułmanów. Na zasadach wzajemności podczas ucieczki do Pakistanu dochodzi do gwałtów i rzezi na muzułmanach. Krew za krew. W szale zabijania trudno o zwykły odruch serca. Nie można oczekiwać pomocy okazanej potrzebującym. Nikt nie broni krzywdzonych. Sikh Gian (Jimi Mistry) znajduje w lesie przerażoną dziewczynę muzułmańską Naseem (Kristin Kreuk). Uniknęła śmierci z rąk przeciwników muzułmanów. Nie zna tu nikogo. W każdej chwili spodziewa się gwałtu lub śmierci. Gian roztacza opiekę nad dziewczyną. Ukrywa ją we własnym domu. Powoli rodzi się między nimi miłość. Wyrasta ze zrozumienia cierpienia, którego doświadczyło każde z nich. Ze współczucia. Gdy mieszkańcy wioski odkrywają obecność muzułmanki, Gian potrafi z odwagą i zdecydowaniem obronić jej. Wieś akceptuje ostatecznie ich małżeństwo, cieszy się ich rodzicielstwem. Mija kilka lat ich szczęśliwego życia, gdy Naseem dowiaduje się o losie swojej rodziny. Wyjeżdża na miesiąc do Pakistanu, aby zobaczyć matkę i braci. Mijają miesiące. Naseem nie wraca do męża i synka. Gian wyrusza do Pakistanu, aby odnaleźć żonę. Jego miłość jest większa niż granice dzielące dwa wrogie państwa, niż nienawiść i uprzedzenia w sercach ludzi...

</doc>
<doc id="1450124" url="https://pl.wikipedia.org/wiki?curid=1450124" title="Eszkolot">
Eszkolot

Eszkolot (hebr.: אשכולות) - wieś położona w samorządzie regionu Har Chewron, w Dystrykcie Judei i Samarii, w Izraelu.
Leży w górach Judzkich, w południowej części Judei, w otoczeniu terytoriów Autonomii Palestyńskiej.
Historia.
Osadę założono w 1982 jako wojskowy punkt obserwacyjny, w którym w 1991 osiedlili się cywilni żydowscy osadnicy.

</doc>
<doc id="1450126" url="https://pl.wikipedia.org/wiki?curid=1450126" title="One">
One



</doc>
<doc id="1450128" url="https://pl.wikipedia.org/wiki?curid=1450128" title="Wyżyna Nowej Kastylii">
Wyżyna Nowej Kastylii

Wyżyna Nowej Kastylii (hiszp. "Meseta Sur", "Submeseta Meridional") – kraina geograficzna w środkowej Hiszpanii, w południowej części Mesety Iberyjskiej obejmująca swym zasięgiem równinny teren wznoszący się do wysokości 800 m n.p.m.
Wyróżniane są trzy mniejsze regiony geograficzne:
Składa się ona głównie z silnie pofałdowanych skał pochodzących z okresu paleozoiku oraz skał okresu mezozoiku takich jak: wapienie i margle.
Obszar wyżyny kastylijskiej jest praktycznie bezleśny z rzadkimi zaroślami garrigi i tomillary, jest to jeden z podstawowych terenów hodowli owiec na terenie Hiszpanii. Południowo-wschodnia część wyżyny dzięki postępowi znacznej ilości prac irygacyjnych stała się ważnym terenem rolniczym z wysoko rozwinięta uprawą zbóż, winogron oraz oliwek. Z winnic w okolicach Valdepeńas i Manzanares pochodzi wino „Valdepeńas".
Główne rzeki to Tag, Gwadiana, Júcar i Tajuna, natomiast główne miasta to: Madryt, Toledo i Alcázar de San Juan.

</doc>
<doc id="1450129" url="https://pl.wikipedia.org/wiki?curid=1450129" title="Bet Chaggaj">
Bet Chaggaj

Bet Chaggaj (hebr. בית חגי) – wieś położona w Samorządzie Regionu Har Chewron, w Dystrykcie Judei i Samarii, w Izraelu.
Leży w górach Judzkich, w południowej części Judei, w otoczeniu terytoriów Autonomii Palestyńskiej.
Historia.
Osadę założono w 1984. Nazwę nadano od pierwszych liter trzech studentów jesziwy z Kirjat Arba – Hanana Krauthammera, Gershona Kleina i Yaakova Zimmermana – którzy zostali zamordowani podczas ataku terrorystycznego 2 maja 1980.

</doc>
<doc id="1450130" url="https://pl.wikipedia.org/wiki?curid=1450130" title="Osiedle Czerwonego Krzyża (Siedlce)">
Osiedle Czerwonego Krzyża (Siedlce)

Os. Czerwonego Krzyża – osiedle w Siedlcach, leży w centralno-północnej części miasta.
Osiedle zajmuje obszar ok. 2 ha i w całości zabudowane jest blokami (4-piętrowymi), budowę osiedla rozpoczęto w 1971 na fali intensywnego rozwoju przemysłu.
Położenie.
Osiedle znajduje się pomiędzy ulicami:

</doc>
<doc id="1450131" url="https://pl.wikipedia.org/wiki?curid=1450131" title="Puchar Spensleya">
Puchar Spensleya

Puchar Spensleya - trofeum piłkarskie we Włoszech w pierwszych latach XX wieku. Ufundowany przez Włoską Federację Piłkarską, przeznaczony dla drużyny, która trzykrotnie z rzędu po roku 1905 zdobędzie mistrzostwo Włoch.
Nazwa pucharu pochodzi od nazwiska bramkarza Genoi, Jamesa Spensleya.
Okoliczności przyznania pucharu.
W latach 1906 i 1907 mistrzostwo Włoch zdobył zespół A.C. Milan. W roku 1908 mediolański zespół, podobnie jak inne czołowe włoskie kluby, nie został dopuszczony do rozgrywek. Decyzją federacji o tytuł mistrzowski mogły grać tylko drużyny posiadające w swoich składach jedynie zawodników z Włoch.
Po zakończeniu sezonu federacja uznała swoją decyzję za błąd i zrezygnowała z zakazu gry obcokrajowców. W ramach rekompensaty za straconą szansę na trzeci z rzędu tytuł mistrzowski przyznała Milanowi Puchar Spensleya bez gry.

</doc>
<doc id="1450135" url="https://pl.wikipedia.org/wiki?curid=1450135" title="Sam Sparro (album)">
Sam Sparro (album)

Sam Sparro – debiutancki album piosenkarza Sama Sparro. Płyta została wydana 28 kwietnia 2008 w Wielkiej Brytanii. Pierwszym singlem została piosenka "Black and Gold", dzięki której album odniósł duży sukces w Europie i Australii.

</doc>
<doc id="1450138" url="https://pl.wikipedia.org/wiki?curid=1450138" title="Leon Dembowski (malarz)">
Leon Dembowski (malarz)

Leon Dembowski (ur. 2 grudnia 1823 w Krakowie, zm. 21 lutego 1904 tamże) – polski malarz i pedagog.
Życiorys.
Studiował w Szkole Sztuk Pięknych w Krakowie w latach 1840–1850 m.in. u Jana Nepomucena Głowackiego. Kontynuował studia w Wiedniu. W latach 1858–1872 był profesorem macierzystej uczelni. Przy okazji przejścia na emeryturę otrzymał Złoty Krzyż Zasługi Cywilnej z Koroną.
W 1859 roku ożenił się z Anną Pollerówną (ur. 1839) córką Kaspera Pollera. Ślub odbył się w kościele św. Krzyża w Krakowie. Miał 2 córki.
Twórczość.
Uprawiał malarstwo olejne, akwarelowe i rysunek tuszem. Od roku 1852 uczestniczył w wystawach malarstwa. Malował głównie górskie pejzaże Podkarpacia, Tatr, Pienin, Alp. W Muzeum Narodowym w Warszawie znajduje się jego obraz olejny "Góra Pyszna ze stawem Smereczyny w Dolinie Kościeliskiej w Tatrach" (1857).
Wybrane dzieła.
na podstawie źródeł

</doc>
<doc id="1450143" url="https://pl.wikipedia.org/wiki?curid=1450143" title="Z18 Hans Lüdemann">
Z18 Hans Lüdemann

Z18 Hans Lüdemann – niemiecki niszczyciel z okresu II wojny światowej, typu "1936" ("Diether von Roeder"), zatopiony w 1940 w bitwie pod Narwikiem.
Budowa.
Zamówiony wraz z innymi okrętami tego typu 6 stycznia 1936, położenie stępki – 9 września 1936, wodowanie – 1 grudnia 1937, wejście do służby – 8 października 1938. Zbudowany w stoczni Deschimag AG w Bremie (numer stoczniowy W921). W systemie oznaczeń niemieckich niszczycieli miał przydzielony numer Z18 (rzadko używany w oficjalnych dokumentach), przed wojną nosił numer burtowy 53. Budowa kosztowała 12,87 mln Reichsmark.
Nazwę nadano mu na cześć niemieckiego głównego mechanika floty, poległego przy wybuchu kotła na niszczycielu S148 14 maja 1913.
Służba.
Po wybuchu II wojny światowej działał na Morzu Północnym i w Cieśninach Duńskich. 3-4 i 5-6 września 1939 stawiał obronne zagrody minowe koło wybrzeży Niemiec. Uczestniczył następnie w dwóch nocnych operacjach stawiania zagród minowych na wodach angielskich, 17/18 października 1939 w ujściu rzeki Humber (wraz z niszczycielami "Karl Galster", "Friedrich Eckoldt", "Diether von Roeder", "Wilhelm Heidkamp" i "Hermann Künne") i 12/13 listopada 1939 u ujścia Tamizy (z niszczycielami "Karl Galster", "Wilhelm Heidkamp" i "Hermann Künne"). od grudnia 1939 do marca 1940 był remontowany w Szczecinie. 
Wziął następnie udział w inwazji na Norwegię (operacji "Weserübung"), w grupie zajmującej Narwik, przewożąc tam 200 strzelców górskich. 8 kwietnia natknął się po drodze na niszczyciel brytyjski "Glowworm", zatopiony później przez krążownik "Admiral Hipper". Wraz z niszczycielem "Anton Schmitt" wysadził desant w północnej części fiordu w rejonie Ramnes, w celu ataku na domniemane baterie nadbrzeżne, których jednak okazało się tam nie być, po czym niszczyciele przetransportowały żołnierzy do Narwiku. 
10 kwietnia 1940 podczas bitwy pod Narwikiem został lekko uszkodzony artylerią brytyjskich niszczyciele w przystani w Narwiku (uszkodzono ster i działo dziobowe, 2 zabitych). Uszkodzenia usunięto następnego dnia. 
13 kwietnia 1940 wziął udział w walkach z brytyjskimi niszczycielami w Ofotfiordzie podczas drugiego starcia pod Narwikiem, po czym wycofał się do wąskiego Rombakenfjordu. Zaatakował tam torpedami (wraz z "Z2 Georg Thiele") brytyjski niszczyciel "Eskimo", lecz torpedy "Lüdemanna" chybiły. Trafił on następnie pod ostrzał niszczycieli "Forester", "Hero" i "Bedouin". Z powodu braku amunicji i możliwości odwrotu, "Lüdemann" został przygotowany do samozatopienia przez załogę w głębi fiordu, przy brzegu, na pozycji . Ładunki wybuchowe spowodowały jednak niewielkie zniszczenia i opuszczony okręt utrzymywał się na wodzie, po czym został przejściowo opanowany przez Brytyjczyków. Na skutek jego uszkodzeń zrezygnowali oni jednak z planów uratowania okrętu i dobili go torpedą niszczyciela HMS "Hero" ok. godziny 17. Okręt następnie przełamał się na dwie części. 
"Historia konstrukcji i opis okrętu - w opisie niszczycieli Typu 1936."
Dowódcy:
Dane techniczne.
Uzbrojenie i wyposażenie: 

</doc>
<doc id="1450144" url="https://pl.wikipedia.org/wiki?curid=1450144" title="Osiedle Żwirowa (Siedlce)">
Osiedle Żwirowa (Siedlce)

Os. Dreszera – osiedle w Siedlcach, leżące w południowej części miasta (w dzielnicy Taradajki). Budowę osiedla rozpoczęto w 1980. Osiedle zajmuje obszar ok. 4 ha i w całości zabudowane jest blokami (4-piętrowymi).
Położenie.
Osiedle znajduje się pomiędzy ulicami:
Osiedle graniczy z:

</doc>
<doc id="1450145" url="https://pl.wikipedia.org/wiki?curid=1450145" title="8,8 cm Raketenwerfer 43">
8,8 cm Raketenwerfer 43

8,8 cm Raketenwerfer 43 – niemiecki ciężki granatnik przeciwpancerny z okresu II wojny światowej, popularnie znany jako Püppchen („Laleczka”). Wystrzeliwane pociski zawierały ładunki kumulacyjne.
Konstrukcja.
8,8 cm Raketenwerfer 43 powstał w wyniku zapotrzebowania na lekki, przenośny i skuteczny system przeciwpancerny dla piechoty, o zasięgu większym od równolegle opracowywanej ręcznej pancerzownicy Raketenpanzerbüchse Panzerschreck. Wyrzutnia przypominała niewielką armatę przeciwpancerną z łożem, kołami i tarczą pancerną. „Laleczka” do tego stopnia była wzorowana na tradycyjnej armacie, że nawet pociski rakietowe były ładowane odtylcowo jak normalna amunicja. Podobnie jak armata, a w przeciwieństwie do Panzerschrecka, „laleczka” nie była bronią bezodrzutową – odrzut podczas strzału pochłaniany był przez wkopany w ziemię lemiesz na końcu łoża.
Historia.
Broń weszła do produkcji w końcu 1943, jednakże większe wymiary, masa i skomplikowanie konstrukcji w porównaniu do Panzerschrecka sprawiły, że jej wytwarzanie przerwano w 1944 po wyprodukowaniu 3150 egzemplarzy. W użyciu „laleczka” pozostała jednakże aż do końca wojny.

</doc>
<doc id="1450147" url="https://pl.wikipedia.org/wiki?curid=1450147" title="Püppchen">
Püppchen



</doc>
<doc id="1450148" url="https://pl.wikipedia.org/wiki?curid=1450148" title="Puppchen">
Puppchen



</doc>
<doc id="1450149" url="https://pl.wikipedia.org/wiki?curid=1450149" title="Raketenwerfer 43">
Raketenwerfer 43



</doc>
<doc id="1450150" url="https://pl.wikipedia.org/wiki?curid=1450150" title="Jacek Kadłubowski">
Jacek Kadłubowski

Jacek Kadłubowski – kaskader filmowy, aktor, szkoleniowiec, specjalista i konsultant do spraw koni, partner grupy Polskich Kaskaderów Filmowych Stunts Incorporated Poland. W młodości Rekordzista Polski juniorów w podnoszeniu ciężarów.
W latach 1974-1981 był jeźdźcem Polskiej Rewii Konnej. Umiejętności jeździeckie doskonalił pracując pod okiem znakomitych trenerów – Piotra Milbrata oraz Wandy Wąsowskiej. Po rozpadzie Rewii rozpoczął karierę kaskadera filmowego. Założył Zespół Jeźdźców Kaskaderów "Bonanza".
Obecnie bierze udział w licznych pokazach jeździeckich oraz produkcjach filmowych i telewizyjnych.
Linki zewnętrzne.
Jacek Kadłubowski na stronie Stunts Inc. Poland
Krótki film dokumentalny o Jacku Kadłubowskim na youtube.com

</doc>
<doc id="1450151" url="https://pl.wikipedia.org/wiki?curid=1450151" title="Osiedle Skarpa (Siedlce)">
Osiedle Skarpa (Siedlce)

Os. Skarpa – osiedle mieszkaniowe w Siedlcach, leży w zachodniej części miasta (przy ul. Dylewicza). Budowę osiedla rozpoczęto na początku 2006, zakończenie budowy Osiedla Skarpa II nastąpiło w 2011 rok. Osiedle zajmuje obszar ok. 5 ha i w całości zabudowane jest blokami (4-piętrowymi).
Położenie.
Osiedle znajduje się pomiędzy ulicami:
Osiedle graniczy z:

</doc>
<doc id="1450156" url="https://pl.wikipedia.org/wiki?curid=1450156" title="Rosi Kirilova">
Rosi Kirilova



</doc>
<doc id="1450157" url="https://pl.wikipedia.org/wiki?curid=1450157" title="Rosi Kiriłowa">
Rosi Kiriłowa



</doc>
<doc id="1450158" url="https://pl.wikipedia.org/wiki?curid=1450158" title="Rossi Kirilova">
Rossi Kirilova



</doc>
<doc id="1450159" url="https://pl.wikipedia.org/wiki?curid=1450159" title="Chalk River Laboratories">
Chalk River Laboratories

Chalk River Laboratories (CRL, Chalk River Labs, w przeszłości także zwane Chalk River Nuclear Laboratories, CRNL) – kanadyjski ośrodek badania energii nuklearnej. CRL położone jest w pobliżu miejscowości Chalk River, około 180 km na północny zachód od Ottawy, i około 20 km na wschód od Deep River, Ontario.
W CRL prowadzone są badania i rozwój technologii nuklearnych, w szczególności prace badawczo-rozwojowe związane z kanadyjskimi reaktorami atomowymi typu CANDU (moderowanych ciężką wodą). W CRL zlokalizowanych jest też wiele unikatowych instalacji badawczych.
Bertram Brockhouse otrzymał Nagrodę Nobla za swoje osiągnięcia z czasu pracy w CRL. John Douglas Cockcroft (Nagroda Nobla, 1951) był jednym z wczesnych dyrektorów CRL. Hans von Halban i George Laurence byli pracownikami CRL.
CRL ma długą tradycję od czasu swojego powstania w 1944 roku, w tym czasie jako alianckiego wysiłku wojennego. Np. w CRL zostały skonstruowane pierwsze reaktory jądrowe poza granicami USA (ich głównym konstruktorem był Lew Kowarski).
CRL jest jedną z dwóch głównych części kanadyjskiej korporacji królewskiej (ang. crown corporation) zwanej Atomic Energy of Canada Limited (z siedzibą w Mississauga).
Produkcja izotopów medycznych.
W CRL produkowane są znaczne ilości radioizotopów medycznych (około 60% produkcji światowej w 2007). Najbardziej znaczącym jest technet-99m: zabiegi z jego udziałem stanowią około 80% procedur medycyny nuklearnej. Do produkcji używany jest reaktor NRU (uruchomiony w 1957 roku). W maju 2009, reaktor ten został zamknięty ze względu na konieczność napraw, przyczyniając się do światowego kryzysu w medycynie nuklearnej.
Reaktory.
W ośrodku pracowało lub pracuje wiele reaktorów jądrowych, w tym:

</doc>
<doc id="1450166" url="https://pl.wikipedia.org/wiki?curid=1450166" title="Krzysztof Smoliński">
Krzysztof Smoliński

Krzysztof Smoliński (ur. 28 sierpnia 1979 w Oławie), polski piłkarz, grający na pozycji obrońcy. Wychowanek oławskiego Moto-Jelcza, w Ekstraklasie debiutował jako piłkarz Odry Wodzisław Śląski. Z Wisłą Kraków zdobył Mistrzostwo Polski. Znany z częstych zmian barw klubowych; grał również poza Polską - w Szwecji i Norwegii.

</doc>
<doc id="1450172" url="https://pl.wikipedia.org/wiki?curid=1450172" title="Izba Gwiaździsta">
Izba Gwiaździsta

Izba Gwiaździsta, Sąd Izby Gwiaździstej (ang. "Star Chamber", "Court of Star Chamber") – angielski sąd o specjalnych uprawnieniach, który zaczął kształtować się w czasach panowania króla Edwarda II (pierwsza wzmianka pochodzi z 1398 r.). Wywodził się ze średniowiecznej Rady Królewskiej, późniejszej Tajnej Rady.
W 1487 r. został zreorganizowany przez króla Henryka VII i działał jako sąd w sprawach kryminalnych i politycznych. Sądził oskarżonych o przestępstwa przeciwko monarsze i państwu, np. zdrada stanu. Miał zwalczać bezprawie w organach administracji państwowej, anarchię oraz karać buntowników. Ponadto od tego czasu jego posiedzenia odbywały się w jednej z sal Pałacu Westminsterskiego w Londynie, która była ozdobiona gwiazdami (stąd nazwa).
W niektórych procesach przed Izbą Gwiaździstą stosowane były tortury, których jednak nie dopuszcza system "common law". W takich sytuacjach powoływano się na procedurę inkwizycyjną.
W czasach monarchii absolutnej w Anglii sąd ten był narzędziem króla w walce z przeciwnikami politycznymi. Za panowania Karola I Stuarta służył do walki z antyrojalistyczną purytańską opozycją. Sąd Izby Gwiaździstej został zniesiony przez Długi Parlament ustawą z 5 lipca 1641 r.

</doc>
<doc id="1450178" url="https://pl.wikipedia.org/wiki?curid=1450178" title="Gruzińscy oficerowie kontraktowi">
Gruzińscy oficerowie kontraktowi

Gruzińscy oficerowie kontraktowi – oficerowie narodowości gruzińskiej służących w Wojsku Polskim w okresie II Rzeczypospolitej jako oficerowie kontraktowi.
Historia.
Kontraktacja oficerów gruzińskich wiąże się z wzajemną współpracą między rządami Polski oraz Gruzji w dwudziestoleciu międzywojennym. Spowodowało to podobne geopolityczne położenie obu narodów oraz zagrożenie ich niepodległości przez Rosję sowiecką. Gruzja, podobnie jak Polska, po I wojnie światowej uzyskała niepodległość po ponadstuletnim panowaniu rosyjskim. Po rewolucji październikowej w 1917 Gruzini utworzyli 26 maja 1918 Demokratyczną Republikę Gruzji. W lutym 1920 r. młode państwo gruzińskie otrzymało z Moskwy ultimatum z żądaniami podporządkowania się Kremlowi. Józef Piłsudski popierający niepodległe państwo gruzińskie niezwłocznie wysłał na Kaukaz delegację kierowaną przez Tytusa Filipowicza. Polscy posłowie podpisali w Tbilisi umowę o współpracy militarnej, w której Piłsudski gwarantował dostawy broni oraz amunicji w razie inwazji sowieckiej (zob. sojusz polsko-gruziński). Podobny układ miał być zawarty także z Azerbejdżanem jednak Filipowicz wraz z towarzyszami dostał się do sowieckiej niewoli w Baku. W kwietniu 1920 Azerbejdżan został zajęty przez Armię Czerwoną.
Sowiecki atak na Azerbejdżan był jedną z przyczyn ofensywy kijowskiej, którą wspólnie z wojskami ukraińskimi Symona Petlury podjęła Polska w 1920 roku. Z kolei sześć dni później Armia Czerwona rozpoczęła atak na Gruzję, oficjalnie przedstawiony jako wsparcie komunistycznego powstania w Osetii Południowej. Sukcesy polsko-ukraińskie na zachodnim froncie, zajęcie przez Polaków i Ukraińców Kijowa, zmusiły jednak do podpisania z Gruzją pokoju 7 maja 1920, na mocy którego niepodległość Gruzji została uznana przez Rosję Radziecką. Gruzja musiała jednak zgodzić się na legalne działanie partii komunistycznej, zobowiązać się do wydalenia antyradziecko nastawionych dyplomatów i rozbrojenia jednostek Białej Armii.
Rosja sowiecka powróciła do podboju Gruzji w 1921 roku dopiero po zakończeniu wojny polsko-bolszewickiej. Tym razem kampania zakończyła się sukcesem. Po utracie niepodległości rząd gruziński ewakuował się do Stambułu. Tam w imieniu Piłsudskiego attaché wojskowy polskiej ambasady, płk Balicki zaoferował posadę żołnierzy kontraktowych gruzińskim oficerom. Z oferty tej skorzystało około 100 oficerów narodowości gruzińskiej, którzy w Wojsku Polskim starali się kontynuować walkę o wolną Gruzję. Wśród nich było 6 generałów, przybyłych do Polski w roku 1922: Zachari Bakradze, Aleksander Czcheidze, Iwan Kazbek, Aleksander Koniaszwili, Cyryl (Kirile) Kutateladze, Aleksander Zakariadze.
Zgodę na przyjęcie tych oficerów wyraził Józef Piłsudski. Ogółem przyjęto do szkół oficerskich 48 podchorążych oraz 42 oficerów na doszkolenie do służby liniowej. Początkowo sądzono, że pobyt Gruzinów w Wojsku Polskim będzie krótki, jednak szybki upadek powstania gruzińskiego w sierpniu 1924, i następujące po nim represje spowodowały konieczność pozostania oficerów w Polsce.
Żołnierze ci walczyli w 1939 roku w kampanii wrześniowej dzieląc wspólnie z Polakami wojenne losy. Po ataku Armii Czerwonej na Polskę 17 września 1939 r. oddziały NKWD wyszukiwały według imiennych list żołnierzy narodowości gruzińskiej i rozstrzeliwały ich na miejscu. Dziesięciu spośród nich zginęło także w obozie w Kozielsku. Oficerowie gruzińscy, którzy przeszli do konspiracji w AK walczyli w Powstaniu warszawskim. Wojnę przeżyło jedynie kilkunastu gruzińskich oficerów, służących w polskim ruchu oporu. Jednak pozostałych przy życiu tropiły po wojnie na terenie Polski specjalne grupy NKWD. Jedynie kilku oficerów przetrwało.
W maju 2007 roku, w Muzeum Powstania Warszawskiego, prezydenci - Polski, Lech Kaczyński oraz Gruzji, Micheil Saakaszwili odsłonili pomnik ku czci gruzińskich oficerów kontraktowych służących w Wojsku Polskim, którzy oddali życie w Katyniu, Powstaniu Warszawskim i na frontach II wojny światowej. Jest to jedyny pomnik poświęcony pamięci żołnierzy gruzińskich poza granicami Gruzji.
W 2007 roku reżyser Jerzy Lubach nakręcił film dokumentalny współfinansowany przez polski instytut filmowy pt. "W rogatywce i tygrysiej skórze" poświęcony gruzińskim oficerom kontraktowym w Wojsku Polskim.

</doc>
<doc id="1450180" url="https://pl.wikipedia.org/wiki?curid=1450180" title="Lew Kowarski">
Lew Kowarski

Lew Kowarski (ur. 10 lutego 1907 – zm. 30 lipca 1979) – francuski fizyk jądrowy polsko-rosyjskiego pochodzenia.
Życiorys.
Ukończył Université de Lyon, następnie zdobył doktorat na Sorbonie.
W 1934 przyłączył się do prac badawczych prowadzonych przez Frédérica Joliot-Curie i w 1939 opracowali oni teoretyczne podstawy reakcji łańcuchowej i produkcji elektryczności z energii atomowej.
W 1945 Kowarski nadzorował konstrukcję pierwszego kanadyjskiego reaktora atomowego w Chalk River Laboratories.
Po wojnie, powrócił do Francji, gdzie nadzorował budowę pierwszych dwóch francuskich reaktorów atomowych w 1948 i 1952 roku. Był pracownikiem CERN (Genewa) począwszy od swojego udziału w organizacji CERN-u w 1953 roku. We Francji otrzymał order Legii Honorowej IV klasy. Emerytowany w 1972 roku, Kowarski został profesorem Boston University, poświęcając się głównie zagadnieniom interakcji pomiędzy nauką i ludzkością.

</doc>
<doc id="1450181" url="https://pl.wikipedia.org/wiki?curid=1450181" title="Kowarski">
Kowarski



</doc>
<doc id="1450182" url="https://pl.wikipedia.org/wiki?curid=1450182" title="Rezystancja termiczna">
Rezystancja termiczna

Rezystancja termiczna – wielkość fizyczna reprezentująca opór, jaki stawia dana materia przenoszeniu ciepła (energii cieplnej) pomiędzy dwoma punktami. Jest to wielkość addytywna. Wielkość ta jest istotna w układach elektronicznych, w których kluczową sprawą jest odprowadzanie ciepła, aby elementy się nie przegrzewały.
Rezystancję termiczną ciała określa się jako iloraz różnicy temperatur pomiędzy dwoma punktami i mocy, która wywołała tę różnicę temperatur:
Gdy styka się ze sobą kilka elementów przewodzących ciepło, zachowują się analogicznie, jak zwykłe oporniki, a więc mogą sumować się ich rezystancje termiczne, jak przy łączeniu szeregowym lub odwrotności ich rezystancji termicznych, jak przy łączeniu równoległym.
Przykład.
Mamy opornik, na którym wydziela się 5 watów mocy na skutek przepływu prądu. Obudowa opornika ma rezystancję termiczną z powietrzem o wartości formula_2 czyli każdy wat wydzielanej mocy obudowa spowoduje różnicę temperatury równą formula_3 Różnica pomiędzy temperaturą powietrza a wnętrzem opornika wyniesie odpowiednio:
Podstawiając wartości, otrzymujemy:
Jeżeli przyjmiemy temperaturę otoczenia równą formula_6 temperatura wnętrza naszego rezystora będzie większa o formula_7 czyli ostatecznie wyniesie formula_8 Tak wysoka temperatura prawdopodobnie zniszczyłaby większość elementów elektronicznych. Aby tego uniknąć stosuje się tzw. radiatory. Rezystancja termiczna pomiędzy radiatorem a elementem chłodzonym jest bardzo mała (zwykle rzędu formula_9), podobnie jak rezystancja termiczna pomiędzy radiatorem a powietrzem, która jest zwykle wielokrotnie niższa niż pierwotna rezystancja termiczna obudowy elementu z powietrzem (typowe wartości to formula_10).
Załóżmy więc, że zastosujemy połączenie naszego opornika z radiatorem o rezystancji termicznej równej formula_11 a na połączeniu będzie dodatkowo rezystancja o wartości formula_12
Rezystancja termiczna całego toru przenoszenia temperatury wyniesie:
Różnica temperatury, podstawiając do wcześniejszego wzoru, wyniesie:
Zakładając temperaturę otoczenia równą formula_6 temperatura opornika wyniesie formula_16 co dla tego typu elementu jest temperaturą całkowicie bezpieczną.
Zwykle elementy elektroniczne zawierają w swojej dokumentacji jeszcze rezystancję termiczną pomiędzy strukturą elementu i obudową. Dobrym przykładem jest tranzystor, dla którego trzeba jeszcze ją dodać, obliczając wymagany radiator.

</doc>
<doc id="1450185" url="https://pl.wikipedia.org/wiki?curid=1450185" title="Solar Ultraviolet Magnetograph Investigation">
Solar Ultraviolet Magnetograph Investigation

Solar Ultraviolet Magnetograph Investigation (SUMI) – urządzenie opracowane w NASA, zaprojektowane w celu pomiarów póla magnetycznego w warstwie przejściowej Słońca pomiędzy chromosferą a koroną.
Rakieta suborbitalna Black Brant IX (NASA 36.213NS), wynosząca aparaturę SUMI, poleciała na wysokość 246 km 30 lipca 2010 o godzinie 18:18 UTC. Ładunek po przeprowadzeniu eksperymentu opadł na spadochronie na ziemię, po czym zabrany został do laboratorium w celu dokonania analizy otrzymanych danych. Jak się okazało, przeciążenia podczas lotu były większe niż się spodziewano i zerwaniu uległy śruby podtrzymujące główne zwierciadło, wskutek czego instrument nie mógł zebrać dokładnych danych.
Drugi start urządzenia odbył się 5 lipca 2012 również przy użyciu rakiety Black Brant IX. Lot trwał około 8 minut. Wstępne wyniki wskazują, że tym razem uzyskane dane są prawidłowe. Oba starty przeprowadzono z poligonu White Sands Missile Range w stanie Nowy Meksyk.

</doc>
<doc id="1450186" url="https://pl.wikipedia.org/wiki?curid=1450186" title="SUMI">
SUMI



</doc>
<doc id="1450188" url="https://pl.wikipedia.org/wiki?curid=1450188" title="Ruhrstahl X-7">
Ruhrstahl X-7

Ruhrstahl X-7 – niemiecki przeciwpancerny, kierowany pocisk rakietowy z głowicą kumulacyjną opracowany pod koniec II wojny światowej. Znany był także pod nazwą "Rottkäppchen" (pol. "Czerwony Kapturek").
Opis.
Masa ładunku wybuchowego wynosiła około 2,5 kilograma. Pocisk napędzany był dwoma silnikami rakietowymi na paliwo stałe WASAG w postaci dwóch koncentrycznych tub. Pierwszy silnik, o ciągu 68 kilogramów, używany był do startu pocisku. Działał przez 2,5 sekundy nadając mu prędkość 360 km/h. Drugi silnik, o ciągu 5,5 kilograma, miał zapas paliwa na osiem sekund. Działał w czasie lotu pocisku do celu, który kierowany był przewodowo. Maksymalny zasięg wynosił około 1200 metrów.
Wyprodukowano kilkaset pocisków tego typu i najprawdopodobniej wszystkie z nich zostały zużyte w czasie testów. Jednak według niepotwierdzonych raportów, część została użyta bojowo na froncie wschodnim w ostatnich tygodniach wojny. Podobno osiągnięto znakomite wyniki. Pocisk był w stanie zniszczyć każdy typ radzieckiego czołgu.

</doc>
<doc id="1450189" url="https://pl.wikipedia.org/wiki?curid=1450189" title="Burza tropikalna">
Burza tropikalna

Burza tropikalna (również sztorm tropikalny) – cyklon tropikalny z wiatrami wiejącymi z prędkością od 39 do 73 mil/h (od 63 do 117 km/h). Cyklony ze słabszymi wiatrami noszą miano depresji tropikalnej, a te z wiatrami ponad 73 mil/h, huraganu.

</doc>
<doc id="1450190" url="https://pl.wikipedia.org/wiki?curid=1450190" title="Leukotomie przedczołowe">
Leukotomie przedczołowe



</doc>
<doc id="1450191" url="https://pl.wikipedia.org/wiki?curid=1450191" title="Cmentarz żydowski w Kórniku">
Cmentarz żydowski w Kórniku

Cmentarz żydowski w Kórniku – znajdował się u zbiegu obecnych ulic Średzkiej i Parkowej, został zniszczony przez nazistów w 1941 roku. Po wojnie na jego terenie zorganizowano arboretum Instytutu Dendrologii Polskiej Akademii Nauk. W latach 60 zburzono znajdujący się na jego terenie dawny dom przedpogrzebowy. W 1984 roku wybudowano w pobliżu synagogi lapidarium z odnalezionych nagrobków.

</doc>
<doc id="1450192" url="https://pl.wikipedia.org/wiki?curid=1450192" title="Wszechrosyjska Państwowa Kompania Telewizyjna i Radiowa">
Wszechrosyjska Państwowa Kompania Telewizyjna i Radiowa

Wszechrosyjska Państwowa Kompania Telewizyjna i Radiowa (ros. Всероссийская государственная телевизионная и радиовещательная компания, ВГТРК; "Wsierossijskaja gosudarstwiennaja telewizionnaja i radiowieszczatielnaja kompanija", WGTRK, oficjalny skrót w EBU RTR) – główny publiczny nadawca radiowo-telewizyjny na terenie Federacji Rosyjskiej.
WGTRK powołał do życia Borys Jelcyn. Powstało 14 lipca 1990, czyli jeszcze w czasie istnienia ZSRR.
Początkowo w ramach WGTRK funkcjonowało jedynie radio. 10 grudnia 1990 rozpoczęło emisję Radio Rossii (ros. Радио России). 13 maja 1991 uruchomiono pierwszy kanał telewizyjny – obecną Rossiję 1.
Od 1993 WGTRK ma status nadawcy ogólnopaństwowego. Od 1998 roku działa jako holding i jest w całości własnością państwa.
Obecne kanały WGTRK.
Telewizja.
"kanały cyfrowe:"
"dla zagranicy:"

</doc>
<doc id="1450193" url="https://pl.wikipedia.org/wiki?curid=1450193" title="Cmentarz żydowski w Cisnej">
Cmentarz żydowski w Cisnej

Cmentarz żydowski w Cisnej – został założony najpewniej w końcu XIX wieku, podczas II wojny światowej został zniszczony przez nazistów, którzy użyli macew do umocnienia drogi prowadzącej z Cisnej do Baligrodu. Po wojnie usunięto większość ocalałych nagrobków, a część terenu zaorano. Do naszych czasów zachowały się tylko dwa nagrobki.

</doc>
<doc id="1450195" url="https://pl.wikipedia.org/wiki?curid=1450195" title="Cmentarz żydowski w Jodłowej">
Cmentarz żydowski w Jodłowej

Cmentarz żydowski w Jodłowej – kirkut służący społeczności żydowskiej Jodłowy i okolic. Znajduje się w przysiółku Wisowa. Został założony w XIX wieku, przetrwał szczęśliwie okres II wojny światowej, ale uległ znacznej dewastacji w okresie PRL, kiedy to okoliczna ludność wykorzystywała nagrobki do prac budowlanych. Do naszych czasów zachowało się jedynie kilka stojących nagrobków. Na niektórych zachowały się inskrypcje oraz typowa dla cmentarzy żydowskich symbolika.

</doc>
<doc id="1450196" url="https://pl.wikipedia.org/wiki?curid=1450196" title="Filolaos z Koryntu">
Filolaos z Koryntu

Filolaos z Koryntu (VII wiek p.n.e.) – prawodawca grecki, działający w Tebach.
Pochodził z Koryntu, a wywodził się z arystokratycznego rodu Bakchiadów. Wyjechał z Koryntu i osiedlił się w Tebach wraz ze swoim przyjacielem, zwycięzcą w igrzyskach olimpijskich, Dioklesem. Tam też zmarł i został pochowany.
W Tebach cieszył się niewątpliwym szacunkiem i zaufaniem, gdyż powierzono mu funkcję prawodawcy. Niewykluczone też, że był ajsymnetą. O jego działalności wiemy jedynie z "Polityki" Arystotelesa. Ustawodawstwo jego miało dotyczyć m.in. prawa dziedziczenia majątku z wyraźnym dążeniem do zachowania liczby działek rolnych ("kleroi").

</doc>
<doc id="1450199" url="https://pl.wikipedia.org/wiki?curid=1450199" title="Cmentarz żydowski w Krośnie">
Cmentarz żydowski w Krośnie

Cmentarz żydowski w Krośnie – cmentarz żydowski założony w drugiej połowie XIX wieku, prawdopodobnie w latach 1860-1870. Cmentarz na powierzchnię około jednego hektara. Cmentarz znajduje się przy ul. Okrzei.
Nekropolia została zdewastowana przez nazistów podczas II wojny światowej – większość nagrobków wyrwano z ziemi i wywieziono. W 1946 roku ocalali z Holocaustu krośnieńscy Żydzi ustawili część macew ponownie na terenie cmentarza.
W czasie II wojny światowej zwożono tu zwłoki pomordowanych. W 1942 roku na cmentarzu izraelickim rozstrzeliwano krośnieńskich Żydów, w grudniu 1942 w masowej mogile pochowano zamordowanych kilkudziesięciu Żydów, w tym jedynego rabina krośnieńskiej gminy żydowskiej Samuela Ozon Führera. Mogiła ta znajduje się w północno-wschodniej części cmentarza. W czasie wojny cmentarz został ograbiony z większości znajdujących się na nim nagrobków.
Obecnie cmentarz żydowski jest jedynym śladem obecności Żydów w Krośnie. Położony jest na Zawodziu przy ulicy Goszczyńskiego – brama na cmentarz znajduje się od strony ul. ks. Sarny. Na cmentarzu zachowało się około 250 macew w różnym stanie. Najcenniejszy jest pomnik Bernarda Münza z 1930 roku przypominający swym kształtem złamaną jabłoń. Pochowany tu jest m.in. Abraham Dym – radny miasta Krosna z okresu międzywojennego.
W końcu lat osiemdziesiątych cmentarz został częściowo odnowiony i uporządkowany staraniem Fundacji Rodziny Nissenbaumów.
Od 2002 roku cmentarzem opiekuje się Stowarzyszenie „Olszówka” prowadząc prace odnowieniowe – usunięto kilka ton śmieci, wykonano podstawowe prace ogrodnicze, odnowiono bramę, zamieszczono nowe tablice informacyjne, zabezpieczono studnię, wykonano fotograficzną inwentaryzację obiektu, dzięki pracom odkryto około 100 macew, do których wcześniej nie można było podejść, bowiem skrywały je wysokie, gęste zarośla i krzewy. Stowarzyszenie popularyzuje również wiedzę historyczno-kulturową dotyczącą cmentarza i Żydów krośnieńskich organizując zajęcia edukacyjne na terenie cmentarza. Prace odnowieniowe powinny się zakończyć w 2010 roku.
Obecnie krośnieński cmentarz jest jednym z najlepiej utrzymanych cmentarzy żydowskich na Podkarpaciu.

</doc>
<doc id="1450200" url="https://pl.wikipedia.org/wiki?curid=1450200" title="Cmentarz żydowski w Leżajsku">
Cmentarz żydowski w Leżajsku

Cmentarz żydowski w Leżajsku – został założony najprawdopodobniej w XVIII wieku. Ma powierzchnię 2,06 ha. Znajduje się przy ul. Górnej. Podczas II wojny światowej został zdewastowany przez Niemców – przetrwały tylko pojedyncze nagrobki.
Po wojnie, na przełomie lat osiemdziesiątych i dziewięćdziesiątych, został odrestaurowany przy współpracy Fundacji Rodziny Nissenbaumów. Na cmentarzu znajduje się ohel kryjący szczątki cadyka Elimelecha Weissbluma będący celem pielgrzymek chasydów z całego świata.

</doc>
<doc id="1450202" url="https://pl.wikipedia.org/wiki?curid=1450202" title="Cmentarz żydowski w Krasiczynie">
Cmentarz żydowski w Krasiczynie

Cmentarz żydowski w Krasiczynie – znajdujący się w pobliżu Krasiczyna kirkut. Dokładna data powstania cmentarza pozostaje nieznana, został on zdewastowany przez nazistów podczas II wojny światowej wskutek czego zachowało się jedynie kilka całych nagrobków. Cmentarz ma powierzchnię 0,13 ha.

</doc>
<doc id="1450205" url="https://pl.wikipedia.org/wiki?curid=1450205" title="Cmentarz żydowski w Nowym Żmigrodzie">
Cmentarz żydowski w Nowym Żmigrodzie

Cmentarz żydowski w Nowym Żmigrodzie – został założony na początku XVI wieku i zajmuje powierzchnię 2 ha. Cmentarz został zniszczony podczas II wojny światowej. Zachowało się około 250 nagrobków z czego około 100 jest w dobrym stanie. Najstarszy zachowany nagrobek pochodzi z 1742 roku. Po wojnie na kirkucie dokonano dwóch pochówków. W 1955 odbył się ostatni z nich – pochowano Pinkasa Wohlmuta, który był ostatnim Żydem mieszkającym w Nowym Żmigrodzie.

</doc>
<doc id="1450206" url="https://pl.wikipedia.org/wiki?curid=1450206" title="William Jackson">
William Jackson



</doc>
<doc id="1450208" url="https://pl.wikipedia.org/wiki?curid=1450208" title="Cmentarz żydowski w Skopaniu">
Cmentarz żydowski w Skopaniu

Cmentarz żydowski w Skopaniu – cmentarz żydowski znajdujący się we wsi Skopanie w województwie podkarpackim.
Cmentarz po raz pierwszy wzmiankowany był w 1718 roku (w aktach wizytacji parafii) i służył jako miejsce pochówku społeczności żydowskiej z pobliskiego Baranowa Sandomierskiego; jednak nekropolia prawdopodobnie powstała dużo wcześniej, Jakub D. Brand wspominał w "Księdze Pamięci Baranowa", że na cmentarzu znajdowały się pomniki, na których widniały nazwiska Żydów zmarłych około 400-500 lat temu. Cmentarz miał powierzchnię około 2,7 ha. Został zniszczony przez Niemców podczas II wojny światowej. Do czasów współczesnych zachował się tylko jeden nagrobek, który został znaleziony w XXI na terenie miasta i przeniesiony na cmentarz. W 1945 na terenie nekropolii, na masowym grobie około 1000 osób zabitych podczas likwidacji getta ustawiono pomnik ku czci ofiar Holocaustu. Na cmentarzu znajduje się również tablica upamiętniająca około 60 osób zabitych na cmentarzu w dwóch egzekucjach w 1941 i 1942. Obecnie na dawnym miejscu cmentarza znajduje się teren zalesiony.

</doc>
<doc id="1450212" url="https://pl.wikipedia.org/wiki?curid=1450212" title="William Jackson (curler)">
William Jackson (curler)

William Kilgour Jackson (ur. 14 marca 1871 w Lamington, zm. 26 stycznia 1955 w Symington) – szkocki curler, skip pierwszej mistrzowskiej drużyny olimpijskiej w curlingu. Reprezentował Royal Caledonian Curling Club. Wielka Brytania wysoko wygrywając dwa mecze zdobyła złoty medal na Zimowych Igrzyskach Olimpijskich 1924.
Curling na pierwszych igrzyskach uważany był za dyscyplinę pokazową do 2006, medale członkom drużyny zostały przyznane pośmiertnie. Wówczas status pierwszego złota dla Wielkiej Brytanii stracił medal wywalczony przez curlerki (Rhona Martin) w 2002.
W latach 1933-1934 Jackson był prezydentem Royal Caledonian Curling Club, instytucja ta pełniła wówczas funkcję Światowej Federacji Curlingu. William był ojcem Laurence'a Jacksona.

</doc>
<doc id="1450213" url="https://pl.wikipedia.org/wiki?curid=1450213" title="Cmentarz żydowski w Jaśliskach">
Cmentarz żydowski w Jaśliskach

Cmentarz żydowski w Jaśliskach – cmentarz społeczności żydowskiej niegdyś zamieszkującej Jaśliska i okoliczne miejscowości. Jest położony w południowej części miejscowości przy drodze do Lipowca. Powstał w 1883. Został zniszczony w 1941 przez miejscowego sołtysa. Obecnie na jego terenie znajduje się gospodarstwo rolne. Nie jest wpisany do rejestru zabytków.
Położenie.
Cmentarz żydowski w Jaśliskach znajduje się w południowej części miejscowości, w odległości około 1 km od rynku, pomiędzy drogą wiodącą do Lipowca a potokiem Bełcza.
Pierwotnie miał kształt nieregularnego wielokąta zbliżonego do prostokąta. Powierzchnia według różnych źródeł wynosiła od 0,05 do 0,18 ha. Przed II wojną światową cmentarz był oddzielony od drogi głębokim rowem.
Nie wiadomo czy cmentarz był ogrodzony, ani gdzie znajdował się dom przedpogrzebowy.
Historia.
Cmentarz został założony w 1883.
Powstanie cmentarza wiąże się z rozwojem tutejszej społeczności żydowskiej. W 1848 wraz ze zniesieniem pańszczyzny utraciły moc prawną ograniczenia dotyczące osiedlania się Żydów w Jaśliskach pochodzące jeszcze z XVI wieku. Wcześniej Żydzi w niewielkiej liczbie osiedlali się w Jaśliskach tymczasowo lub nielegalnie i podlegali gminie wyznaniowej w Rymanowie. Gmina wyznaniowa powstała w Jaśliskach w ostatniej ćwierci XIX wieku. Przed założeniem cmentarza Żydzi z Jaślisk byli chowani na kirkucie w Dukli.
Nie wiadomo czy cmentarz od początku miał tę samą powierzchnię i kształt, czy też z upływem czasu dokupowano grunty.
Nie wiadomo, czy na kirkucie dokonywano pochówków żydowskich żołnierzy walczących w I wojnie światowej.
Cmentarz uległ niszczeniu w czasie II wojny światowej. Wywózka i zagłada miejscowych Żydów miała miejsce w 1942. W większości źródeł wskazuje się, iż cmentarz został zniszczony w 1941 przez miejscowego sołtysa, który kupił od Niemców macewy, które wykorzystał do budowy tamy na potoku Bełcza i wzniesienia tam młyna. W niektórych źródłach wskazuje się, iż zniszczenie cmentarza miało miejsce w 1943. Ponadto w niektórych źródłach obarcza się odpowiedzialnością za zniszczenie cmentarza Niemców.
Nie wiadomo kiedy dokonano ostatniego oficjalnego pochówku na cmentarzu.
W grudniu 1943 na cmentarzu rozstrzelano 5 osób. Ofiary egzekucji zostały przypuszczalnie pochowane na jej miejscu.
Pochowani na cmentarzu.
Wobec braku monografii cmentarza nie sposób wskazać, jakie znaczniejsze osoby zostały na nim pochowane.
Cmentarz w kulturze.
Jedna ze scen filmu "Wino truskawkowe" w reżyserii Dariusza Jabłońskiego na motywach kilku opowiadań Andrzeja Stasiuka ze zbioru pt. "Opowieści galicyjskie" rozgrywa się nad potokiem Bełcza w miejscu, w którym zbudowano młyńską tamę z macew zabranych z kirkutu.
Współczesność.
Po zakończeniu II wojny światowej wobec zagłady jaśliskiej społeczności żydowskiej teren cmentarza nie odzyskał swego pierwotnego charakteru. Na cmentarzu nie zachowały się jakiekolwiek nagrobki. Brak jest jakiegokolwiek znaku wskazującego na przedwojenne przeznaczenie tego terenu.
W 1965 na jego terenie wzniesiono zabudowania gospodarcze. W drugiej dekadzie XXI wieku na terenie kirkutu funkcjonuje gospodarstwo rolne.
W latach 2005-2006 wolontariusze i członkowie Stowarzyszenia Magurycz zajmującego się renowacją zabytkowych cmentarzy odzyskali z potoku Bełcza macewy umieszczone tam w czasie wojny. Zostały one złożone w magazynie komunalnym w Posadzie Jaśliskiej. Prace te były częściowo współfinansowane przez gminę Dukla. W lipcu i sierpniu 2022 roku macewy przetransportowano na cmentarz żydowski w Jaśliskach, gdzie zostały zamontowane. 

</doc>
<doc id="1450215" url="https://pl.wikipedia.org/wiki?curid=1450215" title="Cmentarz żydowski w Narolu">
Cmentarz żydowski w Narolu

Cmentarz żydowski w Narolu – kirkut służący żydowskiej społeczności miasta Narol. Cmentarz powstał przypuszczalnie w XIX wieku. Cmentarz został zniszczony przez Niemców podczas II wojny światowej, wskutek czego do naszych czasów nie zachowały się żadne nagrobki.

</doc>
<doc id="1450219" url="https://pl.wikipedia.org/wiki?curid=1450219" title="Cmentarz żydowski w Kuźnicy Białostockiej">
Cmentarz żydowski w Kuźnicy Białostockiej

Cmentarz żydowski w Kuźnicy Białostockiej – został założony w XVIII wieku i znajduje się przy ul. Podlipskiej. Do naszych czasów nie zachowały się żadne nagrobki. Ma powierzchnię 1,1 ha.

</doc>
<doc id="1450220" url="https://pl.wikipedia.org/wiki?curid=1450220" title="Viktor Roethlin">
Viktor Roethlin



</doc>
<doc id="1450223" url="https://pl.wikipedia.org/wiki?curid=1450223" title="U-30 (1936)">
U-30 (1936)

U-30 – niemiecki okręt podwodny typu "VIIA" z czasów II wojny światowej. Zwodowany 4 sierpnia 1936 roku w stoczni Deschimag w Bremie, wszedł do służby w Kriegsmarine 8 października tego samego roku. Tuż przed rozpoczęciem działań wojennych okręt opuścił Niemcy udając się na swój pierwszy wojenny patrol, pod dowództwem Kptlt. Lempa.
3 września – trzy godziny po wypowiedzeniu Niemcom wojny przez Francję – U-30 wykrył statek pasażerski SS "Athenia", a o godzinie 21:42 wystrzelona z U-30 torpeda eksplodowała u jej burty, zatapiając jednostkę. "Athenia" była pierwszą jednostką zatopioną przez U-Booty podczas II wojny światowej. Po wysłaniu następnego dnia przez admirała Dönitza rozkazu do wszystkich swoich okrętów nakazującego przestrzeganie prawa międzynarodowego – co było podyktowane chęcią utrzymania Stanów Zjednoczonych z dala od wojny oraz zamiarem Hitlera doprowadzenia do pokoju z Wielką Brytanią po pokonaniu Polski – dowódca U-30, ściśle przestrzegał prawa.
4 września U-30 wykrył pasażerski liniowiec Duchess of Bedford, lecz zgodnie z rozkazem pozwolił mu przepłynąć, nie niepokojąc go. 11 września, po wykryciu frachtowca "Blair Logie", pozwolił załodze zejść do łodzi ratunkowych przez zatopieniem jednostki oraz zaopatrzył ją w wódkę i papierosy, po czym pozostał przy załodze przez całą noc, odpalając czerwone sygnały niebezpieczeństwa. Okręt opuścił miejsce zajścia wobec zbliżania się amerykańskiego statku. Dwa dni później, zatrzymał frachtowiec "Fanad Head" i wysłał na jej pokład grupę pryzową celem przeszukania. W tym czasie okręt zaatakowały dwa samoloty Skua z lotniskowca Ark Royal. U-Boot zdołał się zanurzyć, a zbyt nisko lecące samoloty zostały zniszczone przez wybuchy własnych bomb. Sam okręt podwodny nie odniósł poważniejszych uszkodzeń, poza powierzchownymi uszkodzeniami dziobu i dwóch wyrzutni torpedowych. U-30 wynurzył się i wziął obu pilotów na pokład, jako jeńców wojennych.
U-30 odbył 8 patroli bojowych, spędzając w morzu 179 dni. Zatopił 16 jednostek (część za pomocą min) o łącznym tonażu 86.165 BRT i jeden okręt pomocniczy; uszkodził 1 statek (5.642 BRT) oraz okręt – pancernik HMS "Barham" (28 grudnia 1939, 31.100 t). W grudniu 1940 przeniesiony do zadań szkolnych. Zatopiony przez własną załogę 5 maja 1945 w zatoce Kupfermühlen w pobliżu Flensburga w ramach operacji "Regenbogen". W 1948 roku wrak okrętu wydobyto i pocięto na złom. 
Przebieg służby.
Dowódcy:
08.10.1936 - 31.10.1938 – Kptlt. Hans Cohausz
15.02.1938 - 07.08.1938 – Kptlt. Hans Pauckstadt
01.11.1938 - ?.09.1940 – Kptlt. Fritz-Julius Lemp
?.09.1940 - 31.03.1941 – Frgkpt. Robert Prützmann
01.04.1941 - ?.04.1941 – Oblt. Paul-Karl Loeser
?.04.1941 - 22.04.1941 – Oblt. Hubertus Purkhold
23.04.1941 - 09.03.1942 – Oblt. Kurt Baberg
10.03.1942 - 04.10.1942 – Oblt. Hermann Bauer
05.10.1942 - 16.12.1942 – Lt. Franz Saar
?.05.1943 - 01.12.1943 – Oblt. Ernst Fischer 
02.12.1943 - 14.12.1944 – Oblt. Ludwig Fabricius
17.01.1945 - 23.01.1945 – Oblt. Günther Schimmel 
Frgkpt. – Fregattenkapitän (komandor porucznik), Kptlt. – Kapitänleutnant (kapitan marynarki), Oblt. – Oberleutnant zur See (porucznik marynarki), Lt. – Leutnant zur See (podporucznik marynarki)

</doc>
<doc id="1450225" url="https://pl.wikipedia.org/wiki?curid=1450225" title="Cesarstwo Karolińskie">
Cesarstwo Karolińskie



</doc>
<doc id="1450229" url="https://pl.wikipedia.org/wiki?curid=1450229" title="Rügen">
Rügen

Niemcy:
Inne:
Zobacz też: 

</doc>
<doc id="1450231" url="https://pl.wikipedia.org/wiki?curid=1450231" title="Pogromy chrześcijan w Kandhamal">
Pogromy chrześcijan w Kandhamal

Pogromy chrześcijan w Kandhamal - antychrześcijańskie zamieszki w indyjskiej prowincji Kandhamal w stanie Orissa na przełomie sierpnia i września 2008.
Wystąpienia antychrześcijańskie zostały zapoczątkowane przez radykalnych hinduistów w odwecie za zamordowanie duchowego przywódcy Swami Lakshmanananda Saraswati przez bojówki maoistyczne. W rezultacie ataków na domy i kościoły zginęło kilkadziesiąt osób, około 15 tys. znalazło się w obozach uchodźców, a ok. 40 tys. ukryło się w lasach.
Chronologia konfliktu.
Z kolei District Collector’s Office w Kandhamal oceniło liczbę ofiar śmiertelnych na 14 osób, liczbę spalonych budynków na 2,4 tys. a liczbę osób w obozach uchodźców na ponad 22 tys..
Poprzednie pogromy.
W grudniu 2007 w tej samej okolicy spalono ponad 100 kościołów i instytucji kościelnych oraz ponad 800 domów należących do chrześcijan. Za sprowokowanie ataku oskarżano Swami Lakshmanananda Saraswati.

</doc>
<doc id="1450233" url="https://pl.wikipedia.org/wiki?curid=1450233" title="Port lotniczy Islamabad">
Port lotniczy Islamabad

Port lotniczy Islamabad (IATA: ISB, ICAO: OPRN) – międzynarodowy port lotniczy położony w Islamabadzie. Jest trzecim co do wielkości portem lotniczym Pakistanu.

</doc>
<doc id="1450234" url="https://pl.wikipedia.org/wiki?curid=1450234" title="Cmentarz żydowski w Aleksandrowie Kujawskim">
Cmentarz żydowski w Aleksandrowie Kujawskim

Cmentarz żydowski w Aleksandrowie Kujawskim – został założony pod koniec XIX wieku i znajdował się przy obecnej ulicy Parkowej. Teren cmentarza liczył 0,5 ha. Został zdewastowany przez nazistów podczas II wojny światowej. Zdewastowane nagrobki istniały jeszcze po wojnie. Całkowite zniszczenie cmentarza nastąpiło długo po wojnie. W latach 60. na terenie cmentarza prowadzone były prace archeologiczne przez pracowników i studentów Uniwersytetu Mikołaja Kopernika w Toruniu. Jeszcze w latach 90. na zarośniętym terenie dawnego cmentarza można było dostrzec ślady po nagrobkach 
Tutaj można zobaczyć cmentarz żydowski w Aleksandrowie Kujawskim na mapie z 1930 roku

</doc>
<doc id="1450235" url="https://pl.wikipedia.org/wiki?curid=1450235" title="Stanisław Jagielski (1823–1884)">
Stanisław Jagielski (1823–1884)

Stanisław Jagielski (ur. 8 maja 1823 w Krośnie , zm. 6 stycznia 1884 w Poznaniu) – oficer, dowódca batalionu II w powstaniu styczniowym w 1863 r.
Miał brata Ludwika i Anastazego. Walczył w 1863 r. w oddziałach m.in. Dionizego Czachowskiego i jako dowódca batalionu II korpusie Haukego. Brał udział w bitwie z Rosjanami pod Hutą Szczeceńską (Szczecno, Ujny, Chmielnik) w dniu 9 grudnia 1863 r. Po powstaniu emigrował do Francji, do Nancy, i pracował jako aptekarz. Powrócił do Poznania jako aptekarz. 
Pochowany na Cmentarzu Zasłużonych Wielkopolan (dawniej Starofarny) na Wzgórzu św. Wojciecha w Poznaniu.

</doc>
<doc id="1450236" url="https://pl.wikipedia.org/wiki?curid=1450236" title="Agostino von Hassell">
Agostino von Hassell

Agostno von Hassell (ur. w 1953 w Bonn w Niemczech) – niemiecki historyk wojskowości, przedsiębiorca.
Dorastał w Rzymie i w Brukseli. Jego pradziadek, wielki admirał Alfred von Tirpitz, stworzył Niemiecką Cesarską Flotę przed I wojną światową. Natomiast jego dziadek od strony ojca, niemiecki ambasador
Ulrich von Hassell został skazany na śmierć za udział w zamachu na życie Hitlera 20 lipca 1944 roku. Tymczasem dziadek od strony matki, generał brygady Bogislav von Studnitz, dowodzący atakiem na Paryż w czasie II wojny światowej, został zastrzelony na rozkaz Hitlera w styczniu 1943 roku. Ojciec von Hassella, Wolf Ulrich von Hassell, był jednym z dwóch pierwszych ambasadorów RFN-u w ONZ.
Hassell studiował historię na Columbia University. Ukończywszy go w roku 1974, uczęszczał do roku 1975 do Szkoły Dziennikarskiej Columbia. Jako profesor-adiunkt wykładał członkom Nowojorskiego Wydziału Policyjnego kwestie antyterroryzmu oraz metody kierownictwa w ramach programu prowadzonego przez College Prawa Karnego im. Johna Jaya.
Hassell pracował w kilku krajach. Wkrótce przeniósł się do Nowego Jorku. Pisał o sprawach wojskowych i historii wojennej dla magazynów takich jak: "The Marine Corps Gazette", "Die Zeit" (Niemcy), "Naval Proceedings", "Defense News" oraz "The Navy Times". Jest również autorem następujących publikacji: "Warriors: The United States Marine Corps" ("Wojownicy: Korpus Piechoty Morskiej Stanów Zjednoczonych"), "Strike Force: U.S. Marine Corps Special Operations" ("Siły uderzeniowe: Operacje Specjalne Korpusu Piechoty Morskiej Stanów Zjednoczonych") oraz "In Honor of America" ("Za honor Ameryki"). Razem z Hermem Dillonem napisał także "West Point:The Bicentennial Book"("West Point: Księga dwustulecia"). W listopadzie 2006 roku wydawnictwo St. Martin’s Press z Nowego Jorku wydało, powstałą we współpracy z Sigridem Macrae, książkę pt. "Alliance of Enemies: The Untold Story of the Secret American and German Collaboration to End World War II" ("Sojusz Wrogów: Nieznana Historia Tajnej Współpracy Amerykańsko-niemieckiej do końca II Wojny Światowej"). Książka ujawnia istnienie tajnych kontaktów, które podczas II wojny światowej utrzymywane były pomiędzy amerykańskim Biurem Służb Strategicznych ("Office of Strategical Services") i Abwehrą – niemieckim wywiadem wojskowym.
Hassell współpracował przy niektórych rozdziałach "Encyclopedia of Law Enforcement" ("Encyklopedii Egzekucji Prawa"). Razem z W. McDonaldem oraz M.R. Haberfeldem napisał rozdział do książki "Comparative Policing The Struggle for Democratization" ("Porównanie Metod Demokratyzacji") zatytułowany "International Cooperation in Policing: A Partial Answer to the Query?" ("Międzynarodowa Współpraca Polityczna: Częściowe Rozwiązanie Problemu?"). Razem z M.R. Haberfeldem współtworzył artykuł pt. "Proper Proactive Training to Terrorist Presence and Operations in Friendly Urban Environments" ("Prawidłowe Przygotowanie do Działań Antyterrorystycznych oraz Prowadzenie Operacji na Terenie Własnych Miast"). Dzieło zostało zaprezentowane na Konferencji NATO w Sprawie Antyterroryzmu w Waszyngtonie. Później artykuł opublikowano w Ramach Programu dla Pokoju i Bezpieczeństwa NATO.
W roku 2006 razem z Hermem Dillonem, Lisą M. Pellegrino oraz Teresą Caiado Raimez napisał "Military High Life: Elegant Food Histories and Recipes" ("Wytworność w Wojsku: Opowieść o Wykwintnych Daniach i Przepisach"). Była to pierwsza ilustrowana historia szlacheckich rodów wojskowych, obejmująca okres od starożytnego Egiptu aż do czasów współczesnych. Hassell pracuje obecnie nad książką "Typhoon", traktującą na temat historii rozprzestrzeniania się na świecie przypraw oraz smaków, począwszy od pierwszych wypraw transatlantyckich (ok. roku 1453) aż do zakończenia tradycyjnego handlu przyprawami.
Hassell jest członkiem: Stowarzyszenia Korespondentów Wojennych Korpusu Piechoty Morskiej Stanów Zjednoczonych ("United States Marine Corps Combat Correspondents"), Narodowego Stowarzyszenia Przemysłu Obronnego ("National Defense Industrial Association"), Stowarzyszenia Biura Służb Strategicznych ("OSS Society"), Stowarzyszenia Byłych Oficerów Wywiadu ("Association of Former Intelligence Officers"), Towarzystwa Amerykańskich Fotoreporterów Prasowych ("American Society of Magazine Photographers"), Fundacji Wsparcia Prawa, Korpusu Piechoty Morskiej ("Marine Corps Law Enforcement Foundation") oraz Gildii Pisarskiej ("Authors Guild"). Jest także kawalerem "Confrérie des Chevaliers du Tastevin" (Bractwa Rycerskiego Smakoszy Wina), największego światowego klubu smakoszy wina burgundzkiego.
Hassell dzierży tytuł rycerza Suwerennego Zakonu Prawosławnego Szpitala Św. Jana.
Hassell jest prezesem The Repton Group, nowojorskiej organizacji wywiadowczej i konsultacyjnej.
Artykuły.
Hassell publikował dla "Die Zeit" (Niemcy), "Interviu" (Hiszpania), "Marine Corps Gazette", "Proceedings", "Amphibious Warfare Review", "Naval Proceedings", "Defense News" oraz "The Navy Times".

</doc>
<doc id="1450239" url="https://pl.wikipedia.org/wiki?curid=1450239" title="Kuban Airlines">
Kuban Airlines

Kuban Airlines (ros. Авиационные линии Кубани) – rosyjska linia lotnicza z siedzibą w Krasnodarze. Głównym węzłem był port lotniczy Krasnodar. Linie wykonywały regularne połączenia krajowe oraz realizowały międzynarodowe czartery.
Historia.
Linie te zostały założone w 1932 roku jako oddział Aerofłotu. Zostały sprywatyzowane w roku 1992. Państwo posiada 51% udziałów, zaś pozostałe 49% jest w posiadaniu pracowników linii lotniczej.
W lutym 2010 roku Kuban Airlines wprowadziły nowe barwy, które przygotowano specjalnie pod Boeinga 737-300, który niebawem miał pojawić się we flocie przewoźnika.
18 maja 2010 roku do linii dotarł pierwszy z czterech Boeingów 737-300. Linie poinformowały również o rozpoczęciu wycofywania z floty samolotów Jak-42, które zostaną zastąpione samolotami An-148 lub Boeingami 737-700.
11 grudnia 2012 roku linia zawiesiła wszystkie loty i rozpoczęła proces upadłościowy.
Kierunki lotów.
Kuban Airlines oferowała połączenia na poniższych kierunkach:
Flota.
Stan floty na grudzień 2012 roku:

</doc>
<doc id="1450240" url="https://pl.wikipedia.org/wiki?curid=1450240" title="Božidar Đurašević">
Božidar Đurašević

Božidar Đurašević, cyr. Божидар Ђурашевић (ur. 26 kwietnia 1933 w Belgradzie, zm. 23 stycznia 2022 tamże) – serbski szachista, mistrz międzynarodowy od 1957 roku.
Kariera szachowa.
W drugiej połowie lat 50. i na początku lat 60. XX wieku należał do ścisłej krajowej czołówki. Wielokrotnie wystąpił w finałach indywidualnych mistrzostw Jugosławii, największy sukces odnosząc w 1958 r. w Sarajewie, gdzie zajął III miejsce. W 1956 i 1958 r. wystąpił na szachowych olimpiadach, w obu przypadkach zdobywając srebrne medale. Był również dwukrotnym reprezentantem kraju na drużynowych mistrzostwach Europy, w 1957 i 1961 r. zdobył wraz z drużyną medale srebrne, a oprócz tego złoty (w 1961 r.), za indywidualny wynik na XII szachownicy. W latach 1955, 1956 i 1958 trzykrotnie uczestniczył w drużynowych mistrzostwach świata studentów, w rozgrywkach tych zdobył dwa medale: srebrny (1955) i brązowy (1956). Wielokrotnie bronił narodowych barw w cyklicznych meczach przeciwko Związkowi Radzieckiemu, znaczące rezultaty osiągając w 1958 r. w Zagrzebiu i w 1959 r. w Kijowie (w obu przypadkach minimalnie uległ 1½ - 2½ Markowi Tajmanowi i Jurijowi Awerbachowi).
Nie osiągnął spektakularnych wyników w turniejach indywidualnych. Jeden z najlepszych rezultatów uzyskał w 1962 r. w Mariańskich Łaźniach, gdzie zajął jedno z czołowych miejsc (wspólnie z m.in. Markiem Tajmanowem, Vlastimilem Hortem, Georgi Tringowem, Bogdanem Śliwą, Theodorem Ghitescu i Dragoljubem Ciriciem).
Według retrospektywnego systemu Chessmetrics, najwyższą punktację rankingową osiągnął we wrześniu 1955 r., posiadał wówczas 2602 punkty i zajmował 61. miejsce na świecie.

</doc>
<doc id="1450241" url="https://pl.wikipedia.org/wiki?curid=1450241" title="Bozidar Djurasević">
Bozidar Djurasević



</doc>
<doc id="1450242" url="https://pl.wikipedia.org/wiki?curid=1450242" title="Cmentarz żydowski w Osięcinach">
Cmentarz żydowski w Osięcinach

Cmentarz żydowski w Osięcinach – dokładna data założenia kirkutu pozostaje nieznana. Cmentarz został zniszczony przez nazistów podczas II wojny światowej, a nagrobki wykorzystano do budowy drogi do Boricinka.

</doc>
<doc id="1450243" url="https://pl.wikipedia.org/wiki?curid=1450243" title="Mercat Nou">
Mercat Nou

Mercat Nou – stacja metra w Barcelonie, na linii 1. 

</doc>
<doc id="1450245" url="https://pl.wikipedia.org/wiki?curid=1450245" title="Anastazy Jagielski">
Anastazy Jagielski

Anastazy Jagielski (ur. 26 lutego 1834 w Krośnie, zm. ?) – oficer, dowódca oddziału w powstaniu styczniowym w 1863 r., działacz organizacji narodowych.
Miał brata Ludwika i Stanisława. Walczył w 1863 w oddziałach m.in. Dionizego Czachowskiego i jako dowódca oddziału. Po powstaniu pracował jako aptekarz. Zmarł w Krośnie. Pochowany na Starym cmentarzu w Krośnie.

</doc>
<doc id="1450246" url="https://pl.wikipedia.org/wiki?curid=1450246" title="Plaça de Sants">
Plaça de Sants

Plaça de Sants – stacja metra w Barcelonie, na linii 1 i 5.

</doc>
<doc id="1450250" url="https://pl.wikipedia.org/wiki?curid=1450250" title="Cmentarz żydowski w Gorlicach">
Cmentarz żydowski w Gorlicach

Cmentarz żydowski w Gorlicach – gorlicki kirkut położony przy ul. Stróżowskiej. Został założony w II połowie XVIII wieku i uległ zniszczeniu podczas II wojny światowej. W połowie lat 90. XX wieku teren uporządkowano i ogrodzono, ustawiając część odzyskanych macew. Cmentarz ma powierzchnię 1,59 ha. Zachowało się około 500 nagrobków oraz wiele fragmentów. W czasie II wojny światowej cmentarz był miejscem masowych egzekucji ludności żydowskiej, które były przeprowadzane w latach 1942-1943. W 1947 ze zniszczonych nagrobków wzniesiono lapidarium W okresie powojennym pochowano w dwóch zbiorowych mogiłach szczątki Żydów ekshumowane z różnych miejsc w okolicach Gorlic.
Na cmentarzu pochowano podczas I wojny światowej 4 żołnierzy austro-węgierskich oraz 2 żołnierzy rosyjskich, wyznania mojżeszowego. Kwatera ta to austriacki Cmentarz wojenny nr 90 - Gorlice.

</doc>
<doc id="1450252" url="https://pl.wikipedia.org/wiki?curid=1450252" title="Jagielski">
Jagielski



</doc>
<doc id="1450255" url="https://pl.wikipedia.org/wiki?curid=1450255" title="Eixample">
Eixample

Eixample [] (z katal. ’powiększenie’) – dzielnica Barcelony położona między Ciutat Vella i dzielnicami Sants, Gràcia i Sant Andreu (niegdyś autonomicznymi miasteczkami). Została wzniesiona od podstaw w II połowie XIX wieku i na początku XX przez architektów modernistycznych, wśród których był Antoni Gaudí.
Eixample jest uważana przez autorów przewodników za elegancką dzielnicę klasy średniej, a także ważny punkt turystyczny z takimi atrakcjami jak Casa Milà, Casa Batlló czy Sagrada Família.
Architektura dzielnicy.
Pierwszy, niezrealizowany plan nowej dzielnicy, po decyzji o jej budowie stworzył Antoni Rovira i Tras. Z nieznanych powodów władze centralne w Madrycie nie zgodziły się jednak na taki koncept urbanistyczny i ostatecznie Eixample zbudowana została, po wyburzeniu średniowiecznych murów obronnych i części zabudowy z tego okresu, w oparciu o ściśle geometryczne zasady – ulice przecinają się pod kątem prostym, tworząc czworoboczne kwartały pod zabudowę mieszkalną (hiszp. manzanas, kat. illes). W zamyśle pomysłodawcy tego układu Ildefonsa Cerdy z 1859 miało to zapewnić większą widoczność na ulicach, lepszą wentylację oraz porządek w mieście. Jedynymi ulicami, jakie wyłamują się z takiego rozmieszczenia, są dwie wielkie aleje przecinające ukośnie całą dzielnicę.
Pierwsze głosy po zakończeniu budowy Eixample były bardzo różne. Zwolennicy geometrycznego układu ulic okrzyknęli wręcz dzielnicę modelowym przykładem miejskiej architektury. Wielu mieszkańców Barcelony uważało jednak, że nowa dzielnica jest po prostu nudna urbanistycznie.
Dzielnica jest obecnie podzielona wewnętrznie na Esquerra de l'Eixample oraz Dreta de l'Eixample (prawą i lewą część Eixample), w obrębie których wyróżnia się ponadto mniejsze dzielnice Sant Antoni, Sagrada Familia oraz Fort Pienc. .

</doc>
<doc id="1450256" url="https://pl.wikipedia.org/wiki?curid=1450256" title="Zielony Staw Kieżmarski">
Zielony Staw Kieżmarski

Zielony Staw Kieżmarski lub po prostu Zielony Staw, w części literatury tatrzańskiej Zielony Staw Kiezmarski, dawniej Zielony Staw pod Łomnicą (słow. "Zelené pleso", "Zelené pleso Kežmarské", "Zelené pleso pod Jastrabou vežou", "Zelené pleso pod Lomnickým štítom", niem. "Grüner See", "Kesmarker Grüner See", "Grünsee", węg. "Zöld-tó", "Késmárki-Zöld-tó") – największy ze stawów znajdujących się w Dolinie Kieżmarskiej w północno-wschodniej części Tatr Wysokich na Słowacji.
Staw znajduje się w odgałęzieniu doliny o nazwie Dolina Zielona Kieżmarska, konkretnie w Kotlinie Zielonego Stawu. Położony jest na poziomie 1545 m n.p.m. Jego powierzchnia według pomiarów przeprowadzonych przez TANAP w latach 1961–67 wynosi 1,77 ha, starsze pomiary Józefa Szaflarskiego podają 1,492 ha. Zielony Staw ma 188 m długości i 136 m szerokości (według Szaflarskiego odpowiednio 198 m i 110 m) oraz 4,5 m (4,3 m) głębokości. Poziom wody został sztucznie podniesiony pod koniec XIX wieku – przy wypływającym potoku umieszczono niewielką zaporę. Zwiększyło to o ok. 1/3 powierzchnię jeziora. Nad kotlinę stawu z trzech stron opadają strome zbocza sąsiednich szczytów: Koziej Turni z północy, Jastrzębiej Turni z zachodu i Małego Kieżmarskiego Szczytu z południa. Przez jezioro przepływa Zielony Potok Kieżmarski ("Zelený potok"), będący dopływem Białej Wody Kieżmarskiej, głównego cieku wodnego Doliny Kieżmarskiej.
Staw jest największym z jezior w Dolinie Zielonej Kieżmarskiej. Kilkaset metrów na południowy wschód od niego znajduje się drugi pod względem wielkości w dolinie Czarny Staw Kieżmarski, pozostałe stawy to Mały Staw Kieżmarski oraz Modry Stawek i Czerwony Staw Kieżmarski w Dolinie Jagnięcej, górnym piętrze doliny.
Nad północno-wschodnim brzegiem stawu znajduje się schronisko nad Zielonym Stawem ("Chata pri Zelenom Plese"), noszące w latach 1950–1990 nazwę "Brnčalova chata". Przy chacie krzyżują się szlaki turystyczne: Magistrala Tatrzańska oraz żółty szlak na Jagnięcy Szczyt.
Nazwa stawu pochodzi od zabarwienia. Stanisław Staszic tak próbował tłumaczyć tę nazwę: „"Zielona Woda, tak zwana, że wystawia farbę zieloną, która przez się jest czysta i biała, tylko odbijaniem skał, mchem pokrytych, zieleni się"”. Legendy podają, że jego źródłem ma być karbunkuł (rubin), który spadł do stawu z wierzchołka Jastrzębiej Turni. Za cennym kamieniem miał do jeziora wpaść syn hrabiego Tökölya. Na dnie jeziora dostrzec można turkusowe plamy. To pod ciśnieniem wypływają w tych miejscach podziemne źródła. W torfowisku w pobliżu jeziora występuje bogata flora mszaków.

</doc>
<doc id="1450257" url="https://pl.wikipedia.org/wiki?curid=1450257" title="Herb Supraśla">
Herb Supraśla

Herb Supraśla – jeden z symboli miasta Supraśl i gminy Supraśl w postaci herbu.
Wygląd i symbolika.
Herb przedstawia na białym polu tarczy herbowej po heraldycznie prawej stronie postać anioła w złotej aureoli z pochyloną głową, trzymającego w lewej ręce łodygę zieloną z białym kwiatem lilii, wskazującego prawą ręką z wyprostowanymi dwoma palcami na postać Najświętszej Marii Panny. Anioł odziany w tunikę w kolorze cynobru, a szata okrywająca tunikę w kolorze niebieskim; po heraldycznie lewej stronie postać Najświętszej Marii Panny w złotej aureoli, okryta niebieską chustą i tuniką. Szata okrywająca tunikę w kolorze cynobru. W lewej ręce Maria trzyma książkę w kolorze złotym, a prawa ręka ujęta profilowo wyraża gest pokory.
Herb przedstawia scenę zwiastowania Najświętszej Marii Pannie.
Historia.
Herb ustanowiony 12 kwietnia 2003 uchwałą nr nr VI/38/03 Rady Miejskiej w Supraślu zaprojektował artysta-plastyk Grzegorz Łoś.

</doc>
<doc id="1450258" url="https://pl.wikipedia.org/wiki?curid=1450258" title="Hon’inbō (szkoła)">
Hon’inbō (szkoła)

 – nazwa jednej z czterech głównych szkół gry go w Japonii. 
Szkoła została założona w 1612 przez buddyjskiego mnicha o imieniu Sansa Hon’inbō i funkcjonowała do 1940. 
Nazwa "Hon’inbō" pochodzi od pawilonu w Kioto, w którym do 1603 mieszkał Sansa, i którego nazwę przyjął jako swoje nazwisko. Tak jak pozostałe szkoły "go" w tamtym okresie, szkoła Hon’inbō funkcjonowała na zasadach iemoto, tzn. wszyscy uczniowie byli adoptowani przez mistrza. Mistrz wyznaczał swojego następcę, który po jego śmierci stawał się nową głową rodu.
W 1936 ostatni Hon’inbō, o imieniu Shūsai, przekazał prawa do tytułu instytutowi Nihon Ki-in i od 1941 zaczął być rozgrywany turniej, którego zwycięzca ma prawo noszenia tytuł Hon’inbō.

</doc>
<doc id="1450259" url="https://pl.wikipedia.org/wiki?curid=1450259" title="Hon’inbō">
Hon’inbō



</doc>
<doc id="1450260" url="https://pl.wikipedia.org/wiki?curid=1450260" title="Illa de la Discòrdia">
Illa de la Discòrdia

Illa de la Discòrdia (hiszp.Manzana de la Discordia, pl. Kwartał Niezgody) – kwartał domów przy Passeig de Gràcia, w Barcelonie, w dzielnicy Eixample. Jego nazwa pochodzi od rozmieszczenia na nim trzech budynków modernistycznych, wzniesionych niezależnie od siebie przez trzech słynnych architektów tego okresu. Obiekty te nie tylko kontrastują ze sobą wzajemnie, ale wyróżniają się również spośród innych zabudowań w okolicy.
Cały kompleks znajduje się przy Passeig de Gràcia, między Carrer del Consell de Cent i Carrer d'Aragó. Trzy budynki, o których mowa powyżej, to:
Hiszpańska nazwa kwartału, Manzana de la Discordia, kryje w sobie grę słowną – "manzana" oznacza i kwartał domów, i jabłko. W ten sposób Kwartał Niezgody może równocześnie być mitologicznym Jabłkiem Niezgody rzuconym przez boginię Eris. Znaczenie to nieobecne jest w katalońskiej nazwie obiektu.

</doc>
<doc id="1450262" url="https://pl.wikipedia.org/wiki?curid=1450262" title="Kataloński">
Kataloński



</doc>
<doc id="1450271" url="https://pl.wikipedia.org/wiki?curid=1450271" title="Kościół św. Marcina w Sicinach">
Kościół św. Marcina w Sicinach

Kościół świętego Marcina w Sicinach – barokowy kościół z 1736 położony na terenie miejscowości Siciny w województwie dolnośląskim. Kościół jest siedzibą parafii rzymskokatolickiej w Sicinach, której patronem jest święty Marcin z Tours, należącej do dekanatu Góra zachód w archidiecezji wrocławskiej.
Historia.
Po raz pierwszy kościół w Sicinach wzmiankowany był w 1289. Pierwsza świątynia w Sicinach była konstrukcją drewnianą. W 1424 papież Marcin V zatwierdził przekazanie kościoła parafialnego w Sicinach opactwu cystersów w Lubiążu.
W XV wieku drewniany budynek kościoła zastąpiono budowlą kamienną, której wizerunek zachował się na sufitowym fresku hali wieżowej współczesnego kościoła.
Kamień węgielny pod budowę obecnego barokowego kościoła został położony przez opata zakonu cystersów z Lubiąża, Konstantego Bayera, 10.04.1736. Budowlę według projektu nieznanego architekta (prawdopodobnie Martina Frantza zwanego Młodszym) wzniósł w latach 1736–1740 Karl Martin Frantz z pomocą Antoniego Köllnera i dwunastu murarzy. Poświęcenia wybudowanego kościoła dokonał również opat Bayer. Wydarzenie to miało miejsce 28.10.1740. Prace związane z wykończeniem, wyposażeniem i dekoracją wnętrza kościoła trwały w latach 1741–1742.
Najdłużej trwały prace budowlane przy wykończeniu wieży kościelnej. Jej budowa była przerywana w związku z wojną siedmioletnią oraz wysokim opodatkowaniem klasztorów przez króla Prus, Fryderyka Wielkiego. Ostatecznie, budowę wysokiej na 62 metry wieży ukończono w 1774. Konsekracji świątyni dokonał 06.07.1777 biskup wrocławski von Sommerfeld.
Kościół.
Kościół w Sicinach jest budowlą murowaną na planie krzyża z krótkimi ramionami transeptu. Posiada prezbiterium zakończone półkolistą apsydą. Po północnej stronie budowli znajduje się zakrystia. Stronę południową wieńczy wieża, a po zachodniej stronie mieści się niewielka kruchta. Kościół nakryty jest dachem czterospadowym.
Stosunkowo skromna bryła zewnętrzna kontrastuje z bogactwem wystroju architektonicznego wnętrza. Składają się nań kolumny i pilastry podtrzymujące belkowanie odcinkowe, wnęki na ściętych narożach filarów oraz żaglaste sklepienia, z których centralne, podwyższone imituje kopułę. W kopule freski przedstawiające św. Marcina z ok. 1740.
Ołtarz główny został wyrzeźbiony przez niemieckiego rzeźbiarza Frantza Josepha Mangoldta. Obraz ołtarzowy przedstawiający świętego Marcina został namalowany przez malarza holenderskiego Christiana Bentuma, w ołtarzu tabernakulum i rzeźby śś. Potra i Pawła. Wysokiej klasy ołtarze boczne m.in. Ukrzyżowania, św. Józefa i św. Jadwigi. Rokokowa ambona. Malowidła sklepienne zostały wykonane przez jego uczniów: Jana Antoniego Feldera i Ignacego Axtera, w sklepieniu nawy przedstawiają historię kościoła, w pendentywach postacie biskupów, nad przęsłem zachodnim plafon "Święty Marcin daje żebrakowi płaszcz". W kruchcie zachodniej plafon "Henryk II funduje kościół w Sicinach". Ponadto wnętrze zdobią rokokowe obrazy, w ołtarzu bocznym nawy gotycka rzeźba Madonny z Dzieciątkiem z XV w. W kruchcie południowej późnogotyckie rzeźby św. Elżbiety i św. Barbary z ok. 1500.

</doc>
<doc id="1450272" url="https://pl.wikipedia.org/wiki?curid=1450272" title="Doha Stadium">
Doha Stadium



</doc>
<doc id="1450274" url="https://pl.wikipedia.org/wiki?curid=1450274" title="Jurgis Šlapelis">
Jurgis Šlapelis

Jurgis Šlapelis (ur. 18 kwietnia 1876 w Galszyszkach koło Kupiszek, zm. 7 marca 1941 w Wilnie) – litewski językoznawca, działacz społeczny, pedagog, radny miasta Wilna.
Życiorys.
Uczył się w gimnazjum w Mitawie, jednak maturę zdał eksternistycznie w Petersburgu. Studiował medycynę na Uniwersytecie Moskiewskim, który ukończył w 1906.
Od 1904 mieszkał wraz z żoną Marią Piasecką w Wilnie, gdzie dwa lata później założyli pierwszą w mieście księgarnię litewską przy ul. Dominikańskiej. Angażował się politycznie jako członek Litewskiej Partii Socjaldemokratycznej. W 1905 znalazł się wśród organizatorów Wielkiego Sejmu Wileńskiego.
W czasie I wojny światowej walczył w armii rosyjskiej. Po powrocie do Wilna w 1921 nauczał w lokalnym gimnazjum Witolda Wielkiego łaciny, języka litewskiego i historii (do 1932). W wyborach samorządowych z 1927 startował z listy litewskiej, która uzyskała w mieście 1012 głosów. Został wybrany radnym Wilna jako jedyny przedstawiciel społeczności litewskiej. W 1938 wydał w Wilnie słownik polsko-litewski "Kirčiuotas lenkiškas lietuvių kalbos žodynas". Zmarł w 1941, został pochowany na cmentarzu na Rossie.

</doc>
<doc id="1450281" url="https://pl.wikipedia.org/wiki?curid=1450281" title="Muzeum Teatralne w Warszawie">
Muzeum Teatralne w Warszawie

Muzeum Teatralne w Warszawie – centralne muzeum teatralne w Polsce, gromadzące zbiory związane z historią teatru polskiego, jak i teatrów zagranicznych.
Opis.
W latach 1957–1966 działało jako oddział Muzeum Historycznego m.st. Warszawy. Od 1965 działa w gmachu i w strukturze Teatru Wielkiego, we wnętrzach zaprojektowanych przez Mieczysława Pipreka. Współzałożycielką muzeum była Ewa Jeglińska. Muzeum prowadzi działalność związaną z gromadzeniem i opracowywaniem zbiorów, działalność wystawienniczą oraz edukacyjną. Kolekcja muzeum składa się z kilkudziesięciu tysięcy obiektów (zarówno muzealia, jak i archiwalia) i dzieli się na szereg działów: rzeźba, malarstwo, rysunek i grafika, pamiątki (związane z wybitnymi ludźmi teatru), projekty scenograficzne, kostiumy, fotografie, płyty, rękopisy i dokumenty, afisze, programy, druki zwarte, druki ciągłe, nuty, negatywy. W muzeum wydzielono także kilka archiwów tematycznych: Archiwum Teatru Polskiego, Leona Schillera, Juliusza Osterwy, Jacka Woszczerowicza, Tadeusza Łomnickiego i Archiwum Teatru STS.
Kierownicy muzeum:
Z Muzeum Teatralnym w Warszawie związani byli też inni uczeni: prof. dr hab. Janina Pudełek, dr Zofia Jasińska, prof. dr hab. Edward Krasiński, dr hab. Jarosław Komorowski.

</doc>
<doc id="1450282" url="https://pl.wikipedia.org/wiki?curid=1450282" title="Herb Adelaide">
Herb Adelaide

Herb Adelaide został przyznany Adelaide przez "Heralds College" 20 kwietnia 1929.
Na niebieskiej, dzielonej na czworo czerwonym krzyżem tarczy znajdują się: trzymasztowy statek pod pełnymi żaglami symbolizujący jak ważny dla miasta jest handel oraz że pierwsi osadnicy przybyli do Australii Południowej na pokładzie statku, złote runo symbolizujące wkład hodowli owiec do gospodarki, głowę byka oznaczającą hodowlę bydła i złoty snopek. Tarcza trzymana jest przez kangura i lwa. Poniżej tarczy znajduje się łacińskie motto "Ut Prosint Omnibus Conjuncti" - zjednoczeni dla wspólnego dobra.

</doc>
<doc id="1450285" url="https://pl.wikipedia.org/wiki?curid=1450285" title="Muzeum Rybołówstwa Morskiego">
Muzeum Rybołówstwa Morskiego



</doc>
<doc id="1450286" url="https://pl.wikipedia.org/wiki?curid=1450286" title="Muzeum Morskie w Stambule">
Muzeum Morskie w Stambule

Muzeum Morskie w Stambule (tur. "Deniz Müzesi") w Turcji znajduje się w budynku Urzędu Finansowego w dzielnicy Beşiktaş. Jest pierwszym muzeum o charakterze wojskowym założonym w Turcji.
Historia.
Muzeum zostało założone w 1897 roku w dzielnicy Hasköy w Stambule z rozkazu komandora Bozcaadalı Hasan Hüsnü Paszy. Na początku muzeum było składnicą nieskatalogowanych obiektów. W 1914 Minister Marynarki Cemal Pasza mianował dyrektorem muzeum porucznika Ali Sama Boyara. Boyar zreorganizowł muzeum, jego administrację i zbiory muzealne, założył pracownię modelarską budującą modele statków dla potrzeb muzeum. Na początku II wojny światowej zbiory zostały przeniesione do Anatolii. W 1946 roku powróciły do Stambułu, tymczasowo do Meczetu Dolmabahçe, a w 1948 roku do nowego budynku. W 1961 roku muzeum zostało ponownie przeniesione do jego obecnej lokalizacji w dzielnicy Beşiktaş, w pobliże grobowca Barbarossy Hayrettina Paszy.
Zbiory muzealne.
Zbiory znajdują się w dwóch budynkach. Na parterze pierwszego znajduje się pokój poświęcony Kemalowi Atatürkowi. Przechowuje się tu pamiątki po nim i pamiątki pochodzące z jego jachtów, w tym jachtu Savarona. Na drugim piętrze znajdują się między innymi obrazy rosyjskiego malarza Ajwazowskiego, tureckiego malarza Givaniana, Van de Velde, Melkona. Znajduje się tu również flaga Barbarossy na której umieszczono różne symbole religijne, mająca reprezentować jego tolerancję religijną na morzu. Na pierwszym piętrze znajdują się memorabilia z krążownika Yavuz, który był świadkiem końca Imperium Osmańskiego i początku Republiki. Wystawiono tu ponadto kolekcję mundurów, instrumentów nawigacyjnych, manuskrypty, mapy (w tym kopię mapy Piri Reisa, galiony, broń).
W drugim budynku umieszczono między innymi łodzie używane przez sułtanów, galeon sułtana Mehmeda IV, kotwice i działa pochodzące ze statków.
Grobowiec Barbarossy.
Barbarossa zmarł w 1546 i zgodnie ze swoją wolą, został pochowany w pobliżu medresy w dzielnicy Beşiktaş. Mauzoleum zostało stworzone przez Sinana w klasycznym stylu osmańskim. Budowla jest zbudowana na ośmiobocznym planie, przykryta kopułą. 
Dla zwiedzających grobowiec jest otwierany dwa razy do roku: 4 kwietnia i 1 lipca. 
Archiwum.
Przy muzeum znajduje się również archiwum, przechowujące akta archiwum istniejącego w latach 1867-1928, zdjęcia i mapy.

</doc>
<doc id="1450288" url="https://pl.wikipedia.org/wiki?curid=1450288" title="Dragan Barlov">
Dragan Barlov

Dragan Barlov, cyr. Драган Барлов (ur. 30 stycznia 1957 w Kragujevacu) – serbski szachista, arcymistrz od 1986 roku.
Kariera szachowa.
W drugiej połowie lat 80. XX wieku należał do ścisłej czołówki jugosłowiańskich szachistów. W 1986 r. zdobył w Budvie tytuł indywidualnego mistrza kraju, wystąpił również w narodowej drużynie na szachowej olimpiadzie w Dubaju (po raz drugi na olimpiadzie, ale w drużynie Jugosławii-B, wystąpił w 1990 r. w Nowym Sadzie). Był również dwukrotnym (1982, 1989) brązowym medalistą mistrzostw Jugosławii. W 1989 r. odniósł największy drużynowy sukces, zdobywając z Hajfie tytuł wicemistrza Europy.
Do największych jego sukcesów indywidualnych należy dzielone I m. (wspólnie z Petarem Popoviciem) w turnieju strefowym w Pucarevie w 1987 r. i awans do turnieju międzystrefowego w Zagrzebiu, w którym zajął XV m. Inne sukcesy na arenie międzynarodowej:
Najwyższy ranking w karierze osiągnął 1 lipca 1987 r., z wynikiem 2555 punktów dzielił wówczas 42-48. miejsce na światowej liście FIDE, jednocześnie zajmując 4. miejsce wśród jugosłowiańskich szachistów.

</doc>
<doc id="1450292" url="https://pl.wikipedia.org/wiki?curid=1450292" title="RePeFeNe">
RePeFeNe

Rybnickie Prezentacje Filmu Niezależnego „RePeFeNe” – międzynarodowy festiwal twórców niezależnych w Rybniku, pierwsza edycja festiwalu odbyła się w 2002 roku. W ramach festiwalu odbywa się pokaz filmów konkursowych w trzech kategoriach: fabuła, eksperyment i film dokumentalny.
Laureaci edycji 2002.
"Czerwony autobus", reż. Mirosław Ropiak
Laureaci edycja 2003.
"Dziewczynka", reż. Piotr Matwiejczyk
Laureaci edycji 2004.
"Czerwony kapturek", reż. Grzegorz Gawron AKF Oświęcim
"Wilgoć", reż. Daniel Wawrzyniak, Kłodzko
"31.08.03", reż. Ita Zbroniec-Zajt, Weronika Bilska, Wrocław
"They two", reż. Kamil Horzela, Rybnik
Laureaci edycja 2005.
"Ściany są za drzwiami" reż. Voytek Szczytko
"Brat czeka na końcu drogi" reż. Waldemar Grzesik
za film dokumentalny "Miejsce", reż. Wojciech Szwiec
za film fabularny "Intelekt Kollapse" reż. Krzysztof Włodarski i Jacek Katarzyński
dla Eugeniusza Klucznioka za znaczące osiągnięcia w filmie niezależnym.
Laureaci edycja 2006.
"Bar na rogu", reż. Szymon Jakubowski, Kraków 
"Podróż", reż. Barbara Kasperczyk-Jankowska, Mikołów 
"Motyle", reż. Marek Kosowiec, Tuczno 
"Bar na rogu", reż. Szymon Jakubowski, Kraków
Laureaci edycji 2007.
"Najświętsze słowa naszego życia", reż. Waldemar Grzesik, Toruń.
"Sen", reż. Przemysław Filipowicz, Bolesławiec
"Ciawasy", reż. Jarosław Antoszczyk, Łódź
"Próba mikrofonu", reż. Tomasz Jurkiewicz, Trzebina
Laureaci edycji 2008.
"Raz , dwa , trzy", reż Aleksandra Ząb, Wrocław.
" Pięknie jest żyć", reż Przemysław Filipowicz, Bolesławiec
"Drzewo", reż. Michał Mróz, Warszawa
"Umbra", reż. Agnieszka Kostyra, Warszawa

</doc>
<doc id="1450295" url="https://pl.wikipedia.org/wiki?curid=1450295" title="Atomizm logiczny">
Atomizm logiczny

Atomizm logiczny – epistemologiczny pogląd filozoficzny zakładający możliwość wyjaśnienia prawdy o świecie w oparciu o obserwację naukową (tzw. fakty atomowe) poprzez szereg zdań elementarnych (czyli najprostszych zdań logicznych), a także, że myślenie (sądy ogólne) można rozłożyć na elementarne („atomowe”) sądy, zdania czy pojęcia. Pogląd ten głoszony był między innymi przez Ludwiga Wittgensteina, a nazwa została wymyślona przez Bertranda Russella

</doc>
<doc id="1450296" url="https://pl.wikipedia.org/wiki?curid=1450296" title="Cartoon Network Polska">
Cartoon Network Polska



</doc>
<doc id="1450298" url="https://pl.wikipedia.org/wiki?curid=1450298" title="Independence (1832)">
Independence (1832)

Independence – teksański szkuner, jeden z czterech szkunerów wchodzących w skład Pierwszej Marynarki Teksasu (ang. First Texas Navy) (1836–1838). W 1836 Charles Hawkins, weteran służący w marynarkach Stanów Zjednoczonych i Meksyku, odwiedził gubernatora Teksasu Henry’ego Smitha, szukając zatrudnienia w nowej Marynarce Teksasu. Smith, któremu zaimponowały referencje Hawkinsa, wysłał go do Nowego Orleanu i przydzielił mu zadanie nabycia okrętu „Ingham” ze składu United States Revenue Cutter Service dla Teksasu. Transakcja odbyła się na początku stycznia 1836 i opiewała na sumę 1710 dolarów.
Po zwycięstwie Teksasu w bitwie o San Jacinto w kwietniu 1836 „Independence” przewiózł teksańskiego prezydenta i jego jeńca, generała Santa Anna do Velasco, gdzie wynegocjowano i podpisano traktat z Velasco.
W czasie remontu w Nowym Orleanie na początku 1837 zatrudniono nowego dowódcę na miejsce zmarłego poprzednika. W czasie następnego rejsu, w kwietniu 1837, „Independence” został zaatakowany i poddał się przeważającym siłom meksykańskim. Jego oficerowie i pasażerowie zostali uwięzieni. Następnie okręt został wcielony do Marynarki Meksykańskiej, gdzie służył, walcząc z poprzednimi właścicielami.
Służba w czasie rewolucji teksańskiej.
Od stycznia do marca 1836, zanim Teksas formalnie zadeklarował swoją niezależność od Meksyku, komodor Charles Hawkins pływał w pobliżu wybrzeża Coahuila y Tejas pomiędzy Galveston i Tampico, niszcząc "znaczącą liczbę małych jednostek, na których znajdowały się materiały mogące służyć do walki przeciw Teksasowi". Do 12 marca „Independence” przechodził remont w Nowym Orleanie, ale wkrótce wrócił do Matagorda, by blokować dostawy dla armii meksykańskiej. Walczył bez rozstrzygnięcia z meksykańskimi brygami „Urrea” i „Bravo”. Jednak wraz z odwrotem armii Sama Houstona po przegranej w czasie oblężenia i bitwy o Alamo oraz bitwy o Goliad Hawkins został zmuszony do przepłynięcia w górę teksańskiego wybrzeża z Matagorda do Galveston. Gdy rebeliancki rząd miał problemy w czasie Runaway Scrape, misją „Independence” było bronienie Galveston przed inwazją i blokowanie dostaw dla armii Santa Anny znajdującej się w pobliżu.
Po decydującym zwycięstwie w czasie bitwy pod San Jacinto „Independence” przewiózł teksańskiego prezydenta Davida Burneta i jego gabinet, razem ze znajdującym się teraz w niewoli Santa Anną, do Velasco, gdzie wynegocjowano i podpisano traktat z Velasco.
Służba po traktacie.
Jako okręt flagowy Marynarki Wojennej Teksasu „Independence” otrzymał zadanie wypełniania misji dyplomatycznych. W czerwcu 1836 szkuner zawiózł komisarzy Petera Williama Graysona i Jamesa W. Collinswortha do Nowego Orleanu w pierwszą część podroży do Waszyngtonu, gdzie mieli negocjować przyłączenie Teksasu do Stanów Zjednoczonych.
W lecie 1836 „Independence” był jedynym okrętem Marynarki Wojennej Teksasu będącym w służbie na wodach Zatoki Meksykańskiej. „Liberty” został sprzedany, by spłacić koszty remontu, a „Invicible” i „Brutus” stały w Nowym Jorku, czekając na remont. Meksykańskie autorytety odrzuciły traktat z Velasco, twierdząc, że generał Santa Anna nie miał uprawnień do podpisania umowy zatwierdzającej odłączenie Teksasu od Meksyku. Wraz z plotkami o bliskiej inwazji Teksasu przez Meksyk „Independence” prowadził służbę patrolową i eskortową w pobliżu Matamoros, portu blokowanego przez Teksańczyków.
Od maja 1836 do kwietnia 1937 jednostka nie miała dowódcy. Na jesieni 1836 szkuner wrócił na remont do Nowego Orleanu. W tym czasie komodor Hawkins zmarł na ospę. 10 kwietnia 1837 wyremontowany i dowodzony przez nowego kapitana George’a W. Wheelwrighta okręt wypłynął z Nowego Orleanu z teksańskim ministrem do spraw amerykańskich Williamem H. Whartonem na pokładzie.
Bitwa i poddanie okrętu.
W czasie następnego rejsu „Indepencedce” płynął bez przeszkód przez siedem dni, gdy 17 kwietnia w pobliżu ujścia rzeki Brazos napotkał brygi wojenne „Vencedor del Álamo” i „Libertador”. Bitwa odbyła się na oczach mieszkańców miasta Velasco, gdzie przebywał teksański sekretarz marynarki Samuel Rhoads Fisher. Obserwujący byli świadkami wymanewrowania „Independence” przez meksykańskie brygi. Nie spowodowało to strat w osprzęcie szkunera, ale jego dowódca został ranny. Dowodzenie objął Porucznik John W. Taylor i prowadził dalej bitwę do czasu, gdy lepiej uzbrojony „Libertador” zbliżył się do niego na odległość strzału pistoletowego i zajął pozycję w pobliżu rufy.
Taylor opuścił banderę poddając okręt. Oficerowie z „Independence” i Wharton zostali uwięzieni. Przetrzymywani w Matamoros z czasem wszyscy więźniowie uciekli bądź zostali zwolnieni przez rząd meksykański. „Independence” został włączony do służby w marynarce Meksyku pod nazwą „La Independencia” i służył na zatoce Meksykańskiej przeciw Teksasowi.

</doc>
<doc id="1450302" url="https://pl.wikipedia.org/wiki?curid=1450302" title="Włodzimierz Albinowski">
Włodzimierz Albinowski

Włodzimierz Albinowski (ur. 1848, zm. ok. 1915) – powstaniec styczniowy, współorganizator i Członek Zarządu Towarzystwa Gimnastycznego Sokół w Brzesku.
Urodzony w Rzeszowie w 1848 r., potem rodzice przenieśli się do Sambora. Gdy był uczniem I klasy gimnazjum samborskiego, wziął udział w powstaniu styczniowym w 1863 r. Ranny 2 lipca 1863 roku w bitwie pod Radziwiłłowem (zakończonej niepowodzeniem 2 lipca 1863, więziony był przez Austriaków. 
Po powstaniu był leśniczym, i członkiem wydziału powiatowego w Dolinie, a potem zamieszkał w Brzesku, gdzie był gospodarzem Towarzystwa Gimnastycznego Sokoła, w 1910 r., oraz organizatorem Drużyn Strzeleckich. Zmarł ok. 1915 roku.

</doc>
<doc id="1450305" url="https://pl.wikipedia.org/wiki?curid=1450305" title="Jetix Polska">
Jetix Polska



</doc>
<doc id="1450307" url="https://pl.wikipedia.org/wiki?curid=1450307" title="Albinowski">
Albinowski

Zobacz też

</doc>
<doc id="1450310" url="https://pl.wikipedia.org/wiki?curid=1450310" title="Brama Odrzańska w Głogowie">
Brama Odrzańska w Głogowie

Brama Odrzańska – wzmiankowana po raz pierwszy w 1318 roku brama w systemie fortyfikacji miejskich Głogowa, wychodząca na most przez Odrę i drogę w kierunku Wielkopolski.
W 1505 r. umieszczono na niej trzy wykonane z piaskowca figurki świętych: św. Mikołaja (patrona kościoła parafialnego), Matki Boskiej z dzieciątkiem (patronki kolegiaty w Głogowie) i św. Katarzyny (opiekunki podróżników).
Głogowska Brama Odrzańska rozebrana została w 1871 r.

</doc>
<doc id="1450314" url="https://pl.wikipedia.org/wiki?curid=1450314" title="Cmentarz żydowski w Lublinie-Głusku">
Cmentarz żydowski w Lublinie-Głusku

Cmentarz żydowski w Lublinie-Głusku – kirkut powstały w XVIII wieku.
Cmentarz był wielokrotnie powiększany. Ma powierzchnię 0,9 ha. W czasie II wojny światowej został zdewastowany przez nazistów, którzy wykorzystali macewy do prac drogowych – zrobiono z nich m.in. krawężniki przy ul. Brzozowej w Głusku.

</doc>
<doc id="1450317" url="https://pl.wikipedia.org/wiki?curid=1450317" title="Prusy Górne">
Prusy Górne

Prusy Górne (niem. "Oberland," łac. "Hockerlandia") – kraina historyczna w północno-wschodniej Polsce, jedna z krain historycznego regionu Prusy, położona na zachód od Warmii, na wschód od Pomorza Gdańskiego oraz na północny-wschód od ziemi chełmińskiej.
Nazwa.
Nazwa "Prusy Górne" ("Oberland") odnosi się do „górnego” położenia względem biegu Wisły oraz rzek wpadających do Zalewu Wiślanego, w odróżnieniu do położonych „niżej” Prus Dolnych ("Niederland"). Nawiązuje również do pagórkowatego ukształtowania terenu Prus Górnych leżących w zachodniej części Pojezierza Mazurskiego, w kontraście do nizinnych Prus Dolnych leżących niemal w całości na terenie Niziny Pruskiej. Na podobnej zasadzie funkcjonowały nazwy: Górny Śląsk, Górna Saksonia, Górne Łużyce, Górna Frankonia, Górna Bawaria, Litwa Górna itp. 
W starszej polskiej literaturze region określano również jako "Kraj Górny" lub "Pogórze" (tłumaczenia z niemieckiego). Zwykle jednak przed 1945 rokiem pozostawiano niemiecką nazwę "Oberland" (i przymiotnik "oberlandzki") lub czasem uściślając "Oberland Wschodniopruski", aby odróżnić od innych krain o tej nazwie. 
W przeszłości wobec całego regionu również używano łacińskiej nazwy "Hockerlandia", która z czasem ograniczyła się do węższego obszaru.
Potocznie, zwłaszcza w kontekście turystycznym, region określany bywa również jako "Mazury Zachodnie".
Prawidłowa historyczna nazwa "Prusy Górne" (i za tym przymiotnik "górnopruski") opiera się na autorytecie najważniejszych polskich historyków (Marian Biskup, Gerard Labuda) oraz używaniu przez regionalistów warmińsko-mazurskich.
Obszar.
Prusy Górne to kraina historyczna Prus właściwych położona pomiędzy dolną Wisłą (granica Prus z Pomorzem) a rzeką Pasłęką (granica z Warmią). 
Historyk Marian Biskup napisał:Ukształtowanie terenowe Prus powodowało, że już w XV wieku dzielono je na tak zwane Prusy Górne (Oberland), sięgające od linii dolnej Wisły do Pasłęki, i Prusy Dolne (Niederland) obejmujące nizinne obszary na Wschód od Pregoły (...). Granice z roku 1466 spowodowały, że Prusy Górne zostały odcięte klinem biskupiej Warmii od Prus Dolnych. Jak podaje "Słownik historyczno-geograficzny Prus w średniowieczu:"Tzw. Prusy właściwe najpóźniej od XIV w. zaczęto dzielić na trzy zasadnicze części, przy czym podstawą tego była do pewnego stopnia sytuacja polityczna: Warmię (niem. Ermland), "Oberland" (Kraj Wyższy, w znaczeniu „wyżej położony”, któremu odpowiada polski toponim Prusy Górne) oraz "Niederland" (Kraj Niższy, „niżej położony”, Prusy Dolne).
Historia.
Prusy Górne były pierwszym regionem Prus zdobytym w latach 1230 do 1249 przez Zakon Krzyżacki wspierany przez wojska cesarza Fryderyka II oraz książąt polskich, zwłaszcza mazowieckich i pomorskich. Wcześniej zamieszkiwały go plemiona pruskie Pogezanowie i Pomezanowie (dokładny ich zasięg znany jest w przybliżeniu), a na południu częściowo ludność słowiańska. Przyłączenie Prus Górnych do państwa krzyżackiego przypieczętował układ w Dzierzgoniu w 1249 roku, po którym rozpoczęło się na tych ziemiach osadnictwo z Niemiec, Śląska i Mazowsza.
Zajęte ziemie pruskie na mocy postanowień papieskich podzielono między Zakon a świecką władzę kościelną. I tak Prusy Górne oraz Prusy Dolne podlegały bezpośrednio władzom Zakonu, a położona pomiędzy nimi Warmia stała się wydzieloną w obrębie państwa zakonnego domeną biskupów warmińskich. Komturie górnopruskie (elbląska, dzierzgońska i ostródzka) podlegały bezpośrednio wielkiemu mistrzowi w Malborku, a komturie dolnopruskie nadzorował wielki marszałek, który rezydował w Królewcu. Do Prus Górnych zaliczano także obszar Wielkiej Puszczy w okolicach Szczytna, który podlegał komturii elbląskiej.
Po wojnie trzynastoletniej w roku 1466 i wydzieleniu ziemi malborskiej oraz przyłączeniu jej wraz z Warmią oraz odbitym Pomorzem Gdańskim i ziemią chełmińską, michałowską oraz lubawską do Polski, ostatecznie ukształtowane zostały granice Prus Górnych jako terytorium pozostającego częścią Prus Zakonnych i będącego niemal w całości otoczonym przez ziemie Prus Królewskich należących do Polski. Prusy Górne jako część Prus Zakonnych i Książęcych były lennem Korony Królestwa Polskiego od 1466 aż do roku 1657. W roku 1701 powstało Królestwo Prus, które w XIX wieku weszło w skład zjednoczonych Niemiec. W roku 1772 Prusy Górne (bez Kwidzyna) znalazły się w prowincji Prusy Wschodnie.
W roku 1920 na części obszaru Prus Górnych, na tzw. Powiślu, odbył się plebiscyt, zakończył się zwycięstwem strony niemieckiej. 
Od roku 1945 Prusy Górne w całości wchodzą w skład Polski. W latach 1945–1950 Komisja Nazw Miejscowości i Obiektów Fizjograficznych ponownie nazwała niektóre miejscowości i obiekty fizjograficzne (rzeki, jeziora) na terenie Prus, aby przywrócić – lecz często nadać nową – polską, nazwę. Istniejące wcześniej w polskim piśmiennictwie lub lokalnej mowie nazwy, przemianowano na nowe, wcześniej nie używane, np.
Podział.
Podział etnograficzny.
W XIX i na początku XX wieku Prusy Górne dzielono pod względem etnograficznym na dwa obszary:
Pierwszy określano jako "niemieckie Prusy Górne", gdzie była zdecydowana przewaga ludności niemieckiej. Jego wschodnia część (Elbląg, Tolkmicko, Pasłęk, Miłakowo, Morąg, Łukta, Małdyty) była niemal wyłącznie niemieckojęzyczna, z niewielkimi enklawami holenderskojęzycznymi. Zachodnią część (Iława, Zalewo, Susz, Prabuty, Miłomłyn, Dzierzgoń i Kwidzyn) zamieszkiwała również mniejszość polska, zwłaszcza liczna na terenie Powiśla (ścisłego).
Drugi obszar znany jako "polskie Prusy Górne" zamieszkiwany był w większości przez ludność polską, czyli Mazurów pruskich (Szczytno, Wielbark, Nidzica, Działdowo, Dąbrówno, Olsztynek i Ostróda), stąd obecnie obszar zwykle zalicza się do zachodniej części Mazur. 
Płynną granicę między tymi obszarami wyznacza dawny zasięg języka polskiego. Wraz z upływem lat wpływ języka polskiego był coraz mniejszy, zwłaszcza w miastach.
Mazurzy pruscy posługiwali się gwarą mazurską, które językoznawcy uważają za pochodną dialektu mazowieckiego języka polskiego. Z tych powodów południowe powiaty Prus Górnych zalicza się również do etnograficznego regionu Mazury. Natomiast Powiślanie, pochodzący głównie z Pomorza Nadwiślańskiego, posługiwali się pochodnymi gwary kociewskiej i chełmińskiej.
Niemiecka ludność Prus Górnych używała dialektu wysokopruskiego (niem.: "Hochpreußisch"), jednego z dialektów języka wysokoniemieckiego, co wyróżniało ją od mieszkańców pozostałych rejonów Prus, którzy w większości posługiwali się dialektem dolnopruskim (niem.: "Niederpreußisch"). Obecność dialektu wysokopruskiego wskazywała, że niemiecka ludność Prus Górnych wywodziła się w dużej mierze od osadników ze Śląska, którzy przybywali do tego regionu Prus od XIII wieku. Gwara tego dialektu używana w Prusach Górnych (zwana "Oberländisch", gwara oberlandzka lub górnopruska) jest spokrewniona ze śląską odmianą języka niemieckiego.
Ludność Prus Górnych, podobnie jak Prus Dolnych, należała w większości do wyznania ewangelickiego (za wyjątkiem katolickich mieszkańców Powiśla i pochodzących z Holandii mennonitów), w odóżnieniu od sąsiedniej Warmii, gdzie dominowało wyznanie katolickie.
Po roku 1945 tereny Prus Górnych zostały zasiedlone przez osadników pochodzących z różnych rejonów Polski, przede wszystkim z Mazowsza i dawnych Kresów.
Podział administracyjny.
Po sekularyzacji Zakonu w roku 1525 Prusy Książęce podzielono administracyjnie na trzy okręgi: górnopruski, królewiecki i natangijski. Od XVI wieku Prusy Górne stanowiły okręg Prus Książęcych. Okręg górnopruski (oberlandzki) objął dawne komturie górnopruskie oraz byłe dominium biskupów pomezańskich w okolicach Kwidzyna, ze starostwami w: Pasłęku, Miłakowie, Morągu, Przezmarku, Kwidzynie, Prabutach, Szymbarku, Iławie, Miłomłynie, Ostródzie, Olsztynku, Dąbrównie, Działdowie, Nidzicy i Szczytnie. Od północy graniczyły z Warmią, od wschodu z okręgiem Natangia (różnym terytorialnie z krainą Prusów o tej samej nazwie). W takim obszarze Prusy Górne nie pokrywały się z wcześniejszymi granicami plemion pruskich ani granicami komturstw krzyżackich.
Okręg ten przetrwał aż do roku 1818, gdy nastąpił nowy podział administracyjny na powiaty ("Landkreis"), których część znalazło się w prowincji Prusy Zachodnie. Morąg i Pasłęk (powiat morąski) stanowiły zachodnią część Prus Wschodnich, graniczącą z Prusami Zachodnimi i Warmią (od północy).
Obecnie znajdują się w większości w obrębie województwa warmińsko-mazurskiego oraz częściowo pomorskiego.

</doc>
<doc id="1450318" url="https://pl.wikipedia.org/wiki?curid=1450318" title="Zoofagia">
Zoofagia



</doc>
<doc id="1450319" url="https://pl.wikipedia.org/wiki?curid=1450319" title="Dawid Bieńkowski">
Dawid Bieńkowski

Dawid Bieńkowski (ur. 5 maja 1963 w Warszawie) – polski pisarz i psychoterapeuta, laureat Nagrody Fundacji im. Kościelskich.
Życiorys.
Syn literatów: Zbigniewa Bieńkowskiego i Małgorzaty Hillar. Ukończył XI Liceum Ogólnokształcące im. Mikołaja Reja w Warszawie, następnie zdobył tytuł magistra psychologii na Uniwersytecie Warszawskim. Wydał trzy powieści: "Jest" (Agawa 2001), "Nic" (WAB 2005), "Biało-czerwony" (2007 WAB). Pracuje jako psychoterapeuta.
Twórczość.
Opublikował następujące powieści:

</doc>
<doc id="1450320" url="https://pl.wikipedia.org/wiki?curid=1450320" title="Cmentarz żydowski w Lublinie-Wieniawie">
Cmentarz żydowski w Lublinie-Wieniawie

Cmentarz żydowski w Lublinie-Wieniawie – cmentarz w dzielnicy Wieniawa w Lublinie, który został założony w II połowie XVIII wieku i znajdował się przy obecnej ulicy Leszczyńskiego.
W 1940 roku kirkut został zniszczony przez stacjonujące w mieście wojska nazistowskich Niemiec. Macewy zostały wykorzystane do wybrukowania obecnej ul. Leszczyńskiego, natomiast, częściowo na terenie dawnego cmentarza, w celu zapewnienia rozrywki żołnierzom, okupanci wybudowali stadion, na którym po wojnie swoje mecze zaczął rozgrywać KS Lublinianka.

</doc>
<doc id="1450321" url="https://pl.wikipedia.org/wiki?curid=1450321" title="Paryżanin polski">
Paryżanin polski

Paryżanin polski – komedia konwiktowa autorstwa Franciszka Bohomolca. Komedia piętnuje w sposób żartobliwy śmieszność i konsekwencje przyjęcia obcej kulturowo mody w sposób za bardzo gorliwy.
Na podstawie komedii Polskie Radio nagrało w 1991 roku słuchowisko pod tym samym tytułem.
Treść.
Czasy Odrodzenia. Po 5 letnim pobycie w Paryżu do rodzinnego majątku w Polsce powraca panicz Robert wraz ze swym sługą Marcinem. Robert został wysłany do Paryża na naukę przez pana Bogackiego – przyszłego teścia. Zmanierowany pobytem Robert zupełnie zmienił swą osobowość, zaczynając wyznawać zasadę "Le grande Monde" ("Wielki świat"). Ten zbiór dziwnych i nietypowych zasad tworzą między innymi:
oraz inne niecodzienne czynności, jak np. „poziewanie”
Dumny i rozrzutny Robert kultywuje te zasady po powrocie do swojej rodzinnej miejscowości, czym wywołuje zdumienie, a z czasem złość. Podobnie przesiąknięty zasadami jest Marcin – sługa Roberta, który wyrwany z chłopskiej rodziny towarzyszył paniczowi w Paryżu i teraz każe się tytułować „Moesier de Martiniere”; jest oburzony na proste polecenia wydawane mu przez Wilhelma czy starego Starskiego. Robert wrócił do Polski, gdyż miał obiecany ożenek z córka pana Bogackiego i jej wielki posag. Ostatecznie jednak pan Bogacki jest zszokowany postawą Roberta i oddaje swą córkę młodszemu synowi Starskiego – Wilhelmowi, który prezentuje polskie dostojne i bogobojne maniery. Butność Roberta zostaje ukarana, Marcin zaś musi wrócić do rodzinnego gospodarstwa.

</doc>
<doc id="1450325" url="https://pl.wikipedia.org/wiki?curid=1450325" title="Ferdynand Władysław Czaplicki">
Ferdynand Władysław Czaplicki

Ferdynand Władysław Czaplicki (ur. 15 sierpnia 1828 w Przeworsku, zm. 14 kwietnia 1886 we Lwowie) – polski kapitan, pisarz, powstaniec styczniowy.
Urodził się w Przeworsku. Od 1842 do 1845 w armii austriackiej. Powstaniec krakowski w 1846 r., więzień do 1848 r., potem oficer Gwardii Narodowej we Lwowie, i ponownie w wojsku austriackim. Zwolniony w 1859 r., rozpoczął prace literacką i dziennikarską. W powstaniu styczniowym kapitan 3. kompanii u Marcina Borelowskiego "Lelewela", ranny pod Batorzem w bitwie na Sowiej Górze 6 września 1863, skazany na 6 lat zesłania w głąb Rosji. Po powrocie kontynuował działalność literacką o tematyce historycznej. Używał pseudonimu „Autor powieści o Horożanie”.
Zmarł w 1886 roku we Lwowie.
Rada Miasta Krakowa w dniu 18 listopada 2009 uchwałą nr LXXXV/1121/09 nadała nazwę ulicy imienia Władysława Czaplickiego na terenie Dzielnicy XV w Krakowie

</doc>
<doc id="1450328" url="https://pl.wikipedia.org/wiki?curid=1450328" title="Cmentarz żydowski w Bochni">
Cmentarz żydowski w Bochni

Cmentarz żydowski w Bochni – został założony w 1872. Ma powierzchnię 1 ha. Zachowało się prawie siedemset nagrobków, z których większość stanowią tradycyjne macewy, lecz część nagrobków ma formę sarkofagów. Znajdują się na nich inskrypcje w języku polskim, hebrajskim i niemieckim. Na niektórych macewach zachowały się ślady malatury. Wśród pochowanych jest cadyk Aszer Majer Halberstam. W czasie II wojny światowej cmentarz służył jako miejsce masowych egzekucji. Obecnie znajduje się na nim pomnik upamiętniający ofiary terroru niemieckiego. 
Cmentarz znajduje się około kilometra od rynku w kierunku wschodnim. Zajmuje zbocze wzgórza Krzęczków. Jest otoczony ogrodzeniem z metalowej siatki, posiada metalową furtkę. 
Na cmentarzu znajduje się kwatera żołnierzy poległych w czasie I wojny światowej, austriacki cmentarz wojenny nr 313 Bochnia. W kwaterze tej znajduje się 20 grobów.

</doc>
<doc id="1450330" url="https://pl.wikipedia.org/wiki?curid=1450330" title="Kościół Narodzenia Najświętszej Maryi Panny w Tulcach">
Kościół Narodzenia Najświętszej Maryi Panny w Tulcach

Kościół pw. Narodzenia Najświętszej Maryi Panny w Tulcach – rzymskokatolicki kościół parafialny znajdujący się w Tulcach, wzniesiony około połowy XIII wieku z fundacji rodu Łodziów w stylu późnoromańskim, przebudowywany w XV i XVI wieku, rozbudowany w 1784. Kościół ten jest jednym z dziesięciu sanktuariów maryjnych na prawie papieskim, znajdujących się na terenie archidiecezji poznańskiej. Budowla znajduje się na turystycznym Szlaku Romańskim.
Historia kościoła.
Od XI do XV wieku.
Parafia w Tulcach należy do najstarszych w archidiecezji poznańskiej. Obecny kościół z połowy XIII wieku wzniesiony został być może w miejscu drewnianej świątyni z XI wieku (choć nie ma na to żadnych dowodów), również będącej fundacją Łodziów i pozostającej wówczas pod ich patronatem. Jest to jeden z najstarszych ceglanych kościołów w Wielkopolsce. Zdaniem Jana Długosza fundatorem pierwszej świątyni był Piotr Włostowic, a dokonać miał tego ok. 1140; przekaz ten nie znajduje jednak wystarczającego potwierdzenia.
Parafia tulecka została erygowana prawdopodobnie w XII wieku. Tulce w tym okresie były bardziej znaczącym ośrodkiem, niż jest to obecnie. Według przekazu Długosza miały się tu znajdować dwa kościoły parafialne. W 1363 kościół wzmiankowano po raz pierwszy, przy okazji porozumienia do jakiego doszło między właścicielem Tulec Mikołajem Łodzią a biskupem poznańskim Janem V w kwestii cesji dziesięcin na utrzymanie kościoła, a tym samym do podziału dóbr tuleckich pomiędzy Łodziów a Doliwów. W 1412 wzmiankowana jest stojąca koło kościoła kaplica. 
We władaniu Górków. Okres reformacji.
W 1486 Tulce stały się rodową własnością biskupa poznańskiego Uriela Górki, który pod koniec XV wieku dokonał przebudowy świątyni. W 1471 biskup poznański Andrzej Bniński połączył oba probostwa tuleckie, pozostawiając obu plebanów. Kolejna przebudowa kościoła miała miejsce w pierwszych latach XVI wieku, najprawdopodobniej dokonał jej stryj biskupa Uriela, kasztelan i wojewoda poznański, biskup kujawski Łukasz II Górka. Nadano wówczas wnętrzu świątyni formy gotyckie. W 1539 dokonano inkorporacji beneficjum tuleckiego do prepozytury kórnickiej.
W wyniku przejścia Górków na protestantyzm doszło do przejęcia kolegiaty kórnickiej przez protestantów, zaś kościół w Tulcach został zamknięty. Parafia tulecka ponownie została wyodrębniona z kórnickiej prawdopodobnie ok. 1580. Sytuacja zmieniła się po wygaśnięciu rodu i przejęciu dóbr tuleckich i kórnickich oraz prawa patronatu nad parafią przez katolicki ród Czarnkowskich, którzy w 1593 przywrócili w Tulcach proboszcza.
Od XVII wieku do dziś.
Po okresie zaniedbań infrastruktury kościelnej, w II połowie XVII wieku wnętrze kościoła zostało wyremontowane. Miejscowość w tym samym czasie stała się własnością Grudzińskich. Jak wynika z dokumentów, w XVII wieku istniała w Tulcach Szkoła parafialna (o której brak wzmianek w XVIII wieku) oraz szpital, zniszczony w pożarze przed 1727. Szpital ten został następnie odbudowany. W 1784 znacznie przedłużono nawę główną w kierunku zachodnim.
Na początku XX wieku dobudowano do kościoła zakrystię oraz kruchtę po południowej stronie. W 1926 powstał mur otaczający cmentarz kościelny oraz schody prowadzące do świątyni. Podczas II wojny światowej kościół w Tulcach był jedynym czynnym kościołem na obszarze powiatu średzkiego w jego ówczesnych granicach. Kościół przeszedł remont w 1948, w 1959 wymieniono poszycie dachowe kościoła i plebanii.
Opis budowli.
Kościół w Tulcach położony jest na wzgórzu pośrodku najstarszej części wsi, do głównego wejścia prowadzą wiodące stokiem wzniesienia schody. Budowla poza częściami dobudowanymi w XVIII wieku utrzymana jest w stylu późnoromańskim. Jednonawowy, murowany budynek wzniesiony został w swej części romańskiej z cegły na planie zbliżonym do kwadratu w układzie wendyjskim. Prezbiterium kościoła jest niższe i węższe niż część nawowa. Budowla jest orientowana. Najmłodsza, zachodnia partia nawy zwieńczona jest barokowym szczytem częściowo nachodzącym na przykrytą hełmem wieżę. Zewnętrzna część murów nawy i prezbiterium zachowała cechy romańskie, jedynie okna przekuto na nowo w formach późniejszych.
W sąsiedztwie kościoła znajduje się zabytkowa, drewniana dzwonnica. Na terenie cmentarza przykościelnego umieszczono w XIX wieku piaskowcową XVI-wieczną kapliczkę w formie obelisku, uprzednio stojącą na granicy województw poznańskiego i kaliskiego pomiędzy Bylinem a Kleszczewem, fundacji Elżbiety i Jana Winklerów, będącą dziełem prawdopodobnie Henryka Horsta. Zwieńczona jest ona głowicą w stylu toskańskim, a ozdobiono ją scenami Męki Pańskiej.
Wyposażenie.
Ołtarze.
Współcześnie kościół w Tulcach ma trzy barokowe ołtarze z XVII wieku: ołtarz główny, w którym umieszczono otaczaną kultem figurę Matki Bożej z Dzieciątkiem (Matki Bożej Tuleckiej) oraz dwa ołtarze boczne: prawy pod wezwaniem Matki Bożej Pocieszenia i lewy św. Izydora, patrona rolników. Pierwotnie w kościele znajdował się ponadto ołtarz i kaplica św. Anny oraz ołtarz Matki Bożej Wniebowziętej, który to tytuł w XVIII wieku, prawdopodobnie w związku z częstymi epidemiami, zmieniono ku czci św. Rocha (zastąpiono wówczas obraz Wniebowzięcia wizerunkiem nowego patrona). Oba te ołtarze zostały usunięte w XIX wieku.
Figura Matki Bożej z Dzieciątkiem.
Wewnątrz kościoła, w ołtarzu głównym znajduje się czczona przez wiernych jako cudowna figura Matki Boskiej z Dzieciątkiem zwana Matką Bożą Tulecką.
Gotycka XV-wieczna rzeźba autorstwa anonimowego artysty została koronowana koronami papieskimi 2 września 1979. Najprawdopodobniej posąg został ufundowany przez Uriela Górkę podczas przebudowy kościoła ok. 1500 r. Rzeźba wysokości 1,2 m przedstawia Maryję trzymającą w lewej ręce dzieciątko, natomiast w prawej, wysuniętej do przodu berło. Cała postać oparta jest na schemacie litery „S”, charakterystycznym dla rzeźb gotyckich z tego okresu, z lekko pochyloną głową, wywołuje wrażenie ruchu. Podstawą rzeźby jest forma fali, na której znajduje się półksiężyc i trzy małe ludzkie postacie otaczające Matkę Boską – środkowa obrócona tyłem. Szata udrapowana jest w głębokie, spływające ku dołowi fałdy.
W okresie reformacji część złożonych do tej pory wotów zostało wywiezionych do Kórnika, skąd powróciły w 1737. Szczególny kult rzeźby datuje się od II połowy XVII wieku. Od tej pory złożono tu liczne nowe wota, a do ozdobienia wizerunku ufundowano złocone korony i ozdobne sukienki, skradzione potem w 1939. Obecne insygnia zostały umieszczone 3 maja 1939.
Rzeźba była czterokrotnie koronowana: w 1662 przez biskupa poznańskiego Wojciecha Tolibowskiego, w 1686 srebrnymi złoconymi koronami ufundowanymi przez owczarza Matiasza ze Skórzewa jako wotum za uzdrowienie żony, nie wiadomo, czy przekazanie wotum wiązało się z uroczystą ceremonią; kolejna koronacja odbyła się 3 maja 1939, kiedy ufundowano nowe insygnia w miejsce skradzionych w nocy z 5 na 6 września 1938. Ostatnia koronacja miała miejsce 2 września 1979, dokonał jej koronami papieskimi arcybiskup metropolita poznański Jerzy Stroba.
Obraz Matki Bożej Pocieszenia.
Podobnie jak figura uznawany przez wiernych za cudowny obraz Matki Bożej Pocieszenia namalowany na płótnie, poświadczono po raz pierwszy w 1696 roku. W XVII wieku wizerunek ozdobiony był drewnianą rzeźbioną sukienką, którą w 1905 zastąpiono wykonaną ze srebrnej blachy. W tym samym roku obraz został koronowany. Malowidło znajduje się w ołtarzu bocznym Matki Bożej Pocieszenia. Obecnie dekoracja obrazu jest eksponowana w gablocie koło ambony.

</doc>
<doc id="1450332" url="https://pl.wikipedia.org/wiki?curid=1450332" title="En Concert">
En Concert



</doc>
<doc id="1450334" url="https://pl.wikipedia.org/wiki?curid=1450334" title="Grand Prix Belgii 2008">
Grand Prix Belgii 2008

Wyniki Grand Prix Belgii, trzynastej rundy Mistrzostw Świata Formuły 1 w sezonie 2008.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1450338" url="https://pl.wikipedia.org/wiki?curid=1450338" title="Nomen oblitum">
Nomen oblitum

Nomen oblitum (l. mn. "nomina oblita"; z łac. "nomen," dop". nominis" "imię, nazwa"; "oblitus" "zapomniany") – w nazewnictwie biologicznym nazwa nieużywana przez społeczność naukową przez ponad 50 lat od czasu, gdy została po raz pierwszy zaproponowana, będąca starszym synonimem lub homonimem używanej nazwy. Oznacza ta, że w powszechnym użyciu jest współcześniejsza nazwa, która stanowi określenie tego samego taksonu (synonim) lub też jest tak samo wymawiana (homonim). Stara nazwa "nomen oblitum" przestaje być uznawana, młodsza zaś zajmuje jej miejsce jako "nomen conservandum" ("nazwa do stosowania") lub "nomen protectum" ("nazwa chroniona").

</doc>
<doc id="1450339" url="https://pl.wikipedia.org/wiki?curid=1450339" title="Kościół w Tulcach">
Kościół w Tulcach



</doc>
<doc id="1450340" url="https://pl.wikipedia.org/wiki?curid=1450340" title="Kościół Narodzenia NMP w Tulcach">
Kościół Narodzenia NMP w Tulcach



</doc>
<doc id="1450342" url="https://pl.wikipedia.org/wiki?curid=1450342" title="Carikmahmutlu">
Carikmahmutlu



</doc>
<doc id="1450343" url="https://pl.wikipedia.org/wiki?curid=1450343" title="Kościół pw. Narodzenia Najświętszej Maryi Panny w Tulcach">
Kościół pw. Narodzenia Najświętszej Maryi Panny w Tulcach



</doc>
<doc id="1450344" url="https://pl.wikipedia.org/wiki?curid=1450344" title="Kościół pw. Narodzenia NMP w Tulcach">
Kościół pw. Narodzenia NMP w Tulcach



</doc>
<doc id="1450345" url="https://pl.wikipedia.org/wiki?curid=1450345" title="Sanktuarium w Tulcach">
Sanktuarium w Tulcach



</doc>
<doc id="1450347" url="https://pl.wikipedia.org/wiki?curid=1450347" title="Józef Codrow">
Józef Codrow

Józef Codrow (10 stycznia 1894 Dębówko Stare - 8 stycznia 1919 Szubin) – powstaniec wielkopolski, sierżant sztabowy, dowódca kompanii kcyńskiej w powstaniu wielkopolskim
Życiorys.
Urodził się 10 stycznia 1894 roku w rodzinie Józefa i Julianny z Szulców. W roku 1905 ukończył szkołę powszechną w Kcyni, a następnie uczęszczał do gimnazjum w Nakle, które ukończył w 1912 roku. Należał do Towarzystwa Tomasza Zana. W roku 1912 wstąpił do Seminarium Duchownego w Poznaniu. W 1914 roku został jako kleryk zmobilizowany do armii niemieckiej. Służył w służbie sanitarnej. 
W listopadzie 1918 roku w stopniu sierżanta sztabowego zdezerterował z armii niemieckiej i udał się do Kcyni, gdzie przyłączył się do powstania. 27 grudnia 1918 roku objął dowództwo oddziału kcyńskiego. W czasie walk o Szubin 8 stycznia 1919 roku jego oddział wdarł się do miasta, zajmując ulicę Glinnicką oraz stodoły przy szosie bydgoskiej. Wskutek spóźnionego natarcia kompanii S. Sławińskiego oddział Józefa Codrowa został otoczony, ponosząc ciężkie straty. Został wtedy ciężko ranny, podobnie jak kilku innych powstańców został zamordowany, dobity bagnetem przez Niemców. Pochowano go we wspólnej mogile w Kcyni.

</doc>
<doc id="1450349" url="https://pl.wikipedia.org/wiki?curid=1450349" title="10 cm Kanone 17">
10 cm Kanone 17

10 cm Kanone 17 – niemiecka armata polowa o kalibrze 105 mm używana podczas I wojny światowej, która zastąpiła armatę wz. 14. Produkcja armat przez firmę Krupp rozpoczęła się w 1917 i trwała do zakończenia wojny. Łącznie wyprodukowano 192 armaty tego typu.

</doc>
<doc id="1450351" url="https://pl.wikipedia.org/wiki?curid=1450351" title="Kajetan Jaxa-Marcinkowski">
Kajetan Jaxa-Marcinkowski

Kajetan Jaxa-Marcinkowski krypt.: "Jaxa M. K.; K. J. M.; Kaj. Jaxa Marc...; M... Jaxa K.", (ur. około 1788 na Wołyniu, zm. 1832 w Warszawie) – polski poeta, grafoman, tłumacz i pedagog.
Życiorys.
Urodził się przypuszczalnie na Wołyniu. Jego ojcem był Tadeusz Marcinkowski, podczaszy buski. Kajetan uczęszczał do szkoły w Międzyrzeczu Koreckim, a potem do Liceum Krzemienieckiego. Sławę poetycką zdobył w salonach ziemiaństwa wołyńskiego, bywając u Czackich, Jabłonowskich i Rzewuskich. W czasie kuratorii Tadeusza Czackiego, przez dwa lata był zastępcą wizytatora szkolnego w guberni wołyńskiej. Od 1818 w Warszawie, gdzie wprowadzony na salony przez J. Tarnowskiego, stał się wkrótce bywalcem obiadów literackich u Wincentego Krasińskiego, w którego pałacu niebawem zamieszkał. Pseudoklasycy warszawscy (z inspiracji K. Koźmiana i L. Osińskiego) uznali Marcinkowskiego za grafomana. Od 1820 do 1822 przebywał w Lublinie na zaproszenie Franciszka Morawskiego, a następnie u Czartoryskich w Puławach. Potem, dzięki staraniom K. Koźmiana, otrzymał posadę inspektora szkolnego w Płocku - jedynym warunkiem było nieogłaszanie przez Marcinkowskiego swych wierszy. Przed wybuchem powstania listopadowego poważnie zachorował, z objawami choroby umysłowej przewieziony do Warszawy, zmarł w szpitalu bonifratrów w 1832. Prawdopodobną przyczyną śmierci był obłęd.
Twórczość.
Pierwszy zbiorek poezji "Zabawy wierszem dla płci pięknej poświęcone, własne i tłumaczenia" wydał w 1818 roku w Warszawie. Znajdował się w nim m.in. poemat heroikomiczny "Gorset". Za sprawą tych poezji pseudoklasycy warszawscy uznali Jaxę-Marcinkowskiego za grafomana. Kolejne poezje wydał w 1819 roku w zbiorze "Upominek dla młodzieży polskiej płci obojga", w Lublinie napisał utwory dramatyczne wierszem ("Pszonka", "Irena, księżna kijowska", "Teraźniejsza przyjaźń"). W osobnym tomiku wydał tłumaczenia poezji francuskiej, niemieckiej i rosyjskiej ("Rozrywka w samotności"). W 1826 roku w Warszawie wydał "Rzeki polskie. Poema, pomniki sławy narodowej opiewające...". Posadę w Płocku Jaxa-Marcinkowski otrzymał pod warunkiem niepublikowania wierszy. Morawski, Dominik Lisiecki, Gustaw Olizar, Konstanty Gaszyński i Jan Ignacy Moll publikowali ośmieszające go wiersze, niekiedy podpisywane jego nazwiskiem. Później niektórzy krytycy bronili dzieła Jaxy przed zarzutami grafomanii – m.in. Zienkowicz i Paweł Hertz. Spotyka się opinie, że poziom literacki dzieł Jaxy-Marcinkowskiego nie odbiegał od przeciętnego, a drwiny i szyderstwa prowokowała megalomania autora, będąca przypuszczalnie pierwszym objawem choroby psychicznej.
Kajetan Koźmian pisał o nim w swoich pamiętnikach: „Marcinkowski był tak dziwnem, niepojętem i niepoprawnem zjawiskiem, że dziś każdy kto na jego portrecik w jednej tylko pozie deklamacyi podchwyconej zręcznym pędzlem Sokołowskiego spojrzy, od śmiechu mimowolnego utrzymać się nie może. Jakże więc nie przebaczać śmiechu i żartów tym wszystkim, którym się żyjąca jego osoba nastręczała, i w rozmaitych jedne od drugich śmieszniejszych położeniach nieustannie przed oczyma snuła?”
Ważniejsze dzieła.
Liczne jego wiersze znajdowały się w rękopisie Biblioteki Krasińskich, sygn. 4476.

</doc>
<doc id="1450352" url="https://pl.wikipedia.org/wiki?curid=1450352" title="Clenbuterol">
Clenbuterol



</doc>
<doc id="1450355" url="https://pl.wikipedia.org/wiki?curid=1450355" title="Diecezja Ancud">
Diecezja Ancud

Diecezja Ancud – jedna z osiemnastu rzymskokatolickich diecezji w Chile, zajmującą całe terytorium prowincji Chiloé i część prowincji Palena w Regionie Los Lagos.
Powstała 1 czerwca 1840 roku i jest sufraganią archidiecezji Puerto Montt. Jej stolicą jest miasto Ancud.

</doc>
<doc id="1450357" url="https://pl.wikipedia.org/wiki?curid=1450357" title="Johann Eberlin von Günzburg">
Johann Eberlin von Günzburg

Johann Eberlin von Günzburg (ur. ok. 1470 w Kleinkötz w Bawarii, zm. 1533 w Leutershausen) – niemiecki franciszkanin, autor licznych broszur reformacyjnych.
Eberlin studiował teologię w Ingolstadt. W Heilbronn wstąpił do Zakonu Franciszkanów. Od 1493 był aktywnym kaznodzieją we Fryburgu Bryzgowijskim, od 1519 w Tybindze, a od 1521 w Ulm, gdzie włączył się do ruchu reformacyjnego.
W 1522 zaczął studiować w Wittenberdze nauki Martina Lutra i Philippa Melanchthon. Od 1523 pracował w Bazylei i Rheinfelden. W 1524 roku został kaznodzieją w Erfurcie.

</doc>
<doc id="1450358" url="https://pl.wikipedia.org/wiki?curid=1450358" title="Dezgindja">
Dezgindja



</doc>
<doc id="1450364" url="https://pl.wikipedia.org/wiki?curid=1450364" title="Albino Carraro">
Albino Carraro

Albino Carraro (ur. 4 kwietnia 1899 w Padwie, zm. 14 sierpnia 1964) – włoski trener piłkarski. 
Kariera sportowa.
Pod koniec sezonu 1935/1936 był trenerem Interu Mediolan. Nerazzurri zajęli wówczas czwarte miejsce w tabeli, a zwyciężyła drużyna Bologni FC, trenowana przez byłego trenera Interu Arpada Veisza. Carraro w 15 meczach Serie A zwyciężył z Interem 10 razy i zremisował 5 razy, natomiast w Pucharze Mitropa odniósł 3 zwycięstwa i 3 porażki

</doc>
<doc id="1450366" url="https://pl.wikipedia.org/wiki?curid=1450366" title="Manzana de la Discordia">
Manzana de la Discordia



</doc>
<doc id="1450367" url="https://pl.wikipedia.org/wiki?curid=1450367" title="Nizina Górnoreńska">
Nizina Górnoreńska

Nizina Górnoreńska (fr. "Le Fossé Rhénan", "La Plaine du Rhin", niem. "Oberrheinisches Tiefland" lub "Oberrheinische Tiefebene") - kraina geograficzna rzeki Ren pomiędzy jej górnym a środkowym biegiem. 
Nizina ma typowo równinny charakter, wyraźnie odznaczając się od pasma górskiego Schwarzwaldu od strony Badenii-Wirtembergii po niemieckiej stronie doliny oraz Wogezów w Alzacji po stronie francuskiej. 
Nizina rozciąga się na długości przeszło 300 km, pasem wzdłuż Renu o szerokości około 40 km, pomiędzy takimi miastami jak Frankfurt nad Menem i Bazylea. Najbardziej południowa część równiny znajduje się w północno-zachodniej części Szwajcarii wokół miasta Bazylea, gdzie dalej rozciąga się w kierunku północnego pogranicza francusko-niemieckiego. 
Miasta leżące w Nizinie Górnoreńskiej oprócz wcześniej wspomnianych Frankfurtu nad Menem i Bazylei, to: Strasburg, Karlsruhe oraz Mannheim.

</doc>
<doc id="1450371" url="https://pl.wikipedia.org/wiki?curid=1450371" title="Triumfatorki tenisowych wielkoszlemowych turniejów juniorskich">
Triumfatorki tenisowych wielkoszlemowych turniejów juniorskich



</doc>
<doc id="1450374" url="https://pl.wikipedia.org/wiki?curid=1450374" title="Krzysztof Coriolan">
Krzysztof Coriolan

Krzysztof Coriolan (ur. 6 maja 1938 r. we Włocławku) – polski prozaik i poeta.
Ukończył liceum ogólnokształcące. Od 1948 r. mieszkał we Wrocławiu. Debiutował w 1956 na łmach tygodnika "Poglądy" (Katowice) jako poeta. Jeden z założycieli grupy literackiej "Dlaczego nie". Uczestnik Sympozjum Plastycznego Wrocław ’70 (w zespole Mariana Bogusza).

</doc>
<doc id="1450376" url="https://pl.wikipedia.org/wiki?curid=1450376" title="Wydział Prawa i Administracji UJ">
Wydział Prawa i Administracji UJ



</doc>
<doc id="1450378" url="https://pl.wikipedia.org/wiki?curid=1450378" title="Holstentor">
Holstentor



</doc>
<doc id="1450381" url="https://pl.wikipedia.org/wiki?curid=1450381" title="Antonio Núñez">
Antonio Núñez

Antonio Núñez Tena (ur. 15 stycznia 1979 w Madrycie) – hiszpański piłkarz, gracz Deportivo La Coruña.
Kariera.
Núñez rozpoczął karierę w klubie CD San Federico, a w 1999 dołączył do występującego wówczas w trzeciej lidze CD Las Rozas. Dwa lata później podpisał kontrakt z Realem Madryt, któremu kibicował od dziecka. Trzy lata występował w drużynie rezerw, w której zaliczył 63 mecze. We wrześniu 2003 zadebiutował w pierwszej drużynie w zremisowanym 1:1 meczu z Villarreal CF, w którym to zdobył również swoją pierwszą bramkę dla klubu. W 2004 menedżer Liverpoolu Rafael Benítez sprowadził Núñeza na Anfield Road jako część rozliczenia za Michaela Owena, który związał się z Realem.
Na jednym z pierwszych treningów w nowym zespole doznał kontuzji kolana, przez co musiał pauzować trzy miesiące. Po wyleczeniu urazu zadebiutował w drużynie wchodząc w 69 minucie za Florenta Sinama-Pongolle w wygranym 2:1 spotkaniu z Arsenal F.C., 28 listopada 2004. Núñez strzelił swojego pierwszego i jedynego gola dla Liverpoolu w przegranej 2:3 potyczce z Chelsea F.C. w finale Pucharu Ligi na Millennium Stadium. Zwyciężył z zespołem w rozgrywkach Ligi Mistrzów w 2005, w decydującym meczu z A.C. Milan był zawodnikiem rezerwowym.
26 lipca 2005 podpisał kontrakt z Celtą Vigo. W klubie rozegrał 79 meczów, po czym na zasadzie wolnego transferu dołączył do Realu Murcia, gdzie zadebiutował 30 sierpnia 2008 w przegranym 0:1 spotkaniu z Rayo Vallecano. W 2009 roku przeszedł do Apollonu Limassol, a w 2012 do SD Huesca.

</doc>
<doc id="1450386" url="https://pl.wikipedia.org/wiki?curid=1450386" title="Longreach">
Longreach

Longreach - miejscowość w australijskim stanie Queensland położona ok. 1180 km od Brisbane. Założona w 1887, według danych ze spisu ludności z 2006 liczyła niespełna 3000 mieszkańców.
W mieście znajduje się muzeum Qantasu Qantas Founders Outback Museum.

</doc>
<doc id="1450390" url="https://pl.wikipedia.org/wiki?curid=1450390" title="Bitwa pod Pratteln">
Bitwa pod Pratteln



</doc>
<doc id="1450393" url="https://pl.wikipedia.org/wiki?curid=1450393" title="Audycja podzwrotnikowa">
Audycja podzwrotnikowa

Audycja podzwrotnikowa – audycja muzyczna Wojciecha Cejrowskiego.
Program nadawany był od stycznia 2007 do końca 2010 roku przez Program III Polskiego Radia („Trójkę”) w soboty między godziną 10 a 11. W 2011 „Audycja Podzwrotnikowa” została reaktywowana na antenie Programie I Polskiego Radia, gdzie była nadawana w soboty o godzinie 13:00. W 2017 wróciła do „Trójki”, nadawana była w soboty od godziny 10 do 11.
Program III Polskiego Radia zaprzestał emitować audycję w 2022, po rozpoczęciu rosyjskiej inwazji na Ukrainę.
Cejrowski w swojej audycji opowiadał przede wszystkim historie i anegdoty ze swoich podróży, ilustrując je muzyką latynoamerykańską.

</doc>
<doc id="1450395" url="https://pl.wikipedia.org/wiki?curid=1450395" title="Poblenou">
Poblenou

Poblenou (hiszp. "Pueblo Nuevo"; pol Nowa Wieś) – dawna dzielnica przemysłowa Barcelony położona w bezpośrednim sąsiedztwie Morza Śródziemnego, w dzielnicy Eixample, w przeszłości niezależne miasteczko. Została w dużej mierze zaprojektowana przez Ildefonsa Cerdę.
Historia dzielnicy.
W czasie rewolucji przemysłowej w XIX wieku Poblenou należało do ważniejszych ośrodków hiszpańskiego rozwijającego się przemysłu, zyskując sobie miano "katalońskiego Manchesteru". Na terenie miejscowości znajdowały się głównie budynki fabryczne oraz domy mieszkalne robotników. W XX wieku Poblenou, włączona w granice Barcelony, zaczęła podupadać. Zmianę przyniosły igrzyska olimpijskie w 1992, kiedy na terenie dzielnicy zbudowana została część obiektów wioski olimpijskiej, zabudowania Diagonal Mar oraz kompleks Forum. Według obecnych planów urbanistycznych (Plan 22@) Poblenou ma stać się dzielnicą technologii i innowacji. W dawnych budynkach fabrycznych znajdują się dzisiaj lofty, galerie i sklepy, a także szkoły i pracownie artystyczne.

</doc>
<doc id="1450396" url="https://pl.wikipedia.org/wiki?curid=1450396" title="William Saville-Kent">
William Saville-Kent

William Saville-Kent (ur. 10 lipca 1845 w Sidmouth, zm. 11 października 1908 w Bournemouth) – angielski biolog morski.
Życiorys.
Urodził się w Sidmouth w hrabstwie Devon jako najmłodsze z dziesięciorga dzieci Samuela Saville′a Kenta i jego pierwszej żony Mary Ann Windus. Jego matka zmarła, gdy był dzieckiem, a siostra Constance została skazana na 20 lat więzienia pod zarzutem zamordowania przyrodniego brata. Uczył się w King’s College London, a potem w Royal School of Mines u Thomasa Henry′ego Huxleya. Pracował w wielu miejscach, m.in. w British Museum od 1866 do 1872. W 1869 roku został członkiem Zoological Society of London, a w 1873 roku członkiem Towarzystwa Linneuszowskiego w Londynie (The Linnean Society of London). W 1870 roku otrzymał od Royal Society stypendium na badania zoologiczne w Portugalii. Pracował w Brighton Aquarium (1872–1873) i w Manchester Aquarium (1873–1876). W 1879 roku powrócił do Brighton. Ożenił się w 1872 roku, jego żona Elizabeth zmarła po trzech latach. Ożenił się powtórnie w 1876 roku.
Dzięki rekomendacji Huxleya został w 1884 roku inspektorem łowisk na Tasmanii. W 1889 roku mianowano go komisarzem rybołówstwa w Queensland, a w 1892 roku został komisarzem na Zachodnią Australię; stanowisko piastował do 1895 roku. W tym czasie opracował technikę uzyskiwania pereł hodowlanych. Odkrycia Saville-Kenta były przełomowe dla pozyskiwania pereł hodowlanych, a rozwiązania, które zaproponował, są stosowane do dziś – chociaż zostały opatentowane nie przez niego, ale przez Tokichi Nishikawę, który dowiedział się o badaniach Australijczyka. W latach 1889–1890 Saville-Kent był przewodniczącym Royal Society of Queensland. Zmarł bezdzietnie w 1908 roku, jest pochowany w Milford-on-Sea, Hampshire. Jego grób udekorowany jest koralami. Na cześć Saville-Kenta w 2001 roku nazwano rafę położoną 125 km na północ-północny wschód od Townsville. 
Upamiętniono go w nazwach rodzajowych lub gatunkowych dziesięciu organizmów:
Siostrzeniec Saville-Kenta, A.S. Hirst, również był zoologiem i podróżnikiem, zmarł w wieku 47 lat na Sri Lance, przypuszczalnie na chorobę tropikalną. 
Saville-Kent wprowadził do protistologii termin Choanoflagellata (wiciowce kołnierzykowe) i napisał pierwsze angielskie dzieło poświęcone pierwotniakom, 900-stronicowe i zawierające ponad 2000 grafik "Manual of the Infusoria". Jako pierwszy, na łamach „Nature”, opisał dwunożne przemieszczanie się agamy kołnierzastej.

</doc>
<doc id="1450398" url="https://pl.wikipedia.org/wiki?curid=1450398" title="Ulefoss">
Ulefoss

Ulefoss – miejscowość w środkowej Norwegii. Jest centrum administracyjnym gminy Nome.
Populacja miasta wynosi 2254 mieszkańców. W mieście znajduje się zakład produkcyjny Istrail Ulefoss AS. Miasto położone jest nad jeziorem Norsjø (akwen o powierzchni ok. 60 km², stanowi źródło wody pitnej dla rejonu Skien, większość rzek okręgu Telemark łączy się z jeziorem). Miejscowość oddalona jest o ok. 90 km od międzynarodowego Portu lotniczego Oslo-Torp w Sandefjord.

</doc>
<doc id="1450399" url="https://pl.wikipedia.org/wiki?curid=1450399" title="Michael Berkowitz">
Michael Berkowitz

Michael Berkowitz (ur. 3 maja 1865 w Borysławiu lub Drohobyczu, zm. 18 maja 1935 w Bielsku) – żydowski pedagog i pisarz związany z Austro-Węgrami i Polską, pionier ruchu syjonistycznego.
Życiorys.
Michael Berkowitz urodził się w rodzinie ortodoksyjnej. Uczęszczał do żydowskiej szkoły religijnej we Lwowie, gdzie studiował język hebrajski. Sytuacja materialna zmusiła go do przerwania nauki i podjęcia pracy w sklepie, jednak po pewnym czasie powrócił do szkoły, tym razem do gimnazjum w Brodach, gdzie zdobył świadectwo dojrzałości. Wtedy też nawiązał znajomości z Rubinem Braudensem – pisarzem piszącym w językach jidysz i hebrajskim, Marcusem Ehrenpreisem – późniejszym rabinem Sztokholmu oraz Ozjaszem Thonem – późniejszym przywódcą galicyjskich i śląskich syjonistów oraz posłem na Sejm II RP. Wspólnie z Ehrenpreisem wydawał „Żydowską Bibliotekę Ludową”, a w 1886, jeszcze jako uczeń, został korespondentem hebrajskiego czasopisma „Haiwri”. Tematyka publikowanych przez niego artykułów dotyczyła zagadnień religijnych, politycznych, społecznych, a także naukowych i literackich.
W 1893 wyjechał do Wiednia, gdzie zetknął się z ideologią syjonistyczną. W najstarszej żydowskiej korporacji studenckiej Austrii „Kadimah” organizował kursy języka hebrajskiego. Wspólnie z Zygmuntem Wernerem oraz Ernstem założył żydowsko-nacjonalistyczne zrzeszenie studentów galicyjskich pod nazwą „Gama’a”, które odrzuciło obowiązujący wtedy zwyczaj pojedynkowania się. Stał się wielkim zwolennikiem i propagatorem Theodora Herzla, głównego ideologa syjonizmu, którego informował o wszystkich ważnych publikacjach, ukazujących się w prasie żydowskiej i hebrajskiej.
Michael Berkowitz brał udział w przygotowaniach do I Kongresu Syjonistycznego, który odbył się we wrześniu 1897 r. w szwajcarskiej Bazylei. Reprezentował on na nim stowarzyszenie Zion.
Po przeprowadzce do Krakowa w 1897 rozpoczął pracę jako bibliotekarz Towarzystwa Czytelniczego „Esra”. Od 1898 współpracował z krakowskim wydawnictwem Achi-Assaf, a także zajmował się pracami redakcyjnymi i administracyjnymi w wychodzącej w języku jidysz gazecie „Der Jud”. W 1903 Berkowitz wrócił do Wiednia, gdzie pod kierownictwem nauczyciela akademickiego Dawida Henryka Müllera studiował semityzm, uzyskując w 1906 tytuł doktora filozofii.
W 1910 ukazała się w „Informacjach Wiedeńskiej Akademii Nauk” jego rozprawa zatytułowana "Budowa strof w psalmach" (niem. "Der Strophenbau in den Psalmen"). W dziele "Monumienta Judaica" znalazł się opracowany przez niego rozdział "Monumenta Targumica". Pisał również do pierwszej na świecie syjonistycznej gazety „Die Welt” oraz nowojorskiego pisma „Zukunft”. Ponadto przetłumaczył na język hebrajski całość książki Theodora Herzla "Judenstaat" (pol. "Państwo żydowskie").
Ponieważ praca naukowa nie zapewniała Berkowitzowi wystarczających dochodów, postanowił zająć się działalnością pedagogiczną. W latach 1909–1911 pracował jako nauczyciel gimnazjalny w Brnie i Igławie, a od 1911 jako profesor religii w Państwowym Gimnazjum w Bielsku, równocześnie biorąc udział w przygotowywaniu materiałów do wydawanego w Berlinie czterotomowego "Judisches Lexikon" (pol. "Leksykon Żydowski").
W okresie międzywojennym jego działalność jako nauczyciela i wychowawcy w Bielsku była szeroko znana. Udzielał się także społecznie w bielskiej Gminie Wyznaniowej Żydowskiej, w której był niekwestionowanym autorytetem, działał w stowarzyszeniu kulturalnym Tarbuth, zrzeszeniu syjonistycznym Haszachar oraz pisał do bielskiego czasopisma „Jüdisches Volksbatt” (pol. "Tygodnik Żydowski").
W 70. rocznicę jego urodzin w uznaniu jego zasług Zarząd Gminy Wyznaniowej Żydowskiej w Bielsku utworzył "Fundację im. Michała Berkowicza", mającą na celu przyznawanie stypendiów dla studiującej młodzieży. Trzy miesiące później, w czasie święta Lag ba-Omer, Michael Berkowitz zmarł i został pochowany w Alei Zasłużonych na Cmentarzu Żydowskim w Bielsku.
W 1939 opublikowano w Bielsku książkę pt. "Vätererbe und Zukunftshoffen", zawierającą zbiór jego artykułów w języku hebrajskim, polskim i niemieckim.

</doc>
<doc id="1450401" url="https://pl.wikipedia.org/wiki?curid=1450401" title="Michał Berkowicz">
Michał Berkowicz



</doc>
<doc id="1450405" url="https://pl.wikipedia.org/wiki?curid=1450405" title="Maciej Wierzbiński">
Maciej Wierzbiński

Maciej Wierzbiński – pułkownik pułku 4 piechoty polskiej wojsk Księstwa Warszawskiego, objął dowództwo pułku w Hiszpanii 11 sierpnia 1809 roku po Feliksie Potockim. W czasie jego pułkownikowania 4 Pułk Piechoty obronił zamek we Fuengiroli przed brytyjsko-hiszpańskimi oddziałami pod dowództwem sir gen. Lorda Blayneya, okrywając się chwałą.

</doc>
<doc id="1450409" url="https://pl.wikipedia.org/wiki?curid=1450409" title="The Pineapple Thief">
The Pineapple Thief

The Pineapple Thief – angielska grupa muzyczna grająca indie rock i rock neoprogresywny. Powstała w 1999 w Yeovil w hrabstwie Somerset w Anglii.
Nazwa "Pineapple Thief" pierwotnie firmowała solowe wizje muzyczne Bruce’a Soorda. W 1999 ukazał się debiutancki album "Abducting the Unicorn", a w 2001 kolejny – "137". W odpowiedzi na pozytywne reakcje odbiorców Soord postanowił na stałe powiększyć skład i rozszerzyć działalność koncertową. Wiosną 2002 do Pineapple Thief dołączyli Jon Sykes (gitara basowa), Wayne Higgins (gitary), Matt O’Leary (instrumenty klawiszowe) i Keith Harrison (perkusja). O'Leary'ego zastąpił później Steve Kitch, zaś Higgins opuścił zespół. Grupa od początku współpracowała z wytwórnią Cyclops Records, zaś pod koniec 2007 podpisała kontrakt z KScope.

</doc>
<doc id="1450411" url="https://pl.wikipedia.org/wiki?curid=1450411" title="Pineapple Thief">
Pineapple Thief



</doc>
<doc id="1450412" url="https://pl.wikipedia.org/wiki?curid=1450412" title="Proces Wackera">
Proces Wackera

Proces Wackera (zwany też "procesem Hoechsta-Wackera" od firm w których został opracowany) – reakcja chemiczna bezpośredniego utleniania etenu do acetaldehydu tlenem w środowisku wodnym w obecności mieszanego chlorku palladu-miedzi (PdCl2•CuCl2) jako katalizatora homogenicznego. Sumarycznie proces ten przedstawia poniższe równanie:
Proces Wackera został opublikowany w 1959 r. przez mieszany zespół chemików pracujących dla koncernów Wacker i Hoechst. Było to pierwsze w historii udane zastosowanie homogenicznych katalizatorów palladu na skalę przemysłową. 
Analogicznym procesem jest pierwszy etap reakcji Monsanto polegającej na utlenianiu propenu do kwasu octowego. Procesy Wackera i Monsanto zastąpiły w pewnym stopniu w przemyśle proces hydroformylowania, w wyniku którego również otrzymuje się z alkenów w środowisku wodnym aldehydy i ketony na skalę przemysłową. Różnica polega na tym, że reakcja hydroformylowania zachodzi z użyciem gazu syntezowego, jest katalizowana kompleksami rodu lub kobaltu i jest trudniejsza do kontroli, gdyż prowadzi zazwyczaj do otrzymania trudnej do rozdzielenia mieszaniny izomerów.
Mechanizm reakcji.
Sumarycznie przebieg reakcji można w uproszczony sposób przedstawić w formie następujących równań:
Zgodnie z tymi równaniami chlorek palladu ulega stałemu odtwarzaniu, a w reakcji zużywa się tylko alken i tlen. Bez udziału chlorku miedzi powstający w wyniku reduktywnej eliminacji pallad(0) ("równanie 1") wytrącałby się z układu reakcji, co powodowałoby zablokowanie procesu. Chlorek palladu(II) regenerowany jest z palladu(0) w drugim etapie procesu w wyniku utleniania przez chlorek miedzi(II). Trzeci etap prowadzi do odtworzenia chlorku miedzi(II), przy czym w tym etapie konsumowany jest też chlorowodór powstający w etapie (1). 
Mimo wielu lat badań, na temat mechanizmu procesu Wackera istnieją wciąż kontrowersje. Dominujący od lat 90. XX w. pogląd na ten temat przedstawia poniższy schemat:
Większość dyskusji i badań z lat 1970-1991 nad tym mechanizmem dotyczyła kwestii, czy kluczowy dla tej reakcji atak nukleofilowy tlenu na alken zachodzi według ścieżki zewnętrznej anti-addycji na kompleks pallad-alken ("czerwona ścieżka na schemacie"), czy też w wyniku wewnętrznej syn-addycji bardziej złożonego kompleksu pallad-alken-OH2 ("niebieska ścieżka na schemacie"). Badania opublikowane przez Stille i współpracowników sugerowały wersję mechanizmu ze ścieżką anti-addycji, jednak później ci sami autorzy odrzucili tę koncepcję, gdy okazało się, że modele kinetyczne tej reakcji oparte na proponowanym mechanizmie nie sprawdzają się w praktyce. Dalsze badania kinetyki wskazały, że reakcja ta zachodzi prawdopodobnie według obu mechanizmów naraz, zaś to, który z nich dominuje zależy od stężenia jonów chlorkowych w układzie. Ustalono, że syn-addycja dominuje przy niskim stężeniu jonów chlorkowych (&lt; 1 mol/L), które występują w typowych warunkach przemysłowych prowadzenia tej reakcji, zaś przy stężeniu powyżej 3 mol/L występuje prawie wyłącznie anti-addycja. Potwierdzają to też badania stereochemii reakcji opublikowane przez Patricka M. Henry'ego w 1991. Nie wyjaśniono jednak powodów dla których zmiana stężenia jonów chlorkowych powoduje zmianę tego etapu mechanizmu reakcji.
Drugim kluczowym etapem procesu Wackera jest migracja atomu wodoru z tlenu do chloru z utworzeniem podwójnego wiązania C=O. Ogólnie uważa się, że proces ten odbywa się poprzez tzw. eliminację β-wodorkową z utworzeniem cyklicznego, czteroatomowego stanu przejściowego, podobnie jak ma to miejsce w wielu innych mechanizmach reakcji katalizowanych metaloorganicznie:
Symulacje komputerowe opublikowane w 2006 r. są argumentem na rzecz tezy, że proponowany, cykliczny, czteroatomowy stan przejściowy jest energetycznie bardzo niekorzystny (energia aktywacji rzędu 36,6 kcal/mol). W świetle tych badań bardziej prawdopodobne wydaje się zachodzenie tego etapu reakcji poprzez reduktywną eliminację, w której proton bezpośrednio przyłącza się do chloru, zaś energia postulowanego stanu pośredniego, z uwzględnieniem asysty cząsteczki wody wynosi tylko 18.8 kcal/mol.
Utlenianie Wackera-Tsuji.
Tzw. utlenianie Wackera-Tsuji to wersja procesu Wackera prowadzona w skali laboratoryjnej z innymi niż eten alkenami, na przykład przekształcenie dek-1-enu do 2-dekanonu w mieszaninie woda/DMF z użyciem powietrza jako środka utleniającego.

</doc>
<doc id="1450414" url="https://pl.wikipedia.org/wiki?curid=1450414" title="Lekkoatletyka na Letnich Igrzyskach Olimpijskich 2008 - chód na 50 km mężczyzn">
Lekkoatletyka na Letnich Igrzyskach Olimpijskich 2008 - chód na 50 km mężczyzn



</doc>
<doc id="1450415" url="https://pl.wikipedia.org/wiki?curid=1450415" title="Plaça de les Glòries Catalanes">
Plaça de les Glòries Catalanes

Plaça de les Glòries Catalanes, potocznie Glòries - plac w Barcelonie, zaprojektowany przez Ildefonsa Cerdę. W pierwotnych planach rozbudowy miasta w II połowie XIX wieku miał służyć jako centrum całego miasta, nigdy jednak nie spełniał tej roli. Jest położony w dzielnicy Sant Martí i pełni funkcję ważnego węzła transportowego. Na placu zbiegają się Avinguda Diagonal, Avinguda Meridiana i Gran Via de les Corts Catalanes. Począwszy od 2000 na placu prowadzone są prace konserwatorskie oraz modernizacyjne w ramach procesu rewitalizacji północnych dzielnicy Barcelony. Jednym z elementów tych prac była budowa Torre Agbar; dalsze konstrukcje tego typu są planowane. 
Architektura placu.
Większość położonych obecnie przy placu budynków to obiekty z lat 60. XX wieku oraz konstrukcje wzniesione na potrzeby Igrzysk Olimpijskich 1992. Z placem graniczy targ Els Encants Vells, znajduje się na nim także centrum handlowe Glòries. Duża część jego powierzchni zajmowana jest przez parkingi. Projekt przebudowy placu zakłada ustawienie na nim kolejnego kompleksu budynków użyteczności publicznej oraz adaptację części mało estetycznych parkingów na park miejski. Również Els Encants Vells ma zostać przeniesiony, natomiast położona pod placem stacja metra rozbudowana i skoordynowana z kolejką podmiejską Ferrocarrils de la Generalitat de Catalunya.
Ważne obiekty położone przy placu.
Co roku na placu odbywa się część festiwalu Barcelona Visual Sound.

</doc>
<doc id="1450417" url="https://pl.wikipedia.org/wiki?curid=1450417" title="Ateqeh Rajabi">
Ateqeh Rajabi



</doc>
<doc id="1450419" url="https://pl.wikipedia.org/wiki?curid=1450419" title="Wspólnota Nowej Nadziei">
Wspólnota Nowej Nadziei



</doc>
<doc id="1450420" url="https://pl.wikipedia.org/wiki?curid=1450420" title="Ed Jovanovski">
Ed Jovanovski

Ed Jovanovski, maced. Ед Јовановски (ur. 26 czerwca 1976 w Windsor) – kanadyjski hokeista pochodzenia macedońskiego, reprezentant Kanady, olimpijczyk.
Kariera.
W połowie 2011 przeszedł do Florida Panthers. W połowie 2014 jego kontrakt został wykupiony przez ten klub i zawodnik odszedł z drużyny.
Uczestniczył w turniejach mistrzostw świata edycji 1998, 2000, 2005, 2008, zimowych igrzysk olimpijskich 2002, Pucharu Świata 2004.

</doc>
<doc id="1450424" url="https://pl.wikipedia.org/wiki?curid=1450424" title="Cmentarz żydowski w Narwi">
Cmentarz żydowski w Narwi

Cmentarz żydowski w Narwi – nekropolia żydowska założona w końcu XIX wieku. Zajmuje obszar 0,7 ha (przed II wojną światową 1 ha).
Na cmentarzu zachowało się około 30 stojących nagrobków, oraz bliżej nieokreślona liczba przewróconych i ukrytych pod mchem.

</doc>
<doc id="1450425" url="https://pl.wikipedia.org/wiki?curid=1450425" title="Maroko (ujednoznacznienie)">
Maroko (ujednoznacznienie)



</doc>
<doc id="1450426" url="https://pl.wikipedia.org/wiki?curid=1450426" title="Cinclidium stygium">
Cinclidium stygium



</doc>
<doc id="1450430" url="https://pl.wikipedia.org/wiki?curid=1450430" title="Cmentarz żydowski w Surażu">
Cmentarz żydowski w Surażu

Cmentarz żydowski w Surażu – nekropolia żydowska założona w 1865 roku w Surażu (najstarszy zachowany nagrobek pochodzi z 1792 roku i najpewniej został przeniesiony ze starszego cmentarza). 
Ma powierzchnię 0,34 ha. Na ogrodzonym kamiennym murem zachowało się około 10 nagrobków.

</doc>
<doc id="1450431" url="https://pl.wikipedia.org/wiki?curid=1450431" title="Dezgincä">
Dezgincä



</doc>
<doc id="1450432" url="https://pl.wikipedia.org/wiki?curid=1450432" title="Wyżniańska Przełęcz">
Wyżniańska Przełęcz



</doc>
<doc id="1450434" url="https://pl.wikipedia.org/wiki?curid=1450434" title="Cmentarz żydowski w Zgierzu">
Cmentarz żydowski w Zgierzu

Cmentarz żydowski w Zgierzu – kirkut znajdujący się w Zgierzu przy obecnej ulicy Henryka Barona.
Cmentarz został założony w 1826 roku, rozbudowany w 1885, miał powierzchnię 1,5 hektara. W latach 1940–1941 zdewastowany przez Niemców: macewy zostały wykorzystane jako materiał do utwardzania dróg, drzewa powyrywane z korzeniami, a cały teren został zaorany. Po wojnie teren nadal był dewastowany. Nie zachowały się na nim żadne nagrobki.
W 1992 roku, staraniem grupy byłych mieszkańców Zgierza wyznania mojżeszowego, obecnie zamieszkałych w Kanadzie, cmentarz został uporządkowany i ogrodzony. W obrębie ogrodzonego terenu umieszczono tablicę w językach: polskim i hebrajskim poświęconą "Pamięci Żydów Zgierza pochowanych na tym cmentarzu od czasu jego powstania na początku XIX wieku aż do ich zagłady w czasie II wojny światowej".

</doc>
<doc id="1450435" url="https://pl.wikipedia.org/wiki?curid=1450435" title="Plac Gabriela Narutowicza w Płocku">
Plac Gabriela Narutowicza w Płocku

Plac Gabriela Narutowicza (dawny "Rynek Kanoniczny") – plac na Starym Mieście w Płocku. Drugi po Starym Rynku najstarszy plac w mieście z historią sięgającą XIII wieku.
Układ.
Plac jest w kształcie trapezu. Od północy łączy się z ulicą Grodzką i ul. Tadeusza Kościuszki, z zachodu z Teatralną. Po stronie wschodniej przebiega po nim ulica Tumska.
Historia.
Zapiski dotyczące placu pochodzą z XIII wieku. Było to miejsce handlu oraz główny wjazd do grodu. Początkowo nosił nazwę "Rynek Kanoniczny", ponieważ wokół niego mieściły się kanonie. Tuż przed II wojną światową nazwa została zmieniona ku czci prezydenta II Rzeczypospolitej Gabriela Narutowicza. Dzisiejszy wygląd plac zawdzięcza zaprojektowanej w 1803 roku przez Schmida regulacji miasta. Sukcesywnie rozbierano wszystkie budynki, znajdujące się między pałacem biskupim a nowo utworzoną pierzeją, łączącą ulicę Grodzką i T. Kościuszki. W rezultacie powstał rozległy plac, który z trzech stron otoczyły klasycystyczne kamienice mieszczańskie i kanonie, wzniesione na przełomie lat 20. i 30. XIX wieku. W latach 60. XIX w. plac przekształcono w zieleniec.

</doc>
<doc id="1450436" url="https://pl.wikipedia.org/wiki?curid=1450436" title="Żurawie Bagna (gmina Brody)">
Żurawie Bagna (gmina Brody)

Żurawie Bagna – użytek ekologiczny w województwie lubuskim, w powiecie żarskim, w gminie Brody. Utworzony w 2003. Powierzchnia użytku wynosi 5,27 ha.
Podstawa prawna.
Uchwała Rady Gminy Brody Nr IV/28/03 z dnia 29.01.2003 r. w sprawie wprowadzenia form ochrony przyrody.
Położenie.
Obiekt położony jest 6 km na południowy wschód od miejscowości Brody. W pobliżu znajduje się jezioro Głębokie.
Według regionalizacji fizycznogeograficznej Jerzego Kondrackiego położenie obiektu określa się następująco:
Wartość przyrodnicza.
Użytek ekologiczny „Żurawie Bagna”, to przykład naturalnej sukcesji ekologicznej. Reprezentuje różnorodne stadia zarastania płytkiego zbiornika wodnego. Wykształciły się tu, w zależności od poziomu wody, różnorodne zbiorowiska roślinne:
Użytek ekologiczny „Żurawie Bagna” i leżące obok niego jezioro Głębokie zostały objęte europejską siecią obszarów chronionych Natura 2000 pod nazwą „Uroczyska Borów Zasieckich” PLH 080060. Zgodnie z dyrektywą siedliskową wyróżnia się tu 4 typy siedlisk Specjalnych Obszarów Ochrony (SOO), a mianowicie:

</doc>
<doc id="1450439" url="https://pl.wikipedia.org/wiki?curid=1450439" title="Pas Biblijny">
Pas Biblijny



</doc>
<doc id="1450442" url="https://pl.wikipedia.org/wiki?curid=1450442" title="Baba pruska">
Baba pruska



</doc>
<doc id="1450443" url="https://pl.wikipedia.org/wiki?curid=1450443" title="Jerry Reed">
Jerry Reed

Jerry Reed, właściwie Jerry Reed Hubbard (ur. 20 marca 1937 w Atlancie, zm. 1 września 2008 w Nashville) – amerykański gitarzysta, wokalista, kompozytor i aktor, który pojawił się w kilkunastu filmach. Jego najbardziej znane piosenki to „Amos Moses” z 1970 roku oraz utwór „When You're Hot, You're Hot” w 1971 roku, za który zdobył nagrodę Grammy, „Lord, Mr. Ford” (1973), „East Bound and Down” (1977) i „She Got the Gold Mine (I Got the Shaft)” (1982). 
Życiorys.
Urodził się jako drugie dziecko Roberta i Cynthii Hubbart. W 1955 ukończył szkołę średnią w Atlancie. W wieku 18 lat nagrał swój pierwszy utwór „If the Good Lord’s Willing and the Creek Don’t Rise” wydany przez Capitol Records.
9 lipca 1959 ożenił się z Priscillą Mitchell. Mieli dwie córki: Sedina i Lottie.
Jego piosenki nagrywał m.in. Elvis Presley („Guitar Man”, „U.S. Mail”), z którym współpracował przy nagraniu płyty „Too Much Monkey Business”. Stał się też znany ze współpracy z gitarzystą Chetem Atkinsem przy nagraniach „Me and Jerry” (1970) i „Sneakin’ Around” (1992).
W latach 80. i 90. jego życiem zawładnęło aktorstwo. Zagrał m.in. w produkcjach "Mistrz kierownicy ucieka" (1977), "Gangsterzy szos" (1978) i "Kariera frajera" (1998). 
Zmarł 1 września 2008 w wieku 71 lat w Nashville w wyniku komplikacji związanych z rozedmą płuc.

</doc>
<doc id="1450444" url="https://pl.wikipedia.org/wiki?curid=1450444" title="Jan Maciej Czajkowski">
Jan Maciej Czajkowski

Jan Maciej Czajkowski (ur. 22 lutego 1947 w Zgierzu) – polski samorządowiec, były prezydent Zgierza, od 2003 do 2010 pełnomocnik prezydenta Łodzi ds. informatyzacji miasta oraz standardów ISO, od 2011 pełnomocnik prezydenta Łodzi ds. współpracy z organizacjami samorządowymi, doktor chemii, wykładowca akademicki Uniwersytetu Łódzkiego (niegdyś w na wydziale matematyki, fizyki i chemii, a obecnie w Instytucie Geografii Miast i Turyzmu), specjalista w dziedzinie GIS. Jest ojcem ks. dr. Marcina Czajkowskiego, wykładowcy Wyższego Seminarium Duchownego w Łodzi i katechety w I Liceum Ogólnokształcącym w Łodzi.
Funkcje samorządowe:

</doc>
<doc id="1450446" url="https://pl.wikipedia.org/wiki?curid=1450446" title="Rusłan Pogorełow">
Rusłan Pogorełow

Rusłan Pogorełow, ukr. Руслан Погорєлов (ur. 7 czerwca 1959) – ukraiński szachista, arcymistrz od 1999 roku.
Kariera szachowa.
W turniejach międzynarodowych uczestniczy od końca lat 80. XX wieku. W 1989 r. zajął II m. (za Aleksandrem Waulinem) w otwartym turnieju w Pradze, natomiast w 1992 r. podzielił II m. (za Juanem Mellado Trivino) w Barcelonie. Od 1993 r. startuje przede wszystkim w turniejach organizowanych w Hiszpanii, w wielu z nich zwyciężając bądź dzieląc I miejsca, m.in. w:
Najwyższy ranking w dotychczasowej karierze osiągnął 1 stycznia 2003 r., z wynikiem 2517 punktów zajmował wówczas 30-31. miejsce wśród ukraińskich szachistów.

</doc>
<doc id="1450448" url="https://pl.wikipedia.org/wiki?curid=1450448" title="Cmentarz żydowski w Tomaszowie Mazowieckim">
Cmentarz żydowski w Tomaszowie Mazowieckim

Cmentarz żydowski w Tomaszowie Mazowieckim – został założony w 1831 roku i zajmuje powierzchnię prawie 3 ha, na której zachowało się około dwóch tysięcy nagrobków, głównie w postaci macew, ale też tumby i złamanego drzewa – symbolu przerwanego życia. Brakuje natomiast okazałych grobowców. Większość pomników ma inskrypcje w języku hebrajskim, część jest polskojęzyczna. Cmentarz został założony na gruncie podarowanym miejscowym Żydom przez Antoniego Jana Ostrowskiego. Na cmentarzu znajdują się też ruiny ohelu kryjącego szczątki rabina i cadyka tomaszowskiego Jakuba Eliasza Wieliczkiera (1809–1888), syna Abrahama, oraz symboliczna mogiła ofiar Holocaustu. Podczas II wojny światowej cmentarz służył jako miejsce pochówku ofiar tomaszowskiego getta.
Porządkowanie i ewidencjonowanie cmentarza.
W 1994 Beniamin Yaari-Wald, ówczesny prezes Związku Żydów Tomaszowskich w Izraelu, postanowił przeprowadzić prace porządkowe na cmentarzu żydowskim w Tomaszowie Mazowieckim. Chodziło o oczyszczenie cmentarza z dziko rosnącej roślinności, ustawienie przewróconych nagrobków (macew), ich umycie i oczyszczenie, skatalogowanie (i sfotografowanie) nagrobków, odczytanie napisów i przeprowadzenie ewidencji osób pochowanych, których nagrobki zostały zachowane.
Prace porządkowe rozpoczęły się 16 sierpnia 1995 i zostały zakończone 8 września 1995 roku. W pracach tych udział wzięło siedmiu ochotników:
12 września 1995 w Hotelu „Mazowiecki” podsumowano dokonania osiągnięte podczas prac porządkowych. Materiały o wartości historycznej (zawierające m.in. dzieje cmentarza, plan cmentarza, motywy i symbole nagrobkowe, wybrane epitafia, fotografie ciekawszych macew, listę osób pochowanych) wydał w następnym roku Beniamin Yaari-Wald ("The Jewish Cemetery – Tomaszow-Mazowiecki / Żydowski cmentarz – Tomaszów Mazowiecki", Tel-Aviv 1996).

</doc>
<doc id="1450449" url="https://pl.wikipedia.org/wiki?curid=1450449" title="Ćandrajama">
Ćandrajama

Ćandrajama – to hinduistyczny ślub religijno-ascetyczny dotyczący ilości przyjmowanych pokarmów.
Ćandrajama polega na zwiększaniu ilości pożywienia w czasie przybierania Księżyca i na zmniejszaniu ilości pożywienia w czasie ubywania Księżyca. W dzień pełni doza pożywienia jest maksymalna, a w dzień nowiu minimalna. Zmniejsza się czy zwiększa ilość pokarmu o 1/15 porcji i zjada tylko jeden posiłek na dobę. W efekcie nów księżyca to pełna głodówka, a pełnia to pełny maksymalny posiłek.

</doc>
<doc id="1450451" url="https://pl.wikipedia.org/wiki?curid=1450451" title="Antaresia perthensis">
Antaresia perthensis



</doc>
<doc id="1450452" url="https://pl.wikipedia.org/wiki?curid=1450452" title="Stephen Heller">
Stephen Heller

Stephen Heller (ur. 15 maja 1813 w Budapeszcie, zm. 14 stycznia 1888 w Paryżu) – węgierski kompozytor i pianista okresu romantyzmu. Jego twórczość miała wpływ na twórczość późniejszych kompozytorów tej epoki.
Życiorys.
Heller zamierzał zostać prawnikiem, poświęcił jednak swoje życie muzyce. W wieku dziewięciu lat wykonywał koncert Jana Ladislava Dusseka na dwa fortepiany razem ze swym nauczycielem, F. Brauerem w budapeszteńskim teatrze. Wkrótce, jego nauczycielami zostali Carl Czerny oraz Anton Halm. Heller w wieku 12 lat wyruszył w trasę koncertową przez Wiedeń, Niemcy, Polskę oraz Węgry. W wieku 25 lat, wybrał się do Paryża, gdzie spotykał się m.in. z Hectorem Berliozem, Chopinem, Franzem Lisztem. W roku 1849 pracował jako muzyk w Anglii. Ostatnie dwadzieścia pięć lat życia spędził w Paryżu.
Dzieła.
Heller był płodnym kompozytorem na fortepian i, chociaż jego prace nie zaskakują oryginalnością, są szanowane za elegancję i wdzięk. Heller za życia wielokrotnie porównywany był z Mendelssohnem, chociaż po śmierci jego popularność spadła. Jego sentymentalna poetyka, czysta i bogata melodia, i płodność w inwencję rytmiczną powodują, że był on jednym z najlepszych kompozytorów tego rodzaju. Etiudy Hellera są popularne wśród uczniów i nauczycieli muzyki.

</doc>
<doc id="1450453" url="https://pl.wikipedia.org/wiki?curid=1450453" title="Zwack">
Zwack

Zwack jest to węgierska firma produkująca tradycyjne węgierskie likiery, a także wina. Firma została założona w 1790 roku przez Józsefa Zwacka. 
Najbardziej rozpowszechnionym oraz rozpoznawalnym produktem firmy jest korzenny likier Unicum, eksportowany do ponad 40 krajów na całym świecie. Firma produkuje także różne rodzaje pálinki (węgierskie wódki owocowe) a także wiele rodzajów wina, w tym także pochodzącego z winnic tokajskich.
Głównymi towarami eksportowymi firmy jest Unicum oraz różne rodzaje wódki w tym m.in. pálinka gruszkowa, pomarańczowa czy morelowa, a także koszerna pálinka śliwkowa.

</doc>
<doc id="1450456" url="https://pl.wikipedia.org/wiki?curid=1450456" title="Ćandranadi">
Ćandranadi

Ćandranadi (inaczej "idanadi") – kanał (nadi) energii księżycowej (czyli energii o żeńskiej polaryzacji) biegnący w pranaśarira (ciele pranicznym człowieka) po lewej stronie kręgosłupa oraz przez lewe nozdrze.
Jan van Rijckenborgh interpretuje występowanie charakterystyki kanału ida w treści "Dziejów Apostolskich" pod symbolicznym imieniem Safira.

</doc>
<doc id="1450458" url="https://pl.wikipedia.org/wiki?curid=1450458" title="Aka flyrock">
Aka flyrock

aka flyrock – album polskiej grupy RSC, wydany w 2008 roku, nakładem wydawnictwa Lynx Music.
Lista utworów.
„Niczego więcej” – wykorzystano fragmenty filmu "Pilot". produkcja: Waldemar Lenkowski i YES Film Production. Autorzy zdjęć: Szymon Lenkowski i Sławek Bergański.
Autorzy.
Teksty piosenek i muzyka: Zbigniew Działa i Wiktor Kucaj.

</doc>
<doc id="1450459" url="https://pl.wikipedia.org/wiki?curid=1450459" title="Jukka karolińska">
Jukka karolińska

Jukka karolińska, juka karolińska, krępla karolińska, krępla włóknista, juka włóknista, szpilecznica włóknista ("Yucca filamentosa") – gatunek zimozielonej rośliny z rodziny szparagowatych. Pochodzi z południowo-wschodnich stanów USA, rozprzestrzeniła się także w innych rejonach USA. Jest uprawiana w wielu krajach świata jako roślina ozdobna.
Zasięg występowania.
Naturalny zasięg występowania juki karolińskiej to środkowe, wschodnie i południowe regiony Stanów Zjednoczonych (Michigan i Nowy Jork po Teksas i Florydę). Zasiedla tam świetliste lasy, nieużytki i przydroża. W warunkach klimatycznych Europy jest hodowana jako roślina ozdobna w ogrodach. Jest jednym z najbardziej mrozoodpornych i najmniej wymagających gatunków juk dzięki czemu zdecydowanie nadaje się do hodowli w Polsce na powietrzu.
Biologia.
Kwitnie na przełomie lipca i sierpnia. W warunkach naturalnych roślinę cechuje specyficzny sposób zapylania, z udziałem molika "Tegeticula yuccasella". Samica tego owada zeskrobuje pyłek z pręcików jednej rośliny i przenosi go na drugą, gdzie wwierca pokładełko w znamię słupka, składa w każdym jedno jajo, a następnie zatyka otwór pyłkiem. Gąsienice żywią się zalążkami, jednak część z nich pozostaje i rozwija się w nasiona.
Zastosowanie.
Cała roślina wraz z korzeniami wykorzystywana jest w lecznictwie. Pozyskuje się z niej frakcję saponinową, zawierającą ok. 1,2% saponin, z których najważniejsze to sarsapogenina i tigogenina. Po izolacji składniki te są produktem do syntezy kortykosteroidów i hormonów płciowych. Od niedawna wyciągi z jukki używane są także do leczenia zapaleń stawów, przebiegających z ich zesztywnieniem i obrzękami. W przemyśle wykorzystuje się włókno pozyskane z liści, przerabiane następnie na grube tkaniny i wyroby powroźnicze.

</doc>
<doc id="1450460" url="https://pl.wikipedia.org/wiki?curid=1450460" title="Nowy cmentarz żydowski w Piotrkowie Trybunalskim">
Nowy cmentarz żydowski w Piotrkowie Trybunalskim

Nowy cmentarz żydowski w Piotrkowie Trybunalskim – kirkut znajdujący się w Piotrkowie Trybunalskim przy ul. Spacerowej 93.
Cmentarz został założony w latach 1791–1792 i zajmuje powierzchnię ponad 3,5 ha, na której zachowało się około trzech tysięcy nagrobków z napisami w języku hebrajskim, polskim, niemieckim i rosyjskim. Najstarszy z zachowanych nagrobków pochodzi z 1794. Cmentarz jest otoczony ceglanym murem. Na uwagę zasługuje ohel cadyka Chaima Dawida Bernharda (1758–1858) odbudowany ze zniszczeń wojennych i zbiorowe mogiły ofiar Holokaustu. 27 grudnia 1989 cmentarz został wpisany do rejestru zabytków pod numerem 408.

</doc>
<doc id="1450463" url="https://pl.wikipedia.org/wiki?curid=1450463" title="Cmentarz żydowski w Piotrkowie Trybunalskim">
Cmentarz żydowski w Piotrkowie Trybunalskim



</doc>
<doc id="1450465" url="https://pl.wikipedia.org/wiki?curid=1450465" title="Bozzio Levin Stevens">
Bozzio Levin Stevens

Bozzio Levin Stevens - amerykańska supergrupa muzyczna wykonująca instrumentalny rock i metal progresywny. Zespół powstał z inicjatywy wirtuoza instrumentów perkusyjnych Terry'ego Bozzio, który do współpracy zaprosił basistę Tony'ego Levina znanego z występów w brytyjskiej grupie King Crimson oraz gitarzystę Steve'a Stevensa znanego ze współpracy z wokalistą Billym Idolem.
15 lipca 1997 roku nakładem wytwórni muzycznej Magna Carta ukazał się pierwszy album tria zatytułowany "Black Light Syndrome". Wydawnictwo zostało zarejestrowane w przeciągu trzech dni stycznia (27-30) tego samego roku w Clear Lake Studios. Muzyka na album powstała w wyniku improwizacji i nie była uprzednio komponowana na potrzeby zespołu. 25 lipca 2000 roku ponownie nakładem Magna Carta ukazał się drugi album Bozzio Levin Stevens pt. "Situation Dangerous" zrealizowany w Stagg Street Studios oraz wyprodukowany przez Ronana Chrisa Murphy'ego oraz sam zespół. Sam proces komponowania natomiast odbył się w Uncle Studios w Los Angeles. Na wydawnictwie gościnnie na gitarze akustycznej w utworze pt. "Tragic" zagrał Marcus Nand.

</doc>
<doc id="1450467" url="https://pl.wikipedia.org/wiki?curid=1450467" title="Glasgow smile">
Glasgow smile

Glasgow smile (z ang. „uśmiech z Glasgow”), znany także jako Chelsea grin lub Chelsea smile − określenie tortury, która rzekomo wywodzi się ze szkockiego miasta Glasgow i ma polegać na obustronnym nacięciu kącików ust. Następnie ofierze zadawany jest dodatkowy ból (np. ciosami w brzuch), to doprowadza ją do krzyku, na skutek czego rany wydłużają się w stronę uszu. Powstające blizny wyglądają jak przedłużenie ust. Całość sprawia wrażenie szerokiego uśmiechu.

</doc>
<doc id="1450472" url="https://pl.wikipedia.org/wiki?curid=1450472" title="Łatka">
Łatka



</doc>
<doc id="1450476" url="https://pl.wikipedia.org/wiki?curid=1450476" title="Stary cmentarz żydowski w Piotrkowie Trybunalskim">
Stary cmentarz żydowski w Piotrkowie Trybunalskim

Stary cmentarz żydowski w Piotrkowie Trybunalskim – kirkut znajdujący się do XIX w. w Piotrkowie Trybunalskim przy ul. Wojska Polskiego.
Historia.
Cmentarz został założony w 1679 i był wykorzystywany do końca XVIII wieku, zlikwidowany w XIX wieku. Na jego terenie nie zachowały się żadne nagrobki. Na terenie cmentarza utworzono skwer. W 1997 roku ufundowano tablicę pamiątkową ku czci pochowanych na nim osób.

</doc>
<doc id="1450483" url="https://pl.wikipedia.org/wiki?curid=1450483" title="David N’Gog">
David N’Gog

David N’Gog (ur. 1 kwietnia 1989 w Gennevilliers) – francuski piłkarz grający na pozycji napastnika. Od 2022 zawodnik Panionios GSS.
Kariera klubowa.
Początki.
Karierę zaczynał w klubie FC Franconville, po czym w 2001 roku przeniósł się do Paris Saint-Germain. Występował w drużynach młodzieżowych i rezerwach francuskiego zespołu, a w czerwcu 2006 roku podpisał zawodowy kontrakt z klubem. W pierwszej drużynie zadebiutował 18 listopada 2006 roku w spotkaniu z Girondins Bordeaux.
Liverpool.
24 lipca 2008 N’Gog podpisał czteroletnią umowę z Liverpoolem. Kwotę transferu szacowano na 1,5 miliona funtów. Rafa Benítez po dokonaniu transferu pochwalił w jednym z wywiadów skautów klubu, mówiąc: "Oni cały czas szukają takich zawodników jak N’Gog – utalentowanych i niedrogich". Francuz zadebiutował w pierwszym zespole 30 lipca 2008 w towarzyskim meczu z Villarrealem, a w następnych spotkaniu, z Rangers F.C. zdobył pierwszego gola w barwach klubu. W kolejnej przedsezonowej potyczce, w której przeciwnikiem była Vålerenga Fotball, piłkarz zdobył bramkę pieczętującą zwycięstwo Liverpoolu 4:1. Pierwszy występ w Premier League zaliczył w zremisowanym 0:0 meczu z Aston Villą, w którym wszedł na boisko w 30 minucie, zastępując Fernanda Torresa.
Pierwszą bramkę w Premier League w barwach "The Reds" w lidze strzelił 3 marca 2009 roku, w wygranym 2:0 spotkaniu z Sunderlandem. Wcześniej strzelił też pierwszego gola w życiu w Lidze Mistrzów. Było to w meczu z PSV Eindhoven. Sezon 2009/2010 w barwach Liverpoolu młody Francuz, choć rzadko mieścił się w pierwszej jedenastce, rozpoczął udanie, strzelając gole z Stoke City i Birmingham City, a także przypieczętował zwycięstwo The Reds 2:0 w spotkaniu z Manchesterem United.
Bolton Wanderers.
31 sierpnia 2011 roku N’Gog podpisał trzyletni kontrakt z Boltonem Wanderers. Kwota transferu wyniosła około czterech milionów funtów
Swansea City.
27 stycznia 2014 roku N’Gog podpisał kontrakt z Swansea City.
Stade Reims.
1 września 2014 roku N’Gog podpisał kontrakt z Stade de Reims.
Późniejsza.
W 2020 był zawodnikiem FK Žalgiris.
Reprezentacja.
N’Gog występował we wszystkich młodzieżowych reprezentacjach Francji. Zdobył dwie bramki w wygranym 2:0 pojedynku z Anglią U-19 w 2007.
Życie prywatne.
Jego kuzynem jest były reprezentacji Francji, Jean-Alain Boumsong.

</doc>
<doc id="1450486" url="https://pl.wikipedia.org/wiki?curid=1450486" title="Iván Zarandona">
Iván Zarandona

Iván Zarandona Esono, znany również jako Zarandona (ur. 30 sierpnia 1980 w Valladolid) – piłkarz z Gwinei Równikowej. Występuje na pozycji środkowego obrońcy lub defensywnego pomocnika. Obecnie jest zawodnikiem hiszpańskiego Atlético Astorga.
Kariera piłkarska.
Zarandona jest wychowankiem Realu Valladolid. Jednak już w wieku 18 lat, odszedł z klubu do CF Extremadura. Później był zawodnikiem CD Ferriolense. W 2001 roku przeszedł do rezerw Realu Mallorca, a rok później do drugiej drużyny Realu Betis. Sezon 2003/2004 spędził w Caravaca CF, skąd trafił do swojej pierwszej drużyny – Realu Valladolid występującego wtedy w drugiej lidze. Jednak przygoda z rodzimym klubem trwała tylko rok, gdyż Zarandona postanowił odejść do Rayo Vallecano. Później grał w Zamora CF, a od 2007 roku był zawodnikiem UD Playas Jandia. Następnie trafił do CD Leganés.
Kariera reprezentacyjna.
W czerwcu 2003 Zarandona otrzymał obywatelstwo Gwinei Równikowej. W nowej reprezentacji zadebiutował na przełomie października i listopada 2003 w meczu eliminacji Mistrzostw Świata 2006 przeciwko reprezentacji Togo.
Życie prywatne.
Matka Zarandony jest z Gwinei Równikowej, a ojciec z Kraju Basków. Jego brat Benjamín również jest piłkarzem.

</doc>
<doc id="1450488" url="https://pl.wikipedia.org/wiki?curid=1450488" title="Julius Dorpmüller">
Julius Dorpmüller

Julius Heinrich Dorpmüller (ur. 24 lipca 1869 w Elberfeld (obecnie dzielnica Wuppertalu), zm. 5 lipca 1945 w Malente) – prezes Niemieckich Kolei Państwowych ("Deutsche Reichsbahn") w latach 1926–1945 oraz minister transportu Niemiec w latach 1937–1945, od 1933 także przewodniczący Zarządu Autostrad Rzeszy.
Dorpmüller był synem inżyniera projektanta kolei. W latach 1889–1893 studiował konstrukcję kolei oraz dróg. Po ukończeniu uczelni w 1898 Dorpmüller pracował w pruskiej państwowej administracji kolejowej. W 1907 zrezygnował z kierownictwa w biurze technicznym i przeniósł się do pracy nad koleją w Szantung. W 1908 został głównym inżynierem niemieckiego odcinka nowej chińskiej kolei państwowej Tianjin – Pukou. Z powodu wypowiedzenia Niemcom wojny przez Chiny, wrócił do ojczyzny w 1918, przemierzając po drodze Mandżurię, Syberię oraz Rosję. Uczestniczył w zarządzaniu radzieckimi kolejami transkaukaskimi. W 1919 został szefem wydziału "Eisenbahndirektion Stettin". W okresie 1922 do 30 września 1924 pełnił funkcję prezesa "Reichsbahndirektion Oppeln", natomiast w okresie od 1 października 1924 do 1925 był prezesem "Reichsbahndirektion Essen". Ze względu na znaczne doświadczenie w obsłudze kolei lekkich, Dorpmüller był konsultantem przy planie Dawesa.
W 1925 Rada Nadzorcza "Deutsche Reichsbahn-Gesellschaft" stworzyła stanowisko stałego przedstawiciela generalnego dyrektora ("ständiger Vertreter des Generaldirektors") ze względu na poważną chorobę głównego zarządcy, Rudolfa Oesera. Dorpmüller objął to stanowisko 3 lipca 1925. W grudniu 1925 Technische Hochschule Aachen w Akwizgranie (obecnie RWTH Aachen) w uznaniu zasług uhonorował go doktoratem w dziedzinie inżynierii. 3 czerwca 1926, w dniu śmierci Rudolfa Oesera, Dorpmüller został wybrany przez Radę Nadzorczą na stanowisko głównego kierownika. 18 października 1926 jego nominację zatwierdził prezydent Paul von Hindenburg.
2 lutego 1937 Dorpmüller otrzymał urząd ministra transportu. 11 lipca 1939 ustanowiono "Reichsbahngesetz" („ustawa o Reichsbahn”). Jednocześnie zatwierdzono obsadzenie Dorpmüllera na stanowiskach ministra transportu i generalnego dyrektora "Deutsche Reichsbahn-Gesellschaft". Utrzymał stanowisko w ministerstwie aż do powołania rządu we Flensburgu w 1945 r.
Po wojnie Brytyjczycy poprosili Dorpmüllera o kierowanie odbudową niemieckich kolei.
Wraz ze swoim zastępcą, Albertem Ganzenmüllerem, udał się on w podróż lotniczą do Chesnay w Paryżu, gdzie wziął udział w negocjacjach związanych z reorganizacją niemieckiego transportu. Amerykański generał Carl Gray doradzał Dwightowi Eisenhowerowi pozostawienie Dorpmüllera na stanowisku ministra. Gray motywował swoją rekomendację wybitną wiedzą fachową Dorpmüllera oraz doniesieniami tajnych służb, które stwierdziły, że Dorpmüller nie należał nigdy do aktywistów ani sympatyków ruchu nazistowskiego.
Dorpmüller powrócił do Malente 13 czerwca 1945 i stamtąd udzielał rad odnośnie do odbudowy kolei. Pracę utrudniała mu poważna choroba – cierpiał na raka. 23 czerwca 1945 Dorpmüller przeszedł operację. Okazało się, że jego układ pokarmowy jest poważnie uszkodzony i że jego życie dobiega końca. Niemniej jednak w dalszym ciągu uczestniczył w oficjalnych spotkaniach.
Dorpmüller zmarł 5 lipca 1945. Został pochowany w Malente.
Po śmierci.
Według pisma, który w październiku 1949 komisja denazyfikacyjna w Lubece przekazała siostrze Dorpmüllera, Marii, został on zakwalifikowany do V kategorii („Entlasteter“).
Na liście honorowej uniwersytetu w Akwizgranie z 1995 był on wymieniony jako doktor honoris causa (1925) oraz honorowy senator (1939), jednak bez dalszych szczegółów.
W Muzeum Transportu w Norymberdze ("Verkehrsmuseum Nürnberg") oraz w „Hali Dorpmüllera” na głównej stacji kolejowej w Hanowerze znajdowały się popiersia Dorpmüllera. Usunięto je w 1985 w związku z przygotowaniami do obchodów 150 rocznicy budowy kolei w Niemczech. W "Bundesbahndirektion Essen" znajdował się niegdyś „Dorpmüllerzimmer”. W 1985 przemianowano go na „Kleiner Sitzungssaal” („mała sala konferencyjna”). Przechowywane tam popiersie byłego ministra również zostało usunięte.
Ulice w Wuppertalu, Minden i Hameln, nazwane imieniem Dorpmüllera także stopniowo przemianowano.

</doc>
<doc id="1450505" url="https://pl.wikipedia.org/wiki?curid=1450505" title="Andrzej Paprot">
Andrzej Paprot

Andrzej Paprot (ur. 23 listopada 1967 w Nowej Dębie) – polski gitarzysta rockowy.
Grał m.in. w zespole Sagittarius, z tą grupą został laureatem OMPP 84/85 (odpowiednik dzisiejszego „Idola”) oraz uczestniczył w takich festiwalach jak: Krajowy Festiwal Piosenki Polskiej w Opolu koncert „Debiuty 85”, Blues TOP Sopot, Jesień z Bluesem, FAMA, Rawa Blues, Jarocin (występ nagrany przez radiową „Trójkę”), a także Muzyczny Camping w Brodnicy. Sagittarius akompaniował także podczas koncertów Tadeuszowi Nalepie.
W latach 90. XX wieku był muzykiem The End, One Million Bulgarians oraz 1984.
Ostatnie lata to działalność w zespołach: Kofi, One Gain. W latach 2009–2011 muzyk grupy Ziyo, 2012 – h.R.A.B.I.A.. Obecnie gra w reaktywowanym Sagittariusie oraz w zespole Jacka Dewódzkiego – Jacek Dewódzki Band.

</doc>
<doc id="1450506" url="https://pl.wikipedia.org/wiki?curid=1450506" title="Marin Cilić">
Marin Cilić



</doc>
<doc id="1450508" url="https://pl.wikipedia.org/wiki?curid=1450508" title="Fitofagia">
Fitofagia



</doc>
<doc id="1450509" url="https://pl.wikipedia.org/wiki?curid=1450509" title="Cmentarz żydowski w Rozprzy">
Cmentarz żydowski w Rozprzy

Cmentarz żydowski w Rozprzy – został założony w 1677 jako miejsce pochówku ludności żydowskiej z Rozprzy, Piotrkowa Trybunalskiego i okolicznych miejscowości. Do naszych czasów zachowały się jedynie trzy nagrobki, kilka fragmentów obmurowań grobów i ślady dawnego ogrodzenia. Najstarszy z zachowanych nagrobków pochodzi z 1827. Cmentarz ma powierzchnię 0,7 ha. Cmentarz znajduje się w pobliżu cmentarza katolickiego.
Cmentarz uległ daleko posuniętej dewastacji w okresie II wojny światowej oraz w latach późniejszych. Na polecenie Niemców macewy zostały wyrwane z ziemi i wykorzystane do utwardzania podłóg w stajniach i oborach. Z relacji świadków wynika, że po zakończeniu wojny na cmentarzu znajdowała się pewna liczba nagrobków, które stopniowo były wywożone i używane jako wypełnienia fundamentów i materiał na tarcze szlifierskie. W ciągu kolejnych dekad niemal wszystkie naziemne ślady cmentarza uległy zniszczeniu. W jego obrębie można było odnaleźć pojedyncze fragmenty rozbitych nagrobków – w większości betonowe podstawy wyłamanych macew.
Jesienią 2013 miejscowi społecznicy odkopali i ustawili w pionie jedną z macew. W 2014 z inicjatywy Piotra Skrobka – naczelnika Ochotniczej Straży Pożarnej w Rozprzy oraz organizacji Projekt „Matzeva” na cmentarzu przeprowadzono prace porządkowe. Odkopano około 20 nagrobków lub ich fragmentów, płytko zalegających pod warstwą darni.

</doc>
<doc id="1450511" url="https://pl.wikipedia.org/wiki?curid=1450511" title="Karl von Gontard">
Karl von Gontard

Karl Philipp Christian von Gontard (ur. 13 stycznia 1731 w Mannheim, zm. 23 września 1791 we Wrocławiu) – niemiecki architekt wczesnego klasycyzmu, działający głównie na terenie Poczdamu, Berlina i Bayreuth.
Życiorys.
Pierwsze studia architektoniczne odbył w Bayreuth a następnie kształcił się w Paryżu u François Blondela, dokąd wysłał go margrabia Fryderyk. Von Gontard towarzyszył margrabiemu w podróży studyjnej przez Włochy i Grecję.
Przed wstąpieniem do służby u króla Prus Fryderyka Wielkiego w 1764, von Gontard sprawował funkcję budowniczego u siostry Fryderyka margrabiny Bayreuth Wilhelminy Pruskiej. Przenosiny do Berlina podyktowane były małą liczbą zleceń po śmierci margrabiego Fryderyka w myśl polityki oszczędności prowadzonej przez jego następcę.
Po przeprowadzce von Gontard z początku mieszkał w "Büringschen Vorwerk", miejscu późniejszego pałacu Charlottenhof. W 1777 kupił dom przy "Benckertstraße" 16 w dzielnicy holenderskiej w Poczdamie, gdzie mieszkał przez dwa lata.
Fryderyk zatrudnił von Gontarda do prowadzenia budowy Nowego Pałacu pod Poczdamem według projektu Johanna Gottfrieda Büringa (1723–1788), który opuścił przedsięwzięcie wskutek licznych nieporozumień z królem. Von Gontard zajął się przede wszystkim projektowaniem pałacowych wnętrz. W 1779 przeprowadził się do Berlina, by pracować na zlecenie Fryderyka Wielkiego nad projektami wież katedry niemieckiej i francuskiej. W latach 1787–1791 wzniósł na zlecenie Fryderyka Pałac Marmurowy w Nowym Ogrodzie w Poczdamie.

</doc>
<doc id="1450516" url="https://pl.wikipedia.org/wiki?curid=1450516" title="Równanie Grossa-Pitajewskiego">
Równanie Grossa-Pitajewskiego

Równanie Grossa-Pitajewskiego – nieliniowe równanie modelowe na funkcję falową kondensatu Bosego-Einsteina. Ma formę podobną do równania Ginzburga-Landaua.
Kondensat Bosego-Einsteina (BEC) jest jednakowych gazem bozonów, które okupują jeden stan kwantowy, który w przybliżeniu może być przedstawiony w postaci iloczynu funkcji falowych poszczególnych cząstek, które są takie same. Każda z cząstek jest opisywana przez jednocząstkowe równanie Schrödingera. Oddziaływania między cząstkami w gazie rzeczywistym są opisywane przez ogólne wielocząstkowe równanie Schrödingera. Jeśli jednak gaz jest rzadki, można założyć, że cząstki oddziałują ze sobą, tylko gdy są w tym samym miejscu, co wraz z formalizmem drugiej kwantyzacji prowadzi do równania Grossa-Pitajewskiego.
Forma równania.
Równanie ma postać równania Schrödingera z dodanym nieliniowym członem oddziaływania. Stała sprzężenia, g, jest proporcjonalna do długości rozpraszania dwóch oddziałujących bozonów:
gdzie formula_2 jest stałą Plancka, a formula_3 jest masą każdego z bozonów.
Hamiltonian ma postać:
gdzie formula_5 są operatorami kreacji
Stosując przybliżenie, że każda cząstka okupuje stan formula_6 otrzymujemy gęstość energii:
Dokonując wariacji ze względu na formula_8 i dodając mnożnik Lagrange’a – potencjał chemiczny utrzymujemy równanie Grossa-Pitajewskigo:
wraz z warunkiem na potencjał chemiczny:
Istnieje też równanie Grossa-Pitajewskiego zależne od czasu:
Równanie to pozwala określić ewolucję kondensatu.
Rozwiązania.
Rozwiązanie równania Grossa Pitajewskiego ze względu na jego nieliniowość jest trudnym problemem. W praktyce wykonuje się obliczenia numeryczne lub wykorzystuje rozmaite przybliżenia, rachunek zaburzeń. Występują szczególne rozwiązania:

</doc>
<doc id="1450523" url="https://pl.wikipedia.org/wiki?curid=1450523" title="Łączność satelitarna">
Łączność satelitarna

Łącze satelitarne – rodzaj radiowego łącza telekomunikacyjnego, system łączności. Połączenie odbywa się poprzez odpowiednią stację przekaźnikową, zwaną transponderem, umieszczoną na sztucznym satelicie Ziemi. Sygnały do i z transpondera wysyłane są dupleksowo, dwuczęstotliwościowo, nazywamy to odpowiednio uplink i downlink. 
W zależności od rodzaju i wielkości transmisji przewidzianych w systemie oraz ilości jednocześnie aktywnych terminali naziemnych, satelita wykorzystywany do celów telekomunikacyjnych może być wyposażony w kilka lub kilkadziesiąt transponderów (od około 10 – 110) - w zależności od wymaganej szerokości pasma (najczęściej 36 MHz lub 54 MHz) Zakres częstotliwości roboczych jest zależny od zastosowania i rodzaju zajmowanej orbity. 
Satelity telekomunikacyjne są tanią alternatywą dla regionów o słabo rozwiniętej infrastrukturze telekomunikacyjnej, ponieważ dla dalekodystansowych połączeń o dużej prędkości przesyłu są korzystniejszą ekonomicznie opcją niż rozbudowa lub budowa naziemnych struktur telekomunikacyjnych.
Stacje satelitarne
Od chwili oddzielenia się satelity od ostatniego członu rakiety wynoszącej kontrolę nad dalszym lotem satelity i jego funkcjonowaniem przez cały czas trwania misji (np. 10 lat) przejmuje naziemna stacja kontrolna TTAC (Tracking, Telemetry and Command), która nawiązuje łączność, stabilizuje lot, sprawdza na bieżąco wszystkie parametry transpondera, łącznie z korektą jego orbity oraz kierunkowością anten i poprawnością działania kanałów komunikacyjnych. Operatorzy stacji TTAC prowadzą stały nadzór stanu technicznego satelity komunikacyjnego, a w przypadkach awarii elementów napędowych lub komunikacyjnych przeprowadzają zamianę uszkodzonych elementów na zapasowe układy redundancyjne (technika zdalnej redundancji układów transpondera jest jedną z istotnych funkcji satelity).
Nad właściwym wykorzystaniem łączy komunikacyjnych przekaźnika lub kilku równocześnie orbitujących przekaźników czuwa wydzielona stacja centralnego sterowania satelitami SCC (Satellite Control Center). Centrum to, oprócz kontroli i zarządzania połączeniami satelitarnymi z siecią PSTN przez huby i routery, ma dodatkowo możliwość nadrzędnego przejęcia wszystkich funkcji sterujących z podległej mu stacji kontroli TTAC. 

</doc>
<doc id="1450527" url="https://pl.wikipedia.org/wiki?curid=1450527" title="Wielkopolska Droga św. Jakuba">
Wielkopolska Droga św. Jakuba

Wielkopolska Droga św. Jakuba – odtworzony w Polsce fragment drogi św. Jakuba – europejskiej sieci szlaków pielgrzymich prowadzących do grobu św. Jakuba w Santiago de Compostela w Hiszpanii. Szlak jest także odtworzeniem trasy historycznego traktu handlowego północ-południe: z Wielkopolski przez Łużyce do Czech.
Odcinek o długości ok. 235 km został otwarty 6 listopada 2006. Szlak wiedzie z Gniezna przez Poznań do Głogowa, gdzie łączy się z dolnośląskim etapem Drogi.
Oznakowanie.
Oznaczeniem szlaku (w obrębie Wielkopolski) jest symbol białej muszli z czerwonym krzyżem na błękitnym tle. Znaki umieszczone zostały wzdłuż trasy na słupach oraz drzewach.

</doc>
<doc id="1450531" url="https://pl.wikipedia.org/wiki?curid=1450531" title="Konichalcyt">
Konichalcyt

Konichalcyt – minerał z gromady arsenianów. Bardzo rzadki. Opisany w 1849.
Nazwa pochodzi od złożenia greckich słów: "conia" – pył, i "khalkos" – miedź. 
Charakterystyka.
Właściwości.
Zazwyczaj tworzy skupienia ziarniste, zbite, włókniste, sferolityczne i naloty. wykształca niewielkie kryształy o pokroju grubotabliczkowym lub słupkowym. jest minerałem kruchym, czasami przezroczystym. Jest izomorficzny z duftytem.
Asocjacje: współwystępuje z oliwenitem, malachitem, azurytem i göethytem.
Geneza.
Minerał wtórny. Powstaje w strefie wietrzenia złóż kruszców miedzi i arsenu.
Występowanie.
W świecie: USA (Bisebee w Arizonie, Tintic w Utah, Nevada i Dakota Południowa), Rosja (Syberia), Meksyk (Durango i Mapimí), Namibia, Hiszpania (Andaluzja) i w Grecji (Láviron).
W Polsce: Miedzianka k. Kielc, oraz Rędziny k. Kamiennej Góry (Rudawy Janowickie).

</doc>
<doc id="1450534" url="https://pl.wikipedia.org/wiki?curid=1450534" title="Danuta Wawrzynkiewicz">
Danuta Wawrzynkiewicz

Danuta Kazimiera Wawrzynkiewicz (ur. 4 marca 1938 w Warszawie) – polska administratywistka, urzędniczka, doradca prezydenta RP Lecha Kaczyńskiego ds. finansów publicznych.
Życiorys.
Absolwentka administracji na Uniwersytecie Warszawskim. W latach 1956–1981 pracowała w wydziałach finansowych Wojewódzkiej i Stołecznej Rady Narodowej w Warszawie. W 1982 zatrudniona w Ministerstwie Finansów, była naczelnikiem wydziału, wicedyrektorem Departamentu Budżetu Państwa, dyrektorem Departamentu Finansów Samorządu Terytorialnego, a od 2000 do 2004 doradcą ministra finansów. Reprezentowała ministra w Krajowym Sejmiku Samorządu Terytorialnego oraz w Komisji Wspólnej Rządu i Samorządu Terytorialnego. W 2004 objęła funkcję skarbnika miasta stołecznego Warszawy. W 2007 została doradcą etatowym prezydenta Lecha Kaczyńskiego ds. finansów publicznych. Od 2006 była jego przedstawicielem w Komisji Nadzoru Bankowego, następnie w Komisji Nadzoru Finansowego. W październiku 2015 została członkiem Narodowej Rady Rozwoju powołanej przez prezydenta Andrzeja Dudę.
Odznaczenia.
W 1997 prezydent Aleksander Kwaśniewski odznaczył ją Krzyżem Oficerskim Orderu Odrodzenia Polski. W 2020 prezydent Andrzej Duda nadał jej Krzyż Komandorski tego orderu.
W 2017 otrzymała Odznakę Honorową za Zasługi dla Samorządu Terytorialnego.

</doc>
<doc id="1450536" url="https://pl.wikipedia.org/wiki?curid=1450536" title="Olivenit">
Olivenit



</doc>
<doc id="1450537" url="https://pl.wikipedia.org/wiki?curid=1450537" title="Sylwester Stankiewicz">
Sylwester Stankiewicz

Sylwester Stankiewicz (ur. 31 grudnia 1866, zm. 11 marca 1919 w Taganrogu) – Polak, generał porucznik Armii Imperium Rosyjskiego.
Życiorys.
W 1888 roku rozpoczął służbę w rosyjskiej armii. Trzy lata później został oficerem. Absolwent Kijowskiej Szkoły Junkrów Piechoty. W latach 1900-1901, jako porucznik 12 Wschodniosyberyjskiego Pułku Strzelców wziął udział w stłumieniu powstania bokserów w Chinach. W latach 1904-1905 walczył na wojnie rosyjsko-japońskiej. Od 1 lipca do 8 listopada 1914 dowodził 14 Pułkiem Strzelców generała feldmarszałka Josifa Hurko. Następnie dowodził I Brygadą w 4 Dywizji Strzelców.
10 stycznia 1918 gen. Dmitrij Szczerbaczew, dowódca Frontu Rumuńskiego, na wniosek Komitetu Wykonawczego Związku Wojskowych Polaków Frontu Rumuńskiego, wyznaczył go na stanowisko dowódcy II Korpusu Polskiego (dowódcą 4 Dywizji Strzelców Polskich mianowany został gen. mjr Władysław Glass).
Wacław Lipiński zarzucił obu generałom niewykorzystanie szansy na liczebne wzmocnienie korpusu w okresie demobilizacji armii rosyjskiej. Zdanie to podzielił Mieczysław Wrzosek uznając ich za nieporadnych i pozbawionych zdolności organizatorskich. W tym samym czasie Rumunia pokonana przez państwa centralne została zobowiązana do rozbrojenia wszystkich obcych formacji wojskowych stacjonujących na jej terytorium, w tym na przyłączonym obszarze Besarabii. Komitet Wykonawczy Związku Wojskowych Polaków Frontu Rumuńskiego podjął decyzję o przeniesieniu korpusu na wschód. Z decyzją komitetu nie zgodzili się generałowie Stankiewicz i Glass, którzy „uważali, że korpus jest w tym celu stworzony, by umożliwić zbiorowy powrót żołnierzy do domów” lecz nie zajęli jednoznacznego stanowiska i pozostawili żołnierzom swobodę w podjęciu decyzji. Niejednoznaczna postawa generałów spotkała się ze sprzeciwem żołnierzy przede wszystkim z II Brygady Legionów. 15 marca tego roku Komitet Wykonawczy ZWP FR został zastąpiony przez Radę Naczelną II Korpusu Polskiego. 28 marca Rada Naczelna usunęła generałów Stankiewicza i Glassa z zajmowanych stanowisk. 
Następnie podjął służbę w Armii Ochotniczej Antona Denikina. Dowodził oddziałem swego imienia, którego stan bojowy wynosił 2-3 tys. bagnetów i szabel oraz 4 działa. W styczniu 1918 jego oddział podporządkowany został gen. Piotrowi Wranglowi. Zmarł na tyfus.

</doc>
<doc id="1450538" url="https://pl.wikipedia.org/wiki?curid=1450538" title="Black River">
Black River



</doc>
<doc id="1450539" url="https://pl.wikipedia.org/wiki?curid=1450539" title="Anna Gręziak">
Anna Gręziak

Anna Maria Gręziak (ur. 23 maja 1948 w Pułtusku) – polska lekarka i urzędnik państwowy, w latach 2005–2007 podsekretarz stanu w Ministerstwie Zdrowia, w latach 2008–2010 doradca prezydenta RP Lecha Kaczyńskiego.
Życiorys.
Kształciła się w Liceum Ogólnokształcącym w Pułtusku. W 1971 ukończyła studia na Wydziale Lekarskim Akademii Medycznej w Warszawie, studiowała również podyplomowo organizację ochrony zdrowia na Uniwersytetach Warszawskim i Jagiellońskim. W okresie PRL wykonywała zawód anestezjologa w szpitalach w Pułtusku, Wyszkowie i Szpitalu Klinicznym im. prof. Witolda Orłowskiego Warszawie (1971–1990). W 1990 została lekarzem wojewódzkim w Warszawie, była zatrudniona w Urzędzie Wojewódzkim w Warszawie (1990–1998) oraz Mazowieckim Urzędzie Wojewódzkim (1999–2000), następnie także w Biurze Rzecznika Praw Obywatelskich w charakterze pełnomocnika ds. ochrony praw pacjentów i osób niepełnosprawnych (2001–2003) oraz jako przewodnicząca Miejskiego Zespołu ds. Orzekania o Niepełnosprawności w Warszawie (2003–2005).
W latach 1980–1981 działała w NSZZ „Solidarność”. Podczas stanu wojennego świadczyła pomoc lekarską dla działaczy „Solidarności”. W 1994 znalazła się wśród założycieli Katolickiego Stowarzyszenia Lekarzy Polskich, którego w 2002 została prezesem. Działała również w Europejskiej Federacji Stowarzyszeń Lekarzy Katolickich.
Od 25 listopada 2005 do 27 listopada 2007 była podsekretarzem stanu w Ministerstwie Zdrowia z ramienia PiS. W wyborach w 2007 bez powodzenia ubiegała się o mandat senatorski. Od czerwca 2008 była doradczynią prezydenta Lecha Kaczyńskiego. W wyborach w 2010 bezskutecznie kandydowała z listy Prawa i Sprawiedliwości do sejmiku mazowieckiego, a w wyborach w 2011 do Sejmu. W 2017 została doradcą ministra-członka Rady Ministrów.
Jest damą Zakonu Rycerskiego Grobu Bożego w Jerozolimie. W 1997 została wyróżniona odznaczeniem prymasowskim „Ecclesiae Populoque servitium praestanti”. W 2019 prezydent Andrzej Duda odznaczył ją Krzyżem Komandorskim Orderu Odrodzenia Polski oraz Krzyżem Wolności i Solidarności.

</doc>
<doc id="1450544" url="https://pl.wikipedia.org/wiki?curid=1450544" title="Anna Blomberg-Gahan">
Anna Blomberg-Gahan

Anna Blomberg-Gahan, z domu Zachar (ur. 25 kwietnia 1977 w Cieszynie) – polska wokalistka rockowa i dziennikarka muzyczna.
Od 1995 do 2001 związana była (jako wokalistka, a także autorka większości tekstów) z grupą Batalion d’Amour. Z tym zespołem wydała cztery płyty: "Labirynt zdarzeń" (1997, Morbid Noizz), "Dotyk iluzji" (1999, Metal Mind), "55 Minutes of Love" (2000, Metal Mind), "W teatrze snów" (2001, Metal Mind).
W latach 2000-2004 wokalistka i klawiszowiec w zespole Dance on Glass, z którym wydała płytę "Daydreaming" (Metal Mind, 2002). Od 1998 stale współpracuje z czasopismem Metal Hammer. Mieszka w Wielkiej Brytanii.
Współpracowała z Simonem Rippin Fields of the Nephilim i Benem Christo The Sisters of Mercy.
Jest nową wokalistką zespołu Diavolopera.
Reaktywowała Dance on Glass w 2015 roku z muzykami z zespołu Opozycja.

</doc>
<doc id="1450546" url="https://pl.wikipedia.org/wiki?curid=1450546" title="BCR Open Romania 2008">
BCR Open Romania 2008

BCR Open Romania 2008 – tenisowy turniej ATP rangi ATP International Series z cyklu BCR Open Romania rozgrywany w dniach 8–14 sierpnia 2008 roku w Bukareszcie na kortach ziemnych o puli nagród 370 000 euro.

</doc>
<doc id="1450551" url="https://pl.wikipedia.org/wiki?curid=1450551" title="Ulica Tadeusza Kościuszki w Płocku">
Ulica Tadeusza Kościuszki w Płocku

Ulica Tadeusza Kościuszki w Płocku (dawniej "Dominikańska") – ulica na Starym Mieście w Płocku. Zaczyna się przy placu Gabriela Narutowicza, kończy blisko 300 metrów dalej na skrzyżowaniu z ulicą Misjonarską, gdzie przechodzi w plac Jarosława Dąbrowskiego.
Historia.
Ulica początkowo była traktem prowadzącym do Wyszogrodu, Czerwińska i dalej na Ruś Kijowską. Kościół św. Dominika i pobliski cmentarz znajdujące się w rejonie obecnego placu Obrońców Warszawy wytyczały wschodnie granice miasta. Dalej trakt zakręcał w stronę dzisiejszych rogatek warszawskich. Na początku XIV w. rozwój miasta poszedł w przeciwnym kierunku, a tereny wokół traktu, nazywane " przedmieściem wyszogrodzkim", pozostały niezmienione aż do końca XVII wieku. W wyniku II rozbioru Polski miasto zajęli Prusacy. Droga została wyprostowana, położono kostkę brukową, która przetrwała do dziś pod warstwą asfaltu. Wzdłuż ulicy zaczęły powstawać nieduże klasycystyczne domy z ogrodami dla urzędników niemieckich.
Ważniejsze obiekty.
Niegdyś budynek należący do rodziny Górnickich, którym przypisuje się zelektryfikowanie Płocka. Górniccy uruchomili w nim pierwszą w mieście elektrownię. Obecnie mieści Dział zbiorów audiowizualnych Książnicy Płockiej.
Budynek powstały w 1902 roku w celu stworzenia siedziby dla Towarzystwa Kredytowego Ziemskiego. Zaprojektowany został przez dwóch polskich architektów: Apoloniusza Nieniewskiego i Władysława Kozłowskiego. Po przeniesieniu Towarzystwa Kredytowego do Warszawy budynek przejęły siostry zakonne. Pozostał w majątku zakonnym, nawet w okresie Polski Ludowej, kiedy był siedzibą Komitetu Wojewódzkiego PZPR. Po roku 1989 budynek wykupiła Wojewódzka Biblioteka Publiczna, a następnie zaadaptowała do swoich potrzeb. Obecnie jest to gmach główny Książnicy Płockiej im. Władysława Broniewskiego.
Neorenesansowy budynek z końca XIX wieku, początkowo siedziba Płockiego Towarzystwa Rolniczego.
Dziewiętnastowieczny piętrowy budynek, stojący przy zachodnim narożniku placu Obrońców Warszawy, dawna siedziba NKWD.
Parterowy budynek z poddaszem z początku XIX wieku, do wybuchu pierwszej wojny światowej siedziba Poczty Polskiej
Budynek świątyni wzniesiono w latach 1227–1237, a około 1590 roku gruntownie przebudowano. Po zajęciu Płocka przez Prusaków kościół w 1805 r. został zamieniony na świątynię protestancką. Wystrój wnętrza sięga połowy XVIII wieku. Obecnie jest kościołem parafialnym parafii św. Maksymiliana Kolbego.
Klasztor dominikański ufundował w 1234 roku Konrad Mazowiecki. W latach 1570–1573 został powiększony o dom dla nowicjatu i kaplicę. W drugiej połowie XIX w. budynki zakonników zaadaptowano na cele mieszkalne, szkolne i jako archiwum. Obecnie klasztor służy za kościół parafialny prawosławnej parafii Przemienienia Pańskiego.
Gmach Akademickiego Liceum Ogólnokształcącego przy Państwowej Wyższej Szkole Zawodowej w Płocku. Dawniej siedziba Instytutu Języków Obcych PWSZ.
Niewielki, wzniesiony pod koniec XIX wieku budynek, w którym urodził się i mieszkał poeta Władysław Broniewski. Od strony ogrodu rozpościera się kilkusetletni dąb szypułkowy, o którym wspomniał w swych wierszach Broniewski. Obecnie siedziba płockiego okręgu Związku Nauczycielstwa Polskiego.
Dwukondygnacyjna XVIII-wieczna kamienica. W pierwszej połowie XVIII wieku za sprawą Michała Poniatowskiego przeniesiono tu Szpital św. Trójcy.

</doc>
<doc id="1450557" url="https://pl.wikipedia.org/wiki?curid=1450557" title="Dacia 1300">
Dacia 1300

Dacia 1300/1310 – samochód osobowy produkowany przez rumuńskie zakłady Dacia od 1969 do 1984 roku pod oznaczeniem 1300, a po modernizacji pod oznaczeniem 1310 od 1979 do 21 lipca 2004 roku (modele dostawcze do 8 grudnia 2006 roku). Pojazd ten stanowił licencyjną wersję Renault 12 i przez cały okres produkcji samochód przeszedł kilka większych modernizacji, wprowadzano także kolejne odmiany. Łącznie powstało 1 953 730 sztuk.
Historia modelu.
1300/1301/1400.
W początkowym okresie Dacia 1300 powstawała z części dostarczanych przez Renault. W roku 1970 do produkcji wprowadzona została wersja kombi, a w 1975 roku opracowana już przez rumuńskich inżynierów wersja Pick-Up. Na rynkach Europy Zachodniej model ten w wersji sedan i kombi sprzedawany był pod nazwą Dacia Denem, a pick-up jako Dacia Shifter. 
W 1975 zaprezentowano, a w 1976 roku podjęto produkcję Dacii 1301, która odpowiadała francuskiemu Renault 12 w wersji TS. W 1978 roku zaczęto wytwarzać wersję 1400 z silnikiem zapożyczonym z Renault 18 TL/GTL. Modele 1301 i 1400 oferowano wyłącznie w wersji sedan. Mimo że w 1979 roku wprowadzono do produkcji zmodernizowaną wersję 1310, modele 1300 produkowano równolegle aż do 1984 roku, a od 1982 roku powstawały wersje z elementami nadwozia i wnętrza z 1310.
W 1973 r. Dacia 1300 kosztowała w Motozbycie 170 tys. zł lub 1880 $.
1210/1310/1410.
Samochód ten po raz pierwszy zaprezentowano w 1979 roku. W nowym pojeździe zmodernizowano nieznacznie nadwozie, w przedniej części zastosowano 4 okrągłe lampy świateł, zaś z tyłu nowe większe lampy. Dokonano również nieznacznych zmian we wnętrzu pojazdu. Rok później do oferty dołączyło kombi. Pojazd ten wyposażony był w silnik o pojemności 1.3 l o mocy 54-56 KM (w zależności od wersji).
W 1980 roku zaprezentowano wersję Sport-Braşovia. Z zewnątrz odróżniały ją zmieniona przednia atrapa (z grubą plastikową nakładką) oraz inny tył z charakterystyczną konstrukcją słupka „C”. Jej rozwinięciem był model 1310 Rally 75. W 1983 r. do produkcji weszła 2-drzwiowa odmiana Sport oferowana z silnikami 1,3 l o mocy 54 KM (1310 Sport) i 1,4 l o mocy 65 KM (1410 Sport), produkowana była do 1992 r. 
W 1982 roku rozpoczęto produkcję tego modelu (jako uzupełnienie oferty) z silnikiem 1.4 o mocy 65 KM pod oznaczeniem Dacia 1410 a rok później również z silnikiem 1.2 o mocy 48 KM pod oznaczeniem 1210.
W połowie 1984 roku rodzina samochodów 1210/1310/1410 przeszła pierwszą modernizację nadwozia. Zastosowano nową plastikową atrapę chłodnicy z głęboko osadzonymi reflektorami oraz zderzaki lakierowane na czarno. Trzy lata później wersja ta otrzymała nową deskę rozdzielczą, jednocześnie zmieniony został system oznaczania wersji wyposażeniowych z L/LS na TX/TLX/TLE.
Kolejna modernizacja nadwozia nastąpiła w 1991 roku. Znacząco zmieniła się przednia część pojazdu, zastosowano nową atrapę chłodnicy oraz prostokątne reflektory a obok nich lampy kierunkowskazów (wcześniej były w zderzaku). Pojawił się również nowy wzór plastikowych zderzaków.
Rok 1993 przyniósł temu modelowi następną modernizację przedniej części nadwozia. W miejsce dużej czarnej atrapy chłodnicy zastosowano mniejszą lakierowaną pod kolor nadwozia, wydłużono maskę tak aby częściowo zachodziła na przedni pas (nad osłoną chłodnicy). Wraz z tą modernizacją zrezygnowano z produkcji silników 1.2 i 1.3. Zmieniony pojazd nadal oferowany był z silnikiem 1.4 oraz nowym 1.6 o mocy 72 KM (będącym modernizacją starszych silników). Zrezygnowano z nazw 1210 i 1410, od tej pory model ten niezależnie od zastosowanego silnika oferowany był jedynie pod nazwą Dacia 1310.
Ostatnia modernizacja tego samochodu nastąpiła pod koniec 1998 roku. Auto uzyskało nowe reflektory, osłonę chłodnicy oraz maskę. Zmiany te sprawiły, że zmodernizowany pojazd uzyskał nowocześniejszy bardziej zaokrąglony design przedniej części nadwozia, jednak modyfikacje te nie były w stanie ukryć przestarzałej sylwetki samochodu. Produkcję zakończono 21 lipca 2004 roku.
Dacia 1320/1420, 1325.
Są to 5-drzwiowe hatchbacki bazujące na konstrukcji kombi. Wersję tę pod oznaczeniem 1320 po raz pierwszy zaprezentowano w 1984 roku. W stosunku do sedana zastosowano nowy przód z prostokątnymi lampami (taki sam jak w 1210/1310/1410 z 1991 roku). Produkcję tego modelu z silnikiem 1.3 (1320) i 1.4 (1420) rozpoczęto dopiero w 1988 roku i produkowano ją do 1990 roku. Wyprodukowano 2675 egzemplarzy. 
W roku 1990 zaprezentowano i wprowadzono do produkcji model 1325 z silnikiem 1.4 l. Auto to w stosunku do modelu 1320/1420 miało skrócony o 20 cm tylny zwis, nową klapę bagażnika, nowe lampy tylne oraz zwiększoną sztywność nadwozia.
Od 1993 roku obok silnika 1.4 pojawiła się jednostka 1.6 o mocy 72 KM. Auto uzyskało dodatkową nazwę „Liberta” i było oferowane w wersji TL (1.4) i GTL (1.6).
W 1995 roku model ten przeszedł modernizację przedniej części nadwozia uzyskując przód jak w Dacia 1310 z 1993 roku. Produkcja tego auta została zakończona w 1996 roku. Powstało ponad 7800 sztuk.

</doc>
<doc id="1450559" url="https://pl.wikipedia.org/wiki?curid=1450559" title="Malope trifida">
Malope trifida



</doc>
<doc id="1450560" url="https://pl.wikipedia.org/wiki?curid=1450560" title="MTVN HD">
MTVN HD



</doc>
<doc id="1450562" url="https://pl.wikipedia.org/wiki?curid=1450562" title="Université du sud – Toulon – Var">
Université du sud – Toulon – Var

Université du sud – Toulon – Var – francuski uniwersytet publiczny mający swoją siedzibę w Toulonie. Uczelnia jest częścią Akademii Nicejskiej.
Uniwersytet został założony w 1968 roku jako jedna z uczelni powstała w czasie reformy szkolnictwa wyższego. Obecnie studiuje ponad 10 000 studentów wspartych ponad 700-osobową kadrą naukową. Uczelnia specjalizuje się w kształceniu w dziedzinie nauk przyrodniczych, a także ścisłych.
Wydziały.
Uniwersytet jest podzielony na następujące wydziały oraz departamenty:

</doc>
<doc id="1450565" url="https://pl.wikipedia.org/wiki?curid=1450565" title="MPEG-4 część 2">
MPEG-4 część 2

MPEG-4 część 2 (znana też jako MPEG-4 ASP i MPEG-4 Visual) to standard kompresji wideo stworzony przez MPEG, wchodzący w skład standardu MPEG-4 (ISO/IEC 14496-2). Podobnie jak wiele innych opiera się o dyskretną transformację kosinusową. Do jego najpopularniejszych implementacji należą DivX, Xvid, 3ivx i libavcodec. Należy mieć na uwadze istnienie zupełnie innego standardu kompresji – MPEG-4 część 10, lepiej znanego jako H.264 albo AVC, który też wchodzi w skład MPEG-4, a nie jest zgodny z częścią 2.
Profile.
Przewidziano stosowanie kodeka do różnych celów: od rejestrowania i wyświetlania obrazu przez naręczne urządzenia, aż po cyfrową telewizję. Na chwilę obecną istnieje więc około 21, różnych profili: Simple, Advanced Simple, oraz mniej popularne Main, Core, Advanced Coding Efficiency, Advanced Real Time Simple i inne.
Simple Profile (SP).
Simple Profile został stworzony dla obrazów o małej rozdzielczości, sieci o ograniczonej przepustowości i małych, prostych urządzeń. Jest stosowany w telefonach komórkowych, innych urządzeniach naręcznych, prostych systemach konferencyjnych, systemach monitoringu i innych.
Advanced Simple Profile (ASP).
Advanced Simple Profile zawiera w stosunku do SP liczne usprawnienia, w których skład wchodzą:
Kwantyzacja MPEG, przeplot i ramki dwukierunkowe zostały stworzone na bazie standardu MPEG-2.
Estymacja ze zwiększoną dokładnością była czymś zupełnie nowym. Później coś podobnego zostało wprowadzone do H.264/MPEG-4 AVC i Windows Media Video. Część implementacji jednak jej nie uwzględnia ze względu na drastyczny wzrost wymagań odnośnie do zasobów i niewielką poprawę jakości.
Globalna kompensacja ruchu również nie spotkała się z powszechnym wykorzystaniem. Jak wyżej niewielki wzrost jakości został okupiony dużym wzrostem wymagań sprzętowych i komplikacją algorytmów.
MPEG-4 a DivX.
Kod źródłowy jednej z implementacji MPEG-4, stworzonej przez Microsoft do użytku w systemie Windows Media (pliki WMV) dostał się w ręce hakerów i został powszechnie udostępniony. Stworzone przez hakerów nielegalne oprogramowanie kodujące (kodek), rozpowszechnione w Internecie jako "DivX ;-)", szybko zostało zaadaptowane do użycia w znanych systemach operacyjnych, takich jak Windows, Mac OS, Linux i BeOS.
Pierwotny kodek DivX ;-) udostępniony przez hakerów oznaczony był numerem wersji 3.11. Wkrótce potem na rynku pojawił się komercyjny program o nazwie DivX 4.0 (już bez znaczka ";-)") – nie zawierał on już wykradzionego kodu, lecz był implementacją MPEG-4 napisaną od podstaw przez firmę DivX Networks (obecnie DivX Inc.). "DivX" jest obecnie zastrzeżonym znakiem towarowym tej firmy, natomiast samo oprogramowanie miało kilka kolejnych wersji, wprowadzających bardziej zaawansowane techniki kodowania.
W związku z faktem, iż oprogramowanie DivX® jest komercyjnym, zamkniętym produktem firmy DivX Networks, społeczność wolnego oprogramowania stworzyła alternatywny kodek XviD, rozpowszechniany na licencji GNU GPL. Wykorzystuje on szerszy zakres możliwości standardu MPEG-4 niż DivX i daje możliwość bardziej precyzyjnej kontroli sposobu kompresji, dzięki czemu filmy kompresowane tym kodekiem często mają wyższą jakość, niż komercyjnym DivX.
Formaty DivX/XviD jakością niewiele ustępują DVD, charakteryzuje je duża rozdzielczość i duża kompresja obrazu (przeciętny film pełnometrażowy można zmieścić w objętości 700 MB, czyli jednej płyty CD), jednak z momentem upowszechniania się ekranów LCD o dużej przekątnej, jak i telewizorów HDTV, jakość tego formatu pozostawia obecnie bardzo wiele do życzenia.

</doc>
<doc id="1450567" url="https://pl.wikipedia.org/wiki?curid=1450567" title="Ulica Kościuszki">
Ulica Kościuszki



</doc>
<doc id="1450569" url="https://pl.wikipedia.org/wiki?curid=1450569" title="Dacia 1410">
Dacia 1410



</doc>
<doc id="1450571" url="https://pl.wikipedia.org/wiki?curid=1450571" title="Victoria (1519)">
Victoria (1519)

Victoria (lub hiszp. "Nao Victoria") – hiszpański żaglowiec z XVI wieku. Brał udział w wyprawie Ferdynanda Magellana dookoła świata w roku 1519 wraz z czterema innymi statkami: „Trinidad”, „San Antonio”, „Concepcion” i „Santiago”. Jako jedyny zdołał powrócić z wyprawy (w Cieśninie Magellana zrezygnował z dalszej podróży „San Antonio”), dzięki czemu zakończyła się ona sukcesem (opłynięcie kuli ziemskiej).
Okręt został zakupiony przez Magellana za pieniądze króla Hiszpanii Karola V i nazwany na cześć kościoła "Santa Maria de la Victoria de Triana", gdzie podróżnik złożył władcy przysięgę dotarcia do Wysp Korzennych i otwarcia szlaku dla floty hiszpańskiej.
„Victoria” była karaką, podobnie jak inne statki uczestniczące w wyprawie – z wyjątkiem „Trinidadu”, będącego karawelą.
Wyprawa.
Początek wyprawy datowany jest na 20 września 1519 roku, kiedy okręty wypłynęły z portu Sanlúcar de Barrameda (Hiszpania), a zakończyła się 8 września 1522 roku, gdy do Hiszpanii powróciła „Victoria” pod dowództwem Juana Sebastiána Elcany, z 18 ludźmi na pokładzie (w całej wyprawie wzięło udział ponad 270 ludzi). Dalszych 13 przetrzymywanych przez Portugalczyków na Wyspach Zielonego Przylądka zostało zwolnionych przed końcem roku, po interwencji Karola V u swojego szwagra, króla Portugalii Jana III.
Statek przepłynął w sumie 42 000 mil, z czego 22 000 z poważnym ubytkiem załogi.
Od 21 grudnia 1521 roku „Victoria” płynęła samotnie, gdyż pozostałe jednostki stracono lub miały bardzo poważne uszkodzenia. Podczas powrotu okręt przetrwał niemal cudem kilka sztormów, mając podarte żagle i przecieki wymagające ciągłego wypompowywania wody.
Ekspedycja pomimo licznych strat w ludziach i sprzęcie przyniosła wielkie zyski, gdyż załoga przywiozła duży ładunek przypraw.

</doc>
<doc id="1450573" url="https://pl.wikipedia.org/wiki?curid=1450573" title="Eugeniusz Łazowski">
Eugeniusz Łazowski

Eugeniusz Łazowski (ur. 1913 w Częstochowie, zm. 16 grudnia 2006 w Eugene) – polski lekarz, profesor pediatrii.
Życiorys.
Eugeniusz Łazowski urodził się w 1913 roku w Częstochowie, po odzyskaniu niepodległości wyjechał z rodzicami do Warszawy. Po ukończeniu warszawskiego liceum wstąpił do Szkoły Podchorążych Sanitarnych i jako jej uczeń studiował na Uniwersytecie Józefa Piłsudskiego medycynę. Wybuch II wojny światowej zastał go w trakcie zdawania egzaminów końcowych. Został zmobilizowany i wysłany do szpitala w Brześciu nad Bugiem, następnie ewakuował się z transportem sanitarnym na południe kraju. Aresztowany przez Sowietów, uciekł z transportu na Syberię, następnie aresztowany przez Niemców. Po ucieczce z niemieckiego obozu jenieckiego wrócił do Warszawy.
W listopadzie 1939 roku wziął ślub i wyjechał do Stalowej Woli, rodzinnej miejscowości żony, gdzie zaczął pracę w PCK w Rozwadowie. Wkrótce potem skontaktował się z oddziałem ZWZ por. Franciszka Przysiężniaka. Zaopatrywał oddział w leki i środki opatrunkowe i udzielał pomocy medycznej żołnierzom.
Działalność podczas II wojny światowej.
Na początku wojny jego znajomy, dr Stanisław Matulewicz, odkrył, że krew osób zakażonych niegroźną bakterią "Proteus OX19" daje podczas testów wyniki identyczne jak przy zakażeniu tyfusem plamistym. Obaj lekarze zaczęli szczepić swoich pacjentów niegroźną bakterią i wysyłać próbki krwi do niemieckich laboratoriów. W efekcie Niemcy ogłosili okolice Stalowej Woli terenem objętym zarazą, a niemieccy obywatele w pośpiechu ewakuowali się z rzekomo zagrożonego epidemią obszaru. Dzięki temu zabiegowi ustały wywózki ludności na roboty i do obozów koncentracyjnych. Aby uniknąć dekonspiracji, Łazowski i Matulewicz ukryli fakt całkowitej nieszkodliwości bakterii OX19 także przed pacjentami. Łazowski dzięki swojemu odkryciu umożliwił też przetrwanie wojny społeczności żydowskiej w Stalowej Woli przez dodawanie do próbek krwi Żydów odczynników, które czyniły wynik badania niejasnym, gdyż jednoznaczne wykrycie tyfusu u Żyda oznaczało dla niego natychmiastową egzekucję. Łazowski często przedostawał się także do stalowowolskiego getta, by leczyć przebywających tam chorych Żydów.
Niemcy nabrali jednak z czasem podejrzeń wobec polskich lekarzy, ponieważ śmiertelność na obszarze objętym rzekomo epidemią nie wzrosła. Łazowski fałszował dane w raportach, zawyżając ilość zużytych leków zwalczających tyfus. Pod koniec 1943 roku do Rozwadowa przybyła komisja kontrolna złożona z niemieckiego lekarza i jego dwóch praktykantów, która miała rozstrzygnąć o prawdziwości epidemii. Mieszkańcom udało się upić lekarza, a jego praktykantów zaprowadzono do osób faktycznie chorujących na tę chorobę. Ostatecznie zakończyło to niemieckie kontrole.
W 1944 roku Łazowski uciekł przed próbującym go aresztować gestapo, gdy Niemcy uznali, że nie jest im już potrzebny do zwalczania epidemii tyfusu. Powodem była jego działalność w AK.
Emigracja.
W 1945 roku wrócił z rodziną do Warszawy i podjął pracę w Klinice Akademii Medycznej oraz Instytucie Matki i Dziecka. W 1958 roku wyjechał z rodziną do USA jako stypendysta Fundacji Rockefellera. W USA został profesorem pediatrii w Uniwersytecie Stanowym w Illinois. W latach 80. przeszedł na emeryturę i zamieszkał w Oregonie.
Autor ponad stu prac naukowych w języku polskim i angielskim oraz wspomnień "Prywatna wojna. Wspomnienia lekarza-żołnierza 1933–1944", na podstawie których nakręcono film dokumentalny "A Private War".
Zmarł 16 grudnia 2006 roku w Eugene.
Odznaczenia.
Pośmiertnie odznaczony nagrodą literacką „Gałązka sosny”, która jest coroczną nagrodą dla osób traktujących o Stalowej Woli i autorów związanych ze Stalową Wolą, których dzieła stanowią znaczący wkład dla kultury i nauki polskiej i obcej.
Planetoida o numerze 34838 i oznaczeniu 2001 SK262, odkryta przez W.K.Y. Yeunga we wrześniu 2001 roku, nosi nazwę Lazowski.

</doc>
<doc id="1450574" url="https://pl.wikipedia.org/wiki?curid=1450574" title="Stan podstawowy">
Stan podstawowy

Stan podstawowy – stan układu kwantowego charakteryzujący się najmniejszą energią.
Stany własne dowolnego operatora.
W ramach mechaniki kwantowej opartej na równaniu Schrödingera stan układu kwantowego jest traktowany jako wektor w przestrzeni Hilberta. Wartości, jakie można otrzymać z pomiaru danej wielkości fizycznej (np. energii, pędu, położenia, spinu układu) są wartościami własnymi operatora hermitowskiego. Postać tego operatora, odpowiadającą danemu pomiarowi, znajduje się zgodnie z tzw. zasadą kwantowania. Znalezienie wartości własnych operatora dla konkretnego układu wymaga rozwiązania równania na wartości własne tego operatora, zapisanego w bazie wektorów przestrzeni Hilberta tego układu.
Stany własne operatora Hamiltona.
W szczególności, jeżeli układ kwantowy jest izolowany od otoczenia" "lub podlega działaniu sił potencjalnych, wtedy energia potencjalna układu formula_1 nie zależy jawnie od czasu i zagadnienie znalezienia dozwolonych stanów energii sprowadza się do znalezienia rozwiązań równania własnego operatora Hamiltona formula_2:
Równanie to jest tzw. równaniem Schrödingera niezależnym od czasu. Stany formula_4 zwane stanami własnymi operatora Hamiltona, które otrzymuje się z tego równania, są stanami stanami stacjonarnymi: odpowiadający im rozkład prawdopodobieństwa nie zmienia się z upływem czasu, a energia ma stałą wartość.
Jednakże rzeczywiste układy kwantowe nigdy nie są idealnie izolowane od otoczenia. Wręcz przeciwnie, na skutek oddziaływania z innymi układami otoczenia tracą swoją energię i przechodzą do stanu podstawowego. Jednak mechanika kwantowa oparta na równaniu Schrödingera nie potrafi opisać tego w sposób ścisły.
Opis zjawiska emisja energii w sposób ścisły jest możliwy dopiero w ramach elektrodynamiki kwantowej (która opisuje je jako zjawisko kreacji i anihilacji cząstek). Według elektrodynamiki kwantowej każdy układ kwantowy, nawet izolowany od innych układów, oddziałuje z próżnią. Na skutek tego przechodzi on ze stanu wzbudzonego do niższych stanów energii, przy czym prawdopodobieństwo przejścia dane jest zależnością czasową:
gdzie:
W przypadku stanu podstawowego formula_10 wynosi 0.

</doc>
<doc id="1450589" url="https://pl.wikipedia.org/wiki?curid=1450589" title="André Léri">
André Léri

André Léri (ur. 1875 w Paryżu, zm. 8 września 1930 w Szwajcarii) – francuski neurolog. Studiował na Uniwersytecie w Paryżu u Mariego i Babińskiego, doktorem medycyny został w 1904 roku.

</doc>
<doc id="1450591" url="https://pl.wikipedia.org/wiki?curid=1450591" title="Herb powiatu raciborskiego">
Herb powiatu raciborskiego

Herb powiatu raciborskiego przedstawia na tarczy hiszpańskiej czwórdzielnej (w krzyż), w polach I i IV, błękitnych, orły złote zwrócone ku sobie; pola II i III dwudzielne w słup, prawe srebrne, lewe czerwone.
Herb został ustanowiony przez radę powiatu raciborskiego 29 kwietnia 2003 r. oraz w dniu 30 września 2003 r. został przyjęty jako załącznik do statutu powiatu. Jest obok flagi powiatu jednym z dwóch oficjalnych symboli powiatu raciborskiego.
Herb ten po raz pierwszy pojawił się na pieczęci Walentyna raciborskiego z 23 września 1510 roku. Złoty orzeł w błękitnym polu nawiązuje do herbu Piastów górnośląskich, natomiast biało-czerwone pola to nawiązanie do herbu Przemyślidów opawskich.

</doc>
<doc id="1450592" url="https://pl.wikipedia.org/wiki?curid=1450592" title="Jeronimas Plečkaitis">
Jeronimas Plečkaitis

Jeronimas Plečkaitis (ur. 10 grudnia 1887 w Kieturwłokach, zm. 29 października 1963 w Pilwiszkach) – litewski nauczyciel i polityk, poseł na Sejm (1920–1927). 
Życiorys.
Zaangażowany w działalność rewolucyjną w 1905 wstąpił do Litewskiej Partii Socjaldemokratycznej (LSDP). Rok później organizował strajki robotników na Litwie. W latach 1910–1914 służył w armii rosyjskiej. Po odsłużeniu wojska ukończył w 1916 kurs nauczycielski, by podjąć pracę jako nauczyciel w szkole podstawowej w Wyłkowyszkach, a później jako inspektor pracy (1919). 
W latach 1919–1920 organizował strajk wymierzony w lokalnych ziemian. Zagrożony aresztowaniem, schronił się w Niemczech. W 1920 powrócił na Litwę, by wejść w skład Sejmu Ustawodawczego (1920–1922). Z list LSDP wybierany był jako parlamentarzysta w kolejnych wyborach: w 1922, 1923 i 1926. 
Od 1923 do 1926 był szefem KC LSDP, jako jej przewodniczący wziął udział w zjeździe socjalistów bałtyckich w Rydze 19 czerwca 1926. Po przejęciu władzy na Litwie przez tautininków w grudniu 1926 organizował antyrządowe powstanie w Taurogach i Olicie. Po jego niepowodzeniu wyjechał do Niemiec, później osiadł w Wilnie i Grodnie. Od 1927 do 1928 wydawał lewicowe czasopismo „Pirmyn”. 
Po wkroczeniu Litwinów do Wilna w 1939 aresztowany na wiosnę 1940 za udział w powstaniu olickim. W latach 1941–1944 pracował w administracji samorządu wileńskiego. Po ponownym zajęciu tzw. Litwy Wschodniej przez wojska sowieckie zesłany na Syberię, z której powrócił w 1956.

</doc>
<doc id="1450593" url="https://pl.wikipedia.org/wiki?curid=1450593" title="Laurence Jackson">
Laurence Jackson

Laurence Jackson (ur. 16 września 1900 w Biggar, zm. 27 lipca 1984 tamże), szkocki curler.
Jako członek drużyny, pod przewodnictwem ojca Williama Jacksona z Royal Caledonian Curling Club, zdobył złoty medal olimpijski podczas pierwszych zimowych igrzysk w 1924. Medal przyznany został mu pośmiertnie w 2006.

</doc>
<doc id="1450594" url="https://pl.wikipedia.org/wiki?curid=1450594" title="Mikael Löfgren">
Mikael Löfgren

Erik Mikael Löfgren (ur. 2 września 1969 w Torsby) – szwedzki biathlonista, dwukrotny brązowy medalista olimpijski, zdobywca Pucharu Świata.
Kariera.
Pierwszy sukces osiągnął w 1986 roku, zdobywając złoty medal w biegu indywidualnym podczas mistrzostw świata juniorów w Falun. Na rozgrywanych trzy lata później mistrzostwach świata juniorów w Voss zajął drugie miejsce w tej samej konkurencji oraz w sztafecie. W Pucharze Świata zadebiutował 14 marca 1987 roku w Lillehammer, zajmując 43. miejsce w sprincie. Pierwsze punkty wywalczył 23 lutego 1988 roku w Calgary, zajmując 22. miejsce w tej konkurencji. Na podium zawodów tego cyklu pierwszy raz stanął 20 lutego 1992 roku w Albertville, gdzie rywalizację w biegu indywidualnym ukończył na trzeciej pozycji. W kolejnych startach jeszcze pięć razy plasował się w pierwszej trójce: 10 marca 1992 roku w Fagernes był trzeci, a 11 marca 1993 roku w Östersund i 14 grudnia 1995 roku w Oslo drugi w biegu indywidualnym, 21 marca 1992 roku w Nowosybirsku był trzeci, a 23 stycznia 1993 roku w Anterselvie drugi w sprincie. Najlepsze wyniki osiągał w sezonie 1992/1993, kiedy zwyciężył w klasyfikacji generalnej, wyprzedzając Niemca Marka Kirchnera i Włocha Pieralberto Carrarę. Wygrał wtedy także w klasyfikacji biegu indywidualnego. Ponadto w sezonie 1991/1992 był drugi, plasując się między dwoma Norwegami: Jonem Åge Tyldumem i Sylfestem Glimsdalem.
Największe sukcesy osiągnął w 1992 roku, kiedy podczas igrzysk olimpijskich w Albertville zdobył dwa medale. Najpierw zajął trzecie miejsce w biegu indywidualnym, przegrywając tylko z Jewgienijem Ried´kinem ze Wspólnoty Niepodległych Państw oraz Markiem Kirchnerem. Następnie wspólnie z Ulfem Johanssonem, Leifem Anderssonem i Tordem Wikstenem zajął też trzecie miejsce w sztafecie. Cztery lata wcześniej, na igrzyskach olimpijskich w Calgary indywidualnie plasował się poza czołową dwudziestką, a w sztafecie był siódmy. Podczas igrzysk w Lillehammer w 1994 roku wystąpił tylko w sztafecie, w której Szwedzi zajęli jedenastą pozycję. Brał też udział w igrzyskach olimpijskich w Nagano w 1998 roku, zajmując 20. miejsce w biegu indywidualnym, 25. miejsce w sprincie i dziesiąte w sztafecie. Blisko kolejnego medalu był na mistrzostwach świata w Lahti w 1991 roku, zajmując czwarte miejsce w biegu indywidualnym. Walkę o podium przegrał tam z Norwegiem Eirikem Kvalfossem. Na tej samej imprezie był też piąty w sztafecie, a na mistrzostwach świata w Feistritz dwa lata wcześniej piąte miejsce zajął w biegu drużynowym.
Po zakończeniu czynnej kariery został trenerem. Prowadził między innymi reprezentację USA w latach 2006–2008 oraz reprezentację Norwegii w latach 2008−2012.

</doc>
<doc id="1450595" url="https://pl.wikipedia.org/wiki?curid=1450595" title="FV430">
FV430

FV430 – seria brytyjskich wozów bojowych używanych przez British Army, zbudowanych na wspólnym podwoziu. Podstawowym pojazdem z serii jest transporter opancerzony FV432.
Pojazdy serii FV430, służące w armii od lat 60. XX wieku, pozostają w służbie do dnia dzisiejszego pomimo wprowadzenia nowocześniejszych pojazdów z rodziny CVR(T) oraz Warrior.
Większość pojazdów FV430 uzbrojona jest w karabiny maszynowe L7 GPMG lub Bren. oraz wyposażona w wyrzutniki granatów dymnych.

</doc>
<doc id="1450597" url="https://pl.wikipedia.org/wiki?curid=1450597" title="Jean-Baptiste de Martignac">
Jean-Baptiste de Martignac

Jean-Baptiste Sylvère Gay, wicehrabia de Martignac (ur. 20 czerwca 1778, zm. 3 kwietnia 1832), polityk francuski, umiarkowany ultrarojalista, przewodniczący Rady Ministrów Królestwa Francji w latach 1828–1829.
Wczesne lata i kariera prawnicza.
Martignac urodził się w Bordeaux. W 1798 został sekretarzem Sieyèsa; następnie po odbyciu służby wojskowej, zajął się literaturą pisząc kilka lekkich sztuk teatralnych. Za czasów Cesarstwa z powodzeniem prowadził praktykę adwokacką w Bordeaux, gdzie w 1818 został adwokatem generalnym "court royale". W 1819 został mianowany "prokuratorem generalnym" w Limoges.
Kariera polityczna.
a w 1821 wszedł do Izby Deputowanych gdzie zasilił frakcję ultrarojalistów wspierając politykę rządu Villèle’a. W 1822 został mianowany radcą stanu. W 1823 podczas wojny hiszpańskiej był komisarzem cywilnym przy księciu d’Angoulême. Po powrocie, w 1824 otrzymał tytuł wicehrabiego i został wielkim oficerem Legii Honorowej, a także mianowany dyrektorem generalnym Domen Królewskich.
Charakteryzował się naturalną swobodą bycia i pewnością siebie. Jego stopniowo ewoluujące poglądy polityczne zbliżały go do doktrynerów. Po upadku Villèle’a Karol X wybrał go, by prowadził politykę kompromisową, która uspokoiłaby nastroje nowej Izbie Deputowanych po wyborach z listopada 1827. 4 stycznia 1828 Martignac został ministrem spraw wewnętrznych. Nowy rząd nie miał tytularnego szefa, ale to Martignac kierował jego pracami.
Przewodniczący Rady Ministrów.
Początkowo uważano, że rząd Martignaca jest przedłużeniem gabinetu Villèle’a. Opinie te zmieniły się dopiero po zastąpieniu 3 marca 1828 dwóch ministrów Villèle’a: księdza Frayssinousa i hrabiego de Chabrol (ministra marynarki) księdzem Feutrier (biskupem Beauvais) oraz Hyde’a de Neuville’a. Rząd Martignaca zdołał wprowadzić ustawę prasową, znoszącą cenzurę prewencyjną. Rozdzielone ministerstwo oświaty od spraw kościelnych. 16 czerwca król podpisał opracowane przez rząd dwa ordonanse; pierwszy z nich podporządkował Uniwersytetowi osiem kolegiów kierowanych przez jezuitów, co pozbawiało ich kontroli nad tymi kolegiami oraz prawa nauczania w nich. Drugi ordonans ograniczał do 20 tys. liczbę uczniów małych seminariów, a nominacje ich dyrektorów miał zatwierdzać król. Były to posunięcia obliczone na uspokojenie zaniepokojonych ekspansją jezuitów liberałów. Latem 1828 francuski korpus ekspedycyjny wyruszył na pomoc Grekom, przyczyniając się do uznania jesienią 1828 przez Turcję wyzwolenia Grecji.
Martignac był jednak atakowany zarówno z lewej strony (przez liberałów), jak i z prawej (przez radykalnych ultrarojalistów) i ostatecznie został pokonany przez egzotyczną koalicję tych ugrupowań w Izbie w kwietniu 1829, kiedy dwie opracowane przez rząd ustawy (o organizacji gmin oraz rad okręgowych i departamentalnych) nie zyskały poparcia. Karol X, dla którego od początku rząd Martignaca był rządem przejściowym, przyjął jego dymisję 8 sierpnia 1829 i już nazajutrz powołał gabinet bliskiego swoim przekonaniom radykalnie ultrarojalistycznego Polignaca.
Ostatnie lata.
W marcu 1830 Martignac głosował razem z większością parlamentarną za adresem protestującym przeciwko słynnym ordonansom, jednak podczas rewolucji lipcowej pozostał wierny swoim legitymistycznym przekonaniom. W końcowym etapie życia Martignac wrócił do profesji adwokata i z talentem bronił swojego następcy Polignaca w Izbie Parów w grudniu 1830.

</doc>
<doc id="1450600" url="https://pl.wikipedia.org/wiki?curid=1450600" title="Usman I (Marynidzi)">
Usman I (Marynidzi)

Usman I ibn Abdulhak (arab. عثمان بن عبد الحق = "", zm. w 1240) – szejk berberskiego klanu Marynidów o lokalnej władzy w południowo-wschodnim Maroku. Kontynuował rozpoczętą przez swojego ojca Abdulhaka I walkę przeciw panującej w Maroku dynastii Almohadów. Zginął zabity przez jednego ze swoich chrześcijańskich niewolników. Po jego śmierci przywództwo nad klanem przejął jego brat Muhammad I. 

</doc>
<doc id="1450602" url="https://pl.wikipedia.org/wiki?curid=1450602" title="Closing Time (album)">
Closing Time (album)

Closing Time to debiutancki album studyjny amerykańskiego piosenkarza Toma Waitsa wydany w 1973 przez wytwórnię Asylum Records, a wyprodukowany i zaaranżowany przez członka zespołu The Lovin’ Spoonful, Jerry'ego Yestera.
Lista utworów.
Strona pierwsza:
Strona druga:

</doc>
<doc id="1450605" url="https://pl.wikipedia.org/wiki?curid=1450605" title="Giorgi Giorgadze">
Giorgi Giorgadze

Giorgi Giorgadze, gruz. გიორგი გიორგაძე (ur. 10 października 1964) – gruziński szachista i sędzia szachowy ("FIDE Arbiter" od 2013), arcymistrz od 1993 roku. Prezydent Gruzińskiej Federacji Szachowej.
Kariera szachowa.
Od pierwszych lat 80. XX wieku należał do czołówki gruzińskich szachistów. W 1982 i 1988 r. zwyciężył w mistrzostwach GSRR. Pomiędzy 1992 a 2000 r. pięciokrotnie z rzędu wystąpił na szachowych olimpiadach (najlepszy wynik: VI m. w 2000 r. w Stambule), w 1996 r. zdobywając brązowy medal za indywidualny wynik na II szachownicy. Był również reprezentantem Gruzji na drużynowych mistrzostwach Europy (1992, 1997, 1999) oraz świata (2005).
W 1989 r. zakwalifikował się do finałowego turnieju o tytuł mistrza Związku Radzieckiego, zajmując w Odessie XII miejsce. W 1997 r. wystąpił w rozegranych systemem pucharowym w Groningen mistrzostwach świata, w I rundzie zwyciężył Etienne Bacrota, a w drugiej przegrał z Michaelem Adamsem i odpadł z dalszej rywalizacji. W 2007 r. zdobył w Tbilisi brązowy medal indywidualnych mistrzostw Gruzji.
Wielokrotnie startował w turniejach międzynarodowych, zwyciężając bądź dzieląc I miejsca m.in. w:
Najwyższy ranking w karierze osiągnął 1 lipca 1997 r., z wynikiem 2625 punktów dzielił wówczas 43-46. miejsce na światowej liście FIDE, jednocześnie zajmując 2. miejsce (za Zurabem Azmaiparaszwilim) wśród gruzińskich szachistów.

</doc>
<doc id="1450608" url="https://pl.wikipedia.org/wiki?curid=1450608" title="Franciscus Hubertus Quix">
Franciscus Hubertus Quix

Franciscus Hubertus Quix (ur. 9 lipca 1874 w Huis Holtum, zm. 1946) – holenderski lekarz neurolog. Studiował na Uniwersytecie w Utrechcie, w 1898 roku otrzymał tytuł doktora medycyny. Następnie był asystentem w szpitalu Mont Calvaire w Mastrychcie. Od 1898 do 1900 lekarz wojskowy w Utrechcie. Specjalizował się w otorynolaryngologii: w 1907 roku został docentem, w 1910 roku profesorem w Utrechcie. 

</doc>
<doc id="1450611" url="https://pl.wikipedia.org/wiki?curid=1450611" title="Pogranicze Lubuskie">
Pogranicze Lubuskie

Pogranicze Lubuskie - bezpłatna gazeta lokalna ukazująca się od sierpnia 2005 r. na terenie Powiatu Słubickiego i Powiat Sulęcińskiego. 
Redaktorem naczelnym Pogranicza Lubuskiego jest Natalia Żwirek, wydawcą - BINGO Natalia Żwirek. Do 2018 roku redaktorem naczelnym był Robert Włodek, zaś wydawcą firma Inventum Robert Włodek. Pozostałymi założycielami tytułu i stałymi redaktorami byli Przemysław Wojdyło i Mariusz Bidol.
Egzemplarze gazety kolportowane są z jednej strony drukami bezadresowymi do skrzynek mieszkańców, z drugiej zaś są rozdawane w miejscach publicznych takich jak urzędy pocztowe, urzędy samorządowe, sklepy, kioski, punkty gastronomiczne. 
W gazecie znajdują się reklamy firm nie tylko z Słubic, Sulęcina, czy mniejszych miejscowości obu powiatów, ale także całego lubuskiego pogranicza.

</doc>
<doc id="1450612" url="https://pl.wikipedia.org/wiki?curid=1450612" title="Canal+ Cyfrowy">
Canal+ Cyfrowy



</doc>
<doc id="1450614" url="https://pl.wikipedia.org/wiki?curid=1450614" title="Mikael Lofgren">
Mikael Lofgren



</doc>
<doc id="1450615" url="https://pl.wikipedia.org/wiki?curid=1450615" title="Mikael Loefgren">
Mikael Loefgren



</doc>
<doc id="1450617" url="https://pl.wikipedia.org/wiki?curid=1450617" title="Operator ewolucji">
Operator ewolucji

Operator ewolucji – w mechanice kwantowej operator odpowiedzialny za translację w czasie. Jeśli na wektor stanu układu w czasie formula_1 zadziała się operatorem ewolucji o czas formula_2 otrzyma się stan układu w czasie formula_3
W mechanice kwantowej układ fizyczny spełnia równanie Schrödingera z hamiltonianem H. Ewolucja czasowa w ogólności zależy od chwili początkowej formula_1 i końcowej formula_5 a gdy równanie jest niezależne od czasu - jedynie od różnicy czasu między tymi chwilami formula_6 Ewolucji odpowiadają operatory unitarne:
gdzie formula_10 – operator porządkujący w czasie (sprawia, że własność pierwsza jest zgodna z trzecią),

</doc>
<doc id="1450620" url="https://pl.wikipedia.org/wiki?curid=1450620" title="Jeronimas Pleckaitis">
Jeronimas Pleckaitis



</doc>
<doc id="1450621" url="https://pl.wikipedia.org/wiki?curid=1450621" title="Andre Leri">
Andre Leri



</doc>
<doc id="1450622" url="https://pl.wikipedia.org/wiki?curid=1450622" title="Weberbauerocereus">
Weberbauerocereus

Weberbauerocereus Backeb. – rodzaj sukulentów z rodziny kaktusowatych ("Cactaceae"). Przedstawiciele występują w Peru i północnym Chile.
Systematyka.
Rodzaj został opisany w 1942 r. przez Curta Backeberga. Nazwa pochodzi od nazwiska Augusta Weberbauera, badacza peruwiańskich Andów.
"Meyenia" Backeb., "Rauhocereus" Backeb.
Jako rodzaj "Haageocereus" należy do rodziny kaktusowatych ("Cactaceae") Juss., która jest jednym z kladów w obrębie rzędu goździkowców ("Caryophyllales") i klasy roślin okrytonasiennych. W obrębie kaktusowatych należy do plemienia "Trichocereeae", podrodziny "Cacteoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.), rodzaj "Weberbauerocereus" Backeb.

</doc>
<doc id="1450624" url="https://pl.wikipedia.org/wiki?curid=1450624" title="Puchar Świata w skokach narciarskich 1982/1983">
Puchar Świata w skokach narciarskich 1982/1983

Puchar Świata w skokach narciarskich 1982/1983 – 4. edycja Pucharu Świata mężczyzn w skokach narciarskich, która rozpoczęła się 18 grudnia 1982 w Cortina d’Ampezzo, a zakończyła 27 marca 1983 w Planicy.

</doc>
<doc id="1450625" url="https://pl.wikipedia.org/wiki?curid=1450625" title="Johannes Wertheim-Salomonson">
Johannes Wertheim-Salomonson

Johannes Carel August Wertheim-Salomonson (ur. 18 lutego 1864 w Ambt-Almelo, zm. 16 września 1922 w Amsterdamie) – holenderski lekarz, neurolog i radiolog.

</doc>
<doc id="1450627" url="https://pl.wikipedia.org/wiki?curid=1450627" title="DLNA">
DLNA



</doc>
<doc id="1450629" url="https://pl.wikipedia.org/wiki?curid=1450629" title="Julius Dorpmuller">
Julius Dorpmuller



</doc>
<doc id="1450630" url="https://pl.wikipedia.org/wiki?curid=1450630" title="Julius Dorpmueller">
Julius Dorpmueller



</doc>
<doc id="1450631" url="https://pl.wikipedia.org/wiki?curid=1450631" title="Ivan Zarandona">
Ivan Zarandona



</doc>
<doc id="1450632" url="https://pl.wikipedia.org/wiki?curid=1450632" title="Idanadi">
Idanadi



</doc>
<doc id="1450634" url="https://pl.wikipedia.org/wiki?curid=1450634" title="Placa de les Glories Catalanes">
Placa de les Glories Catalanes



</doc>
<doc id="1450637" url="https://pl.wikipedia.org/wiki?curid=1450637" title="Antonio Nunez">
Antonio Nunez



</doc>
<doc id="1450638" url="https://pl.wikipedia.org/wiki?curid=1450638" title="Hermann Gutzmann">
Hermann Gutzmann

Hermann Gutzmann (ur. 29 stycznia 1865 w Bytowie, zm. 4 listopada 1922 w Berlinie) – niemiecki lekarz, jeden z pionierów foniatrii.
Syn Alberta Gutzmanna. Studiował w Berlinie, został doktorem medycyny w 1887 roku, od 1889 praktykował w Berlinie, zajmując się zaburzeniami mowy. Od 1891 roku redaktor naczelny i wydawca „Monatsschrift für die gesammte Sprachheilkunde”.

</doc>
<doc id="1450639" url="https://pl.wikipedia.org/wiki?curid=1450639" title="Jurgis Slapelis">
Jurgis Slapelis



</doc>
<doc id="1450640" url="https://pl.wikipedia.org/wiki?curid=1450640" title="Illa de la Discordia">
Illa de la Discordia



</doc>
<doc id="1450641" url="https://pl.wikipedia.org/wiki?curid=1450641" title="Bozidar Durasević">
Bozidar Durasević



</doc>
<doc id="1450642" url="https://pl.wikipedia.org/wiki?curid=1450642" title="Pinaks">
Pinaks

Pinaks (gr. "pinax", lm. "pinakes") – tabliczka wotywna w starożytnej Grecji.
Tabliczki wotywne.
Miały postać drewnianych, terakotowych lub kamiennych tabliczek z przedstawieniami malarskimi lub mieszanymi (rzeźbiarsko-malarskimi, z wkomponowanymi reliefami). Składano je w świątyniach jako dary dla bogów dla wyproszenia określonych łask.
Przedstawienia na nich zawierają rozmaite sceny, takie jak: rytualne libacje, różne uroczystości religijne, sceny mitologiczne oraz z życia codziennego. Tabliczki pokazują także pojedynczych czcicieli przed bogami lub posągami kultowymi w sanktuariach. Niemal wszystkie, których ofiarodawcami były kobiety, przedstawiają je w otoczeniu rodziny, natomiast ofiarowywane przez mężczyzn przedstawiają tylko ich. Jednak większość pinakes składana była w świątyniach z prośbą o uzdrowienie i zawiera przedstawienia różnych części ciała człowieka dotkniętych chorobą.
Największe ilości pinakes odkryto w świątyni Posejdona w Penteskufia koło Koryntu oraz w Lokri w południowych Włoszech w pobliżu świątyni Persefony. Tabliczki korynckie były malowane po obu stronach, a datuje się je na połowę VI wieku p.n.e. i czas późniejszy. Tabliczki z Lokri pochodzą z VI–IV wieku p.n.e., odkryto tam ponad 5 tys. pinakes i ich fragmentów. Zawierają one sceny mitologiczne z udziałem bogini Persefony, a także sceny z życia rodzinnego i małżeńskiego.
Rola w teatrze greckim.
Nazwą pinakes określano malowane na płytach dekoracje, umieszczane pomiędzy kolumnami zdobiącymi ściany skene. Stosowane były w teatrach okresu klasycznego (w Teatrze Dionizosa i innych na nim wzorowanych).
Rola u żydów.
Z nazwy tej wziął się hebrajski "pinkas" – księgi gminy żydowskiej, wraz z protokołami z posiedzeń jej organów.

</doc>
<doc id="1450645" url="https://pl.wikipedia.org/wiki?curid=1450645" title="Abdulhak I">
Abdulhak I

Abdulhak I ( = "", zm. 1217) – pierwszy historyczny szejk berberskiej dynastii Marynidów. Przywództwo nad klanem objął ok. 1195 roku.
Życiorys.
Około 1215 roku Abdulhak I rozpoczął walkę przeciw panującej wówczas w Maroku dynastii kalifów Almohadów. Dynastia ta, osłabiona po przegranej w 1212 roku bitwie pod Las Navas de Tolosa i kierowana przez młodego, niedoświadczonego kalifa Abu Jakuba Jusufa II, nie była w stanie stawiać skutecznego oporu najazdom Marynidów. Doszło do przegranych dla Almohadów bitew pod Fezem i w górach Rif. Abdulhak I został jednak śmiertelnie ranny i zmarł w 1217 roku. Dopiero w 1248 roku jeden z jego synów Abu Jahja Abu Bakr zdołał ostatecznie obalić dynastię Almohadów i wynieść Marynidów na sułtański tron Maroka.

</doc>
<doc id="1450646" url="https://pl.wikipedia.org/wiki?curid=1450646" title="Larry LaRocco">
Larry LaRocco

Larry LaRocco (ur. 25 sierpnia 1946) – amerykański polityk ze stanu Idaho, członek Partii Demokratycznej. W latach 1991-1995 był przedstawicielem pierwszego okręgu wyborczego w stanie Idaho do Izby Reprezentantów Stanów Zjednoczonych.
W 2008 kandydował w wyborach do Senatu. Jego przeciwnikiem z Partii Republikańskiej był Jim Risch.

</doc>
<doc id="1450649" url="https://pl.wikipedia.org/wiki?curid=1450649" title="Ferenc Erkel">
Ferenc Erkel

Ferenc Erkel (ur. 7 listopada 1810 w Gyula, zm. 15 czerwca 1893 w Budapeszcie) – węgierski kompozytor, ojciec węgierskiej opery narodowej, twórca wielu dzieł operowych granych do dnia dzisiejszego, a także twórca Hymnu węgierskiego skomponowanego w 1844 roku.
Pierwsze cztery jego opery były dziełem współpracy z Béni Egressym, autorem tekstów do oper. Następnie objął stanowisko dyrektora budapeszteńskiej orkiestry filharmonicznej. Oprócz pracy w roli dyrektora orkiestry oraz pracy kompozytorskiej był nauczycielem w Akademii Muzycznej, a od 1884 roku dyrektorem Węgierskiej Opery Narodowej.
Zmarł 15 czerwca 1893 roku w Budapeszcie w wieku 83 lat.
Życie prywatne.
Ożenił się w 1839 roku z Adél Adler, z którą miał czterech synów: Gyule, Eleka, Laszlo oraz Sándora, który w latach późniejszych współpracował z ojcem.
Erkel był także zapalonym miłośnikiem szachów, a także znanym graczem tej dyscypliny na arenie międzynarodowej.

</doc>
<doc id="1450651" url="https://pl.wikipedia.org/wiki?curid=1450651" title="Ostre (Góry Sanocko-Turczańskie)">
Ostre (Góry Sanocko-Turczańskie)

Ostre (803 m n.p.m.) – masyw górski w Górach Sanocko-Turczańskich.
Znajduje się pomiędzy Żukowem a Otrytem, który bywa zaliczany już do Bieszczadów Zachodnich. Od północy ogranicza go dolina rzeki Czarnej, od północnego wschodu – dolina Mszanki, mającej na stokach swoje źródło, natomiast południową granicą jest dolina Głuchego. Na wschodzie łagodnie przechodzi w grzbiet połączony z Magurą Łomniańską; na południu rozwidla się na dwie odnogi, z których zachodnia łączy się z Otrytem, zaś wschodnia biegnie na Ukrainę.
Grzbiet Ostrego przebiega łukiem z zachodu na południe. Południowo-zachodnie stoki są bardziej strome i uformowane w grzbiety, w przeciwieństwie od łagodnych zboczy północnych oraz wschodnich. Począwszy od zachodu, pierwsza, niewybitna kulminacja wznosi się na 672 m n.p.m., nieco dalej na południe odbiega boczne odgałęzienie z Kolasznią (746 m n.p.m.). Dalej grzbiet osiąga Połoń (751 m n.p.m.), z wierzchołkiem wysuniętym na południe, a następnie szczyt 763 m n.p.m., wysyłający na południowy zachód grzbiet zakończony kulminacją Haniów (657 m n.p.m.). Łagodnie wznosi się teraz ku najwyższemu punktowi o wysokości 803 m n.p.m., od którego na południe znajduje się kamieniołom. Dalej na południe jest jeszcze jedno wzniesienie, gdzie grzbiet rozgałęzia się na dwie odnogi. Na południowy wschód biegnie grzbiet w kierunku Berda (786 m n.p.m.), a następnie rozgałęzia się na część wschodnią, połączoną z ukraińskim Garbem Wiliwskim oraz południową, zakończoną doliną Sanu w Smolniku. Ku południowemu zachodowi kieruje się natomiast drugi grzbiet połączony tzw. Chodakiem z pasmem Otrytu.
Pasmo Ostrego jest na ogół porośnięte lasem, z wyjątkiem terenów otaczających je miejscowości: Czarna Dolna i Górna, Polana, Skorodne, Lutowiska oraz Lipie. W okolicy zwornika grzbietu Kolaszni położona jest polana z widokiem na południe.
Przebiegają tędy dwie drogi wojewódzkie. W części zachodniej grzbiet przekracza droga nr 894, przy której na wspomnianej polanie znajduje się parking, zaś grzbietem południowej części prowadzi droga nr 896.

</doc>
<doc id="1450653" url="https://pl.wikipedia.org/wiki?curid=1450653" title="Wiejsiejski Park Regionalny">
Wiejsiejski Park Regionalny

Wiejsiejski Park Regionalny (lit. "Veisiejų regioninis parkas") - park regionalny na Litwie, położony w południowej Dzukii, przy granicy z Polską i Białorusią. Utworzony został w 1992 r. i obejmuje powierzchnię 12 200 ha.

</doc>
<doc id="1450654" url="https://pl.wikipedia.org/wiki?curid=1450654" title="Ostre">
Ostre



</doc>
<doc id="1450655" url="https://pl.wikipedia.org/wiki?curid=1450655" title="Fundusz Kwaterunku Wojskowego">
Fundusz Kwaterunku Wojskowego

Fundusz Kwaterunku Wojskowego (FKW) – fundusz utworzony przy Ministerstwie Spraw Wojskowych posiadający osobowość prawną, na mocy rozporządzenia wykonawczego marszałka Józefa Piłsudskiego z dn. 2 czerwca 1927 r. w porozumienium z Ministrami Skarbu, Robót Publicznych i Spraw Wewnętrznych do ustawy „O zakwaterowaniu wojska w czasie pokoju”, przeznaczony na budowę domów mieszkalnych – stałych kwater dla osób uprawnionych do korzystania z nich na zasadzie ww. ustawy z dn. 15 lipca 1925 r.
Historia.
Fundusz Kwaterunku Wojskowego (FKW) został utworzony w 1927 r. przy Ministerstwie Spraw Wojskowych, na mocy rozporządzenia wykonawczego marszałka Józefa Piłsudskiego z dn. 2 czerwca 1927 r. do Ustawy z dn. 15 lipca 1925 r. „O zakwaterowaniu wojska w czasie pokoju”, która stworzyła podwaliny pod rozwój mieszkalnictwa wojskowego w dwudziestoleciu międzywojennym.
W myśl ustawy, kwatera stała (mieszkanie) przysługiwała wyłącznie oficerom i żonatym podoficerom zawodowym w służbie stałej w stanie czynnym, podoficerowie nie żonaci i szeregowcy mieli być zakwaterowani we wspólnych koszarach. O metrażu należnego mieszkania służbowego decydował stopień wojskowy lokatora konkretnej osoby, a przydzielała je przełożona władza wojskowa niezależnie od liczebności rodziny zakwaterowanej osoby. Nie miało przy tym znaczenia, czy sam zainteresowany posiadał inne, prywatne mieszkanie. Kwatera zawodowego wojskowego, choć rodzinna, nie miała charakteru socjalnego. Jako pozostająca w wyłącznej dyspozycji władz wojskowych związana była z czasem i wymaganiami służby wojskowej. Przydzielał ją komendant garnizonu, a czynsz opłacany był w drodze potrąceń z uposażenia zakwaterowanej osoby.
W przypadku przeniesienia w stan spoczynku lub zwolnienia ze służby czynnej, kwatera musiała być opróżniona pod rygorem eksmisji przeprowadzanej przy użyciu Żandarmerii Wojskowej.
Dwuletnia zwłoka w utworzeniu Funduszu Kwaterunku Wojskowego od momentu uchwalenia ustawy wynikała z kontrowersji wokół ustawowego upoważnienia FKW do zaciągnięcia zewnętrznej lub wewnętrznej pożyczki do wysokości 140 milionów zł (za państwowym poręczeniem), pod zabezpieczenie hipoteczne na wszystkich nowo budowanych nieruchomościach własnych. Fundusz Kwaterunku Wojskowego jako instytucja cywilna przeznaczona więc była do realizacji zadań dla potrzeb wojska: wznoszenia własnych budynków mieszkalnych, stanowiących własność Funduszu Kwaterunku Wojskowego oraz ich utrzymania i konserwacja. Władzami FKW były: zarząd – kolegialny organ stanowiący oraz zawodowa dyrekcja i komisja rewizyjna, stanowiąca organ kontroli wewnętrznej, obowiązana do przeprowadzania kontroli technicznej, rachunkowej, kasowej oraz całokształtu czynności FKW. Ponadto
Fundusz podlegał kontroli ustawowej Najwyższej Izby Kontroli Państwa, oraz Korpusu Kontrolerów
M, S. Wojsk.. Przewodniczącym Zarządu był Minister Spraw Wojskowych, względnie wyznaczony przez niego
Zastępca.
W skład Zarządu wchodzili ponadto:
Fundusz Kwaterunku Wojskowego miał obowiązek budować na gruntach państwowych, jednak w przypadku ich braku miał też prawo nabywać tereny pod budowę w trybie wywłaszczenia. Budownictwo mieszkaniowe FKW cieszyło się bardzo dobrą opinią, z racji solidności oraz wysokiego profesjonalizmu wykonania. Zadanie projektowania architektonicznego powierzano najwybitniejszym architektom, co sprawiło, że realizacje FKW stały się wzorcem, punktem odniesienia dla wznoszonych ówcześnie budynków mieszkalnych. Do dnia dzisiejszego przetrwało wiele obiektów wybudowanych przez Fundusz Kwaterunku Wojskowego, głównie (choć nie tylko) w Warszawie.
Obiekty wybudowane przez FKW w Warszawie.
Szpital Okręgowy im. Marszałka Józefa Piłsudskiego przy al. Niepodległości 218.
Wybudowany według projektu architektów Janusza Kraussa i Juliana Lisieckiego (1881–1944). Budowy rozpoczętej w roku 1936 nie udało się dokończyć do chwili wybuchu wojny; po 1945 odbudowany rękami jeńców niemieckich. Obecnie biurowiec Ministerstwa Obrony Narodowej. Monumentalny gmach o kubaturze 135 420 m³, będący drugą co do wielkości realizacją FKW, przy czym największą spośród gmachów wojskowych. Gmach nie posiadał niemal w ogóle ozdobnego detalu architektonicznego, jeśli nie liczyć balustrad przy bocznych wejściach. W pierwotnym projekcie jego monotonna, płaska fasada miała zostać urozmaicona przed uskok obejmujący kilka środkowych osi okiennych, ale ostatecznie i to zarzucono.
Komenda Miasta.
Budynek przy ul. gen. M. Karaszewicza-Tokarzewskiego 4, bezpośrednio powiązany z sąsiednim budynkiem przy Krakowskim Przedmieściu. Wzniesiony w początkach XX wieku, przebudowany dla FKW w roku 1937 według projektu Czesława Przybylskiego, po jego śmierci w roku 1936 prace kontynuowano pod kierunkiem Aleksandra Sygietyńskiego. Ścianę frontową na całej długości zwieńczyła potężna attyka z płaskorzeźbionym godłem państwowym i datą "MCMXXXVI". Dodanym w roku 1925 osiom nadano formę ryzalitów i zwieńczono je rzeźbami lwów. Autorem wystroju rzeźbiarskiego był prawdopodobnie Mieczysław Lubelski.
Dom Oficerski przy ul. Nowowiejskiej 28 (d. 6 Sierpnia 58).
Wybudowany w roku 1935 według projektu Jana Redy na miejscu dawnych zabudowań należących do zespołu rosyjskich Koszar Jerozolimskich. W okresie PRL kompleks zamieszkany przez kierowniczą kadrę LWP.
Wielkomiejski, funkcjonalistyczny dom o asymetrycznej,uskokowej elewacji, wybudowany na rzucie zbliżonym do odwróconej litery "J". Wszystkie elewacje obłożone zostały jasnoszarymi płytkami klinkierowymi, obecnie zachowanymi na elewacji wzdłuż ul. Krzywickiego.
Dom Oficerski przy al. Niepodległości 243/245/ Koszykowa 79a.
Wybudowany w latach 1932-33 według projektu Romualda Gutta i Józefa Jankowskiego na miejscu zabudowań dawnych Koszar Jerozolimskich. Monumentalna budowla w stylu funkcjonalnym, trzecia co do wielkości spośród wszystkich realizacji FKW, największa wśród bloków mieszkalnych. Dwa dłuższe skrzydła od strony ul. Koszykowej, krótsze od Al. Niepodległości, w narożu oraz na końcu dłuższego skrzydła dwa przejazdy bramne. Surowe elewacje, pozbawione jakichkolwiek ozdób, licowane są prawie w całości szarą cegłą cementową. Jedynie w mieszczącym sklep przyziemiu naroża zastosowano brunatne płytki klinkierowe. Charakterystyczne dla twórczości Romualda Gutta zastosowanie cegły cementowej i budowanie formy przez zestawienie stereometrycznych brył. W okresie PRL w kompleksie tym zamieszkiwała duża część kierowniczej kadry LWP (generałów i pułkowników).
Dom Oficerski przy Krakowskim Przedmieściu 11.
Znany pod nazwą dom Bez Kantów, która wynika z zaokrąglenia narożników gmachu. Wybudowany w latach 1933–1935 według projektu Czesława Przybylskiego i wyliczeń konstrukcyjnych Stefana Bryły. Architektonicznie dostosowany do wyglądu sąsiedniego hotelu Europejskiego budynek jest jednym z czołowych przykładów warszawskiej szkoły architektonicznej oraz przykładem zmodernizowanego klasycyzmu.
Dom Oficerski przy ul. Myśliwieckiej 11.
Wybudowany w roku 1923 według projektu Kazimierza Mieszkisa jako dom mieszkalny pracowników Szpitala Ujazdowskiego; około roku 1928 przejęty przez FKW od Departamentu Budownictwa Ministerstwa Spraw Wojskowych. Przekształcony po wojnie budynek zamieszkiwała kadra pobliskiego Centrum Wyszkolenia Sanitarnego.
Dom Oficerski przy ul. Rudawskiej 4/Solariego 5.
Dwa bliźniacze galeriowce wybudowane w duchu tzw.romantycznego funkcjonalizmu. Budowę ukończono w roku 1937, autorem projektu był Stanisław Fiszer ojciec. W okresie PRL w kompleksie tym zamieszkiwała kierownicza kadra MON i LWP, m.in. ówczesny minister obrony narodowej gen. Wojciech Jaruzelski.
Dom Oficerski przy ul. Ratuszowej 7/9.
Wybudowany w latach 1927-28 według projektu Czesława Przybylskiego.
Skromny budynek typu koszarowego, o cechach purystycznego funkcjonalizmu. Rozkład mieszkań został zaplanowany według rozwiązań wypracowanych w kręgu Bauhausu. Pierwotnie z szarej cegły cementowej, po wojnie otynkowany z zachowaniem elementów licowanych klinkierem (bramy i cokoły).
Dom Oficerski przy ul. Ratuszowej 17/19.
Wybudowany w roku 1929 według projektu Aleksandra Sygietyńskiego.
Dom Oficerski przy ul. Dąbrowszczaków 4 (d. Ratuszowej 15)
Wybudowany w roku 1929 według projektu Kazimierza Tołłoczki. Podczas budowy osiedla "Praga" został on wbudowany w nowe bloki – Dąbrowszczaków 2 i 6, a sam otrzymał nr 4.
Dom mieszkalny przy ul. Filtrowej 30.
Wybudowany na terenie Kolonii Staszica około roku 1925 według projektu Jana Redy.
Dom podoficerski przy ul. Wawelskiej 7.
Wybudowany w roku 1935 według projektu Rudolfa Świerczyńskiego. Skromny funkcjonalizm.
Dom podoficerski przy ul. 29 listopada 3.
Wybudowany w latach 1931–32 funkcjonalny dom wielomieszkaniowy. Autorem projektu był Kazimierz Tołłoczko.
Dom podoficerski przy ul. Starzyńskiego 12 (d. 11 Listopada 15).
Wzniesiony w roku 1928 według projektu Juliusza Dzierżanowskiego.
Gmach Sądu Grodzkiego przy ul. Leszno 53/55 i Ogrodowej 12/14.
Gmach wybudowany w latach 1935–39 według projektu Bohdana Pniewskiego. Przykład monumentalnej architektury użyteczności publicznej, zmodernizowany klasycyzm lat 30.
Żoliborz Oficerski.
Jedyne warszawskie, zwarte, osiedle wybudowane przez Fundusz Kwaterunku Wojskowego.

</doc>
<doc id="1450658" url="https://pl.wikipedia.org/wiki?curid=1450658" title="Weberocereus">
Weberocereus

Weberocereus Britton &amp; Rose – rodzaj sukulentów z rodziny kaktusowatych ("Cactaceae"). Obejmuje 9 gatunków występujących od południowego Meksyku przez Amerykę Środkową do Ekwadoru. Najbardziej zróżnicowane są w Kostaryce.
Systematyka.
Jeden z rodzajów z rodziny kaktusowatych "Cactaceae". W obrębie rodziny klasyfikowany jest do podrodziny "Cactoideae" i plemienia "Hylocereeae".
Rodzaj został opisany w 1909 r. przez Nathaniela Brittona i Josepha Rose.
"Eccremocactus" Britton &amp; Rose, "Eccremocereus" Fric &amp; Kreuz. (orth. var.), "Werckleocereus" Britton &amp; Rose

</doc>
<doc id="1450666" url="https://pl.wikipedia.org/wiki?curid=1450666" title="Kultura kurhanów karpackich">
Kultura kurhanów karpackich

Kultura kurhanów karpackich – kultura archeologiczna występująca od połowy II wieku na obszarze pomiędzy Karpatami a dorzeczem górnego Dniestru (od rzeki Stryj na północy po górny Seret na południu).
Charakteryzowała się pochówkami spalonych szczątków zmarłych w kurhanach, czasami w miejscu kremacji. Pochówki były ubogie, zawierały również niewielką liczbę przedmiotów importowanych, co świadczy o rzadkich kontaktach z innymi kulturami. Najczęściej znajdowane są szczątki amfor pochodzenia nadczarnomorskiego.

</doc>
<doc id="1450673" url="https://pl.wikipedia.org/wiki?curid=1450673" title="Jörg Gail">
Jörg Gail

Jörg Gail ur. 1520, zm. 1584) – nauczyciel i notariusz z Augsburga. Był autorem pierwszego wydrukowanego (samodzielnie) podróżnego przewodnika po ówczesnym Świętym Cesarstwie Rzymskim. Podręcznik nosił tytuł "Ein neuwes nützliches Raißbüchlin" (Nowa pożyteczna książka podróżna) Augsburg 1563.
Twórczość.
Jörg Gail, "Ein neuwes nützliches Raißbüchlin" (Nowa pożyteczna książka podróżna), Augsburg 1563
Linki zewnętrzne.
Historia komunikacji, informacji i nie tylko 
 

</doc>
<doc id="1450678" url="https://pl.wikipedia.org/wiki?curid=1450678" title="Na kocią łapę">
Na kocią łapę

Na kocią łapę – polski serial obyczajowy, emitowany od 4 września do 28 listopada 2008 w telewizji Polsat. 
Fabuła.
Poznańskich, Lubczyków i Puchaliskich charakteryzowała miłość do zwierząt. 
Spis serii.
Z powodu niskiej oglądalności produkcja serialu została zakończona po 27 odcinkach.

</doc>
<doc id="1450681" url="https://pl.wikipedia.org/wiki?curid=1450681" title="Jonizacja zderzeniowa">
Jonizacja zderzeniowa

Jonizacja zderzeniowa - jonizacja atomu w półprzewodniku przez elektron znajdujący się w paśmie przewodnictwa. Zjawisko to ma miejsce w fotodiodach lawinowych.

</doc>
<doc id="1450682" url="https://pl.wikipedia.org/wiki?curid=1450682" title="Alþingishúsið">
Alþingishúsið

Alþingishúsið (isl. "Dom Althingu/parlamentu") – siedziba parlamentu islandzkiego przy placu Austurvöllur w śródmieściu Reykjavíku, zbudowana w latach 1880-1881 według projektu duńskiego architekta Ferdinanda Meldahla w stylu klasycystycznym. Budynek wzniesiony został z ciosów diabazu.
Uprzednio gmach był także siedzibą Islandzkiej Biblioteki Narodowej, kolekcji muzealnej, a następnie Galerii Narodowej. W latach 1911-1940 pierwsze piętro budynku zajmował Uniwersytet Islandzki, natomiast do 1973 znajdowała się tu siedziba prezydenta Islandii.
W sąsiedztwie budynku znajduje się ogród.

</doc>
<doc id="1450683" url="https://pl.wikipedia.org/wiki?curid=1450683" title="Kajetan Morawski">
Kajetan Morawski



</doc>
<doc id="1450684" url="https://pl.wikipedia.org/wiki?curid=1450684" title="Althingishusid">
Althingishusid



</doc>
<doc id="1450686" url="https://pl.wikipedia.org/wiki?curid=1450686" title="Batman (serial animowany 1992)">
Batman (serial animowany 1992)

Batman () – amerykański serial animowany.
Emisja w Polsce.
Serial był kilkakrotnie emitowany w Polsce. Pierwsza emisja odbywała się od 18 czerwca 1993 roku do 10 marca 1995 na kanale TVP2 (w wersji lektorskiej), wówczas nadano tylko pierwszą serię. Następnie serial, tym razem w całości, był emitowany od 1 września 1997 roku do 30 listopada 1999 roku na antenie Polsatu (w drugiej wersji lektorskiej), od 20 września 2008 roku na ZigZapie (z dubbingiem) i w 2015 roku na kanale Puls 2.
Wersja polska.
Wersja lektorska TVP (1993).
Czytał:
Wersja lektorska Polsatu (1997).
Wersja polska: Wojciech GrafCzytał: Mirosław Utta
Wersja dubbingowa VHS (1997).
Wersja polska: Master FilmReżyseria: Paweł Łysak Dialogi: Elżbieta Kowalska Dźwięk:
Montaż: Agnieszka Kołodziejczyk Kierownictwo produkcji:
Wystąpili:
oraz:
i inni
Lektorzy:
Wersja dubbingowa z DVD i ZigZapa (2006-2009).
Wersja polska: Master Film na zlecenie Warner Bros. / ZigZapa Reżyseria:
Dialogi:
Dźwięk:
Montaż:
Kierownictwo produkcji:
Tekst piosenki: Andrzej Brzeski Opracowanie muzyczne: Piotr Gogol Wystąpili:
i inni
Lektor:

</doc>
<doc id="1450688" url="https://pl.wikipedia.org/wiki?curid=1450688" title="Data Flow Diagram">
Data Flow Diagram



</doc>
<doc id="1450689" url="https://pl.wikipedia.org/wiki?curid=1450689" title="DPD">
DPD



</doc>
<doc id="1450690" url="https://pl.wikipedia.org/wiki?curid=1450690" title="Grzegorz Dialog">
Grzegorz Dialog



</doc>
<doc id="1450691" url="https://pl.wikipedia.org/wiki?curid=1450691" title="Grzegorz Dwojesłów">
Grzegorz Dwojesłów



</doc>
<doc id="1450693" url="https://pl.wikipedia.org/wiki?curid=1450693" title="Mina Harker">
Mina Harker

Wilhelmina „Mina” Harker de domo Murray - fikcyjna postać z powieści "Drakula" pisarza Brama Stokera, pojawiająca się także w jej licznych adaptacjach.
Życiorys postaci.
Mina (Wilhelmina) Murray jest narzeczoną prawnika Jonathana Harkera. Gdy jej narzeczony udaje się w podróż do Rumunii, zamieszkuje ze swoją przyjaciółką, Lucy Westenra. Są zaprzyjaźnione od dzieciństwa, mimo przepaści społecznej, jaka je dzieli - Mina jest nauczycielką, sama musi się utrzymywać, uczy się stenografii, aby po ślubie pomagać mężowi w pracy, zaś młoda Westenra pochodzi z arystokratycznego rodu.
Wilhelmina prawdopodobnie jest sierotą, gdyż w jednym z listów do Lucy wspomina, że "nie znała swoich rodziców". Pierwszy raz pojawia się w książce jako nadawca i adresat listów do przyjaciółki, później jako autorka dzienników i listów do Abrahama van Helsinga. 
W czasie wakacji w Whitby, gdzie mieszka u swej przyjaciółki i jej matki, Mina jest świadkiem napadów lunatycznych Lucy. Dzieląc z nią sypialnię, stara się jej strzec, jednak Lucy pewnej nocy wymyka się i pada ofiarą Drakuli. Panna Murray dostrzega dwie ranki po zębach wampira, jednak bierze je za ukłucia agrafką. Opuszcza przyjaciółkę i udaje się do Rumunii do chorego, cudem ocalonego Jonathana, by go pielęgnować. Tam też biorą ślub.
Po powrocie dowiaduje się o śmierci Lucy, a po odczytaniu wszystkich jej dzienników Van Helsing wyjaśnia sprawę. Mężczyźni zaczynają "polowanie" na Hrabiego, jego ofiarą zaś pada właśnie pani Harker - wampir gryzie ją w szyję i zmusza do wypicia jego własnej krwi. Chcąc ocalić Minę od przemiany w wampira, profesor przykłada do jej czoła poświęconą hostię, która wypala jej czerwone znamię na czole. 
Pomimo zabiegów Van Helsinga, Mina zaczyna zmieniać się w wampirzycę. Ma zdolność czytania w myślach Drakuli, dzięki czemu drużyna walcząca z nim umie przewidzieć pewne jego działania, np. podróż statkiem. W ostatnich momentach wampirzyce Hrabiego usiłują ją przeciągnąć na swoją stronę, wzywając ją jako "siostrę", jednak kobieta opiera się im przy wsparciu Van Helsinga. Po śmierci Drakuli wypalony ślad znika z jej czoła. Rok później rodzi syna, który otrzymuje imiona wszystkich przyjaciół walczących z Drakulą.
Adaptacje.
Rolę Miny grały m.in. liczne hollywoodzkie aktorki. Winona Ryder zagrała ją w filmie "Drakula" w reżyserii Francisa Forda Coppoli.

</doc>
<doc id="1450700" url="https://pl.wikipedia.org/wiki?curid=1450700" title="Zarząd dróg wojewódzkich">
Zarząd dróg wojewódzkich

Zarząd dróg wojewódzkich – jednostka organizacyjna powoływana przez sejmik województwa wykonująca obowiązki zarządcy drogi dróg wojewódzkich na swoim terenie. Na podstawie ustawy o drogach publicznych do zarządcy drogi należy m.in. utrzymanie nawierzchni drogi, chodników, drogowych obiektów inżynierskich, urządzeń zabezpieczających ruch i innych urządzeń związanych z drogą. Liczba zarządów jest równa liczbie województw.
Celem administratora sieci dróg publicznych jest umożliwienie przemieszczania się po tej sieci pojazdami kołowymi oraz powodowanie optymalnego komfortu jazdy użytkownikom dróg.
Zarząd dróg wojewódzkich może posiadać swoje jednostki terenowe, zwane rejonami dróg wojewódzkich. Rejon dróg wojewódzkich z kolei może posiadać obwody.
Nazwy zarządów dróg wojewódzkich w Polsce:

</doc>
<doc id="1450706" url="https://pl.wikipedia.org/wiki?curid=1450706" title="Linia kolejowa nr 315">
Linia kolejowa nr 315

Linia kolejowa nr 315 – zlikwidowana, rozebrana linia kolejowa łącząca Malczyce i Jawor. W całości znajdowała się na terenie województwa dolnośląskiego. W ostatnich latach przed likwidacją była już nieprzejezdna w wyniku zaasfaltowania przejazdu na drodze Lubin-Wrocław, Wądroże Małe-Wądroże Wielkie oraz innych.

</doc>
<doc id="1450723" url="https://pl.wikipedia.org/wiki?curid=1450723" title="B-52's">
B-52's



</doc>
<doc id="1450729" url="https://pl.wikipedia.org/wiki?curid=1450729" title="Yucca filamentosa">
Yucca filamentosa



</doc>
<doc id="1450732" url="https://pl.wikipedia.org/wiki?curid=1450732" title="Tene Omarim">
Tene Omarim

Tene Omarim (hebr. טנא עומרים) – wieś położona w Samorządzie Regionu Har Chewron, w Dystrykcie Judei i Samarii, w Izraelu.
Leży w górach Judzkich, w południowej części Judei.
Historia.
Osadę założono w 1983 jako wojskowy punkt obserwacyjny, w którym w 1984 osiedlili się cywilni osadnicy żydowscy.

</doc>
<doc id="1450734" url="https://pl.wikipedia.org/wiki?curid=1450734" title="Henryk Brunsberg">
Henryk Brunsberg



</doc>
<doc id="1450736" url="https://pl.wikipedia.org/wiki?curid=1450736" title="Osiedle Słowackiego Północ (Piotrków Trybunalski)">
Osiedle Słowackiego Północ (Piotrków Trybunalski)

Osiedle Słowackiego Północ – osiedle i jednostka administracyjna Piotrkowa Trybunalskiego, położone w zachodniej części miasta.
Położenie.
Obszar działania jednostki pomocniczej Miasta Osiedle "Słowackiego Północ" znajduje się na terenie miasta Piotrkowa Trybunalskiego i obejmuje teren ograniczony następującymi ulicami:
-  od północy: ul. Polna (południowa strona) od Al. Armii Krajowej, ul. Twardosławicka (południowa strona) do granic miasta,
- od południa: ul. Słowackiego (północna strona) od ul. Armii Krajowej do granic miasta,
- od wschodu: Al. Armii Krajowej (zachodnia strona) na odcinku od ul. Słowackiego do ul. Polnej,
- od zachodu: granice miasta na odcinku od ul. Słowackiego do ul. Twardosławickiej.
Zabudowa mieszkalna.
Znaczną większość stanowią bloki zbudowane z systemu płytowego „szczecin”, a pozostałe to bloki ceglane. Pierwsze budynki powstawały w II poł. lat 80 XX w. Zanim powstało osiedle, zakłady budowlane demontowały stare zabudowanie np. domy mieszkalne. Większość bloków należy do Spół. mieszkaniowej. im. J. Słowackiego.
Inne budynki.
Na terenie osiedla znajduje się parafia Najświętszego Serca Jezusowego i inne miejsca użyteczności publicznej, m.in. galeria handlowa Focus Mall. We wschodniej części jest III Liceum Ogólnokształcące.
Skład rady osiedla "Słowackiego Północ".
W dniu 27 czerwca 2019 r. wybrano Radę Osiedla "Słowackiego Północ" w następującym składzie:
1. Biniek Marian - Zastępca Przewodniczącego Rady Osiedla  
2. Czarczyk Michał - Sekretarz Zarządu Osiedla  
3. Furman Wiesława - Zastępca Przewodniczącego Zarządu Osiedla
4. Gałecka Sylwia  
5. Górczak Włodzimierz  
6. Grabowska Janina  
7. Kapusta Witold  
8. Masiarek Michał
9. Młoczkowski Izydor - Przewodniczący Zarządu Osiedla
10. Pełka Jadwiga  
11. Podleska Wanda  
12. Sroczyński Antoni
13. Szelka Józef - Przewodniczący Rady Osiedla  
14. Wierzch Halina
15. Wrońska Maria - Skarbnik Zarządu Osiedla

</doc>
<doc id="1450737" url="https://pl.wikipedia.org/wiki?curid=1450737" title="Szani">
Szani

Szani (hebr. שני) - wieś położona w samorządzie regionu Har Chewron, w Dystrykcie Judei i Samarii, w Izraelu.
Leży w górach Judzkich, w południowej części Judei.
Historia.
Osadę założyli w 1982 osadnicy żydowscy.

</doc>
<doc id="1450738" url="https://pl.wikipedia.org/wiki?curid=1450738" title="A.C. Milan w sezonie 1909/1910">
A.C. Milan w sezonie 1909/1910

Osiągnięcia piłkarskiego zespołu A.C. Milan w sezonie 1909/1910.
Bibliografia.
Źródła drukowane:
Źródła internetowe:

</doc>
<doc id="1450739" url="https://pl.wikipedia.org/wiki?curid=1450739" title="Kompleks łańcuchowy">
Kompleks łańcuchowy

Kompleks łańcuchowy – pojęcie występujące w matematyce w algebrze homologicznej i topologii algebraicznej.
Definicja.
Kompleksem łańcuchowym formula_1 nazywamy ciąg grup abelowych (lub ogólniej, modułów) formula_2 połączony morfizmami formula_3 zwanymi operatorami brzegu, spełniającymi dla każdego n tożsamość formula_4 (lub, równoważnie, formula_5).
Zapisuje się je zwykle jako:
Gdy nie prowadzi to do nieporozumień, często opuszcza się indeksy i formula_7 zapisuje się formula_8
Homologie.
Kompleksy łańcuchowe służą zwykle zdefiniowaniu homologii. Dla kompleksu formula_1 i każdego formula_14 określamy grupy
które nazywamy, odpowiednio, grupami n-wymiarowych cykli i brzegów kompleksu formula_16 Z definicji kompleksu mamy formula_17 dzięki czemu możemy określić n-tą grupę homologii kompleksu formula_1 jako:
Elementy tej grupy nazywamy n-wymiarowymi klasami homologicznymi. Klasy homologiczne to klasy równoważności cykli, przy czym dwa cykle formula_20 są równoważne (inaczej homologiczne), jeśli ich różnica jest brzegiem formula_21 Homologiczną klasę cyklu formula_22 oznaczamy przez formula_23
Przekształcenia łańcuchowe.
Przekształceniem łańcuchowym formula_24 między kompleksami formula_1 a formula_26 nazywamy ciąg morfizmów formula_27 komutujących z operatorami brzegu, tj. spełniających dla każdego formula_14 zależność
Z tej własności wynika, że przekształcenia łańcuchowe przeprowadzają cykle na cykle i brzegi na brzegi, zatem indukują homomorfizmy na poziomie grup homologii: formula_30
Złożenie dwóch przekształceń łańcuchowych formula_31 i formula_32 zdefiniowane jako formula_33 jest również przekształceniem łańcuchowym formula_34 Dlatego kompleksy i odwzorowania łańcuchowe tworzą kategorię oznaczaną formula_35.
Homologie definiują funktor
bo formula_37 i formula_38
Gdy nie prowadzi to do nieporozumień, często opuszcza się indeksy i zamiast formula_39 zapisuje się formula_40 a funktor formula_41 – jako formula_42 (związki funktorialności zapisuje się wtedy w postaci formula_43 i formula_44).
Przykłady.
Konstrukcji tej odpowiada następująca konstrukcja geometryczna:
Geometrycznie zawieszenie jest wielościanem, który można uzyskać z iloczynu formula_69 poprzez ściągnięcie do punktu każdej z podstaw: formula_58 i formula_71 dla dowolnych formula_72.
Homotopie łańcuchowe.
Mając dane dwa przekształcenia łańcuchowe formula_73 między kompleksami formula_1 a formula_75 powiemy, że ciąg morfizmów formula_76 jest homotopią łańcuchową między formula_77 i formula_78 jeżeli spełniona jest zależność
Homotopijne łańcuchowo przekształcenia łańcuchowe indukują ten sam morfizm na homologiach – istotnie, jeżeli formula_80 jest cyklem, to mamy:
gdyż formula_82 bo formula_83 jest cyklem. Stąd formula_84 jest brzegiem, zatem po przejściu do grup homologii ta różnica jest zerem.
Ciągi dokładne kompleksów łańcuchowych.
Krótkim ciągiem dokładnym kompleksów łańcuchowych formula_85 nazwiemy przekształcenia łańcuchowe formula_86 takie, że dla każdego formula_87 następujący ciąg jest dokładny:
Znanym faktem z algebry homologicznej jest to, że każdy krótki ciąg dokładny kompleksów łańcuchowych można „wyprostować” do długiego ciągu dokładnego grup homologii:
gdzie formula_90 są naturalne. Istnienie przekształceń formula_90 można wykazać, stosując np. lemat o wężu do odpowiedniego diagramu. Zobacz też Ciąg Mayersa-Vietorisa.
Przykłady kompleksów łańcuchowych.
W topologii algebraicznej występuje szereg kompleksów łańcuchowych.
Singularny kompleks łańcuchowy.
Mając dowolną przestrzeń topologiczną formula_92 możemy zbudować kompleks łańcuchowych w następujący sposób:
Niech formula_93 będzie wolną grupą abelową, której zbiorem generatorów jest zbiór wszystkich ciągłych przekształceń formula_94 z n-sympleksu w formula_95 Określmy operator brzegu przez
gdzie formula_97 oznacza sympleks rozpięty na wierzchołkach formula_98 a formula_99 oznacza, że ten wierzchołek opuszczamy.
Proste przekształcenia pozwalają stwierdzić, że istotnie formula_100 co dowodzi, że formula_101 jest kompleksem łańcuchowym. Pozwala nam rozpatrywać homologie formula_102 tego kompleksu, zwane grupami homologii singularnych przestrzeni formula_95
Kompleksy kołańcuchowe.
Jak wiele innych konstrukcji w algebrze, tak również kompleksy łańcuchowe poddają się procesowi dualizacji. Mówimy wtedy o kompleksach kołańcuchowych. Formalna definicja jest niemal identyczna jak w przypadku kompleksów łańcuchowych, z tą tylko różnicą, że operatory brzegu formula_104 podnoszą, zamiast obniżać, stopień. Również w tym wypadku, dwukrotne zastosowanie operatora brzegu ma dawać zero. Kompleks kołańcuchowy wygląda następująco:
Podobnie definiujemy wówczas grupy kohomologii, przekształcenia kołańcuchowe itd.

</doc>
<doc id="1450740" url="https://pl.wikipedia.org/wiki?curid=1450740" title="Pene Chewer">
Pene Chewer

Pene Chewer (hebr. פני חבר) – wieś położona w samorządzie regionu Har Chewron, w Dystrykcie Judei i Samarii, w Izraelu.
Leży w południowej części Judei, na południowy wschód od miasta Hebron w górach Judzkich, w otoczeniu terytoriów Autonomii Palestyńskiej.
Historia.
Osada powstała w 1982 jako wojskowy punkt obserwacyjny, w którym w 1983 osiedlili się cywilni osadnicy żydowscy.

</doc>
<doc id="1450741" url="https://pl.wikipedia.org/wiki?curid=1450741" title="Homeworld Cataclysm">
Homeworld Cataclysm



</doc>
<doc id="1450743" url="https://pl.wikipedia.org/wiki?curid=1450743" title="Synechtria">
Synechtria

Synechtria ("syllestium") - rodzaj zależności między gatunkami, polegający na współżyciu gatunków owadów z innymi gatunkami owadów społecznych (lub gatunków owadów społecznych z innymi owadami społecznymi). 
Synechtria może polegać na drapieżnictwie, pasożytnictwie lub saprofitycznych zależnościach.
Zobacz też: zależności międzygatunkowe, synechtry, owady drapieżne

</doc>
<doc id="1450744" url="https://pl.wikipedia.org/wiki?curid=1450744" title="A.C. Milan w sezonie 1910/1911">
A.C. Milan w sezonie 1910/1911

Osiągnięcia piłkarskiego zespołu A.C. Milan w sezonie 1910/1911.
Bibliografia.
Źródła drukowane:
Źródła internetowe:

</doc>
<doc id="1450746" url="https://pl.wikipedia.org/wiki?curid=1450746" title="Negohot">
Negohot

Negohot (hebr.: נגוהות) – wieś położona w samorządzie regionu Har Chewron, w Dystrykcie Judei i Samarii, w Izraelu.
Leży w południowej części Judei w górach Judzkich, w otoczeniu terytoriów Autonomii Palestyńskiej.
Historia.
Osada powstała w 1982 jako wojskowy punkt obserwacyjny, w którym w 1988 osiedlili się cywilni osadnicy żydowscy.

</doc>
<doc id="1450748" url="https://pl.wikipedia.org/wiki?curid=1450748" title="Mięsożerność">
Mięsożerność



</doc>
<doc id="1450751" url="https://pl.wikipedia.org/wiki?curid=1450751" title="A.C. Milan w sezonie 1911/1912">
A.C. Milan w sezonie 1911/1912

Osiągnięcia piłkarskiego zespołu A.C. Milan w sezonie 1911/1912.
Bibliografia.
Źródła drukowane:
Źródła internetowe:

</doc>
<doc id="1450752" url="https://pl.wikipedia.org/wiki?curid=1450752" title="Suseja">
Suseja

Suseja (hebr. סוסיא) – wieś położona w Samorządzie Regionu Har Chewron, w Dystrykcie Judei i Samarii, w Izraelu.
Leży w południowej części Judei w górach Judzkich, w otoczeniu terytoriów Autonomii Palestyńskiej.
Historia.
Osadę założyli w 1983 osadnicy żydowscy.

</doc>
<doc id="1450754" url="https://pl.wikipedia.org/wiki?curid=1450754" title="A.C. Milan w sezonie 1912/1913">
A.C. Milan w sezonie 1912/1913

Osiągnięcia piłkarskiego zespołu A.C. Milan w sezonie 1912/1913.
Bibliografia.
Źródła drukowane:
Źródła internetowe:

</doc>
<doc id="1450755" url="https://pl.wikipedia.org/wiki?curid=1450755" title="A.C. Milan w sezonie 1913/1914">
A.C. Milan w sezonie 1913/1914

Osiągnięcia piłkarskiego zespołu A.C. Milan w sezonie 1913/1914.
Bibliografia.
Źródła drukowane:
Źródła internetowe:

</doc>
<doc id="1450756" url="https://pl.wikipedia.org/wiki?curid=1450756" title="Johann Lukas Schönlein">
Johann Lukas Schönlein

Johann Lukas Schönlein (ur. 30 listopada 1793 w Bambergu, zm. 23 stycznia 1864) – niemiecki lekarz.
Studiował medycynę w Landshut, Jenie, Getyndze i Würzburgu. Następnie wykładał medycynę, najpierw w Würzburgu i Zurychu, a od 1839 roku w Berlinie. Wykładał wtedy terapię chorób i patologię. Był osobistym lekarzem Fryderyka Wilhelma IV Pruskiego. Był jednym z pierwszych lekarzy wykładających w języku niemieckim w miejsce używanej wcześniej łaciny. Opisał jako "purpura rheumatica" chorobę, znaną dziś jako zapalenie naczyń związane z IgA. Przedstawił też opis grzybicy skóry głowy ("Achorion Schönleinii").

</doc>
<doc id="1450758" url="https://pl.wikipedia.org/wiki?curid=1450758" title="Sansana">
Sansana

Sansana (hebr.: סנסנה) - wieś położona w samorządzie regionu Har Chewron, w Dystrykcie Judei i Samarii, w Izraelu.
Leży w południowej części Judei w górach Judzkich.
Historia.
Osada powstała w 1997 jako wojskowy punkt obserwacyjny, w którym w 1999 osiedlili się cywilni osadnicy żydowscy.

</doc>
<doc id="1450759" url="https://pl.wikipedia.org/wiki?curid=1450759" title="Ali as-Said">
Ali as-Said

Ali Abu al-Hassan as-Said (arab. أبو الحسن المعتضد بالله السعيد بن المأمون = "", zm. 1248) – kalif Maroka z dynastii Almohadów, syn kalifa Idrisa I al-Mamuna. 
Życiorys.
Objął władzę w 1242 roku jako następca swojego brata Abd al-Wahida II. Próbował ocalić słabnącą potęgę Almohadów, zawierając krótkotrwały sojusz z wrogimi Marynidami w walce przeciw Abdalwadydom. Wkrótce jednak Marynidzi znów zwrócili się przeciw Almohadom, a po zajęciu Meknesu w 1245 roku i Fezu w 1248 roku ich szejk Abu Jahja Abu Bakr obwołał się sułtanem Maroka. Dynastia Almohadów wegetowała jeszcze w południowej części kraju pod przywództwem dwóch kolejnych następców Alego as-Saida – Umara al-Murtady i Idrisa II – aż do zajęcia Marrakeszu przez marynidzkiego sułtana Abu Jusufa Jakuba w 1269 roku.

</doc>
<doc id="1450760" url="https://pl.wikipedia.org/wiki?curid=1450760" title="Bogdan Trepiński">
Bogdan Trepiński

Bogdan Kazimierz Trepiński (ur. 15 października 1942 w Gnieźnie) – polski samorządowiec, prawnik, prezydent Gniezna w latach 1990–2002.
Życiorys.
W 1969 ukończył studia na Wydziale Prawa i Administracji Uniwersytetu im. Adama Mickiewicza w Poznaniu. Na tej uczelni uzyskał stopień doktora nauk prawnych (1974) na podstawie pracy "Swoboda stron w ustalaniu treści i stosunku pracy". Był pracownikiem naukowym (starszy asystent i adiunkt), publikował artykuły z zakresu prawa pracy i ubezpieczeń społecznych. Później pracował w poznańskim ośrodku naukowo-badawczym.
W czerwcu 1990 rada miasta wybrała go na prezydenta Gniezna, w latach 1992–1993 pełnił funkcję dyrektora gabinetu premier Hanny Suchockiej. Stanowisko prezydenta Gniezna ponownie obejmował w 1994 i w 1998. Funkcję tę sprawował do listopada 2002, kiedy to w bezpośrednich wyborach bez powodzenia ubiegał się o reelekcję. Od 1998 do 2002 był z ramienia AWS radnym sejmiku wielkopolskiego I kadencji. W wyborach parlamentarnych w 2001 bezskutecznie kandydował do Senatu z ramienia Bloku Senat 2001. Zatrudniony na stanowisku naczelnika Wydziału Kontroli Wykorzystywania Zwolnień Lekarskich Oddziału Zakładu Ubezpieczeń Społecznych w Poznaniu. W 2010 z listy Platformy Obywatelskiej ponownie został wybrany do sejmiku. W 2014 nie uzyskał reelekcji.
W 2004 otrzymał Złoty Krzyż Zasługi.

</doc>
<doc id="1450762" url="https://pl.wikipedia.org/wiki?curid=1450762" title="A.C. Milan w sezonie 1914/1915">
A.C. Milan w sezonie 1914/1915

Osiągnięcia piłkarskiego zespołu A.C. Milan w sezonie 1914/1915.
Bibliografia.
Źródła drukowane:
Źródła internetowe:

</doc>
<doc id="1450767" url="https://pl.wikipedia.org/wiki?curid=1450767" title="Wazi Khwa">
Wazi Khwa



</doc>
<doc id="1450768" url="https://pl.wikipedia.org/wiki?curid=1450768" title="1920 Mosina">
1920 Mosina



</doc>
<doc id="1450769" url="https://pl.wikipedia.org/wiki?curid=1450769" title="Aba Kum">
Aba Kum



</doc>
<doc id="1450770" url="https://pl.wikipedia.org/wiki?curid=1450770" title="Ulica Bielska w Płocku">
Ulica Bielska w Płocku

Ulica Bielska − druga co do długości (po "Wyszogrodzkiej") ulica Płocka. Zaczyna się od Starego Rynku i biegnie aż do granic miasta, przez co liczy prawie 6 km. Na odcinku od granicy miasta do skrzyżowania z alejami Jachowicza jest drogą krajową nr 60.

</doc>
<doc id="1450771" url="https://pl.wikipedia.org/wiki?curid=1450771" title="Invincible (1836)">
Invincible (1836)

Invincible – teksański szkuner, jeden z czterech stanowiących pierwszą Marynarkę Wojenną Teksasu (1836–1838). Rozpoczął swoją służbę w styczniu 1836 i od początku atakował statki zaopatrujące armię meksykańską walczącą w Teksasie. Zajął także amerykański statek handlowy "Pocket", a później brytyjski "Eliza Tussel". Obie te akcje spowodowały incydenty dyplomatyczne pomiędzy Republiką Teksasu oraz Stanami Zjednoczonymi i Wielką Brytanią.
"Invincible" był remontowany w Nowym Jorku i ledwie uniknął przejęcia przez United States Navy za naruszanie neutralności Stanów Zjednoczonych. 27 sierpnia 1837 ścigany przez dwa okręty marynarki meksykańskiej wszedł na mieliznę i został zniszczony w Galveston; tym samym zakończył służbę. W czasie krótkiej kariery w marynarce Republiki Teksasu był rajderem i okrętem flagowym małej floty.
Zakup i wejście do służby.
Pierwotnie zbudowany jako statek handlarza niewolników w stoczni w Baltimore. "Invincible" został zakupiony przez specjalnych agentów Teksasu: Thomasa F. McKinneya i Samuela Maya Williamsa na początku 1836. Po przeróbkach w Nowym Orleanie został sprzedany tymczasowemu rządowi Tekasu ze znacznym zyskiem dla McKinneya i Wiliamsa. Szkuner został zakupiony ponieważ rebeliancki rząd teksański był zaniepokojony pojawieniem się rajderów meksykańskich wzdłuż wybrzeża Zatoki Meksykańskiej. 12 marca 1836 dowodzenie nad "Invincible" przejął komandor Jeremiah Brown.
Bitwa koło Brazos Santiago i zajęcie "Pocket".
Brown otrzymał rozkaz obrony teksańskiego wybrzeża oraz wyszukanie i związanie walką meksykańskiego okrętu (ang. man-of-war) "Montezuma". "Invincible" popłynął na południe do ujścia Rio Grande, gdzie 3 kwietnia 1836 walczył z 20-działowym wrogiem na terenie zwanym wtedy Brazos Santiago (obecnie Boca Chica) u wejścia do Laguna Madre. Po wymianie salw burtowych "Montezuma" wszedł na mieliznę, a załoga uciekła. "Invincible" ostrzeliwał meksykański okręt do czasu, gdy wróg został zniszczony.
Tego samego dnia "Invincible" natknął się na amerykański statek handlowy "Pocket". Jego załoga wywiesiła sygnał oznaczający, że przewozi towary dla generała Santa Anny, który przeprowadzał operację przeciw zbuntowanemu Teksasowi. Jak podaje "Handbook of Texas Online": "komandor Brown wszedł na pokład, przejrzał towary i papiery statku i odkrył kontrabandę, broń i amunicję, której nie było w deklaracji. Znalazł także dokładne mapy wybrzeża Teksasu i oznaczenia wojskowe w języku hiszpańskim". Dodatkowo Teksańczycy stwierdzili, że "Pocket" przewozi wysokich rangą oficerów meksykańskich, co łamało akt neutralności z 1818. Statek znajdował się w drodze z Matamoros do armii generała Santa Anny w Teksasie z ładunkiem kontrabandy, na którą składały się: mąka, ryż, smalec, suchary i 300 beczek prochu. Bazując na tych dowodach, Brown przeniósł na statek załogę pryzową i odeskortował jednostkę do Galveston. Do portu dotarli 8 kwietnia i tam z przejętych dokumentów dowiedziano się, że Santa Anna planuje zająć wszystkie teksańskie porty i przerzucić na wyspę Galveston 1000 ludzi. Opierając się na tych informacjach rząd Teksasu szybko ufortyfikował strategicznie ważne i najbardziej ludne wyspy Teksasu. Zaopatrzenie przejęte na pokładzie Pocket natychmiast otrzymała armia Sama Houstona. Teksaski historyk Jim Dan Hill uznał, że działania "Invincible" przyczyniły się bardzo do zwycięstwa w bitwie pod San Jaconto, poprzez uniemożliwienie dowiezienia posiłków przez okręt "Montezuma" i przekazanie zapasów z pokładu "Pocket" armii teksańskiej na krótko przed bitwą.
Zarzut piractwa.
Po doprowadzeniu pryzu Brown natychmiast opuścił Galveston, ponieważ "Invincible" musiał przejść remont w Nowym Orleanie. Jednak wiadomość o przechwyceniu "Pocket" spowodowała zamieszanie w środowisku handlarzy i ubezpieczycieli, którzy zaczęli lobbować u lokalnych urzędników federalnych w sprawie przeprowadzenia akcji przeciw Teksańczykom, by bronić żeglugę amerykańską na Zatoce Meksykańskiej. 1 maja 1836 kapitan i załoga "Invincible" zostali aresztowani i oskarżeni o piractwo zgodnie z prawem amerykańskim. Jednak zarzuty nie zostały udowodnione i załogę zwolniono.
Po kilku dniach opóźnienia szkuner wrócił do Galveston, gdzie otrzymał rozkaz udania się do Anahuac, skąd miał przetransportować pojmanego generała Santa Anna do Veracruz zgodnie z traktatem z Velasco. 5 czerwca 1836 generał Thomas Jefferson Green dotarł do Anahuac z amerykańskimi ochotnikami na pokładzie zakontraktowanego teksańskiego statku "Ocean". Ten ostatni zapobiegł wyjściu w rejs "Invincible", a Santa Anna został ponownie zatrzymany i po przerwanej próbie ucieczki zakuty w kajdany. Po pozbyciu się więźnia komandor Brown udał się na południe, by bronić teksańskiego wybrzeża.
4 lipca 1836 "Invincible" popłynął pomóc teksańskiej jednostce "Brutus", która została zablokowana w porcie Matagorda przez hiszpański okręt "Vencedor del Alamo". Gdy "Invincible" dotarł do blokującego okrętu, ten oddalił się bez strzału. Szkuner dowodzony przez Browna bez powodzenia ścigał go do Veracruz.
Remont w Nowym Jorku.
4 sierpnia 1836 "Invincible" popłynął do Nowego Jorku na remont. Komandor Brown i jego załoga planowali wyremontować okręt i uzupełnić zapasy przed powrotem do Teksasu na początku 1837. Jednak wkrótce dowiedzieli się, że nie mają funduszy ani na prace remontowe, ani na żołd. Okręt został skonfiskowany przez służby nowojorskie w styczniu 1837. Załoga rozważała opuszczenie okrętu i powrót do Teksasu lądem. Ale niespodziewana pomoc napłynęła od Samuela Smartwouta, amerykańskiego poborcy z portu nowojorskiego (i stronnika Teksasu). Swartwout pomógł załodze spłacić długi i uratował okręt przed sprzedażą na aukcji (taki los spotkał siostrzany okręt "Liberty").
Gdy wszystkie rachunki zostały uregulowane, "Invincible" opuścił Nowy Jork ścigany przez jednostki United States Navy mające rozkaz aresztować załogę i zająć okręt za naruszanie neutralności Stanów Zjednoczonych.
Nowy kapitan i ostatnia bitwa.
14 marca 1837 komandor Brown wrócił z okrętem do Galveston. Jeszcze w marcu został zwolniony ze stanowiska dowódcy na rozkaz nowego prezydenta Sama Houstona. Okręt został oddany pod dowództwo komodora H. L. Thompsona. Houston obawiał się, że agresywne akcje morskie mogą prowadzić do międzynarodowych incydentów, dlatego był sceptycznie nastawiony do silnej teksańskiej marynarki wojennej.
W czerwcu 1837 "Invincible" został okrętem flagowym Marynarki Teksasu (składającej się wtedy z dwóch jednostek), po tym jak "Independence" poddał się meksykańskim okrętom "Vencedor del Álamo" i "Libertador". Komandor Thompson wypłynął w rejs w towarzystwie Samuela Thoadsa Fishera, teksańskiego sekretarza marynarki. Z Galveston ruszyli w czerwcu 1837, by niepokoić meksykańskie linie żeglugowe i najeżdżać portowe miasta. "Invincible" przejął kilka jednostek i uczynił z nich pryzy. Wśród nich był także brytyjski statek handlowy "Eliza Russell", którego zajęcie spowodowało problemy dyplomatyczne, ponieważ Teksas potrzebował brytyjskiego poparcia. Teksańskiemu ministrowi J. Pinckneyowi Hendersonowi udało się w końcu załagodzić konflikt dyplomatyczny, ale rząd Teksasu musiał zapłacić Wielkiej Brytanii 4000 dolarów. W rezultacie tego incydentu kapitan statku Thompson i sekretarz Fisher zostali zawieszeni przez prezydenta Houstona. Fisher zrezygnował później ze stanowiska, a Thompson zmarł zanim dochodzenie morskie formalnie się rozpoczęło.
26 sierpnia 1837 "Invincible" eskortował "Brutus" do portu w Galveson. "Brutus" miał na holu meksykański pryz "Obispo". "Invincible zakotwiczył w kanale na noc i następnego dnia został otoczony przez "Vencedor del Alamo" i "Libertador". "Brutus" próbował pomóc "Invincible", ale wszedł na łachę piasku przy wejściu do portu. "Invincible" pozostał sam w walce z dwoma okrętami meksykańskimi. Z powodu pływów wszedł na mieliznę, następnie ostrzelany ogniem dział meksykańskich – zatonął.
Wraz ze zniszczeniem szkunerów "Invincible" i "Brutus" pierwsza Marynarka Wojenna Teksasu przestała istnieć. Miejsce, gdzie znajdują się szczątki okrętów, zostało odnalezione w 1995 przez National Undersea Marine Agency, której fundatorem jest Clive Cussler.

</doc>
<doc id="1450772" url="https://pl.wikipedia.org/wiki?curid=1450772" title="VEDIA S.A.">
VEDIA S.A.



</doc>
<doc id="1450773" url="https://pl.wikipedia.org/wiki?curid=1450773" title="A.C. Milan w sezonie 1915/1916">
A.C. Milan w sezonie 1915/1916

Osiągnięcia i skład piłkarskiego zespołu A.C. Milan w sezonie 1915/1916.
Osiągnięcia.
"Brak startów w oficjalnych rozgrywkach, Milan wystartował i triumfował w Pucharze Federalnym rozgrywanym w zastępstwie mistrzostw Włoch."
Skład zespołu.
Bramkarze:
Obrońcy:
Pomocnicy:
Napastnicy:
Bibliografia.
Źródła drukowane:
Źródła internetowe:

</doc>
<doc id="1450774" url="https://pl.wikipedia.org/wiki?curid=1450774" title="Qin Er Shi">
Qin Er Shi

Qin Er Shi, chiń. 秦二世 (ur. 230 p.n.e., zm. w pierwszej połowie października 207 p.n.e.) – drugi cesarz Chin z dynastii Qin, panujący w latach 209–207 p.n.e.
Był jednym z wielu młodszych synów Qin Shi Huanga i jego faworytem. Kiedy cesarz zmarł w trakcie podróży na wschód w miesiącu księżycowym przypadającym na przełom lipca i sierpnia 210 roku p.n.e., Huhai (to imię osobiste) przebywał przy jego boku. Kanclerz Li Si uznał, że istnieje obawa, w związku ze śmiercią cesarza poza stolicą, że w kraju mogą wybuchnąć bunty, postanowił zatem na razie zataić jego śmierć. Następnie Li Si wraz z eunuchem Zhao Gao, stojącym na czele kluczowego w tym momencie Biura Przekazywania Zapieczętowanych Rozkazów, oraz Huhaiem postanowili nie dopuścić do władzy wyznaczonego przez cesarza następcy tronu, Fusu, który sprzeciwiał się polityce kanclerza. Przebywał on wówczas na północy wraz z wojskami generała Meng Tiana. Spiskowcy zniszczyli pismo, w którym cesarz przed swoją śmiercią kazał Fusu przybyć do Xianyangu i objąć tron, sfałszowali natomiast edykt wyznaczający następcą Huhaia oraz pisma oskarżające Fusu i Meng Tiana o nielojalność i nakazujące im popełnić samobójstwo. Fusu natychmiast wykonał rozkaz, Meng Tian był bardziej podejrzliwy i trafił do więzienia, gdzie wkrótce też popełnił samobójstwo. Po przybyciu do Xianyangu Huhai wstąpił na tron, przyjmując tytuł Er Shi Huangdi (to jest "Drugi Cesarz") oraz dokonał pochówku Pierwszego Cesarza w przygotowanym wcześniej monumentalnym podziemnym mauzoleum. 
Od początku dominujący wpływ na nowego cesarza wywierał Zhao Gao, który niegdyś uczył go pisma oraz prawa, teraz zaś "był Przewodniczącym sekretarzy cesarza i jego tylko rad słuchał władca". Wiosną roku 209 p.n.e. Er Shi Huangdi odbył podróż inspekcyjną po wschodzie kraju, w której towarzyszył mu Li Si. Po powrocie do stolicy za namową Zhao Gao zgładził on szereg urzędników i potomków szlachetnych rodów, w tym także niektórych członków rodu cesarskiego, oraz uczynił prawa surowszymi. Rozkazał także rozpocząć na nowo przerwaną po śmierci Shi Huangdi budowę Pałacu Sąsiedniego, który miał być jego nową siedzibą.
Tymczasem w siódmym miesiącu księżycowym roku 209 p.n.e. (sierpień/wrzesień) na terenie dawnego państwa Chu, w dzisiejszym południowym Henanie, wybuchła rebelia. Jej przywódcą był Chen Sheng, prosty żołnierz, na którego spadł obowiązek transportu dziewięciuset więźniów, z którego nie mógł wywiązać się na czas z powodu opadów deszczu. Wiedząc, że karą za spóźnienie jest śmierć, wszczął bunt i obwołał się Wielkim Królem Chu. W ciągu dwóch lub trzech miesięcy rebelia rozprzestrzeniła się na całym obszarze wschodnich i południowych Chin, prowadząc do zabijania urzędników dynastii Qin oraz pojawienia się szeregu rywalizujących ze sobą przywódców, którzy dążyli do przejęcia władzy. Obwoływali się oni markizami ("hou") i królami, nawiązując do tradycji państw istniejących przed powstaniem cesarstwa. Wśród nich byli też m.in. przyszli główni rywale o schedę po dynastii Qin, Liu Bang i Xiang Yu. Wczesną wiosną 208 roku p.n.e. siły Chen Shenga zaczęły zagrażać stolicy cesarstwa. W tej sytuacji za radą Zhao Gao cesarz ogłosił amnestię wśród więźniów, którzy nadal pracowali przy mauzoleum Pierwszego Cesarza, a postawiony na ich czele zdolny generał Zhang Han pokonał armię Chen Shenga. Ten uciekł na wschód, jednak w styczniu 208 roku p.n.e. zginął na terenie dzisiejszego północno-zachodniego Anhui, zabity przez swojego woźnicę. 
Pokonanie Chen Shenga nie doprowadziło do stłumienia rebelii, chociaż Zhang Han wkrótce pokonał także kilku innych przywódców lokalnych powstań. Tymczasem cała władza na dworze przeszła w ręce Zhao Gao, który doprowadził do izolacji cesarza w jego pałacu oraz skazania Li Si pod zarzutem popełnienia różnych zbrodni. Zginął on w sierpniu 208 roku p.n.e., zaś jego śmierć pociągnęła za sobą także egzekucję jego bliskich krewnych. Na początku 207 roku p.n.e. Zhao Gao objął urząd kanclerza. Latem tego roku Zhang Han po licznych walkach musiał wycofać się pod naciskiem armii prowadzonej przez Xiang Yu, za co otrzymał naganę od cesarza, Zhao Gao zaś odmówił posłuchania jego wysłannikowi. Ten uciekł ze stolicy, uchylając się przed pościgiem ludzi Zhao Gao, i poinformował generała, że niezależnie od dalszego biegu wypadków kanclerz prawdopodobnie doprowadzi do jego śmierci. W tym momencie, a było to w siódmym miesiącu księżycowym 207 roku p.n.e. (sierpień/wrzesień), Xiang Yu uderzył gwałtownie na wojska Zhang Hana i pobił je. Ten ostatni wkrótce poddał się przywódcy rebeliantów wraz z resztą pozostałych przy nim ludzi.
27 września 207 roku p.n.e., chcąc wypróbować swoją siłę na dworze, Zhao Gao złożył cesarzowi w darze jelenia, twierdząc jednak, że to koń. Cesarz wyśmiał Zhao Gao za branie jelenia za konia, jednak zdecydowana większość dworzan albo milczała, albo potwierdzała, że widzi konia. Cesarz odsunął się do pałacu, niedługo potem Liu Bang pokonał obrońców przełęczy na drodze do stolicy. Kiedy cesarz wyraził Zhao Gao swoje niezadowolenie, ten obawiając się rozkazu swojej egzekucji, któregoś dnia w pierwszej połowie października, zaaranżował rzekome pojawienie się rebelianckich "bandytów", które wykorzystał jako pretekst do przeprowadzenia oddziału w pobliże pałacu i zdobycia go. Er Shi Huangdi prosił o pozostawienie go przy życiu, najpierw jako króla komanderii, potem markiza, a wreszcie zwykłego człowieka, z rangą jedynie członka rodu cesarskiego, ale nie zgodzono się na to, więc popełnił samobójstwo. Według Sima Qiana "Drugiego Cesarza pochowano jak zwykłego człowieka w parku Yichun, położonym na południe od miejscowości Du".

</doc>
<doc id="1450776" url="https://pl.wikipedia.org/wiki?curid=1450776" title="Władimir Draczow">
Władimir Draczow

Władimir Pietrowicz Draczow (ros.: Владимир Петрович Драчёв; biał. Уладзімір Пятровіч Драчоў, "Uładzimir Piatrowicz Draczou"; ur. 7 marca 1966 w Pietrozawodsku) – biathlonista rosyjski, reprezentujący też ZSRR, a od 2002 roku Białoruś. Dwukrotny medalista olimpijski, wielokrotny medalista mistrzostw świata oraz zdobywca Pucharu Świata.
Kariera.
W Pucharze Świata zadebiutował 11 marca 1988 roku w Oslo, zajmując dwunaste miejsce w biegu indywidualnym. Tym samym już w swoim debiucie zdobył pierwsze punkty. Na podium zawodów tego cyklu po raz pierwszy stanął 15 marca 1988 roku w Keuruu, kończąc sprint na drugiej pozycji. W zawodach tych rozdzielił Eirika Kvalfossa z Norwegii i Fritza Fischera z RFN. W kolejnych startach jeszcze 31 razy stawał na podium, odnosząc przy tym 15 zwycięstw. Czterokrotnie triumfował w biegu indywidualnym: 8 grudnia 1994 roku w Bad Gastein, 18 stycznia 1996 roku w Osrblie, 12 marca 1998 roku w Hochfilzen i 23 stycznia 2003 roku w Anterselvie, osiem razy zwyciężał w sprincie: 20 stycznia 1996 roku w Osrblie, 9 lutego 1996 roku w Ruhpolding, 9 marca 1996 roku w Pokljuce, 16 marca 1996 roku w Hochfilzen, 7 marca 1998 roku w Pokljuce, 14 marca 1998 roku w Hochfilzen, 8 stycznia 1999 roku w Oberhofie i 15 lutego 2003 roku w Oslo, dwukrotnie wygrywał bieg pościgowy: 8 marca 1998 roku w Pokljuce i 23 lutego 2003 roku w Östersund, a 19 grudnia 1999 roku w Pokljuce był najlepszy w biegu masowym. Ostatnie podium w zawodach tego cyklu wywalczył 13 marca 2004 roku w Oslo, zajmując trzecie miejsce w biegu masowym. Najlepsze wyniki osiągał w sezonie 1995/1996, kiedy zwyciężył w klasyfikacji generalnej oraz klasyfikacjach biegu indywidualnego i sprintu. Ponadto w sezonie 2002/2003 był drugi w klasyfikacji generalnej, przegrywając tylko z Norwegiem Ole Einarem Bjørndalenem. W tym samym sezonie był drugi w klasyfikacji biegu masowego i trzeci w klasyfikacji sprintu.
W 1994 roku wystąpił na igrzyskach olimpijskich w Lillehammer, gdzie wspólnie z Walerijem Kirijenko, Siergiejem Tarasowem i Siergiejem Czepikowem zdobył dla Rosji srebrny medal w sztafecie. Był tam też czwarty w sprincie, przegrywając walkę o podium z Tarasowem o 1,5 sekundy. Na rozgrywanych cztery lata później igrzyskach w Nagano razem z Pawłem Muslimowem, Siergiejem Tarasowem i Wiktorem Majgurowem był trzeci w sztafecie. W startach indywidualnych zajął 12. miejsce w sprincie i 35. miejsce w biegu indywidualnym. Ponadto, już w barwach Białorusi, wystąpił na igrzyskach olimpijskich w Turynie w 2006 roku, zajmując 43. miejsce w biegu indywidualnym i 61. miejsce w sprincie.
Bieg drużynowy nie znalazł się w programie ZIO 1994, dlatego w tym samym roku zorganizowano mistrzostwa świata w Canmore, gdzie rozegrano tylko tą konkurencję. Tam reprezentacja Rosji w składzie: Władimir Draczow, Aleksiej Kobielew, Walerij Kirijenko i Siergiej Tarasow zdobyła srebrny medal. Wynik ten Rosjanie powtórzyli podczas mistrzostw świata w Ruhpolding dwa lata później, zdobywając też złoty medal w sztafecie (Majgurow, Draczow, Tarasow i Kobielew). Na tej samej imprezie Draczow zwyciężył w sprincie, wyprzedzając Majgurowa i Włocha René Cattarinussiego. Ponadto był też drugi w biegu indywidualnym, plasując się za Tarasowem a przed Białorusinem Wadimem Saszurinem.
Kolejne medale zdobył na mistrzostwach świata w Pokljuce/Hochfilzen w 1998 roku. Najpierw zwyciężył w biegu pościgowym, wyprzedzając Ole Einara Bjørndalena i Francuza Raphaëla Poirée. Następnie razem z kolegami z reprezentacji był trzeci w sztafecie. Na rozgrywanych rok później mistrzostwach świata w Kontiolahti/Oslo także dwukrotnie stawał na podium. W biegu masowym był drugi, ulegając tylko Niemcowi Svenowi Fischerowi. Srebro zdobył też w sztafecie, startując razem z Majgurowem, Siergiejem Rożkowem i Pawłem Rostowcewem. W konkurencji tej zdobył też dla Rosji złoty medal podczas mistrzostw świata w Oslo/Lahti w 2000 roku, wspólnie z Majgurowem, Rożkowem i Rostowcewem.
Jedyny medal dla Białorusi zdobył na mistrzostwach świata w Chanty-Mansyjsku w 2003 roku, gdzie wspólnie z Ołeksijem Ajdarowem, Rustamem Waliullinem i Olegiem Ryżenkowem był trzeci w sztafecie. Na tej samej imprezie był też piąty w sprincie i szósty w biegu pościgowym.
Zdobył również osiem medali mistrzostw Europy w tym złote w sztafecie i sprincie na mistrzostwach Europy w Ridnaun w 1996 roku oraz w sztafecie podzczas mistrzostwach Europy w Langdorfie w 2006 roku.

</doc>
<doc id="1450777" url="https://pl.wikipedia.org/wiki?curid=1450777" title="A.C. Milan w sezonie 1916/1917">
A.C. Milan w sezonie 1916/1917

Osiągnięcia piłkarskiego zespołu A.C. Milan w sezonie 1916/1917.
Osiągnięcia.
"Brak startów w oficjalnych rozgrywkach, Milan wystartował i triumfował w Regionalnym Pucharze Lombardii."
Bibliografia.
Źródła drukowane:
Źródła internetowe:

</doc>
<doc id="1450778" url="https://pl.wikipedia.org/wiki?curid=1450778" title="A.C. Milan w sezonie 1917/1918">
A.C. Milan w sezonie 1917/1918

Osiągnięcia piłkarskiego zespołu A.C. Milan w sezonie 1917/1918.
Osiągnięcia.
"Brak startów w oficjalnych rozgrywkach, Milan wystartował i triumfował w Regionalnych Mistrzostwach Lombardii."
Bibliografia.
Źródła drukowane:
Źródła internetowe:

</doc>
<doc id="1450780" url="https://pl.wikipedia.org/wiki?curid=1450780" title="Baillif">
Baillif

Baillif – miasto na Gwadelupie (departament zamorski Francji). Według danych szacunkowych na rok 2011 liczy 5094 mieszkańców.

</doc>
<doc id="1450783" url="https://pl.wikipedia.org/wiki?curid=1450783" title="A.C. Milan w sezonie 1918/1919">
A.C. Milan w sezonie 1918/1919

Osiągnięcia piłkarskiego zespołu A.C. Milan w sezonie 1918/1919.
Osiągnięcia.
"Brak startów w oficjalnych rozgrywkach, Milan wystartował i zajął 2. miejsce w Regionalnych Mistrzostwach Lombardii."
Bibliografia.
Źródła drukowane:
Źródła internetowe:

</doc>
<doc id="1450785" url="https://pl.wikipedia.org/wiki?curid=1450785" title="Béni Egressy">
Béni Egressy

Béni Egressy (właściwie: Benjámin Galambos; ur. 21 kwietnia 1814 w Sajókazinc, zm. 17 lipca 1851 w Peszcie) – węgierski kompozytor, dramaturg, tłumacz i aktor.
Był synem protestanckiego pastora Pála Galambosa i Julianny Juhász oraz młodszym bratem Gábora Egressy'iego, aktora teatralnego. Ukończył liceum ewangelickie w Miszkolcu, a następnie słynne protestanckie kolegium w Sárospatak. Po studiach objął stanowisko pomocniczego nauczyciela w Moldavie nad Bodvou (wówczas pod węgierską nazwą "Szepsi"). Podczas pobytu w tym mieście w 1830 r. ujrzał po raz pierwszy swego brata na scenie teatru w nieodległych Koszycach i wówczas zapragnął również zostać aktorem.
Béni Egressy zaczął grać role aktorskie w 1834 roku. Był członkiem zespołów teatralnych w Koszycach i w Cluj, a w 1837 podobnie jak brat stał się członkiem teatru narodowego w Pradze. W czasie rewolucji węgierskiej w 1848 roku Egressy był członkiem oddziałów rewolucyjnych, walczących w oddziałach Honvédów. Po stłumieniu rewolucji, Egressy został objęty amnestią, dzięki której mógł powrócić na scenę.
Béni Egressy zmarł w Peszcie w 1851 roku w wieku 37 lat.
Twórczość.
Béni Egressy był bardziej doceniony za aktorstwo niż za utwory, jakie stworzył jako kompozytor. Jednym z jego największych dzieł było skomponowanie muzyki do utworu "Szózat" autorstwa znanego węgierskiego poety Mihálya Vörösmartyego. "Szózat" zdobył ogromną popularność wśród Węgrów, którzy nazwali go „drugim hymnem narodowym”.

</doc>
<doc id="1450786" url="https://pl.wikipedia.org/wiki?curid=1450786" title="Kod Golomba">
Kod Golomba

Kod Golomba – kod binarny zmiennej długości, służący kodowaniu liczb całkowitych nieujemnych, o potencjalnie nieograniczonej wartości. Został opracowany w 1960 roku przez Solomona W. Golomba.
W kodowaniu Golomba zbiór liczb jest dzielony na rozłączne podprzedziały o długości formula_1 tzn. formula_2 zaś liczba jest przedstawiana za pomocą pary (numer przedziału do którego należy, odległość od jego początku). Wartość formula_3 jest nazywana rzędem kodu; jeśli rząd jest potęgą dwójki, taki kod nazywany jest kodem Rice’a (od nazwiska pomysłodawcy, Roberta F. Rice’a).
Kod jest optymalny dla źródeł o geometrycznym rozkładzie prawdopodobieństwa, tzn. prawdopodobieństwo i-tej wartości wynosi formula_4 (np. dla formula_5 będą to formula_6).
Kodowanie Rice’a z adaptacyjnym dobieraniem rzędu jest stosowane m.in. w algorytmie kompresji bezstratnej JPEG-LS oraz FLAC.
Kodowanie.
Kodowanie liczby formula_7 wymaga znalezienia dwóch wartości:
Ogólnie formula_10
Słowo kodowe składa się z dwóch części:
Słowa kodowe nie są krótsze niż formula_13
Dla kodów rzędu formula_14 kod Golomba redukuje się do kodów unarnych, nie pojawia się zakodowane formula_15
W przypadku kodów Rice’a (formula_3 jest potęgą dwójki) kodowanie jest uproszczone, ponieważ większość działań realizowana jest za pomocą szybkich operacji bitowych (koniunkcja, przesunięcie bitowe): wartość formula_12 jest zapisana na pewnej liczbie młodszych bitów, formula_11 na starszych.
Kod binarny o prawie stałej długości.
Jeśli liczba wartości jest potęgą dwójki formula_19 wówczas kod binarny ma stałą długość – składa się z formula_20 bitów; niech formula_21 oznacza formula_20-bitowy zapis wartości formula_15
Gdy liczba kodowanych wartości nie jest potęgą dwójki, można skonstruować kod prefiksowy, w którym formula_24 początkowych wartości zostanie zapisanych na formula_25 bitach, a pozostałe formula_26 bitach.
Kodowanie rozpoczyna się od określenia wartości granicznej formula_27
Np. przy kodowaniu pięciu symboli i formula_35 liczba formula_36 Zatem trzy pierwsze liczby (formula_37 formula_38 i formula_39) otrzymają kody formula_40 bitowe dla swoich wartości:
Natomiast pozostałe (formula_44 formula_45) otrzymają kody formula_46 bitowe dla liczb o formula_47 większych:
Przykład kodowania.
Liczba 27 zostanie zakodowana w kodzie Golomba rzędu formula_50
Liczba formula_20 zakodowana unarnie ma postać formula_54 (6 bitów), natomiast przedział formula_12 to formula_56 (2 bity, kod wyznaczony we wcześniejszym przykładzie). Ostatecznie słowo kodowe jest złożeniem obu kodów: formula_57

</doc>
<doc id="1450787" url="https://pl.wikipedia.org/wiki?curid=1450787" title="A.C. Milan w sezonie 1919/1920">
A.C. Milan w sezonie 1919/1920

Osiągnięcia piłkarskiego zespołu A.C. Milan w sezonie 1919/1920.
Bibliografia.
Źródła drukowane:
Źródła internetowe:

</doc>
<doc id="1450789" url="https://pl.wikipedia.org/wiki?curid=1450789" title="A.C. Milan w sezonie 1920/1921">
A.C. Milan w sezonie 1920/1921

Osiągnięcia piłkarskiego zespołu A.C. Milan w sezonie 1920/1921.
Bibliografia.
Źródła drukowane:
Źródła internetowe:

</doc>
<doc id="1450790" url="https://pl.wikipedia.org/wiki?curid=1450790" title="Port-Louis (Gwadelupa)">
Port-Louis (Gwadelupa)

Port-Louis – gmina na Gwadelupie (departament zamorski Francji). Według danych szacunkowych na rok 2008 liczy 5 197 mieszkańców..

</doc>
<doc id="1450792" url="https://pl.wikipedia.org/wiki?curid=1450792" title="Niszczyciele typu Yamagumo">
Niszczyciele typu Yamagumo

Niszczyciele typu Yamagumo – japońskie niszczyciele z okresu zimnej wojny. Od 1966 do służby w Japońskich Morskich Siłach Samoobrony weszło 6 okrętów tego typu. Jednostki drugiej serii produkcyjnej określane są także jako typ "Aokumo". Określane są też w literaturze jako niszczyciele eskortowe, natomiast w Japonii oficjalnie klasyfikowane są jako eskortowce.
Historia.
Na początku lat 60. XX wieku w związku z drugim programem rozbudowy Japońskich Morskich Sił Samoobrony podjęto decyzję o budowie 3 niszczycieli przystosowanych do zwalczania okrętów podwodnych. Po zbudowaniu trzech okrętów, podjęto decyzję o zamówieniu kolejnych trzech jednostek, na których dokonano drobnych zmian konstrukcyjnych.
Budowa pierwszego okrętu serii "Yamagumo" (DD-113) rozpoczęła się 23 marca 1964. Wodowanie miało miejsce 27 lutego 1965, wejście do służby 29 stycznia 1966. Ostatnia szósta jednostka serii "Yugumo" (DD-121) weszła do służby 24 marca 1978. W połowie lat 80. XX wieku pojawił się projekt przebudowy okrętów, jednak nie został zrealizowany z powodu przeznaczenia posiadanych środków na budowę nowych typów niszczycieli. W 1991 rozpoczął się proces przenoszenia okrętów do służby w charakterze jednostek szkolnych i pomocniczych. W 1995 wycofano ze służby pierwszą jednostkę typu, w 2005 ostatnią.

</doc>
<doc id="1450795" url="https://pl.wikipedia.org/wiki?curid=1450795" title="A.C. Milan w sezonie 1921/1922">
A.C. Milan w sezonie 1921/1922

Osiągnięcia piłkarskiego zespołu A.C. Milan w sezonie 1921/1922.
Bibliografia.
Źródła drukowane:
Źródła internetowe:

</doc>
<doc id="1450798" url="https://pl.wikipedia.org/wiki?curid=1450798" title="Kjell Søbak">
Kjell Søbak

Kjell Søbak (ur. 21 czerwca 1957 r. w Bodø) – norweski biathlonista, wicemistrz olimpijski i dwukrotny medalista mistrzostw świata.
Kariera.
Pierwszy sukces w karierze osiągnął w 1977 roku, zdobywając złoty medal w sztafecie podczas mistrzostw świata juniorów w Vingrom. Na rozgrywanych rok później mistrzostwach świata juniorów w Hochfilzen był najlepszy w sprincie.
W zawodach Pucharu Świata zadebiutował 2 lutego 1979 roku w Ruhpolding, zajmując czwarte miejsce w sztafecie. Pierwsze punkty zdobył 30 marca 1979 roku w Sodankylä, kończąc bieg indywidualny na trzeciej pozycji. W zawodach tych wyprzedzili go jedynie Anatolij Alabjew z ZSRR i Klaus Siebert z NRD. W kolejnych startach jeszcze siedem razy plasował się w czołowej trójce, odnosząc przy tym dwa zwycięstwa: 16 stycznia 1981 roku w Jáchymovie wygrał sprint, a 5 marca 1982 roku w Lahti był najlepszy w biegu indywidualnym. Ostatnie pucharowe podium wywalczył 12 stycznia 1985 roku w Mińsku, zajmując trzecie miejsce w sprincie. Najlepsze wyniki osiągnął w sezonach 1980/1981 i 1981/1982, kiedy zajmował trzecie miejsce w klasyfikacji generalnej.
W 1979 roku wystąpił na mistrzostwach świata w Ruhpolding, zajmując czwarte miejsce w sztafecie. Na rozgrywanych dwa lata później mistrzostwach świata w Lahti był czwarty w sztafecie i sprincie, w którym walkę o podium przegrał z Francuzem Yvonem Mougelem o 0,8 sekundy. Podczas mistrzostw świata w Mińsku w 1982 roku razem z Eirikiem Kvalfossem, Rolfem Storsveenem i Oddem Lirhusem wywalczył srebrny medal w sztafecie. Ostatni medal w zawodach tego cyklu zdobył na mistrzostwach świata w Anterselvie w 1983 roku, gdzie reprezentacja Norwegii w składzie: Øivind Nerhagen, Kjell Søbak, Eirik Kvalfoss i Odd Lirhus zajęła trzecie miejsce w sztafecie.
W 1980 roku wystartował na igrzyskach olimpijskich w Lake Placid, zajmując piąte miejsce w sprincie oraz czwarte w sztafecie. Brał również udział w igrzyskach olimpijskich w Sarajewie cztery lata później, gdzie wspólnie z Lirhusem, Kvalfossem i Storsveenem zdobył srebrny medal w sztafecie. Zajął tam również czwarte miejsce w sprincie, przegrywając walkę o brązowy medal z Matthiasem Jacobem z NRD o 9,2 sekundy.

</doc>
<doc id="1450799" url="https://pl.wikipedia.org/wiki?curid=1450799" title="A.C. Milan w sezonie 1922/1923">
A.C. Milan w sezonie 1922/1923

Osiągnięcia piłkarskiego zespołu A.C. Milan w sezonie 1922/1923.
Bibliografia.
Źródła drukowane:
Źródła internetowe:

</doc>
<doc id="1450802" url="https://pl.wikipedia.org/wiki?curid=1450802" title="A.C. Milan w sezonie 1923/1924">
A.C. Milan w sezonie 1923/1924

Osiągnięcia piłkarskiego zespołu A.C. Milan w sezonie 1923/1924.
Bibliografia.
Źródła drukowane:
Źródła internetowe:

</doc>
<doc id="1450805" url="https://pl.wikipedia.org/wiki?curid=1450805" title="A.C. Milan w sezonie 1924/1925">
A.C. Milan w sezonie 1924/1925

Osiągnięcia piłkarskiego zespołu A.C. Milan w sezonie 1924/1925.
Bibliografia.
Źródła drukowane:
Źródła internetowe:

</doc>
<doc id="1450807" url="https://pl.wikipedia.org/wiki?curid=1450807" title="Columbus (Indiana)">
Columbus (Indiana)

Columbus – miasto w Stanach Zjednoczonych, w stanie Indiana. Około 39 tys. mieszkańców (2000).

</doc>
<doc id="1450808" url="https://pl.wikipedia.org/wiki?curid=1450808" title="A.C. Milan w sezonie 1925/1926">
A.C. Milan w sezonie 1925/1926

Osiągnięcia piłkarskiego zespołu A.C. Milan w sezonie 1925/1926.
Bibliografia.
Źródła drukowane:
Źródła internetowe:

</doc>
<doc id="1450809" url="https://pl.wikipedia.org/wiki?curid=1450809" title="Awala-Yalimapo">
Awala-Yalimapo

Awala-Yalimapo – miasto w Gujanie Francuskiej (Departament zamorski Francji); 1294 mieszkańców (2008)

</doc>
<doc id="1450812" url="https://pl.wikipedia.org/wiki?curid=1450812" title="A.C. Milan w sezonie 1926/1927">
A.C. Milan w sezonie 1926/1927

Osiągnięcia piłkarskiego zespołu A.C. Milan w sezonie 1926/1927.
Bibliografia.
Źródła drukowane:
Źródła internetowe:

</doc>
<doc id="1450813" url="https://pl.wikipedia.org/wiki?curid=1450813" title="A.C. Milan w sezonie 1927/1928">
A.C. Milan w sezonie 1927/1928

Osiągnięcia piłkarskiego zespołu A.C. Milan w sezonie 1927/1928.
Bibliografia.
Źródła drukowane:
Źródła internetowe:

</doc>
<doc id="1450819" url="https://pl.wikipedia.org/wiki?curid=1450819" title="A.C. Milan w sezonie 1928/1929">
A.C. Milan w sezonie 1928/1929

Osiągnięcia piłkarskiego zespołu A.C. Milan w sezonie 1928/1929.
Bibliografia.
Źródła drukowane:
Źródła internetowe:

</doc>
<doc id="1450823" url="https://pl.wikipedia.org/wiki?curid=1450823" title="A.C. Milan w sezonie 1929/1930">
A.C. Milan w sezonie 1929/1930

Osiągnięcia piłkarskiego zespołu A.C. Milan w sezonie 1929/1930.
Bibliografia.
Źródła drukowane:

</doc>
<doc id="1450828" url="https://pl.wikipedia.org/wiki?curid=1450828" title="Komisje Robotnicze">
Komisje Robotnicze

Komisje Robotnicze (Comisiones Obreras, CC.OO.) - konfederacja hiszpańskich związków zawodowych. Na początku swego istnienia o orientacji prokomunistycznej, obecnie niezależne od żadnej partii. Największa centrala związkowa w Hiszpanii co do liczby członków.

</doc>
<doc id="1450832" url="https://pl.wikipedia.org/wiki?curid=1450832" title="Matt Murdock">
Matt Murdock



</doc>
<doc id="1450833" url="https://pl.wikipedia.org/wiki?curid=1450833" title="Bruce Wayne">
Bruce Wayne



</doc>
<doc id="1450834" url="https://pl.wikipedia.org/wiki?curid=1450834" title="Clark Kent">
Clark Kent



</doc>
<doc id="1450837" url="https://pl.wikipedia.org/wiki?curid=1450837" title="Peter Benjamin Parker">
Peter Benjamin Parker



</doc>
<doc id="1450838" url="https://pl.wikipedia.org/wiki?curid=1450838" title="Vallis Alpes">
Vallis Alpes

Vallis Alpes (Dolina w Alpach) – dolina na Księżycu dzieląca pasmo Alp. Ciągnie się na długości 166 km od basenu Mare Imbrium w kierunku wschód-północny wschód aż do krawędzi Mare Frigoris. Dolina jest wąska na obu końcach i rozszerza się do maksymalnej szerokości ok. 10 km wzdłuż środkowego odcinka. Współrzędne selenograficzne tej formy wynoszą .
Dno doliny stanowi płaska, zalana lawą powierzchnia podzielona przez niewielką rozpadlinę (rysa ta jest granicznym punktem możliwym do obserwacji przez teleskopy na Ziemi). Brzegi doliny wznoszą się od dna do otaczającego ją wyżynnego terenu o blokowatej, nierównej powierzchni. Południowa część doliny jest bardziej prosta niż północna część, która jest nieznacznie wygięta i nierówna. Bardziej postrzępione krawędzie doliny znajdują się na wąskim zachodnim-południowo-zachodnim końcu, który przecina łańcuch górski. Ta dolina najprawdopodobniej jest rowem tektonicznym, który został później zalany przez magmę.
Ta dolina została odkryta w 1727 roku przez Francesco Bianchiniego.

</doc>
<doc id="1450839" url="https://pl.wikipedia.org/wiki?curid=1450839" title="Jan Frużyński">
Jan Frużyński

Jan Leon Frużyński (ur. 3 stycznia 1923 w Nowym Żmigrodzie koło Krosna, zm. 14 października 1989), polski specjalista mechanizacji rolnictwa, docent doktor habilitowany, wieloletni nauczyciel akademicki Akademii Rolniczej w Poznaniu.
Życiorys.
Był synem Adama i Stanisławy. Ukończył studia na Wydziale Rolniczym Uniwersytetu Wrocławskiego (1951) ze specjalizacją z mechanizacji rolnictwa. Pierwsze sześć lat po studiach przepracował jako nauczyciel akademicki w Wyższej Szkole Rolniczej we Wrocławiu, następnie przeszedł - jako pracownik naukowo-badawczy - do Przemysłowego Instytutu Maszyn Rolniczych w Poznaniu. W 1968 obronił rozprawę doktorską "Wpływ niektórych parametrów na pracę końcówek rozpylających z wkładką wirową w opryskiwaczach ciśnieniowych" i decyzją ministra przemysłu maszynowego przeszedł do kategorii samodzielnych pracowników naukowo-badawczych. Jednocześnie został kierownikiem Zakładu Maszyn do Ochrony Roślin poznańskiego Instytutu.
W 1972 powrócił do pracy na uczelni, tym razem na Akademii Rolniczej w Poznaniu, gdzie był zatrudniony przez siedemnaście lat. W 1983 przedstawił pracę habilitacyjną "Wpływ warunków eksploatacyjnych na jakość rozpylenia cieczy stosowanych w ochronie roślin rozpylaczem rotacyjnym" i w kolejnym roku mianowany został docentem. Prowadził zajęcia z mechanizacji rolnictwa oraz mechanizacji ochrony roślin, był promotorem lub recenzentem przeszło 50 prac magisterskich. Pełnił też na uczelni funkcje opiekuna roku i opiekuna koła naukowego. W latach 1984-1987 był dyrektorem Instytutu Mechanizacji Rolnictwa Akademii Rolniczej.
Poza zajęciami i pracą naukową na uczelni współpracował z instytutami i zakładami przemysłowymi w zakresie maszyn rolniczych, przyczyniając się do rozwoju konstrukcji aparatury do ochrony roślin. Sam był w swoim czasie laureatem szczebla centralnego turnieju młodych mistrzów techniki, opracował sześć patentów, opublikował około 125 prac naukowych i popularnonaukowych (w tym pięć skryptów uczelnianych). Prowadził wizytacje szkół mechanizacji rolnictwa oraz zasiadał w jury olimpiad wiedzy o rolnictwie.
Jan Frużyński był członkiem Komisji ds. Mechanizacji Ochrony Roślin Polskiej Akademii Nauk, należał do Stowarzyszenia Naukowo-Technicznego Inżynierów i Techników Rolnictwa oraz Stowarzyszenia Inżynierów i Techników Mechaników Polskich, a także do Związku Nauczycielstwa Polskiego. W 1985 został wyróżniony nagrodą ministra nauki i szkolnictwa wyższego.
Zmarł 14 października 1989.

</doc>
<doc id="1450840" url="https://pl.wikipedia.org/wiki?curid=1450840" title="Anse-Bertrand">
Anse-Bertrand

Anse-Bertrand – miasto i gmina na Gwadelupie (departament zamorski Francji). Według danych szacunkowych na rok 2008 liczy 4 940 mieszkańców..

</doc>
<doc id="1450841" url="https://pl.wikipedia.org/wiki?curid=1450841" title="Liebfrauenmilch">
Liebfrauenmilch

Liebfrauenmilch lub Liebfraumilch to rodzaj półsłodkich białych win pochodzących z Niemiec. Produkowane są zwłaszcza w regionach Rheinhessen, Palatynat, Rheingau i Nahe. Nazwa oznacza dosłownie "mleko ukochanej Pani (Maryi)". Oryginalna niemiecka pisownia to "Liebfrauenmilch", ponieważ wino to było produkowane od XVIII wieku w winnicach kościoła mariackiego w Wormacji. Na etykietach win eksportowanych częściej spotyka się jednak nazwę "Liebfraumilch".
W przeszłości wino o tej nazwie było uznawane za produkt wysokiej jakości. W Wielkiej Brytanii tego typu wina nazywano Hock. Obecnie natomiast Liebfraumilch jest nazwą niedrogich win różnych producentów sprzedawanych najczęściej w supermarketach. Często występują one w niebieskich butelkach, zwykle ich objętość wynosi 750 ml, choć zdarzają się butelki zarówno mniejsze, jak też np. półtoralitrowe. Zawartość procentowa alkoholu to ok. 10%. 
Istnieją bardzo podobne wina np. Blue Nun w Wielkiej Brytanii nieużywające oryginalnej nazwy Liebfraumilch.

</doc>
<doc id="1450859" url="https://pl.wikipedia.org/wiki?curid=1450859" title="Matej Kornel Hell">
Matej Kornel Hell

Matej Kornel Hell (niem. Matthäus Cornelius Höll/Hell, węg. Hell Mátyás Kornél) ur. w 1653 r. w Hornim Slavkowie lub Kremnicy– zm. 4 listopada 1743 r. w Bańskiej Szczawnicy – inżynier górniczy pochodzenia niemieckiego lub czeskiego, działający na Węgrzech, na terenach dzisiejszej Słowacji, konstruktor, wynalazca, główny "strojmajster" w kopalniach srebra i złota w Bańskiej Szczawnicy. Był ojcem Jozefa Karola Hella, również inżyniera górniczego oraz Maksymiliana Hella - jezuity, wybitnego astronoma i matematyka.
Nie znamy dokładnej daty jego urodzenia. Nie wiemy nawet gdzie się urodził: większość źródeł podaje albo Horní Slavkov w Czechach (niem. "Schlaggenwald") albo Kremnicę. Starsze źródła wymieniają inną czeską miejscowość - Ostrov nad Ohří (niem. "Schlackenwerth"). W Bańskiej Szczawnicy pojawił się najprawdopodobniej w 1693 r. Najpierw na krótko znalazł się w służbach u księcia Fürstenberga, który w ramach umowy zawartej z Komorą Górniczą prowadził prace zmierzające do budowy systemu odwodnienia bańskoszczawnickich kopalń. W 1694 r. Hell został zatrudniony już wprost w Komorze Górniczej.
W tym czasie głównym problemem z którym borykała się Komora były podziemne wody, zalewające kopalnie. Ich ilość była tak duża, że wielkość energii potrzebnej do ich wypompowywania znacznie przekraczała możliwości kołowrotów napędzanych siłą zwierząt. Kopalniom groziło zatopienie zarówno na skutek toczącego się powstania Rakoczego (niedobór koni, rekwirowanych do celów wojskowych) jak i wiedeńskiej Komory Dworskiej, nieskłonnej inwestować w przedsięwzięcie skazane na niepowodzenie.
Hell uznał, że pożądaną ilość energii zapewni napęd wodny. Ponieważ jednak większość bańskobystrzyckich kopalń znajdowała się dość wysoko, w rejonach działów wodnych, gdzie nie było większych rzek, zaprojektował unikalną sieć kanałów zbiorczych, zbierających wodę nawet z najdrobniejszych cieków wodnych. Woda ta była następnie gromadzona w sztucznych zbiornikach wodnych z niemiecka zwanych tajchami, z których kanałami odpływowymi prowadzono ją do napędu kół wodnych. M. K. Hell m.in. wybudował Wielkie Jezioro Vindszachtskie (dziś Vindšachtské jazero), przebudował i powiększył Dolne Jezioro Vindszachtskie (słow. "Spodná Vindšachtská", dziś "Suchý tajch"), wybudował także zbiorniki: Górnohodruszski (słow. "Horný Hodružský") i Evičkino jazero. Dzięki energii zakumulowanej w tych zbiornikach 7 zespołów pompowych (tzw. z niem. "stangenkunstów", konstruowanych m.in. przez syna M. K. Hella – Jozefa Karola Hella) nie tylko zapewniło odwadnianie działających zakładów górniczych, ale wyczerpało całą wodę z wielu zatopionych i opuszczonych już kopalń. Wodę napędzającą koła wodne pomp wraz z wodą wypompowaną z głębi ziemi prowadzono następnie na kolejne, niżej położone koła, napędzające stępy do rozdrabniania rudy czy miechy wtłaczające powietrze do pieców hutniczych.
Do końca drugiej dekady XVIII w. stworzony przez Hella system hydrotechniczny uchronił bańskoszczawnickie kopalnie przed zatopieniem, a wprowadzenie ekonomicznego źródła energii doprowadziło do ponownego wzrostu zysków przez nie przynoszonych. Dzieło M. K. Hella w zakresie rozwoju bańskoszczawnickiego systemu hydrotechnicznego kontynuował później Samuel Mikovíni.

</doc>
<doc id="1450863" url="https://pl.wikipedia.org/wiki?curid=1450863" title="Zmierzch (cykl)">
Zmierzch (cykl)

Zmierzch – seria powieści amerykańskiej pisarki Stephenie Meyer. Opowiada o przygodach Belli Swan, która po przeprowadzce do miasteczka Forks, w stanie Waszyngton, zakochuje się w wampirze Edwardzie Cullenie.
Saga opowiedziana jest w większości z punktu widzenia Belli, prócz epilogu zawartego w trzeciej części serii – "Zaćmienie", oraz 2. księgi czwartej części – "Przed świtem", opowiedzianej z punktu widzenia Jacoba Blacka. Tom "Midnight Sun" opowiada historię "Zmierzchu" z punktu widzenia Edwarda Cullena.
Saga Zmierzch.
"Zmierzch".
Siedemnastoletnia Bella Swan przeprowadza się z Phoenix do ponurego, deszczowego miasteczka Forks w stanie Waszyngton, aby jej matka mogła podróżować razem ze swoim nowym mężem Philem, zawodowym baseballistą. Nastolatka zaczyna całkowicie nowe życie ze swoim ojcem Charliem. Chodzi do miejscowej szkoły średniej. Z początku nie może się przyzwyczaić do życia w Forks, jednak niedługo potem poznaje tam przystojnego tajemniczego chłopaka Edwarda, który zawsze przesiaduje wraz ze swoim rodzeństwem przy jednym stoliku w stołówce i unika innych ludzi poza swoją rodziną. Dziewczyna dowiaduje się z czasem, że Cullenowie (rodzina Edwarda) są wampirami, z czego niektórzy obdarzeni są nadludzkimi mocami, takimi jak czytanie w myślach (Edward), umiejętność sterowania cudzymi emocjami (Jasper) czy przewidywanie przyszłości (Alice). Mimo że wiąże się to z dużym ryzykiem, Edward i Bella nadal utrzymują ze sobą kontakty. Wkrótce zakochują się w sobie, nie mogąc bez siebie żyć. Niedługo później do miasta przybywa troje podróżujących wampirów: James, Laurent i Victoria. Wskutek nieszczęśliwego zbiegu okoliczności jeden z nich – James – stawia sobie za cel dopaść i zabić Bellę. James jest tropicielem. Dziewczyna ucieka do rodzinnego Phoenix, gdzie jest chroniona przez Alice i Jaspera. Bella dostaje od Jamesa informację, że ten uwięził jej matkę i wypuści ją tylko, jeśli dostanie to, czego chce, czyli krew siedemnastolatki. W trosce o życie matki, Bella wymyka się eskorcie i udaje się na spotkanie z Jamesem w szkole baletu, do której niegdyś jako dziecko uczęszczała. Ostatecznie James zostaje zabity, Edward ratuje ukochaną przed niebezpieczeństwem i razem z całą rodziną Cullenów wracają do Forks. Edward zabiera ją na bal absolwentów, gdzie daje jej do zrozumienia, że nie ma zamiaru przemienić jej w wampira. 
"Księżyc w nowiu".
W swoje osiemnaste urodziny Bella rozcina sobie palec podczas rozpakowywania prezentów w domu Cullenów. Jasper traci nad sobą kontrolę i próbuje ją zaatakować, jednak jego zamiary udaremnia Edward. Cała rodzina opuszcza Forks, gdyż wampir uważa, że naraża ukochaną na zbyt wielkie niebezpieczeństwo. Edward mówi dziewczynie, że już jej nie kocha i nie potrzebuje. Bella zapada w głęboką depresję, na cztery miesiące izolując się od świata. W końcu zaprzyjaźnia się z Jacobem Blackiem, zaczyna spędzać więcej czasu w rezerwacie La Push. Kiedy czuje przypływ adrenaliny, ma omamy i słyszy głos Edwarda, dlatego zaczyna świadomie narażać swoje życie. Indianin bliżej poznaje Bellę i zakochuje się w niej, jednak dziewczyna wciąż darzy Edwarda głębokim uczuciem. Jacob nagle zaczyna chorować i zmieniać się, nie chce już widywać się z przyjaciółką. Okazuje się, że legendy, które jej opowiadał, są prawdziwe. Stał się zmiennokształtnym – największym wrogiem wampirów. Chroni Bellę przed Victorią, która nade wszystko pragnie zemsty po śmierci ukochanego Jamesa z rąk Edwarda.Wielkie zamieszanie rozpoczyna się, kiedy Alice widzi w swojej wizji Bellę skaczącą z klifu. Edward przekonany jest, że jego ukochana popełniła samobójstwo. Nie widząc sensu swojej dalszej egzystencji, decyduje się wyjechać do Volterry we Włoszech i sprowokować Volturi, największą i najgroźniejszą na świecie rodzinę wampirów, by go zabili. W samą porę Alice i Bella powstrzymują go przed wyjściem na słońce i ujawnieniem swojej prawdziwej tożsamości. Volturi, zdecydowani pozbawić Edwarda i jego towarzyszki życia, zgadzają się puścić ich wolno pod warunkiem, że Bella zostanie zmieniona w wampira w najbliższym czasie, co chłopak chce jak najbardziej odwlec. Po powrocie do Forks, Jacob nie chce dalej utrzymywać kontaktów z Bellą, a Edward obiecuje, że już nigdy jej nie zostawi, chyba że sama będzie tego chciała. Akcja książki kończy się głosowaniem rodziny Edwarda, czy Bella ma zostać jedną z nich. Edward i Rosalie są temu przeciwni; Alice, Jasper, Emmett, Carlisle i Esme są za. Decyzję podejmuje Carlisle: zobowiązuje się zmienić Bellę w wampira na zakończenie roku szkolnego.
"Zaćmienie".
Charlie okazuje wyraźną niechęć do Edwarda za to, że jego córka tak wiele przez niego wycierpiała. Wolałby, aby Bella spędzała więcej czasu z Jacobem Blackiem. Żądna krwi Victoria nadal poszukuje Belli. Do tego w Seattle grasuje nowo narodzony wampir, który zabija ludzi. Poza tym obcy pobratymiec Edwarda odwiedza pewnego ranka, podczas nieobecności Belli, dom Swanów i zabiera czerwoną bluzkę dziewczyny. Okazuje się, że za wszystkim stoi wampirzyca Victoria, która tworzy armię „nowo narodzonych” wampirów. Rodzina Cullenów i sfora Sama, składająca się z dziesięciu wilkołaków, łączy się w bitwie przeciw Victorii i jej armii. Jasper szkoli wszystkich, aby jak najlepiej umieli się bronić i unieszkodliwiać nowo narodzonych. Bella, martwiąc się o Edwarda, prosi go, by został z nią na czas bitwy. Na dwie noce przed atakiem wampirów Edward ponownie prosi Bellę o rękę, a dziewczyna przyjmuje oświadczyny. Oczekując na bitwę, Jacob oznajmia Belli, że ją kocha, a ona stwierdza, że nie czuje do niego tego samego. Tuż przed pójściem Jake’a na bitwę dowiaduje się on o zaręczynach Belli i Edwarda. Chłopak załamuje się i mówi Belli, że zginie w walce. Bella pragnąc, aby żył prosi go, aby ją pocałował i mówi mu, że też go kocha, ale to nic nie zmienia, Bella woli Edwarda. Walka rozpoczyna się, w jej wyniku Victoria wraz ze swoją armią zostaje pokonana i uśmiercona. Jacob odnosi poważne rany, lecz cechy wilkołaka pomagają mu w leczeniu obrażeń. Jacob po rozmowie z Bellą oznajmia, że potrzebuje czasu, aby zrozumieć, że go odrzuciła. Pod koniec Bella wybiera miłość Edwarda, nie Jacoba. Zapada decyzja o ślubie zakochanych. Jacob, nie mogąc znieść bólu po stracie ukochanej, ucieka z Forks pod postacią wilka.
"Przed świtem".
Bella i Edward pobierają się. Miesiąc miodowy spędzają na Wyspie Esme, jednak sielanka szybko się kończy, kiedy Bella dowiaduje się, że zupełnie nieoczekiwanie zaszła w ciążę. Nikt z nich nie spodziewał się, że wampir może mieć dziecko. Rosalie rozumie Bellę, czego efektem jest ich przyjaźń. Jacob kiedy dowiaduje się o ciąży Belli postanawia ją chronić, czemu przeciwny jest Sam. Black przeciwstawia się Alfie i tworzy nową sforę do której z czasem dołączy Seth i jego siostra Leah. Ekstremalnie szybka ciąża Belli odbiera jej siły, przez co Edward nienawidzi istoty, która wyrządza jego żonie krzywdę. Zmienia jednak zdanie, gdy słyszy myśli ich dziecka, a są one przepełnione miłością do Belli. Gdy na świat przychodzi ich córeczka, pół człowiek, pół wampir, rodzice nadają jej imię Renesmee. Podczas porodu Bella prawie umiera, gdyż dziecko złamało jej m.in. kręgosłup i wiele kości. Edward, chcąc uratować ukochaną, przemienia ją w wampira, wstrzykując swój jad w jej serce. Po przemianie Bella nie zachowuje się jak inne nowonarodzone wampiry – potrafi nad sobą panować, jest w stanie powstrzymać się od zaatakowania człowieka, a głód nie przesłania jej miłości do bliskich. Okazuje się, że Jacob wpoił się w Renesmee, czemu Bella jest przeciwna i rzuca się na niego, ale broni go Seth. Jacob nazywa ją Nessi, co wkrótce udziela się innym. Wkrótce okazuje się, że dziecko Belli i Edwarda posiada nadprzyrodzoną moc – potrafi pokazywać swoje wspomnienia, prośby, żądania za pomocą obrazów. Poza tym rozwija się w zatrważającym tempie – po trzech miesiącach dziewczynka wygląda jak dwulatka. Gdy wampirzyca z Denalii, Irina, dostrzega Renesmee w lesie, bierze ją za „nieśmiertelne dziecko”, których tworzenie jest niezgodne z prawem ustanowionym przez Volturi. Zawiadamia Aro, Kajusza i Marka o zaistniałym incydencie. Kiedy wiadome jest, że dojdzie do starcia z Volturi, Alice i Jasper niespodziewanie znikają i zostawiają Belli dziwne znaki. Cullenowie, którzy zdążyli pokochać Renesmee, zwołują wszystkie znane im wampiry z całego świata, aby ci potwierdzili, że dziecko Belli i Edwarda rozwija się i nie jest tym, za kogo uważają je Volturi. Podczas zjazdu wampirów Bella dowiaduje się, że ma wyjątkowy dar – może chronić swoich bliskich przed atakami mentalnymi. Cullenowie przekonują Volturi, że Renesmee nie jest jedynym takim przypadkiem i nie stanowi niebezpieczeństwa dla reszty wampirów. Volturi, nie mając argumentów, by ukarać Cullenów, zawieszają broń i odchodzą w pokoju, zgładziwszy uprzednio Irinę. Po tych wydarzeniach Bella i Edward ze swoją córeczką przenoszą się do swojego domku w lesie niedaleko Forks, by odtąd mieszkać tam w spokoju i niczym niezmąconym szczęściu.
Miejsce akcji.
Akcja rozgrywa się głównie w mieście Forks w stanie Waszyngton, gdzie zamieszkuje główna bohaterka Bella Swan wraz z ojcem Charliem. Inne miejscowości ze stanu Waszyngton wspomniane w sadze to: Port Angeles, Olympia, Seattle oraz La Push. Pojawia się również, leżące w stanie Oregon, miasto Portland.
W pierwszej części, "Zmierzchu", akcja toczy się również w rodzinnym mieście Belli, Phoenix w stanie Arizona, gdzie Swan zostaje wywieziona przez Cullenów. 
Volterra (Włochy) jest miejscem wspomnianym w drugiej części, "Księżycu w nowiu", kiedy Edward postanawia popełnić samobójstwo. Następnym miejscem jest Jacksonville w stanie Floryda z trzeciej części sagi, "Zaćmienie", kiedy Swan wraz z ukochanym odwiedza swoją matkę. W czwartej części, "Przed świtem", fikcyjna Wyspa Esme zlokalizowana jest gdzieś w okolicach Brazylii.
Odniesienia do innych powieści.
W wywiadzie udzielonym przed premierą "Przed świtem" Stephenie Meyer powiedziała, że poszczególne tomy cyklu zawierają odniesienia fabularne do kilku jej ulubionych powieści:

</doc>
<doc id="1450865" url="https://pl.wikipedia.org/wiki?curid=1450865" title="Liebfraumilch">
Liebfraumilch



</doc>
<doc id="1450867" url="https://pl.wikipedia.org/wiki?curid=1450867" title="Ignacy Kwarta">
Ignacy Kwarta

Ignacy Kwarta (ur. 25 lipca 1898 w Poczapińcach, zm. 23 maja 1945 w Krakowie) – doktor nauk medycznych, więzień Auschwitz-Birkenau, działacz społeczny.
Młodość.
Urodzony w rodzinie chłopskiej, był synem Jakuba. Wczesne dzieciństwo spędził w Poczapińcach (Ukraina); po ukończeniu szkoły powszechnej we wcześniej wspomnianej miejscowości kontynuował naukę w gimnazjum w Tarnopolu, aż do wybuchu I wojny światowej. W 1916 udał się wraz z rodziną do Wiednia, gdzie 26 lutego 1917 zdobył świadectwo dojrzałości, po uprzednim zdaniu egzaminu w języku polskim. Od kwietnia 1916 (do końca wojny) pozostawał w służbie wojskowej w armii Austro-Węgier, dochodząc do szarży podporucznika. Po odzyskaniu przez Polskę niepodległości wstąpił do polskiej armii. 20 października 1919 rozpoczął studia medyczne na wydziale lekarskim Uniwersytetu Jana Kazimierza we Lwowie. Jako stypendysta Ministerstwa Obrony Narodowej 4 grudnia 1924 uzyskał tytuł doktora wszech nauk lekarskich.
Praca po studiach.
Po ukończeniu studiów został skierowany został do wojskowej służby medycznej w Korpusie Ochrony Pogranicza w Batalionie "Ludwikowo", pełniąc tam funkcję lekarza. W późniejszym czasie obłożono go zarzutami o współpracę z komunistami, a także odmowę wypisania nieprawdziwego aktu zgonu członka bandy przemytniczej zastrzelonego w czasie potyczki granicznej, dając tym samym dowód lekarskiej niezawisłości (według niektórych źródeł mówi się o zastrzelonym członku bojówek ukraińskich, co jest błędne zarówno z uwagi na odcinek granicy, jak i czas zdarzenia), co w ostateczności przyczyniło się do zwolnienia ze służby przed 1 listopada 1926 r., ponieważ dokumenty wykazujące liczbę oficerów ze wspomnianego dnia, nie zawierają jego nazwiska.
Niedługo po odbyciu przeszkolenia dla lekarzy powiatowych w maju 1929 podjął pracę w Świeciu koło Grudziądza. Oprócz pracy zawodowej, zorganizował też młodzieżowe koło „Wici” i oddział Towarzystwa Uniwersytetów Robotniczych. Uczestniczył też w dyskusjach w Kole Wolnomyślicieli.
Po oskarżeniu o działalność komunistyczną został zwolniony z pracy i w 1931 przeniósł się do Warszawy, a władze rozwiązały lokalną organizację Towarzystwa Uniwersytetów Robotniczych w Świeciu. W Warszawie Kwarta został referentem w Ministerstwie Opieki Społecznej, gdzie jednak już w październiku 1933 został zawieszony w obowiązkach, a w styczniu kolejnego roku zwolniony.
Przed II wojną światową w Jędrzejowie.
Ostatnim miastem pobytu Ignacego Kwarty był Jędrzejów. Znalazł się tutaj za pośrednictwem Feliksa Przypkowskiego, który pragnął, aby Kwarta został jego następcą. Od 15 sierpnia 1934 sprawował funkcję lekarza powiatowego w Jędrzejowie.
W Jędrzejowie kontynuował swoją działalność polityczną, współpracując z komunistami, socjalistami i ludowcami, a także z organizacją Związku Młodzieży Wiejskiej „Wici”. Angażował się w działalność społeczną, był prezesem lokalnego oddziału Polskiego Czerwonego Krzyża, współtworzył oddział Towarzystwa Uniwersytetu Robotniczego TUR i prowadził szkolenia drużyn ratowniczych. Wygłaszał wykłady propagandowe w Lidze Ochrony Powietrznej i Przeciwgazowej, w Powiatowym Komitecie Przysposobienia Wojskowego i Wychowania Fizycznego oraz w Komitecie do Walki z Gruźlicą. Miejscowa ludność ceniła go za humanitarne gesty, jakie czynił w stosunku do najuboższych, udzielając bezpłatnych porad, a nawet przekazując pieniądze na zakup najpotrzebniejszych lekarstw.
Wygłaszane przez niego lewicowe poglądy oraz kontakty z działaczami PPS (m.in. ze Stanisławem Dubois) spowodowały, że 2 listopada 1934 został aresztowany pod zarzutem publicznej krytyki władz sanacyjnych i osadzony na Zamku w Kielcach. W więzieniu podjął dwutygodniowy strajk głodowy. Na skutek licznych interwencji opinii publicznej, prasy PPS, protestów komunistów z Francji i innych krajów, a także staraniem żony doktora Kwarty, Marii, która dotarła do prezydenta Ignacego Mościckiego z prośbą o uwolnienie, opuścił więzienie 22 stycznia 1935. Jednocześnie wojewoda kielecki zwolnił go ze stanowiska lekarza powiatowego i zawnioskował o przeniesienie na emeryturę.
W ostatnich latach przed wojną Kwarta pozostawał zaangażowany w lewicową działalność społeczną, przewodniczył oddziałowi TUR w Jędrzejowie, w 1935 uczestniczył w akcji bojkotu wyborów parlamentarnych. Na wiecach propagował ideę utworzenia ludowego frontu antyfaszystowskiego. Był też współorganizatorem imprez kulturalnych.
II wojna światowa.
We wrześniu 1939 Kwarta, jako inwalida wojenny z czasów I wojny światowej, kiedy to doznał postrzałowego złamania prawego ramienia, nie brał udziału w kampanii wrześniowej, przygotował natomiast szpital dla rannych w Jędrzejowie.
W czasie okupacji niemieckiej był obserwowany i szykanowany. Zabroniono mu opuszczania miasta i odwiedzania chorych w porze nocnej. Jesienią 1939 w mieszkaniu doktora przeprowadzono rewizję, a następnie aresztowano go i przetrzymywano w magistrackim areszcie jako zakładnika. Do działalności konspiracyjnej włączył się wiosną 1940. Był współorganizatorem powstałej na terenie Jędrzejowa lewicowej organizacji „Młot i Sierp”. Należał też do Straży Chłopskiej „Chłostry”, przemianowanej później na Bataliony Chłopskie.
W nocy z 14 na 15 czerwca 1942 został aresztowany przez Gestapo, a następnie przewieziony do więzienia na ulicy Zamkowej w Kielcach. We wrześniu 1942 został umieszczony w niemieckim obozie koncentracyjnym Auschwitz-Birkenau, otrzymując numer 62526. Podczas pobytu w obozie zachorował na gruźlicę. Mimo umieszczenia go w obozowym szpitalu, tzw. Bloku 20, oraz zastosowania leczenia, choroba stale postępowała, przeżył jednak, dzięki fachowej opiece dr. Władysława Tondosa. Pracujący z nim Józef Mężyk, student medycyny, napisał: "Wśród ciągłych intryg, szantaży, fantastycznego szpiegostwa, groźby, infekcji, oraliśmy ten beznadziejny ugór obydwaj, wychodząc obronną ręką z wszelkich haczyków, pułapek itd." Niezależnie od choroby pełnił posługę lekarską, pomagając obozowemu ordynatorowi. Prowadził także agitację socjalistyczną. Po wyzwoleniu obozu przez armię radziecką 27 stycznia 1945, został przewieziony wraz z grupą współwięźniów do szpitala na Białym Prądniku w Krakowie, skąd na początku lutego został zabrany do Jędrzejowa przez Antoniego Patrzałka.
Działalność po wojnie.
14 marca 1945 został mianowany dyrektorem szpitala, natomiast 20 marca został przewodniczącym Powiatowej Rady Narodowej w Jędrzejowie. 23 maja 1945 zmarł na gruźlicę w szpitalu w Krakowie. Został pochowany w Jędrzejowie na cmentarzu parafialnym Świętej Trójcy.
28 czerwca 1945 Rada Narodowa przemianowała dawną ulicę Prostą w Jędrzejowie na ul. dr Ignacego Kwarty. W 2017 roku Rada Miejska w Jędrzejowie przywróciła nazwę „ulica Prosta”.
W ocenie Instytutu Pamięci Narodowej nazwa ulicy imienia Ignacego Kwarty wypełnia normę ustawy o zakazie propagowania komunizmu.

</doc>
<doc id="1450868" url="https://pl.wikipedia.org/wiki?curid=1450868" title="August Żyzniewski">
August Żyzniewski

August Żyzniewski, Żyźniewski (ur. 28 sierpnia 1819 w Połocku, zm. 19 marca 1896 w Moskwie), polski muzealnik i archeolog amator, urzędnik w służbie rosyjskiej.
Był uczniem gimnazjum w Witebsku, następnie studiował nauki przyrodnicze na uniwersytecie w Moskwie. Dyplom uczelni moskiewskiej uzyskał w 1843 i podjął pracę w administracji carskiej, z którą związał się na całe życie zawodowe, szczycąc się jednocześnie swoim polskim pochodzeniem. Początkowo zatrudniony pozostawał w Ministerstwie Sprawiedliwości w Petersburgu, później pracował jako prokurator gubernialny w Kazaniu i na Samarze, a od 1869 jako prezes Izby Skarbowej w Twerze. 
W ciągu kilkunastu lat pracy w Twerze Żyzniewski przyczynił się do rozbudowy miejscowego Muzeum Historycznego. Opiekę nad muzeum roztoczył jako wiceprezes (od 1872) Twerskiego Komitetu Statystycznego. Zauważywszy ubogie zasoby archeologiczne i historyczne, dążył do poszerzenia zbiorów, nie szczędząc własnych pieniędzy i czasu. Udało mu się pozyskać na potrzeby muzeum dodatkowe skrzydło pałacowe. W czasie gromadzenia zbiorów szczególny nacisk kładł na pamiątki (dokumenty, monety) z czasów, kiedy Twer pozostawał samodzielnym księstwem. Od 1884 przewodniczył Komisji Archeologicznej w Twerze.
Przy współudziale Aleksieja Siergiejewicza Uwarowa Żyzniewski opracował przewodnik po Muzeum Historycznym miasta Tweru, w którym szczegółowo przedstawił zbiory archeologiczne (wydany w Moskwie w 1888, już po śmierci Uwarowa). Kierował pracami badawczymi i inwentaryzacyjnymi ważniejszych archiwów guberni twerskiej. 
W listopadzie 1873 został powołany na członka czynnego Cesarskiego Moskiewskiego Towarzystwa Archeologicznego (którego prezesem był od początku istnienia Aleksiej Uwarow). Uczestniczył też w zjazdach archeologicznych na terenie cesarstwa rosyjskiego - w 1887 w Jarosławlu, w 1890 w Moskwie, w 1893 w Wilnie.
August Żyzniewski był autorem licznych prac z archeologii, numizmatyki, archiwistyki, historii sztuki, wiele z nich ogłosił na łamach periodyków Moskiewskiego Towarzystwa Archeologicznego.

</doc>
<doc id="1450869" url="https://pl.wikipedia.org/wiki?curid=1450869" title="August Żyźniewski">
August Żyźniewski



</doc>
<doc id="1450870" url="https://pl.wikipedia.org/wiki?curid=1450870" title="Herb Sztokholmu">
Herb Sztokholmu

Herb Sztokholmu przedstawia w błękitnej tarczy herbowej złotą koronowaną głowę. 
Jest to wyobrażenie Świętego Eryka, patrona miasta. Został on wybrany królem Szwecji w 1155. Według podania, w miejscu jego śmierci, pod północną ścianą katedry w Uppsali, cudownym sposobem wytrysnęło źródło, bijące do dzisiaj. Uważano, że wypływająca z niego woda ma właściwości lecznicze. Ponieważ król cieszył się opinią dobrego chrześcijanina oraz sprawiedliwego władcy, a także w wyniku uznania utworzenia źródła za cudowne, mieszczanie sztokholmscy wybrali go patronem miasta. Zadaniem króla-patrona jest ochrona miasta. Eryk IX nigdy nie został uznany za świętego przez Kościół, jednakże istnieje w Szwecji jego lokalny kult, a kilka szwedzkich kościołów jest pod jego wezwaniem. Wyobrażenie w godle herbowym jest identyczne z zachowanymi na średniowiecznych pieczęciach miejskich. 
Oficjalnie przyjęty został 19 stycznia 1934 roku.

</doc>
<doc id="1450874" url="https://pl.wikipedia.org/wiki?curid=1450874" title="Atomowość operacji">
Atomowość operacji



</doc>
<doc id="1450883" url="https://pl.wikipedia.org/wiki?curid=1450883" title="Bitwa pod Piotrkowem Trybunalskim">
Bitwa pod Piotrkowem Trybunalskim

 Bitwa pod Piotrkowem – bitwa stoczona w czasie kampanii wrześniowej w dniach 4–6 września 1939 r.
Mobilizacja.
W bitwie pod Piotrkowem wzięły udział głównie jednostki północnego zgrupowania Armii „Prusy”. Pododdziały wielu z nich od 1 września znajdowały się jeszcze w trakcie mobilizacji lub w transportach. Polskie dowództwo liczyło na zyskanie czasu w bitwach granicznych. Do dnia 4 września trwały przemarsze i zajmowanie pozycji obronnych przez polskie zgrupowania. 4 września w nakazanych rejonach znalazły się 29 DP i Wileńska BK. 19 DP skoncentrowana była w kompleksie leśnym na północny wschód od Piotrkowa.
W Piotrkowie mobilizowany był 146 pp dla 44 DP. Dywizja ta po zakończeniu mobilizacji miała przejść w rejon Dłutów – Tuszyn. Natomiast koncentracja 13 DP trwała aż do 6 września. 1 Batalion Czołgów Lekkich (7TP) zgodnie z rozkazem znajdował się na tyłach armii pomiędzy Opocznem i Końskimi. Podobnie 81 Zmotoryzowany Batalion Saperów na zapleczu armii pełnił służbę pomocniczą.
W walkach pod Piotrkowem wzięły też udział jednostki Armii „Łódź”. Były to: 
Dyslokacja i zadania.
4 września około południa jednostki polskie znajdowały się na wyznaczonych pozycjach. Zgrupowanie składające się z batalionów II i III 86 pp z 19 DP zajęło pozycje na bezpośrednim przedpolu Piotrkowa na odcinku Kargał-Las – Longinówka. Był to otwarty teren, bardzo trudny do obrony szczególnie przed czołgami. W związku z tym dowódca dywizji gen. Kwaciszewski dwukrotnie proponował gen. Dębowi-Biernackiemu, cofnięcie linii obrony bliżej zabudowań Piotrkowa lub wysunięcie jej nad Prudkę. Jednak ten nie wyraził zgody. Ostatecznie gen. Kwaciszewski w nocy 4 września na własną odpowiedzialność przesunął linię obrony bliżej miasta i rozmieścił swoje oddziały w rejonie Bujny – Witów. Na prawym skrzydle znalazł się III batalion 86 pp, a II na lewym. Siły te miały być wspierane przez dywizyjną kompanię przeciwpancerną i II dywizjon 19 pal (haubice 100 mm).
85 pp pod dowództwem ppłk. dypl. Jana Kruka-Śmigli, jako drugi rzut 19 DP zajął pozycje obronne w lesie na północny zachód od Piotrkowa. II batalion obsadził odcinek na południowym skraju lasu, a I jako odwód znalazł się w głębi lasu. Jego 1 kompania zajęła pozycje na prawym skrzydle. Pułkowa kompania rozpoznawcza i pluton saperów znalazły się w lesie za II batalionem. Wsparcie artyleryjskie tego zgrupowania miał zapewnić I dywizjon 19 pal.
5 września, po przemarszu spod Wolborza pozycje obronne zajął też III batalion 85 pp. Zajął on stanowiska obronne na południowym skraju lasu, okrakiem na szosie Piotrków – Tomaszów. Zadanie postawione oddziałom 85 pp polegać miało na obronie stałej w tym rejonie i na osłonie 19 DP z kierunku zachodniego.
Generał Dąb-Biernacki postanowił częściowo zreorganizować system dowodzenia armią. Dlatego też nocą 3-4 września powołał nową grupę operacyjną w składzie 19 DP i Wileńska BK. Jej dowódcą mianował gen. Dreszera.
4 września 77 pp, I batalion 86 pp i IV dywizjon 19 pal otrzymały rozkaz przemarszu na południowo-wschodni brzeg rzeki Luciąży i skoncentrowania się w lesie na wysokości miejscowości Milejowiec. Zgrupowanie to dotarło w wyznaczony rejon nad ranem 5 września. Tym samym siły 19 DP broniącej bezpośrednio Piotrkowa zostały poważnie osłabione.
Niedaleko tych oddziałów, bardziej na południe, w lesie Lubień znajdowała się też Wileńska BK, która według planów gen. Dęba-Biernackiego razem z 77 pp, I batalionem 86 pp i IV dywizjonem 19 pal miała wejść w skład grupy płk. Nowosielskiego. Zgrupowanie to miało wykonać atak w bok niemieckich związków pancernych nacierających na Piotrków. Akcja ta miała zostać przeprowadzona w nocy 5-6 września.
29 DP zajęła pozycje obronne na lewym skrzydle armii, wzdłuż rzek Pilicy i Czarnej na odcinku Sulejów – Dąbrowa – Jaksonek. Do pełnego składu brakowało batalionów II i III z 41 pp oraz I dywizjonu 29 pal. Oddziały tej dywizji do dnia 4 września nie miały sprecyzowanego zadania bojowego.
Pododdziały 13 DP w pierwszych dniach września znajdowały się jeszcze w transportach. Jednak przed świtem 6 września zdołały zająć wyznaczone pozycje obronne. II batalion 43 pp jako samodzielny punkt oporu znalazł się na pozycjach w lesie na południe od miejscowości Olszowa. III batalion 43 pp zajął pozycje wokół miejscowości Ujazd, a I batalion 43 pp obsadził las na zachód od miejscowości Sangródź. Bataliony II i III 45 pp ugrupowały się obronnie w lesie na południowy zachód od Tomaszowa Mazowieckiego. I batalion 45 pp zajął pozycje na skraju lasu na północ od Tomaszowa, blokując drogę Tomaszów – Lubochnia. I batalion 44 pp obsadził pozycje na skraju lasu w okolicy Bronisławowa. Pozostałe siły 44 pp stanowiły odwód dywizji i ześrodkowane były w głębi lasu na wschód od drogi Tomaszów – Lubochnia.
Zadaniem 13 DP była obrona prawego skrzydła armii od północy jak również gotowość do wsparcia działań 29 DP, Wileńskiej BK i części sił 19 DP. Stanowić, więc miała ona odwód armii lub w wypadku niepowodzenia wyżej wymienionych związków taktycznych powinna zamknąć drogę na Warszawę.
Jednostki Armii Łódź.
Lewe skrzydło Armii Łódź stanowiła grupa płk. Czyżewskiego. Składała się ona z trzech odcinków obrony:
Pozycje tego zgrupowania wspierane były przez 7 batalion ckm, dywizjon 2 pal, dywizjon 4 pal oraz kompanię ppanc.
Walki GO Piotrków.
Niemcy, aby szybko przełamać polskie pozycje obronne i otworzyć sobie drogę na Warszawę zamierzali rzucić do walki XVI Korpus Pancerny. W jego skład wchodziły 1 i 4 DPanc., 14 i 31 DP. Korpus ten w chwili przekroczenia granicy Polski posiadał w swoim składzie 616 czołgów i był pod tym względem najsilniejszym ze wszystkich niemieckich korpusów we wrześniu 1939 roku.
Od 1 września 1 DPanc. przemieszczała się po osi Panki – Kłobuck i 2 września opanowała mosty na Warcie w okolicy miejscowości Gidle. Tego dnia pododdziały rozpoznawcze opanowały Przedbórz wypierając z niego słabe polskie ubezpieczenie. Następnie 3 września dywizja przez Radomsko dotarła do Kamieńska. Tam podczas nocnego postoju została zaatakowana przez ułanów 2 pułku strzelców konnych Wołyńskiej BK. W nocnym wypadzie zadali oni jej znaczne straty w ludziach i sprzęcie. Strona polska w tej akcji straciła jednego ułana.
4 DPanc. W dniach 1-2 września toczyła walki z oddziałami Wołyńskiej BK pod Mokrą. 
W dniu 3 września północne zgrupowanie Armii Prusy nie miało styczności ogniowej z nieprzyjacielem. Doszło jedynie do kilku potyczek z patrolami rozpoznawczymi XVI Korpusu. Jeden z nich został odparty przez żołnierzy 23 pułku ułanów w rejonie gajówka Wykno – Stobnica-Piła. Po czym wróg wycofał się ponosząc straty.
Od rana 4 września artyleria niemiecka rozpoczęła ostrzał polskich pozycji. Do działań przystąpiły też bombowce z 4 Floty Powietrznej. Po przygotowaniu artyleryjskim do ataku ruszyły 1 i 4 DPanc.
Oddziały 4 DPanc. skierowały się na pozycje polskie w Górach Borowskich bronione przez żołnierzy 2 pp Leg., natomiast 1 DPanc. uderzyła w lukę między polskimi armiami na odcinku Jeżów – Rozprza. Odcinek Jeżów – Rozprza pośpiesznie wypełniono I batalionem 146 pp mobilizowanym w Piotrkowie dla 44 DP Armii Prusy i włączono go do grupy płk. Czyżewskiego. Gen. Wiktorowi Thommee – dowódcy GO Piotrków został dodatkowo przydzielony przez Naczelnego Wodza 2 (301) Batalion Czołgów Lekkich 7 TP, wchodzący do tej pory w skład Armii Prusy. Batalion ten miał stanowić odwód GO Piotrków.
Żołnierze I batalionu 146 pp pod dowództwem ppłk. Polaka, broniący się do wieczora nad rzeką Prudką musieli ulec przeważającym siłom niemieckim. Pomimo wzmocnienia przez kompanie II i III batalionu 146 pp nie zdołali dłużej bronić się przed kolejnymi atakami czołgów i lotnictwa. Wieczorem sztab 146 pp otrzymał rozkaz odwrotu do lasu koło Tuszyna – miejsca planowanej koncentracji 44 DP. Jednak w czasie zaciętych walk rozkaz nie dotarł do wszystkich żołnierzy. Część z nich uległa rozproszeniu, inni pozostali nadal na tyłach niemieckiego przyczółka. Z całego pułku tylko około 170 żołnierzy z II batalionu ruszyło do nakazanego rejonu. Pozostali wycofywali się w kierunku Piotrkowa naciskani przez Niemców. I batalion 146 pp podporządkowano 19 DP. Zajął on pozycje obronne na lewym skrzydle dywizji, na skraju lasu, na północ od miejscowości Kałek.
Gen. Thommee widząc zagrożenie lewego skrzydła Armii Łódź postanowił skierować do kontrataku swój odwód. 2 Batalion Czołgów Lekkich wsparty 11 Batalionem Piechoty z Wołyńskiej BK. Batalion dysponujący 47 sprawnymi czołgami znajdował się w lesie pod Korczewem. O godzinie 14.00, kiedy nadszedł rozkaz przegrupowania czołgi ruszyły przez Bogdanów do Woli Krzysztoporskiej i lasu Wygoda. O godzinie 15.00 dwa plutony z 1 kompanii 2 Batalionu Czołgów Lekkich przy wsparciu piechoty ze 146 pp wykonały atak w kierunku Jeżowa. Jednak natarcie to nie powiodło się. W związku z tym o godzinie 17.00 ruszyło kolejne. Tym razem atakowały obie kompanie 2 Batalionu Czołgów Lekkich. 1 kompania uderzyła na Jeżów i opanowała go niszcząc 3 czołgi niemieckie i uszkadzając 1. Straty własne: 1 czołg zniszczony, 2 uszkodzone oraz 6 żołnierzy rannych. 2 kompania czołgów wraz z kompanią piechoty o godzinie 18.00 zaatakowała las Kisiele. Czołgi wyminęły go od północy, a następnie skierowały się na Rozprzę. Na skutek tych działań udało się zlikwidować niemiecką przeprawę przez Prudkę. Jednak wieczorem czołgi polskie musiano wycofać na pozycje wokół Bogdanowa, a zdobytych pozycji nie było, czym obsadzić, gdyż gen. Thommee nie posiadał już żadnych odwodów. Niemcy wykorzystali tę sytuację, pokonali rzekę i następnie umocnili zajęte przyczółki. Zajęli bez walki las Wygoda, a w nocy miejscowości Siomki, Krzyżanów i Cekanów.
Na odcinku obrony 2 pp Leg. w Górach Borowskich 4 DPanc. pomimo kilku ataków prowadzonych przez batalion czołgów i 12 pułk strzelców zmotoryzowanych nie była w stanie przełamać polskiej obrony. Przez cały dzień toczyły się tu walki, a pozycje trzy razy przechodziły z rąk do rąk. Pomimo znacznych strat poniesionych przez oddziały polskie w ludziach i sprzęcie Niemcy nie zdołali przełamać polskiej obrony i ograniczyli się do ostrzału artyleryjskiego polskich pozycji.
5 września gen. Thommee chcąc zlikwidować niemieckie włamanie na styku armii Łódź i Prusy planował kolejne przeciwnatarcie na lewe skrzydło 1 DPanc. Do przeprowadzenia tej akcji utworzono dwie samodzielne grupy. W skład pierwszej z nich weszły:
Grupa ta miała wykonać natarcie przez Wolę Krzysztoporską na las Wygoda i Jeżów. Druga grupa w składzie:
Otrzymały rozkaz ataku na Siomki, Kisiele, Magdalenkę.
Działania bojowe rozpoczęły się wcześniej niż zakładał to plan. Spowodowane było to tym, że przed lasem, gdzie znajdowały się oddziały polskie, przegrupowywała się kolumna niemiecka. Składała się ona z 2 czołgów, 8 samochodów pancernych, 6 samochodów ciężarowych z piechotą i 2 działek ppanc. W tej sytuacji, kpt. Hajdenko – dowódca 2 kompanii chcąc zaskoczyć Niemców o godzinie 9.15 nie czekając na rozkaz ruszył wraz ze swą kompanią czołgów do ataku. W wyniku polskiego natarcia został zniszczony cały niemiecki sprzęt, a piechota ukryła się w terenie. Nie przerywając ataku polskie czołgi ruszyły dalej i około godziny 11.00 opanowały Jeżów. Po drodze zniszczyły 11 nieprzyjacielskich czołgów, a do niewoli wzięto 70 jeńców. Nie udało się jednak opanować lasu Wygoda, gdzie Niemcy poprzedniego dnia utworzyli przyczółek. Był to bardzo silnie broniony punkt oporu, obsadzony przez I batalion 1 pułku strzelców zmotoryzowanych. Z pozycji tej Niemcy prowadzili silny ogień z karabinów maszynowych i dział ppanc. W wyniku ostrzału atakujący pozycje niemieckie 11 Batalion Strzelców poniósł poważne straty i musiał wycofać się.
Druga grupa atakująca na Siomki natrafiła na zdecydowany opór wroga. Z Siomek ruszyło niemieckie kontrnatarcie 1 kompanii 2 Pułku Pancernego. W tej walce Niemcy stracili 4 czołgi. Jednak dalsze natarcie okazało się niemożliwe wobec liczebnej przewagi niemieckiej. Kompanie 1 i 2 wycofały się około godziny 15.00 na północ niszcząc po drodze 2 samochody pancerne. 2 Batalion Czołgów Lekkich zebrał się w lesie na południe od Tuszyna skąd ruszył w kierunku Warszawy. W batalionie pozostały 24 czołgi w tym 6 uszkodzonych.
Walki 19 DP i grupy płk. Czyżewskiego.
5 września około godziny 10.00 oddział 1 DPanc. zaatakował pozycje obronne 86 pp z 19 DP. Obrońcy stawili zdecydowany opór i atak niemiecki został odparty. Kolejne szturmy prowadzone od czoła na pozycje polskie nie przynosiły rezultatów. W związku z tym dowództwo niemieckie doszło do wniosku, że należy wprowadzić do walki dodatkowe siły. W tym samym czasie Niemcy dostrzegli też lukę pomiędzy GO Piotrków a 86 pp i postanowili wykorzystać ją w kolejnych atakach. Około godziny 14.00 artyleria 1 DPanc. rozpoczęła ostrzał pozycji obronnych 86 pp. Do nalotów przystąpiło też niemieckie lotnictwo. Po przygotowaniu artyleryjskim i lotniczym do natarcia ruszyły czołgi. W czasie ostrzału artyleryjskiego z Kargał-Lasu wycofała się część 8 kompanii nie wytrzymując natężenia ognia. Pozycję tę zajęły pośpiesznie pododdziały czołgów atakujące w kierunku północno-wschodnim. Na skutek ciężkich walk z rejonu wsi Bujny wycofały się też kompanie III batalionu. Oddziały niemieckie wykorzystały odsłonięte prawe skrzydło 86 pp i wyszły na tyły III batalionu. II batalion znajdujący się na lewym skrzydle z wielkim trudem utrzymał swoją pozycję obronną. W zaistniałej sytuacji ppłk Peszek wydał rozkaz, aby bataliony II i III przeszły do działań opóźniających i cofały się na Piotrków, a następnie do lasów w rejonie Koła.
W tym samym czasie II dywizjon 19 pal znajdował się na swych stanowiskach ogniowych w okolicy Zalesic. Jego dowódca w obliczu nadciągających nieprzyjacielskich czołgów zarządził zmianę stanowisk. Po godzinie 16.00 rozpoczęto przemarsz przez Piotrków, gdzie dywizjon został zaatakowany przez bombowce nurkujące. 6 bateria, która znajdowała się już na nowych stanowiskach w rejonie Meszcz poniosła duże straty. Podobnie, 29 dac zajmujący stanowiska na północny wschód od Piotrkowa atakowany był przez lotnictwo.
86 pp prowadził dalsze walki cofając się przez płonący Piotrków. Miasto w tym czasie ostrzeliwane było przez niemiecką artylerię i bombardowane przez lotnictwo. Po godzinie 18.00 86 pp zmuszony został do wycofania się z miasta. Jego żołnierze do północy 5 września zbierali się w lesie w rejonie Koła. Z II i III batalionu pozostało około 10 oficerów i 200 szeregowców. Dysponowali oni 2 armatkami ppanc. i kilkoma ckm. W lesie znalazła się, też kompania gospodarcza pułku i tabory. Tak więc 86 pp przestał istnieć jako zwarta jednostka.
5 września około godziny 17.30 dowódca 85 pp Jan Kruk-Śmigla otrzymał meldunek o ataku niemieckich czołgów na Piotrków. Czołgi po wyparciu pododdziałów 86 pp ruszyły drogą na Tomaszów i znalazły się przed frontem II batalionu 85 pp. Zgrupowanie niemieckie składało się z około pułku czołgów. Inna grupa czołgów w tym samym czasie ominęła Piotrków od zachodu, a następnie skręciła na wschód. Następnie przeszła przez Meszcze, Raków Duży i zaczęła wychodzić na tyły 85 pp. Grupa ta skręciła na szosę Piotrków – Tomaszów i w kolumnach ruszyła szosą w kierunku Wolborza. Przemieszczające się czołgi ostrzeliwane były przez I dywizjon 19 pal. Przed godziną 18.00 Jeden z pododdziałów czołgów omijając Piotrków zaatakował z marszu III batalion 85 pp. 8 kompania broniąca się wzdłuż lasu, po obu stronach szosy Piotrków – Tomaszów zdołała odeprzeć ten atak.
Po zapadnięciu zmroku pododdział czołgów ruszył przez lukę pomiędzy głównymi siłami 85 pp a III batalionem 85 pp. W tym czasie przed frontem sił głównych 85 pp pojawiło się kilkanaście czołgów, które zostały odparte przez 5 kompanię i pluton artylerii piechoty. Nieco później batalion czołgów ominął pozycje obronne 85 pp od zachodu i skierował się na Moszczenicę. Około godziny 21.00 Czołgi poruszające się drogą z Piotrkowa na Tomaszów zmusiły do odwrotu III batalion 85 pp, który wycofał się na Wolbórz.
5 września o godzinie 5.45 na pozycje grupy ppłk. Czyżewskiego w Górach Borowskich, po przygotowaniu artyleryjskim i ataku lotniczym ruszyło kolejne natarcie niemieckie wspierane przez batalion czołgów. Równolegle nacierały pododdziały 31 DP na pozycje I batalionu 2 pp Leg. w rejonie Księży Młyn, Modrzew. Oba te natarcia udało się odeprzeć. Najgorzej przedstawiała się jednak sytuacja na lewym skrzydle grupy płk. Czyżewskiego. Podchodziła tam grupa bojowa z 4 DPanc., która przygotowywała się do ataku na tyły 2 pp Leg. Wieczorem około godziny 20.15, na rozkaz ze sztabu GO Piotrków rozpoczęto wycofywanie oddziałów na Dłutów. Jednak podczas zaciętych walk nie do wszystkich rozkaz ten dotarł. Dlatego też jeszcze 6 września niektóre oddziały polskie dalej broniły się na swych pozycjach.
Podczas walk w Górach Borowskich 2 pp Leg. stracił: 16 oficerów, 67 chorążych, podchorążych i podoficerów i 580 żołnierzy.
W tym czasie większość sił 1 DPanc. znajdowała się w Piotrkowie i na południe od miasta. Jeden pułk czołgów znajdował się pod Wolborzem. Sztab dywizji rozmieszczony był w folwarku Milejów, ochraniany przez batalion piechoty zmotoryzowanej. Inny pododdział zmotoryzowany ześrodkowany był w Longinówce natomiast w rejonie Janówki stacjonował dywizjon artylerii. Sztab XVI Korpusu zabezpieczył się przed ewentualnym polskim kontratakiem na prawe skrzydło swoich oddziałów. W tym celu w rejonie od ujścia Prudki do Luciąży od 4 września skoncentrowano 3 bataliony zmotoryzowane, kompanię czołgów, 2 dywizjony artylerii i batalion przeciwpancerny. Zdaniem niemieckiego sztabu, były to siły wystarczające do odparcia ewentualnego ataku 1-2 dywizji piechoty.
Około godziny 23.00 dowódca 85 pp nie mając łączności z dowództwem dywizji zdecydował się opuścić dotychczasowe pozycje obronne. Dalsze pozostawanie w tym rejonie było bezcelowe i narażało pułk na całkowite okrążenie i zniszczenie. Ppłk Kruk-Śmigla zamierzał pod osłoną nocy wykonać atak podległymi mu siłami na kolumny czołgów znajdujące się na szosie piotrkowskiej. 6 września o godzinie 1.30 bataliony rozpoczęły wykonywać zadanie. Bardzo trudne warunki przegrupowania takie jak zły stan dróg i wyjątkowo ciemna noc spowodowały duże opóźnienia oddziałów. Tak więc kiedy zbliżyły się one do przeciwnika na odległość około 1–2 km dowódca zmuszony był odwołać atak ze względu na zbliżający się świt. Następnie 85 pp ruszył lasem w rejon Koła.
6 września rano w lasach na zachodnim brzegu Pilicy znajdowało się 7 batalionów piechoty i 3 dywizjony artylerii z 19 DP. Oddziały te stanowiły zwarte, samodzielne grupy, które jednak nie posiadały łączności między sobą. Zgrupowania te wycofywały się do lasów po wschodniej stronie Pilicy, a stamtąd ruszyły dalej na wschód z zamiarem przekroczenia Wisły.
Działania 29 DP.
5 września gen. Biernacki nie mając aktualnych wiadomości na temat położenia wojsk niemieckich i sytuacji na przedpolach Piotrkowa, planował kontratak na prawe skrzydło 1 DPanc. Miał on zostać przeprowadzony w nocy z 5 na 6 września i doprowadzić do odzyskania utraconych pozycji na linii Jeżów - Rozprza.
Pierwotny plan zakładał użycie do tego celu grupy płk. Nowosielskiego tj.: 
Wileńska BK znajdowała się w lesie Lubień, natomiast pozostałe oddziały bardziej na północ w pobliżu miejscowości Milejowiec. Oddzielała je od pozycji niemieckich rzeka Luciąża.
O godzinie 17.00 dowódca Armii Prusy wstrzymał przygotowywane natarcie, zmieniając rozkazy. Według nowego planu nocny atak miały wykonać pułki 76 i 81 z 29 DP wsparte grupą pułkownika Nowosielskiego bez Wileńskiej BK, która miała wycofać się na wschodni brzeg Pilicy i dozorować ją aż do Przedborza. W Przedborzu walczyła już 5 kompania 76 pp z 29 DP, a 6 września o godzinie 2.00 wysłano tam też 23 pułk ułanów z Wileńskiej BK wraz z 2 baterią 3 dak. Do obrony przeprawy w Sulejowie pozostawiono I batalion 41 pp 29 DP i I dywizjon 29 pal.
Około godziny 20.00 76 pp wyruszył z okolic Sulejowa drogą na Piotrków i po przekroczeniu Luciąży w okolicy Przygłowa, pułk rozdzielił się na dwa zgrupowania. II batalion ruszył przez Kłudzice i Milejowiec, a bataliony I i III 76 pp przemieszczały się przez Kolonię Witów na Zalesice. Jako pierwszy posuwał się I batalion, a za nim III. Bataliony 81 pp ruszyły w stronę Przygłowa, II i III przez Sulejów, a I przez Łęczno.
Tymczasem o godzinie 21.00 do sztabu dowódcy Armii Prusy nadszedł meldunek od Naczelnego Wodza, w którym informował o sytuacji na froncie i nakazywał wycofanie jednostek Armii Prusy na północ od Piotrkowa. Na skutek tego generał Biernacki znów zmienił rozkazy i zgodnie z nimi skierowano 81 pp do lasów w okolicach Koła. 76 pp miał, wykonać pozorowany atak na Piotrków, a następnie wycofać się na północ. Jednak rozkazy nie dotarły do wszystkich batalionów 76 pp. Tak, więc II batalion mjr. Justyniaka idąc wyznaczoną drogą, zgodnie z poprzednim rozkazem ruszył do ataku i opanował Milejowiec. Żołnierze zaskoczyli znajdujący się tam oddział strzelców zmotoryzowanych. Następnie nie tracąc impetu batalion uderzył na Milejów, gdzie natknął się na sztab 1 DPanc. i broniącą go kompanię ochrony. Niemcy stawili zdecydowany opór, ale ostatecznie w wyniku polskiego ataku na bagnety opanowano wieś. Następnie batalion ruszył na zachód, gdzie jednak napotkał na silny, zorganizowany opór i natarcie zostało powstrzymane. W tym czasie do batalionu dotarł rozkaz odwrotu. Jako że mjr Justyniak na skutek ciężkiej rany głowy zmarł, dowództwo przejął kpt. Myśliwski. Nakazał on batalionowi wycofać się za Pilicę. Niedługo potem i on został ciężko ranny, a dowodzenie przejął por. Gniewkowski, który wyprowadził już tylko resztki batalionu. W walkach poległo około 12 oficerów i 218 szeregowców II batalionu.
Na drodze między Sulejowem a Przygłowem do dowódcy II dywizjonu 29 pal i 29 dac dotarł rozkaz nakazujący wycofanie oddziałów. Przystąpiono, więc niezwłocznie do jego wykonywania.
I batalion ppłk. Sienkiewicza idąc jako pierwszy przy wsparciu III dywizjonu 29 pal atakował przez Przygłów – Kolonię Witów – Zalesice. Trudności z posuwaniem na przód miała artyleria, gdyż mosty były zniszczone w wyniku wcześniejszych walk prowadzonych na tym terenie przez oddziały 19 DP. Przez uszkodzony most w Kolonii Witów zdołała przeprawić się tylko 7 bateria, natomiast reszta dywizjonu oczekiwała, aż saperzy naprawią most.
I batalion 76 pp wchodząc do Zalesic został ostrzelany seriami karabinów maszynowych. W tej sytuacji mjr Kosiński na czele dwóch plutonów 2 kompanii obszedł broniących się w zabudowaniach Niemców i uderzył na nich od tyłu. W wyniku tego ataku pododdział niemiecki uległ rozbiciu. Zdobyto 3 czołgi, samochód terenowy i 4 motocykle. Do niewoli wzięto 2 oficerów i 18 szeregowców. Własne straty wyniosły 3 rannych.
Około godziny 2.00 6 września kolumna I batalionu dotarła do szosy Piotrków – Rozprza i skręciła na południe. Tu we wsi Moryca żołnierze stoczyli kolejną walkę. Zdobyli tam 4 czołgi i 6 samochodów terenowych. Pododdział niemiecki wycofał się w stronę Longinówki, gdzie Niemcy zorganizowali obronę i ostrzelali zbliżające się czołówki polskie. W tej sytuacji mjr Kosiński przy wsparciu III dywizjonu 29 pal rozwinął batalion do ataku. Ogień polskiej artylerii spowodował znaczne straty wśród oddziałów niemieckich znajdujących się na południe od Longinówki. Płonęło też wiele cystern i samochodów. Niemcy jednak uprzedzili polski atak i natarli siłami około dwóch kompanii, wspierani kilkoma czołgami i ogniem artylerii. I batalion zdołał jednak odeprzeć ten atak i zadał wrogowi duże straty.
W czasie tej walki Niemcy zdobyli sztandar pułku znajdujący się na samochodzie. Grupa żołnierzy I batalionu stoczyła o niego zaciekły bój. Rozgorzała walka wręcz trwająca kilkanaście minut, podczas której sztandar przechodził kilkakrotnie z rąk do rąk. Ostatecznie został on uratowany. W tej walce zginęło 8 żołnierzy polskich, a 16 odniosło rany. Adiutant pułku kpt. Malinowski został dwukrotnie ranny. Grupa Niemców walcząca o sztandar w całości zginęła.
Około godziny 4.00 ruszyło natarcie niemieckie od strony Piotrkowa, które zostało odparte przez 3 kompanię. Jednocześnie trwały polskie ataki na Longinówkę. Dowództwo batalionu nadal oczekiwało nadejścia 81 pp nie wiedząc o zmianie rozkazów. Około godziny 6.00 Niemcy rozpoczęli atak z kierunków Piotrkowa i Longinówki okrążając tym samym obrońców. Ataki te prowadzono większą ilością pododdziałów piechoty przy wsparciu czołgów.
Początkowo Polacy odpierali uderzenia jednak, kiedy do akcji ruszyły czołgi, a w batalionach nie pozostało ani jednej armatki przeciwpancernej, obrońcy musieli ulec.
W przeciągu dwóch godzin batalion uległ niemal całkowitej zagładzie. Dowódca 76 pp ppłk Sienkiewicz dwukrotnie ciężko ranny został zmiażdżony przez gąsienice czołgu. Poległ też dowódca I batalionu mjr Kosiński oraz około 22 oficerów i 426 szeregowców.
Ogółem w walkach nocnych z 5 na 6 września zginęło 32 oficerów i 652 szeregowców z 76 pp. Większość rannych oficerów i szeregowych spośród poległych nie zginęła bezpośrednio w walce. Wielu rannych zostało rozjechanych przez czołgi lub dobitych przez niemiecką piechotę na polu walki tuż po bitwie.
6 września na polach w pobliżu wsi Moryca Niemcy rozstrzelali 19 wziętych do niewoli oficerów 76 pp, a szeregowych tego pułku spalili żywcem w chacie dróżnika kolejowego w Morycy i w jednej z chat w Longinówce. Zbrodni dokonali żołnierze 4 DP.
Niemieckie straty w tej bitwie wyniosły 200 zabitych i 40 spalonych pojazdów w tym czołgów.
W nocy z 5 na 6 września pozostałe jednostki 29 Dywizji Piechoty wycofały się zgodnie z rozkazem w lasy w okolice Koła.
Rano 6 września w lasach w rejonach Barkowic Mokrych, Koła i Sulejowa znajdowały się następujące oddziały z 29 DP: 81 pp, 41 pp (bez I i II batalionów), III batalion 76 pp, 29 pal (bez III dywizjonu oraz 1 i 2 baterii I dywizjonu), 29 dac, 29 Batalion Saperów (bez zmot. komp. saperów), dywizyjna kompania kolarzy, szwadron kawalerii dywizyjnej oraz dywizyjna kompania ckm. Wieczorem 6 września do sztabu 29 DP wpłynął rozkaz zorganizowania przez dywizję obrony lasu Inowłódz w oparciu prawego skrzydła o Pilicę. Oddziały 29 DP miały przeprawić się przez budowany przez 29 bsap. most na Pilicy w rejonie Swolszewice Małe – Tresta.
Działania 13 DP.
Wieczorem 5 września 22 kompania kolarzy por. Walczyka wraz ze szwadronem kawalerii dywizyjnej mjr. Franciszka Bednarskiego stoczyła walkę z pododdziałami czołgów 1 i 4 DPanc. w okolicach Wolborza. W wyniku tych walk Niemcy stracili 2 czołgi. Udało się też zdobyć mapę z naniesionymi kierunkami natarcia niemieckich dywizji. Na prośbę dowódcy kompanii kolarzy por. Walczyka wzmocniono jego oddział 4 kompanią piechoty i 3 działkami ppanc. z 45 pp. 6 września 4 kompania kpt. Stanisława Marchela wzmocniła wypartą przez Niemców z Wolborza kompanię kolarzy i około godziny 4.00 zniszczyła 1 czołg i 3 uszkodziła. Od świtu obie kompanie były bombardowane przez samoloty niemieckie.
Nocą 5-6 września działania rozpoznawcze prowadziły niemieckie patrole motocyklistów w rejonie Będkowa podjeżdżając pod pozycje obronne II batalionu 43 pp. Po całonocnej walce z oddziałami polskimi oddział wydzielony 4 DPanc. zajął Będków zmuszając do odwrotu szwadron kawalerii dywizyjnej 13 DP.
Wycofał się on na Wykno, Brzustów, Ujazd, Skrzynki ponosząc około 40% strat.
Około godziny 10.00 kolumna czołgów 1 DPanc. ruszyła szosą na Tomaszów. 22 kompania kolarzy i 4 kompania 45 pp przeszły do działań opóźniających, a następnie wycofały się w rejon obrony 13 DP. 4 kompania około godziny 17.00 znalazła się w pasie obronnym 43 pp. Straciła ona w walce 25% żołnierzy i 1 armatkę ppanc. Zniszczyła 4 wozy bojowe wroga i 3 uszkodziła.
6 września o godzinie 10.00 po silnym przygotowaniu artyleryjskim i bombardowaniach lotniczych ruszyło natarcie XVI Korpusu na pozycje obronne 13 DP. Początkowo pododdziały piechoty i czołgów 1 DPanc. zaatakowały pozycje obronne II i III batalionu 43 pp, a następnie próbowały one wejść w lukę pomiędzy 43 pp a 45 pp. Natarcie to zostało jednak powstrzymane, a pluton armat przeciwpancernych wspierający II batalion zniszczył 5 czołgów wroga.
Około godziny 12.00 piechota niemiecka wsparta 16 czołgami włamała się w pozycje obronne II batalionu. W tej sytuacji dowódca batalionu - kpt. Kłosowski wysłał do kontrataku odwód w sile dwóch plutonów piechoty i na skutek tego około godziny 13.00 Niemcy zostali odparci i ponieśli duże straty. Podczas tego starcia pluton artylerii zniszczył ogniem na wprost 10 czołgów. 
Przed prawym skrzydłem III batalionu 43 pp mjr. Miklasa w rejonie Ujazdu pojawiło się 6 czołgów. Zostały one ostrzelane przez armaty przeciwpancerne i wycofały się, a jeden z nich został uszkodzony. Około godziny 14.00 zgrupowanie niemieckich czołgów składające się z około 25 pojazdów obeszło prawe skrzydło III batalionu i ruszyło w kierunku Niewiadowa i lasu na północ od Skrzynek. W tym samym czasie inne zgrupowanie czołgów 4 DPanc. ruszyło szosą na Będków – Ujazd i ponownie zaatakowało prawe skrzydło II batalionu. Również i tym razem udało się atak odeprzeć.
Lewoskrzydłowy 45 pp 13 DP do południa dwukrotnie ostrzeliwany był przez artylerię niemiecką. Pod jego osłoną do ataku ruszyło 20 czołgów 1 DPanc. Niemieckie natarcie zostało powstrzymane przez baterie armat strzelające ogniem na wprost. Zniszczyły one 5 czołgów i 3 uszkodziły.
Około godziny 15.00 bataliony I i II 43 pp były silnie ostrzeliwane przez artylerię oraz bombardowane przez lotnictwo. Silne bombardowanie dotknęło też III dywizjon 13 pal i tabory 43 pp. W Tomaszowie w wyniku działań wrogiego lotnictwa płonęło około 60 budynków.
Po przygotowaniu artyleryjsko-lotniczym do ataku ruszyła 1 DPanc., która skierowała się w lukę pomiędzy 43 i 45 pp, po osi Zawada – Nieborów. Jedno ze zgrupowań czołgów i piechoty 4 DPanc. ruszyło do ataku w kierunku lasu na południe od Wólki Krzykowskiej, Komornik, Świńska, Łagiewnik. Obeszło ono następnie lewe skrzydło II batalionu 43 pp wyszło na jego tyły i jednocześnie przed front I batalionu 43 pp. Od godziny 15.00 do 17.00 II batalion walczył w okrążeniu, pozbawiony wsparcia artylerii. Część zgrupowania niemieckiego włamała się na lewe skrzydło obrony I batalionu mjr. Zygmunta Rylskiego, lecz kontratak 1 kompanii zmusił Niemców do wycofania się.
Około godziny 17.30 w lukę pomiędzy bataliony 43 i 45 pp wjechało główne zgrupowanie czołgów 4 DPanc., a około godziny 18.00 dotarło ono w rejon Komorowa.
Około godziny 19.00 1 DPanc. znalazła się w rejonie szosy Piotrków – Warszawa, na południe od Tomaszowa. Przed zmrokiem, przy wsparciu własnej artylerii, dywizja ruszyła z rejonu Jadwigów i Wiaderno, a następnie skierowała się w rejon lasu tomaszowskiego. Zbliżające się czołgi zanim zdołały podejść do pozycji obronnych 45 pp zostały zatrzymane ogniem artylerii 5 baterii 13 pal i plutonu artylerii piechoty 45 pp.
Główne zgrupowanie 4 DPanc. prowadziło atak na Cekanów. Grupa czołgów w ilości około 40 ominęła od południa pozycje obronne I batalionu 43 pp i przez Kolonię Zaborów uderzyła od wschodu na Tobiasze, gdzie znajdowało się stanowisko dowodzenia 43 pp. Inne niemieckie zgrupowanie składające się z około 60 czołgów atakowało przez Łazisko – Zaborów i następnie uderzyło w rejonie Cekanowa na stanowiska artylerii dywizyjnej. Tam atakującym czołgom stawił czoła III dywizjon 13 pal mjr. Stanisława Kruszyńskiego. W tej walce dywizjon zniszczył 5 czołgów, lecz sam poniósł duże straty. Z dywizjonu liczącego 12 haubic udało się uratować tylko 6.
13 dac znajdujący się na północ od Cekanowa, dowodzony przez mjr. Kazimierza Siekierzyńskiego wziął też udział w walce. Jego II bateria haubic 155 mm zniszczyła 2 czołgi nieprzyjacielskie.
W lesie przy szosie Tomaszów – Lubochnia dowódca I dywizjonu 13 pal kpt. Wilhelm Pałka przygotowywał dywizjon do wymarszu za oddziałami 44 pp. W obliczu atakujących czołgów podjął on z nimi walkę. W jej wyniku zniszczono 4 z 8 atakujących czołgów. Straty w 1 baterii wyniosły 2 armaty z 4 posiadanych. Natomiast 2 bateria straciła niemal wszystkie konie.
Gen. Dąb – Biernacki obawiając się oskrzydlenia 13 DP od północy, w celu wzmocnienia prawego skrzydła dywizji, rozkazał przegrupować 44 pp z I dywizjonem 13 pal (bez 3 baterii) do rejonu Skrzynki – Małecz. Około godziny 18.00 kolumny marszowe II i III batalionu ruszyły w nakazany rejon.
Około godziny 19.00 czołgi niemieckie zaatakowały w rejonie Cekanowa i Lubochni cofające się pododdziały polskie pochodzące z różnych jednostek. Były to tabory i służby 13 DP, części taborów 19 i 29 DP, dowództwo 13 pal, 161 i 162 kolumny samochodów ciężarowych i inne mniejsze grupy żołnierzy. Wybuchły chaotyczne walki, a większość żołnierzy uległa panice.
Po zapadnięciu zmroku walki ustały, a zgrupowania czołgów pozostały na zajętych przez siebie pozycjach. Znajdowały się one wzdłuż szosy Ujazd – Lubochnia oraz w Tomaszowie.
6 września przed godziną 21.00 dowódca 13 DP płk Kaliński po przeanalizowaniu sytuacji uznał, że dalsza obrona jest niemożliwa i wyznaczył nowe zadania dowódcom poszczególnych pułków. 43 pp miał pod osłoną nocy oderwać się od nieprzyjaciela i obsadzić południowe skraje lasów po obu stronach szosy Ujazd – Lubochnia. 45 pp miał wycofać się na wysokość I batalionu 45 pp i zorganizować obronę wzdłuż zachodniego skraju lasu w pasie szosa warszawska – 4 km na południowy zachód od niej. 44 pp znajdował się w tym czasie zgodnie z rozkazem w marszu do rejonu Skrzynki – Małecz.
6 września około godziny 22.00 I i III batalion 43 pp rozpoczęły przebijanie się przez oddziały czołgów niemieckich do wyznaczonych rejonów. II batalion pozostawał nadal na swych pozycjach, ponieważ nie dotarł do niego rozkaz odwrotu.
Dowódca 45 pp wiedział o obecności czołgów niemieckich w Tomaszowie, ale pomimo to zdecydował przebijać się przez oddziały nieprzyjaciela szosą na Lubochnię. Około godziny 23.00 rozpoczęło się przegrupowywanie oddziałów 45 pp. Jako szpica ruszyła 6 kompania z dwoma armatkami ppanc. Za nimi przemieszczały się II batalion z plutonem artylerii, 4 bateria 13 pal, tabory II batalionu, 5 kompania, 3 bateria 13 pal i III batalion wraz z taborami. Jako straż tylna szła 4 kompania z 5 baterią 13 pal.
Czoło kolumny pułku przechodząc przez Tomaszów zostało niespodziewanie ostrzelane ogniem armat i karabinów maszynowych przez oddział około 40 czołgów. Idąca jako szpica 6 kompania ruszyła z marszu do ataku wspierana przez armatki ppanc, pluton artylerii piechoty i 4 baterię 13 pal. Jednak atak ten załamał się, a kontratakujące czołgi zadały duże straty oddziałom polskim w ludziach i sprzęcie.
Oddziały 45 pp idące w kolumnie nieco z tyłu zostały ostrzelane ogniem z pistoletów maszynowych, ckm i obrzucone granatami z okolicznych budynków. Zabudowania te zostały zajęte wcześniej przez dywersantów i spadochroniarzy zrzuconych na południe od Koluszek. Początkowo atak niemiecki wywołał panikę w szeregach polskich, jednak wkrótce dowódcy opanowali sytuację i żołnierze rozpoczęli natarcie opanowując zajęte budynki.
W tej zaciętej walce poległ dowódca 45 pp płk Hojnowski oraz wielu innych oficerów i żołnierzy. Pułk stracił cały tabor i sprzęt ciężki. Zdołano uratować tylko 2 armatki ppanc. i 5 ckm. II dywizjon 13 pal (bez 6 baterii) z 3 baterią I dywizjonu stracił 2 działa.
Przed godziną 22.00 13 DP otrzymała zadanie ześrodkowania swych oddziałów w lesie Brudzewice. O świcie 7 września przerzedzone pododdziały i luźne grupy żołnierzy 45 pp pomaszerowały w kierunku Wilanowa na południowy wschód od Ludwikowa i pokonały w bród rzekę Piasecznicę. Baterie plot. 13 i 29 wycofały się w rejon miejscowości Kaczka, a następnie przez Spałę ruszyły na Inowłódz.
Zgodnie z nowym rozkazem 44 pp miał wstrzymać przegrupowywanie się na Skrzynki – Małecz i miał osłaniać ruch wycofujących się oddziałów 13 DP. 44 pp zajął, więc pozycje obronne w Gliniku i w lasach spalskich. Pułk wspierać miały 1 bateria 3 pac i 6 bateria 13 pal, a drogę od strony Tomaszowa zamknął I batalion 45 pp.
7 września około godziny 7.00 do Lubochni dotarły następujące oddziały 43 pp: dowództwo 43 pp, I batalion, połowa 5 kompanii II batalionu z plutonem ckm i z plutonem moździerzy oraz z armatą 75 mm. Kompanie 4 i 6 II batalionu rozpoczęły odwrót dopiero nad ranem 7 września i zostały rozbite przez czołgi w miejscowości Ujazd. Szczątki tych kompanii wycofały się następnie w kierunku Warszawy. W Lubochni znalazł się też III batalion jednak bez 3 kompanii.
Po odpoczynku jako pierwszy most w Inowłodzu przekroczył 43 pp i około godziny 11.00 7 września osiągnął lasy brudzewickie. W następnej kolejności ruszyła część taborów 13 DP i artyleria jednak na skutek zatoru na moście grupa ta została skierowana na Rzeczycę, Nowe Miasto.
Około godziny 8.00 7 września pozycje obronne I batalionu 45 pp na szosie w Lubochni zostały ostrzelane przez artylerię 4 DPanc. i bombardowane były przez lotnictwo. Następnie do ataku ruszyły czołgi. W walce tej żołnierze batalionu zniszczyli około 6 czołgów, jednak po dwugodzinnej walce zmuszeni zostali do wycofania się w kierunku lasów spalskich. Batalion w walce tej poniósł duże straty w ludziach i sprzęcie. Stracono 4 ckm, pluton moździerzy i armatę ppanc.
Pozycje 44 pp zostały zaatakowane przez około 60 czołgów z 1 DPanc. wspartych ogniem artylerii. I batalion pułku po dwugodzinnej walce został wyparty z Glinnika w głąb lasu i poniósł duże straty. Pułk walczył z oddziałami 1 DPanc. do godziny 15.30. Podczas walk zniszczył około 10 czołgów i kilka samochodów pancernych, a następnie około godziny 17.00 przekroczył most w Inowłodzu.
Oddziały 45 pp bez I batalionu przemieszczały się szosą Spała – Inowłódz, a następnie skierowały się na Ludwików i do lasu Brudzewice.
Około godziny 17.20 saperzy wysadzili most, gdyż na północnym brzegu Pilicy pojawiły się czołgi 1 DPanc.
W lesie Brudzewice znalazły się pododdziały 13 DP wraz ze sztabem oraz niewielka część taborów dywizji. Były to:
Łącznie w dywizji znalazły się 24 działa jednak bez kolumn amunicyjnych.
13 DP w walkach z XVI Korpusem w rejonie Tomaszowa Maz. zadała nieprzyjacielowi znaczne straty. W toku walk Niemcy stracili 64 czołgi, 22 samochody pancerne i motocykle oraz 2 samoloty.
Przed południem 7 września Naczelny Wódz wydał północnemu zgrupowaniu Armii Prusy rozkaz nakazujący wycofanie się wzdłuż południowego brzegu Pilicy. Następnie miała ona przegrupowywać się w kierunku przepraw na Wiśle w Maciejowicach, Dęblinie, Puławach i Solcu. Rozbite i podzielone zgrupowania polskie ruszyły na wschód głównie leśnymi drogami tocząc ciężkie walki odwrotowe. Trwał swoisty wyścig pomiędzy zgrupowaniami polskimi a oddziałami szybkimi Wehrmachtu o opanowanie mostów na Wiśle.
7 września XVI Korpus Pancerny nie mając już przed sobą żadnych jednostek polskich ruszył na Warszawę. Lewoskrzydłowa 4 DPanc. wzmocniona 33 pp zmot. z 13 DP Zmot. ruszyła 7 września z rejonu Będkowa i tego samego dnia osiągnęła Rawę Mazowiecką, a straż przednia Babsk. 8 września około godziny 14.00 – 15.00 czołowe elementy dywizji zajęły rejon Okęcie – Włochy.
W tym samym dniu 1 DPanc. zatrzymała się w Królowej Woli na wschód od Tomaszowa Maz. Następnie 8 września ruszyła przez Grójec i wieczorem osiągnęła Górę Kalwarię.
Upamiętnienie.
Walki żołnierza polskiego pod Piotrkowem zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „PIOTRKÓW - TOMASZÓW MAZOWIECKI 5 - 7 IX 1939”

</doc>
<doc id="1450885" url="https://pl.wikipedia.org/wiki?curid=1450885" title="Mysiogony">
Mysiogony



</doc>
<doc id="1450886" url="https://pl.wikipedia.org/wiki?curid=1450886" title="Jerzy Stanisław Czajkowski">
Jerzy Stanisław Czajkowski

Jerzy Stanisław Czajkowski (ur. 13 stycznia 1931 w Ościsłowie, zm. 7 października 2015) – polski poeta i publicysta.
Ukończył socjologię na Uniwersytecie Warszawskim. Debiutował jako poeta w 1957 r. na łamach dwutygodnika "Współczesność". Był jednym z założycieli tego czasopisma. W latach 1961-1985 pełnił funkcję redaktora wydawnictw. Oprócz tego w latach 1971-1973 był członkiem redakcji miesięcznika "Literatura na Świecie".
Zmarł 7 października 2015 roku. Pochowany na cmentarzu Bródnowskim (kwatera 50E-VI-31).

</doc>
<doc id="1450887" url="https://pl.wikipedia.org/wiki?curid=1450887" title="Pierwogony">
Pierwogony



</doc>
<doc id="1450899" url="https://pl.wikipedia.org/wiki?curid=1450899" title="Grupa Mozyrska">
Grupa Mozyrska

Grupa Mozyrska (ros. Мозырская группа) – zgrupowanie osłonowe wojsk Frontu Zachodniego dowodzonego przez Michaiła Tuchaczewskiego podczas wojny polsko-bolszewickiej latem 1920.
Główne siły wojsk bolszewickich nacierających na Warszawę osłaniała od południa grupa wojsk, której dowódca Tichon Chwiesin przybył 12 sierpnia do Brześcia Litewskiego. Nazwa formacji pochodzi od Mozyrza, miejsca uformowania jej podczas walk z polską Grupą Poleską.
Siły Grupy Mozyrskiej, w skład której wchodziły 57 Dywizja Strzelców i tak zwany „oddział kombinowany”, rozciągnięte były na przestrzeni blisko 200 kilometrów. 57 Dywizja Strzelców, licząca 6438 żołnierzy, działała na froncie od Maciejowic po Ryki i dalej wzdłuż Wieprza po Kock, a oddział kombinowany (około 3000 żołnierzy) działał w rejonie Wohyń-Parczew. Bardziej na wschód – bo w rejonie Cyców-Tarnów-Włodawa – znajdowała się 58 Dywizja Strzelców, która jednak w skład Grupy Mozyrskiej nie wchodziła.
Tak więc na przedpolu 4 Armii Wojska Polskiego przygotowującej się do kontruderzenia znad Wieprza znajdowała się tylko 57 Dywizja Strzelców składająca się z trzech brygad: 169 Brygada Strzelców rozmieszczona była w rejonie Kobylnica-Kraski Górne skąd miała przystąpić do forsowania Wisły, 170 Brygada Strzelców skoncentrowana była w rejonie Kocka, z zadaniem forsowania Wieprza i zajęcia Lubartowa, a 171 Brygada Strzelców rozmieszczona w rejonie Stara Dąbia-Stary Bazanów przygotowywała się do uderzenia na Dęblin. Zadaniem oddziału kombinowanego miało być wyparcie oddziałów polskich z Parczewa. Dodatkowo w okolicy Siedlec znajdowała się 2 Kazańska Brygada Kawalerii podporządkowana 16 Armii.
Realizując rozkaz Tuchaczewskiego dowódca Grupy Mozyrskiej zamierzał głównymi siłami 57 Dywizji Strzelców opanować rejon Dęblin-Kozienice i w tym celu przygotowywał się do przekroczenia Wisły pod Maciejowicami. Równocześnie część sił skierował na południowy zachód, z zadaniem forsowania Wieprza na odcinku Kock-Lubartów i następnie odepchnięcia oddziałów polskich znad Wieprza, skąd mogły one zagrażać lewemu skrzydłu 16 Armii. Jednocześnie na północy siły Chwiesina utrzymywały łączność z 8 Dywizją Strzelców ze składu 16 Armii, walczącą z siłami polskimi na odcinku Garwolin-Osieck-Karczew.
Dowództwo Grupy Mozyrskiej zupełnie nie spodziewało się uderzenia z południowego zachodu, sądząc do ostatniej chwili, że przed bolszewikami znajdują się jedynie słabe siły polskie. W rezultacie 16 sierpnia, gdy uderzenie 4 Armii nastąpiło, opór bolszewicki był tak słaby, że: 
W wyniku uderzenia sił polskich Grupa Mozyrska przestała istnieć; po 16 sierpnia jej nazwa nie pojawia się więcej w dokumentach.

</doc>
<doc id="1450902" url="https://pl.wikipedia.org/wiki?curid=1450902" title="Barbara Czałczyńska">
Barbara Czałczyńska

Barbara Czałczyńska (ur. 21 kwietnia 1929 we Lwowie, zm. 14 marca 2015 w Krakowie) – polska pisarka oraz tłumaczka literatury francuskiej.
Ukończyła studia na Wydziale Filozoficzno-Historycznym UJ. Debiutowała na łamach Dziennika Polskiego w 1957, jako prozaik. Była długoletnią kierowniczką Biblioteki Naukowej Centralnego Biura Opracowań Technicznych Drobnej Wytwórczości. Należała do SPP w Krakowie. Odznaczona Krzyżem Kawalerskim Orderu Odrodzenia Polski (2014). Przekładała między innymi prozę Julesa Supervielle'a.

</doc>
<doc id="1450903" url="https://pl.wikipedia.org/wiki?curid=1450903" title="Giuseppe Abbati">
Giuseppe Abbati

Giuseppe Abbati (ur. 13 stycznia 1836 w Neapolu, zm. 21 lutego 1868 we Florencji) – włoski malarz, należący do ruchu macchiaioli.
Studiował w Akademii Sztuk Pięknych w Wenecji pod kierunkiem Michelangelo Grigolettiego. Brał udział w kampanii 1860 roku Garibaldiego, w bitwie pod Capuą stracił prawe oko. Następnie przeniósł się do Florencji, gdzie w Caffe Michelangiolo poznał malarzy Giovanni Fattoriego i Silvestro Lega. W tym czasie zainteresował się malarstwem plenerowym, jego działalność artystyczną przerwał udział w wojnie w 1866 roku. Po pobycie w niewoli austriackiej zamieszkał w Castelnuovo della Misericordia i zajął się malowaniem wiejskich pejzaży. W grudniu 1867 po ugryzieniu przez własnego psa zachorował na wściekliznę i dwa miesiące później zmarł.
Abbati malował początkowo sceny rodzajowe we wnętrzach i portrety. Pod wpływem malarzy należących do ruchu macchiaioli zainteresował się pejzażem. Jego obrazy charakteryzuje śmiałe traktowanie efektów świetlnych, często malował przesycone światłem krajobrazy widziane przez otwarte drzwi z ciemnych wnętrz. 

</doc>
<doc id="1450904" url="https://pl.wikipedia.org/wiki?curid=1450904" title="Université du Mans">
Université du Mans

Université du Mans – francuski, publiczny uniwersytet mający swoją siedzibę w mieście Le Mans. Uczelnia jest częścią Akademii Nantes. Obecnie na uczelni studiuje ponad 9000 studentów wszystkich wydziałów i kierunków wspartych ponad 800-osobową kadrą naukową. Uczelnia została założona w 1977 roku, a jedna z uczelni powstałych w ramach reformy oświaty wyższej która została przeprowadzona w 1969 roku.
Uniwersytet specjalizuje się w kształceniu studentów w kierunkach geologii topografii, a także informatyki i nauk ścisłych. 
Wydziały.
Uniwersytet dzieli się na następujące wydziały oraz departamenty:

</doc>
<doc id="1450906" url="https://pl.wikipedia.org/wiki?curid=1450906" title="Full Frontal. Wszystko na wierzchu">
Full Frontal. Wszystko na wierzchu

 Full Frontal. Wszystko na wierzchu (oryg. "Full Frontall") - film o jednym dniu z życia mieszkańców Hollywood, którzy zmierzają na przyjęcie urodzinowe przyjaciela - ekscentrycznego producenta filmowego przed czterdziestką.
Kontynuacja dramatu "Seks, kłamstwa i kasety wideo" Soderbergha.

</doc>
<doc id="1450911" url="https://pl.wikipedia.org/wiki?curid=1450911" title="Ziying">
Ziying

Ziying, chiń. 子嬰, (zm. w styczniu/lutym 206 p.n.e.) – król Qin, panujący przez 46 dni późnej jesieni roku 207 p.n.e.
Był synem Fusu, najstarszego syna Qin Shi Huanga. Kiedy kanclerz Zhao Gao doprowadził do śmierci Qin Er Shi, następnie obwołał Ziyinga królem Qin. Uzasadniał on rezygnację z tytułu cesarza odpadnięciem od państwa Qin ziem podbitych przez Qin Shi Huanga, co sprawiło, że stał się on bezprzedmiotowy. Ziying nie ufał Zhao Gao, podejrzewając, że ten porozumiał się ze stojącym u wrót kraju Liu Bangiem co do zgładzenia członków rodu Qin, w zamian chcąc samemu przejąć władzę w kraju. Zhao Gao rzeczywiście wysłał posłów, by porozumieć się z Liu Bangiem, ten jednak mu nie ufał. Po naradzie ze swoimi dwoma synami Ziying nie przybył na intronizację do Świątyni Przodków, gdzie spodziewał się zamachu na swoje życie, lecz udał chorobę. Kiedy Zhao Gao przybył do jego osobistych apartamentów Ziying, zabił go albo osobiście, albo za pośrednictwem jednego ze swoich eunuchów. Kazał też zgładzić jego krewnych. Czterdzieści sześć dni po objęciu tronu przez Ziyinga, w miesiącu księżycowym przypadającym na listopad/grudzień, Liu Bang rozbił armię Qin i wkroczył do kraju od południa, wysyłając następnie posłów, by omówili warunki kapitulacji. Według Sima Qiana: "Ziying, z jedwabnym sznurem od królewskiej pieczęci na szyi, jadąc zwykłym wozem ciągnionym przez białe konie i w ręku trzymając pieczęć Syna Niebios oraz insygnia z nefrytu, poddał się w pobliżu miejscowości Zhidao". Liu Bang zachował Ziyinga przy życiu, traktując dobrze także mieszkańców Qin. Jednak w styczniu/lutym 206 roku p.n.e. do Qin wkroczył dowódca Liu Banga, Xiang Yu, który splądrował Xianyang, spalił pałace i zamordował Ziyinga, kończąc tym samym trwające ponad siedem stuleci dzieje państwa Qin.

</doc>
<doc id="1450922" url="https://pl.wikipedia.org/wiki?curid=1450922" title="Octávio Trompowsky">
Octávio Trompowsky

Octávio Figueira Trompowsky de Almeida (ur. 30 listopada 1897 w Rio de Janeiro, zm. 26 marca 1984 w Rio de Janeiro) – brazylijski szachista.
Kariera szachowa.
Pod koniec lat 30. XX wieku należał do ścisłej czołówki brazylijskich szachistów. W 1939 r. zdobył tytuł mistrza kraju, natomiast w latach 1938 i 1940 – tytuły wicemistrzowskie. W 1939 r. jedyny raz w karierze wystąpił na szachowej olimpiadzie, zdobywając na I szachownicy 5 pkt w 17 partiach i uzyskując remisy m.in. z Aleksandrem Alechinem, Ksawerym Tartakowerem i Gideonem Ståhlbergiem.
Spośród startów w turniejach indywidualnych sukcesy odniósł m.in. w Montevideo (1925 – V m. i 1954 – V-VI m.), Belo Horizonte (1941 – IV m.) oraz wielokrotnie w Rio de Janeiro (1935 – IV m., 1937 – III-IV m., 1938 – II m., 1938 – I m., 1941 – I m., 1943 – II m.).
Według retrospektywnego systemu rankingowego Chessmetrics najwyższą punktację osiągnął we wrześniu 1938 r.; z wynikiem 2483 punktów zajmował wówczas 128. miejsce na świecie.
W historii rozwoju teorii debiutów zapisał się systemem, nazwanym atakiem Trompowskiego (ECO A45).

</doc>
<doc id="1450924" url="https://pl.wikipedia.org/wiki?curid=1450924" title="8.8 cm Flak 18">
8.8 cm Flak 18



</doc>
<doc id="1450930" url="https://pl.wikipedia.org/wiki?curid=1450930" title="Pracująca dziewczyna">
Pracująca dziewczyna

Pracująca dziewczyna () – amerykański film komediowy z roku 1988. Nominowany do Oscara w sześciu kategoriach, z czego nagrodzony w jednej (za najlepszą piosenkę), zdobył cztery Złote Globy oraz Nagrodę Grammy.
Fabuła.
Tess McGill jest sfrustrowaną sekretarką kobiety sukcesu prowadzącej firmę maklerską na Wall Street. Gdy jej szefowa łamie nogę na wakacjach w górach, Tess wykorzystuje jej nieobecność dla własnej kariery. Kiedy jednak szefowa wraca do biura, sprawy zaczynają się komplikować.

</doc>
<doc id="1450932" url="https://pl.wikipedia.org/wiki?curid=1450932" title="Jan Świderski (przyrodnik)">
Jan Świderski (przyrodnik)

Jan Kazimierz Świderski (ur. 2 września 1895 w Szalowej k. Nowego Sącza, zm. 17 października 1965 w Opolu) – przyrodnik polski, nauczyciel, działacz społeczny.
Życiorys.
Był synem Wawrzyńca i Marii z Holików. Kształcił się w szkole w Szalowej, maturę uzyskał w 1920 w Tarnowie jako ekstern. W latach 1921–1925 odbył studia biologiczne na Uniwersytecie Warszawskim i uzyskał uprawnienia nauczycielskie. Pracował przez pewien czas jako nauczyciel biologii w Seminarium Nauczycielskim w Wirku koło Katowic, był również asystentem w Katedrze Biologii Uniwersytetu Wileńskiego. Okres okupacji spędził w rodzinnej Szalowej, pracując jako wiejski nauczyciel.
Od 1945 pracował w Opolu, gdzie zaraz po wojnie przystąpił do organizacji Państwowego Zakładu Kształcenia Nauczycieli, a w 1946 został dyrektorem Liceum Pedagogicznego. Potem pracował jako nauczyciel biologii w I Liceum Ogólnokształcącym. W Opolskim Ośrodku Metodycznym był instruktorem-biologiem.
Jan Świderski udzielał się w szeregu organizacji, był aktywnym działaczem Związku Nauczycielstwa Polskiego, współtwórcą lokalnych struktur Ligi Ochrony Przyrody (1956), wiceprzewodniczącym Wojewódzkiego Komitetu Ochrony Przyrody (1950). W pierwszych latach powojennych przewodniczył Komisji Oświaty i Kultury Miejskiej Rady Narodowej w Opolu, a także Komitetowi Badań Prehistorycznych, organizując prace badawcze z archeologii. W 1955 należał do grona założycieli Opolskiego Towarzystwa Przyjaciół Nauk, wszedł w skład jego zarządu, a także stał na czele Wydziału III Nauk Przyrodniczych. W 1957 był wśród założycieli Instytutu Śląskiego.
Na łamach takich pism, jak „Słowo Polskie”, „Dziennik Zachodni” czy „Kwartalnik Opolski”, publikował artykuły z dziedziny ochrony przyrody oraz o tematyce historycznej (m.in. "Ks. dr Jan Dzierżon i pszczoły", „Kwartalnik Opolski”, 1961).
Był odznaczony m.in. Krzyżem Kawalerskim Orderu Odrodzenia Polski, Medalem 10-lecia Polski Ludowej, Medalem „Za zasługi dla miasta Opola”, Złotą Odznaką Związku Nauczycielstwa Polskiego. Zmarł 17 października 1965 w Opolu.

</doc>
<doc id="1450936" url="https://pl.wikipedia.org/wiki?curid=1450936" title="I liga urugwajska w piłce nożnej (2007/2008)">
I liga urugwajska w piłce nożnej (2007/2008)

Mistrzem Urugwaju w sezonie 2007/08 został mistrz turnieju Apertura, klub Defensor Sporting, natomiast wicemistrzem został mistrz turnieju Clausura – CA Peñarol. O tym, które kluby będą reprezentować futbol urugwajski w międzynarodowych pucharach zadecydował rozegrany na koniec sezonu turniej Copa Artigas.
Do drugiej ligi spadły następujące trzy kluby: Fénix Montevideo, Miramar Miramar Misiones i Progreso Montevideo. Na ich miejsce awansowały trzy najlepsze kluby drugoligowe: Racing Montevideo (mistrz drugiej ligi), Cerro Largo Melo i Villa Española Montevideo.
Torneo Clausura 2007/08.
Tabela Torneo Clausura 2007/08.
Z powodu równej liczby punktów konieczne było rozegranie barażu o zwycięstwo w turnieju Clausura.
Zwycięzcą w turnieju Clausura został klub CA Peñarol.
Tablica spadkowa na koniec turnieju Clausura 2007/08.
Tabela sporządzona jako suma tabel sumarycznych sezonów 2006/07 i 2007/08. Do drugiej ligi spadły trzy ostatnie zespoły. W przypadku trzech beniaminków (Fénix Montevideo, CA Cerro i Juventud Las Piedras) dorobek sezonu 2007/08 został podwojony.
Do drugiej ligi spadły następujące kluby: Fénix Montevideo, Miramar Miramar Misiones i Progreso Montevideo. Na ich miejsce awansowały trzy najlepsze kluby drugoligowe: Racing Montevideo (mistrz drugiej ligi), Cerro Largo Melo i Villa Española Montevideo.
Sumaryczna tabela sezonu 2007/2008.
Pierwszy zespół z sumarycznej tabeli miał prawo stoczyć walkę o mistrzostwo Urugwaju ze zwycięzcą dwumeczu między zwycięzcą turnieju Apertura (w tym sezonie był to klub Defensor Sporting) a zwycięzcą turnieju Clausura (CA Peñarol). Sześć najlepszych klubów z tabeli sumarycznej uzyskiwało prawo gry w Copa Artigas, czyli turnieju decydującym o tym, które kluby będą reprezentować Urugwaj w Copa Libertadores w roku 2009 i Copa Sudamericana w roku 2008.
Mistrzostwo Urugwaju.
Defensor Sporting uzyskał prawo gry o tytuł mistrza Urugwaju z najlepszą drużyną z tabeli sumarycznej sezonu 2007/08. Ponieważ pierwsze miejsce w tej tabeli zajął także Defensor Sporting – nie było konieczności rozgrywania dodatkowych meczów, a Defensor Sporting został mistrzem Urugwaju w sezonie 2007/08.
Copa Artigas.
Zwycięzca Copa Artigas.
Ponieważ dwa najlepsze kluby zdobyły jednakową liczbę punktów, w celu wyłonienia zwycięzcy turnieju rozegrano między nimi dodatkowy mecz.
Zwycięzcą turnieju Copa Artigas w sezonie 2007/08 został klub Club Nacional de Football.

</doc>
<doc id="1450937" url="https://pl.wikipedia.org/wiki?curid=1450937" title="Georges André (curler i bobsleista)">
Georges André (curler i bobsleista)

Georges André (ur. 26 lipca 1876 w Paryżu, zm. 19 marca 1945 w Wersalu) – francuski curler i bobsleista.
Podczas Zimowych Igrzysk Olimpijskich 1924 wystąpił w dwóch konkurencjach, curlingu i czwórkach bobslejowych. W pierwszej konkurencji, pomimo że Francja przegrała wszystkie dwa mecze zdobyła brązowy medal. Za życia André curling na ZIO, na których wystąpił uważany był za konkurencję pokazową, medal został mu przyznany pośmiertnie w 2006. W rywalizacji bobslejów Francja z czasem 6:22.95 zajęła 4. miejsce.
Drużyny.
Bobsleje.
André Berg, Henri Aldebert, Georges André, Jean Marquis de Suarez d´Aulan
Curling.
F. Cornollet, Georges André, A. Bénédic, P. Canivet, R. Planque, H. Aldeert

</doc>
<doc id="1450938" url="https://pl.wikipedia.org/wiki?curid=1450938" title="Młyny Świętej Klary we Wrocławiu">
Młyny Świętej Klary we Wrocławiu

Młyny Świętej Klary (niem. "Claren Mühle") – trzynastowieczne młyny na wrocławskich wyspach odrzańskich: Słodowej (młyn I) i Bielarskiej (młyn II). Oba młyny zostały wysadzone w powietrze w 1975 roku.
Historia.
Pierwszy z młynów wzmiankowany jest w dokumencie księcia Władysława z 12 maja 1268 nadającym klaryskom „młyn Arnolda”, który położony miał być „przed grodem wrocławskim”. Drugi wzmiankowany był w 1304 jako nadany przez wrocławskiego księcia mieszczaninowi Sybotowi z Wojnowic; także i ten młyn, w 1330, stał się własnością klarysek. 
Położone naprzeciw siebie po obu stronach rozdzielającego je kanału – Upustu Klary, połączone kładką, jeszcze w wieku XVI miały konstrukcję drewnianą, z muru pruskiego. O młynie drugim wiadomo, że napędzały go już w tym czasie cztery koła młyńskie. Oba młyny kilkakrotnie niszczone były pożarami, przy czym po tym, który nastąpił w 1789, odbudowano je – już jako murowane – w 1799 w stylu barokowo-klasycystycznym według projektu Brunnerta. Od tego czasu miały dwa piętra, we wnęce na wysokości I piętra na fasadzie młyna pierwszego znajdowała się figura św. Klary (figura została przeniesiona do Domu Księży Emerytów przy ul. Katedralnej 10 i usytuowana na jego dziedzińcu), a na młynie drugim w takim samym miejscu – tablica fundacyjna.
W 1939 władze Wrocławia odkupiły młyny i zamierzały urządzić w nich schroniska młodzieżowe (w latach 30. i 40. na Wyspie Słodowej i Bielarskiej często odbywały się zloty młodzieży), ale nie uzyskały na to zgody ówczesnego niemieckiego konserwatora zabytków. Uszkodzone podczas obrony "Festung Breslau" 1945 niszczały nadal, przetrwały jednak – choć nieodbudowane – aż do połowy lat 70. 14 lutego 1962 zostały wpisane do rejestru zabytków pod nr 102. Planowano ich odbudowę i urządzenie tam siedziby Muzeum Etnograficznego, dokonano w tym celu precyzyjnych pomiarów zachowanych pozostałości. Z braku funduszy do odbudowy przez trzydzieści lat nie doszło, aż w roku 1975 (w czasie gdy na przeciwległym brzegu rzeki wytyczano i budowano nową ulicę Drobnera, z której ruiny młynów były doskonale widoczne), skądinąd ogłoszonym w PRL „Rokiem Ochrony Zabytków”, ówczesny prezydent Wrocławia Marian Czuliński podpisał decyzję o wysadzeniu ich w powietrze. Zadanie wykonali w „czynie społecznym” saperzy z wrocławskiej Oficerskiej Szkoły Inżynieryjnej. Jakkolwiek w samym Wrocławiu sprzeciw po tej decyzji był z początku niezbyt głośny, to później i zwłaszcza poza Wrocławiem (w tym też poza granicami Polski) spotkała się ona z powszechną krytyką i protestami ludzi kultury, w tym m.in. Jerzego Waldorffa, architektów, urbanistów i konserwatorów zabytków. Decyzję tę skrytykował nawet ówczesny PZPR-owski minister kultury Józef Tejchma, pomimo że decyzja Czulińskiego podjęta została, jak niemal wszystkie tego rodzaju, na podstawie wytycznych Komitetu Wojewódzkiego PZPR. Młyny, choć nie były w dobrym stanie technicznym, nie stanowiły istotnego zagrożenia, a po rekonstrukcji stanowić mogły cenny zabytek średniowiecznej architektury przemysłowej.
Zachowane rynny robocze młynów, ich upust powodziowy (współczesna konstrukcja pochodzi z lat 1837–1838) oraz stały Jaz św. Klary weszły – wraz z rynnami roboczymi znajdującego się nieopodal Młyna Maria – w skład tzw. Piaskowy Stopień Wodny na Odrze Północnej.

</doc>
<doc id="1450939" url="https://pl.wikipedia.org/wiki?curid=1450939" title="Georges André">
Georges André



</doc>
<doc id="1450940" url="https://pl.wikipedia.org/wiki?curid=1450940" title="Intruz (powieść)">
Intruz (powieść)

Intruz (ang. "The Host") – powieść science fiction/romans, amerykańskiej pisarki Stephenie Meyer.
Książka na rynku amerykańskim została wydana 6 maja 2008, premiera międzynarodowa odbyła się 2 kwietnia 2008 w Wielkiej Brytanii, Irlandii, Indonezji, Australii, Hongkongu i na Filipinach. W Polsce książka ukazała się nakładem Wydawnictwa Dolnośląskiego. Z angielskiego przełożył Łukasz Witczak.
Opis fabuły.
Ziemia, czasy współczesne. Kontrolę nad światem przejmują obce istoty zwane duszami, które, po przejęciu ludzkich ciał, wiodą w nich normalne życie. Chociaż dusze są łagodne i dobre, ich „żywiciele” nierzadko stawiają opór. Jedna z ostatnich wolnych istot ludzkich, przez dusze zwanych rebeliantami, dwudziestoletnia Melanie Stryder, zostaje schwytana; w jej ciało wprowadza się dusza o imieniu Wagabunda, której zadaniem jest wydobyć z pamięci Mel szczegóły dotyczące miejsca ukrycia innych wolnych ludzi. Wagabunda była już na siedmiu planetach i dlatego nadano jej takie imię. Urodziła się na planecie zwanej Początkiem, rodzinnej planecie dusz. Okazuje się jednak, że Melanie jest bardzo silną i waleczną istotą, i nie zamierza dać się stłamsić. Odgradza swoją pamięć grubym murem od Wagabundy i toczy z nią walkę o kontrolę nad ciałem. Nie jest w stanie nad nim władać, ale jej umysł wciąż pracuje. Cierpiąca z powodu utraty ukochanego Jareda oraz brata Jamiego Melanie niechcący podsuwa Wagabundzie coraz to nowe wspomnienia. Stopniowo Wagabunda i Melanie stają się sojuszniczkami i razem wyruszają na pustynię, na poszukiwanie Jareda, Jamiego i ostatnich „niezamieszkanych” ludzi. Dla obu podróż ta prawie okazała się śmiertelna. Kiedy już ich znajdują, rozpoczyna się mozolna walka o zdobycie zaufania i przekonanie, że intruz ma dobre zamiary (początkowo Wagabunda jest więziona przez ludzi i pilnowana przez Jareda).Dopiero gdy Jared opuszcza jaskinię wuj Jeb uwalnia Wagabundę. Nie jest to jednak okres w którym ludzie zaufają Wagabundzie. Będą to zarówno dla niej jak i dla pozostałych mieszkańców ciężkie dni. Tymczasem za Wagabundą podąża Łowczyni, dusza, której celem jest odkrycie ostatniego ludzkiego bastionu i unicestwienie wolnych ludzi. Wanda, Wagabunda opowiada ludziom o swoich poprzednich życiach i przygodach które ją spotkały na innych planetach. Opowiada ona o innych rasach zasiedlonych przez dusze, np. o „pająkach”. „sępach”. Ludzie, a zwłaszcza Jamie z ciekawością słuchają opowieści Wagabundy. Wagabunda opowiada im, że Dusze na Ziemię najpierw przybyły w ciałach pająków. Mówi im ona także, że zaledwie jedna na dziesięć tysięcy Dusz może się podzielić dając początek nowym Duszom, które dziedziczą pamięć matki. Do takich Dusz należy sama Wagabunda.
Kiedy ludzie zamieszkali w jaskiniach na pustyni zaczynają wierzyć w dobre serce Wagabundy i w życie Melanie, zaczyna chorować jej brat Jamie. Ma wysoką gorączkę i jest na skraju śmierci. Wagabunda jest przerażona faktem, iż Doktor nie potrafi pomóc Jamiemu. Po wielogodzinnych przemyśleniach postanawia sama postarać się o leki idąc do szpitala, gdzie znajdowały się same dusze i gdzie lekarstwa są naprawdę skuteczne. Jednak ludzie nie popierają tego pomysłu, ponieważ boją się, że wyda ich kryjówkę i zostaną złapani. Nawet Ian, który jest zakochany w Wandzie nie jest w stanie zgodzić się na takie rozwiązanie. Jego odmowie towarzyszą takie argumenty jak strach o zdrowie psychiczne jak i fizyczne Wandy. Jedynie Jared, który ufał Wagabundzie oraz traktował Jamiego jak własnego brata, postanawia w nocy wybrać się na wyprawę po medykamenty. Wanda, pozorując wypadek, wchodzi do szpitala i zabiera stamtąd leki dusz, o wiele skuteczniejsze od leków, którymi dotychczas dysponowali mieszkańcy jaskini. Po powrocie z wyprawy, Wanda leczy Jamiego i staje się ich zbawieniem na życie. Jeździ z paroma ludźmi na wyprawy po jedzenie i rzeczy potrzebne dla ludzi. W czasie jednej z tych wypraw Wanda ratuje towarzyszy przed łowcami. Dopiero od tego momentu zdobywa one pełne zaufanie towarzyszy. Pewnego razu, gdy wracają z kilkutygodniowej podróży po zapasy, zastają w jaskini Łowczynię, która została złapana przez ludzi. Ludzie chcą ją zabić, lecz Wagabunda ma pomysł, aby ją ocalić. Ponieważ każda dusza potrafi wyjąć drugą duszę z człowieka, postanawia zdradzić sekret dusz Doktorowi. Zamierza pokazać Doktorowi jak wyjmuje się duszę na Łowczyni, pod warunkiem, że wykorzysta te informacje wyłącznie w dobrej wierze i że każda dusza jaką wyjmie, ma trafić na inną planetę. Chce też, aby wyjąć ją z ciała Melanie i pochować obok nieżyjących Wesa i Walta (jednych z jej pierwszych przyjaciół w jaskiniach). Doktor z bólem przystaje na jej warunki. Kiedy dochodzi do operacji Wandy, Jared nie dopuszcza do jej śmierci, lecz razem z Mel i Jamiem szuka jej nowego ciała. Wagabunda trafia do 17-letniej dziewczyny, która nie jest tak silna jak Melanie i nie obudziła się po wyjęciu z niej duszy. Dzięki temu Wanda wiąże się z Ianem, a Melanie z Jaredem. Przy samym końcu książki jedna z wypraw po żywność natyka się na inną grupę ocalałych niezasiedlonych ludzi. Wśród nich jest także jedna dusza. Okazuje się, że nie tylko Wagabunda została „zasymilowana”.
Kontynuacje.
Autorka powieści – Stephenie Meyer jest w trakcie pisania następnej części „Intruza”, tytuł drugiej części będzie brzmiał „The Seeker (pol. „Łowca”), z kolei część trzecia będzie się nazywać „The Soul” (pol. „Dusza”).
Wyróżnienia.
"Intruz" został „Książką maja” ("Best Book of May") księgarni internetowej "Amazon.com".
Powieść uplasowała się na 1 miejscu listy bestsellerów New York Timesa ("New York Times Best Seller"), utrzymała się na liście przez 31 tygodni.
"Intruz" zdobył także 1 miejsce na liście 10 najlepszych powieści magazynu "Maclean's Magazine's" ("Maclean's Magazine's list of top 10 fiction books") w Kanadzie.
Film.
Prawa do ekranizacji kinowej kupili Nick Wechsler oraz Steve i Paula Mae Schwartzowie. Reżyserią i scenariuszem zajął się Andrew Niccol. Premiera światowa odbyła się 22 marca 2013, w Polsce film zadebiutował 5 kwietnia tego samego roku.

</doc>
<doc id="1450941" url="https://pl.wikipedia.org/wiki?curid=1450941" title="Obrona Łużyna (film)">
Obrona Łużyna (film)

Obrona Łużyna (ang. "The Luzhin Defence") – brytyjsko-francuski film dramatyczny, nakręcony w 2000 przez holenderską reżyserkę Marleen Gorris. Autorem scenariusza, opartego na powieści Vladimira Nabokova pod tym samym tytułem, jest Peter Berry.
Linki zewnętrzne.
oj

</doc>
<doc id="1450944" url="https://pl.wikipedia.org/wiki?curid=1450944" title="Maria Nayler">
Maria Nayler

Maria Nayler (ur. 26 marca 1972) – brytyjska piosenkarka śpiewająca w wielu wydaniach muzyki elektronicznej. Na początku lat 90. XX-wieku była członkiem grupy Ultraviolet, która wydała dwa single „Kites” i „I Wish That” odpowiednio w 1990 i 1991. W 1995 roku pojawiła się jako wokalistka w utworze proto-trance Sashy: „Be As One”. Kawałek ten stał się jednym z najbardziej cenionych pod koniec roku 1995. Został on w pełni zrealizowany przez Deconstruction Records na początku 1996, zdobył 17. miejsce w UK Top 40. Później, w tym samym roku Nayler nawiązała współpracę z włoskim producentem Robertem Milesem.

</doc>
<doc id="1450947" url="https://pl.wikipedia.org/wiki?curid=1450947" title="Abd al-Wahid II">
Abd al-Wahid II

Abd al-Wahid II ar-Raszid (arab. أبو محمد الرشيد عبد الواحد بن المأمون = "", zm. 1242) – kalif Maroka z dynastii Almohadów, syn kalifa Idrisa I al-Mamuna. 
Życiorys.
Objąwszy tron w 1232 roku, próbował umocnić władzę dynastii, osłabioną w wyniku nieprzemyślanych reform ojca. Stabilizacja kraju okazała się jednak niemożliwa, zwłaszcza po oficjalnym ogłoszeniu w 1236 roku niepodległości przez Hafsydów z Tunisu oraz w obliczu militarnego zagrożenia ze strony berberskich klanów Abdalwadydów i Marynidów.

</doc>
<doc id="1450949" url="https://pl.wikipedia.org/wiki?curid=1450949" title="Abdul Wahid II">
Abdul Wahid II



</doc>
<doc id="1450950" url="https://pl.wikipedia.org/wiki?curid=1450950" title="Mistrzostwa Świata Juniorów w Biegu na Orientację">
Mistrzostwa Świata Juniorów w Biegu na Orientację



</doc>
<doc id="1450951" url="https://pl.wikipedia.org/wiki?curid=1450951" title="Kolegiata Niepokalanego Poczęcia Najświętszej Maryi Panny i Bożego Ciała w Strzyżowie">
Kolegiata Niepokalanego Poczęcia Najświętszej Maryi Panny i Bożego Ciała w Strzyżowie

Kolegiata Niepokalanego Poczęcia NMP i Bożego Ciała w Strzyżowie – rzymskokatolicki kościół parafialny należący do dekanatu Strzyżów diecezji rzeszowskiej.
Historia.
Parafia została erygowana w 1401 roku, natomiast świątynia została wybudowana w II połowie XV wieku, konsekrowana w 1494 roku pod wezwaniem Matki Boskiej Niepokalanie Poczętej. W latach 1550-1566 była zborem protestanckim. Ponownie konsekrowana w 1611 roku pod wezwaniem Bożego Ciała. Spalona w 1657 roku, odbudowana w II połowie XVII wieku, podczas tej przebudowy nastąpiło całkowite przekształcenie wnętrz na barokowe. W 2006 podniesiona do godności kolegiaty przez biskupa Kazimierza Górnego.

</doc>
<doc id="1450953" url="https://pl.wikipedia.org/wiki?curid=1450953" title="Jaagsiekte">
Jaagsiekte

Jaagsiekte, owczy gruczolakorak płuc – przewlekła, zakaźna choroba płuc u owiec i kóz, opisana po raz pierwszy w 1865 roku. Nazwa pochodzi z języka afrikaans i znaczy mniej więcej „choroba po pościgu”; wzięła się stąd, że chore zwierzęta cierpią na niewydolność oddechową i sprawiają wrażenie wyczerpanych po dużym wysiłku. 
W schyłkowym okresie choroby zwierzęta wydzielają pienisty płyn przez nozdrza, o którym sądzi się, że odpowiada za poziome przekazywanie czynnika zakaźnego choroby. W obrazie sekcyjnym płuca padłych zwierząt są wypełnione rozsianymi guzami. Niektóre z nich są ledwo dostrzegalnymi guzkami, natomiast inne zajmują nawet połowę płata.
Czynnikiem etiologicznym choroby jest retrowirus JSRV ("jaagsiekte sheep retrovirus"), odpowiadający za złośliwą transformację komórek nabłonka oskrzeli w komórki rakowe. Konkretniej, komórkami atakowanymi przez wirusa są pneumocyty typu II i oskrzelikowe komórki maczugowate.
Jaagsiekte niedawno została wybrana na model zwierzęcy nowotworów płuc u ludzi. Jest często spotykana u owiec w Wielkiej Brytanii i Republice Południowej Afryki. Okres inkubacji wirusa jest stosunkowo długi; choroba nie dotyka owiec młodszych niż 2 lata. Objawami jaagsiekte są: spadek wagi, brak łaknienia i niewydolność oddechowa (przejawiająca się brzusznym torem oddychania i głośnymi dźwiękami przy oddechach). Choroba jest śmiertelna.

</doc>
<doc id="1450956" url="https://pl.wikipedia.org/wiki?curid=1450956" title="PKS Siedlce">
PKS Siedlce

PKS Siedlce Spółka z o.o. – przedsiębiorstwo w Siedlcach, świadczące usługi transportowe w zakresie autobusowej komunikacji podmiejskiej, międzymiastowej i międzynarodowej.
Historia.
PKS w Siedlcach powstał 1 maja 1950 jako oddział Wojewódzkiego Przedsiębiorstwa Komunikacji Samochodowej w Warszawie. W 1990 przedsiębiorstwo usamodzielniło się, tworząc Przedsiębiorstwo Państwowej Komunikacji Samochodowej w Siedlcach.
1 lipca 1998 powstało Przedsiębiorstwo Komunikacji Samochodowej w Siedlcach Spółka Akcyjna.
28 marca 2012 spółka została sprywatyzowana na rzecz Retail Provider Wrocław Sp. z o.o.
1 lutego 2017 zorganizowana część przedsiębiorstwa została sprzedana inwestorowi prywatnemu i funkcjonuje jako PKS Siedlce Spółka z o.o.
Działalność.
Siedziba spółki oraz baza techniczno-postojowa mieszczą się przy ul. Partyzantów 14 w Siedlcach. Spółka posiada też dworzec autobusowy w Śródmieściu (między ulicami: Armii Krajowej – H. Sienkiewicza – Świętojańską).

</doc>
<doc id="1450958" url="https://pl.wikipedia.org/wiki?curid=1450958" title="GR 20">
GR 20

GR 20 – szlak pieszy znajdujący się na Korsyce, przebiegający niemal przez całą wyspę w kierunku północ-południe. Często uznawany za najtrudniejszy szlak w Europie. Szlak znakowany jest na biało-czerwono. Nazwa szlaku pochodzi od francuskiego słowa "Grande Randonnée", a liczba 20 nawiązuje do faktu, iż Korsyka w przeszłości była dwudziestym departamentem we Francji.
Poziom trudności.
Szlak jest przeznaczony dla zaawansowanych wędrowców. Wymaga on noszenia ze sobą swego bagażu, a za względu na niewielką ilość łóżek w schronisku wskazane jest korzystanie z namiotu. Poza nielicznymi łańcuchami w szczególnie niebezpiecznych miejscach, na szlaku nie ma żadnych innych ułatwień. Dość częste, zwłaszcza w części północnej są fragmenty wymagające wspinaczki oraz przeciskania się między skałami. Szlak na żadnym odcinku nie jest utwardzony poprzez specjalnie ułożone płyty skalne, wędruje się jedynie po wydeptanych ścieżkach.
Przez wiele dni jedynym źródłem zaopatrzenia w żywność są schroniska, więc wskazane jest wcześniejsze zakupienia pożywienia. Należy również pamiętać o zabraniu stosownej ilości wody, gdyż już na samym szlaku bardzo trudno o źródła wody, zwłaszcza w miesiącach letnich.
GR 20 wymaga od wędrowca odpowiedniego przygotowania fizycznego, ale poza butami górskimi nie jest wymagane żadne inne specjalne wyposażenie.
Przebieg.
Szlak biegnie w dużej części wzdłuż linii wododziałowej Korsyki, w obrębie Regionalnego Parku Przyrody z łączną różnicą poziomów ok. 10 000 m, a przewidywany czas pokonania całego szlaku to 14-15 dni, zakładając codzienne wędrowanie przez ok. 7 godzin. Najpopularniejsze jest pokonywanie szlaku z północy na południe. Zaletą pokonywania szlaku w odwrotnym kierunku, z południa na północ są łagodniejsze podejścia, jednak większość z nich pozostaje nasłonecznionymi niemal przez cały dzień.
Szlak podzielony jest na dwie części: północną i południową.
Część północna.
Część północna rozpoczyna się w mieście Calenzana, położonym nieopodal Calvi na północy Korsyki, skąd można się dostać za pomocą autobusu. W Calenzanie znajdują się liczne hotele i schroniska. Część północna kończy się w mieście Vizzavona, skąd pociągiem można się dostać do Bastii lub Ajaccio. Ta część GR 20 jest zdecydowanie trudniejsza od części południowej i przebiega w pobliżu najwyższych i najspektakularniejszych szczytów Korsyki - Monte Cinto, Monte d'Oro i Monte Rotondo. Szlak na krótkim odcinku jest ubezpieczony łańcuchami. Od 2016 roku zmieniono przebieg szlaku na najtrudniejszym odcinku, ponieważ w obrębie Cirque de la Solitude zginęło kilka osób wskutek pęknięcia i osunięcia się skał. Nowy przebieg szlaku prowadzi drogą podejściową ku Monte Cinto, choć sam szczyt omija.
Poszczególne etapy: Calenzana - Ortu di Piobbu lub Bonifatu (szlak alternatywny) - Carozzu - Asco Stagnu - Tighjettu - Ciottulu di I Mori - Castel de Vergio - Manganu - Petra Piana - L'Onda - Vizzavona.
Część południowa.
Rozpoczyna się w Vizzavonie, kończy się w Conca. Jest to łatwiejsza część GR 20.
Poszczególne etapy: Vizzavona - E Capannelle - Prati - Usciulu - Matalza - Asinao - Paliri - Conca
Nocleg.
Szlak podzielony jest na etapy, a na końcu każdego znajduje się schronisko czyli tzw. "refuge" lub "gîte d'etape". Przy każdym schronisku istnieje możliwość rozbicia namiotu i skorzystania z bieżącej wody, oraz zakupienia prowiantu. Niektóre ze schronisk udostępniają kuchenki gazowe dla turystów. Cena noclegu pod namiotem wynosi 7 euro od osoby. Ze względu na fakt, że szlak znajduje się obszarze ochrony przyrody, biwakowanie poza schroniskami jest zakazane.

</doc>
<doc id="1450959" url="https://pl.wikipedia.org/wiki?curid=1450959" title="Janina Lutosławska">
Janina Lutosławska

Janina Lutosławska (ur. 22 stycznia 1922 w Wilnie, zm. w 2006 w Krakowie) – córka polskiego filozofa i spirytualisty Wincentego Lutosławskiego i Wandy Peszyńskiej, doktor filologii angielskiej, wykładowca Wyższej Szkoły Rolniczej w Krakowie.
Życie prywatne.
Zmarła bezpotomnie. Przez całe życie dokładała wszelkich starań, aby ożywić pamięć o Wincentym Lutosławskim i poświęcała się pracy nad własnym intelektem; była ortodoksyjną katoliczką. Cierpiała na postępujące zaburzenia zmysłu równowagi.

</doc>
<doc id="1450962" url="https://pl.wikipedia.org/wiki?curid=1450962" title="Hans Ludemann">
Hans Ludemann



</doc>
<doc id="1450964" url="https://pl.wikipedia.org/wiki?curid=1450964" title="Kutry rakietowe projektu 183R">
Kutry rakietowe projektu 183R



</doc>
<doc id="1450968" url="https://pl.wikipedia.org/wiki?curid=1450968" title="Ładownia publiczna">
Ładownia publiczna

Ładownia (publiczna) – tor kolejowy odgałęziający się od toru szlakowego, będący własnością kolei, przeznaczony do prac ładunkowych.
Ładownia może być urządzona również z innymi punktami na szlaku, takimi jak:
Tak urządzony posterunek stanowi całość. Nie stosuje się oddzielnych nazw czy pozycji w wewnętrznych rozkładach jazdy.
Ładownia może być ustanowiona na stacji zamkniętej dla potrzeb technicznych lub zlikwidowanej – najczęściej w takim przypadku jest oznaczana jako „ładownia i przystanek osobowy”.

</doc>
<doc id="1450969" url="https://pl.wikipedia.org/wiki?curid=1450969" title="Płyn Oliwkowa">
Płyn Oliwkowa

Płyn Oliwkowa, inaczej roztwór Oliwkowa (łac. "liquor Olivkovi", "solutio Olivkovi"; ros. жидкость Оливковa) – jasnożółta bądź bezbarwna, przezroczysta ciecz o słabej woni i konsystencji syropu. Preparat będący lekiem recepturowym sporządzanym w zakresie receptury aptecznej. Wykazuje działanie osmotyczne, odkażające oraz ściągające.
Receptura została opracowana przez radzieckiego chirurga weterynarii Borysa Oliwkowa. Płyn jest stosowany przede wszystkim w weterynarii – w chirurgii i dermatologii – do leczenia trudno gojących się, wrzodziejących, głębokich i przewlekłych ran. .
Skład i proporcje składników płynu nie są jednoznaczne i, według danych dostępnych na rosyjskojęzycznych witrynach internetowych, jest to mieszanina:
lub

</doc>
<doc id="1450971" url="https://pl.wikipedia.org/wiki?curid=1450971" title="Dialekt meklemburski">
Dialekt meklemburski

Dialekt meklemburski – dialekt wschodniodolnoniemiecki używany w zachodniej części niemieckiego landu Meklemburgii-Pomorza Przedniego. Dialekt ten tworzy wspólnotę językową wraz z gwarą zachodniopomorską, a rozróżnienie obu tych wariantów bywa niekiedy bardzo trudne i w związku z tym czasami używa się zbiorczego określenia – "dialekt meklembursko-przedniopomorski" (niem.: "Mecklenburgisch-Vorpommersch").

</doc>
<doc id="1450973" url="https://pl.wikipedia.org/wiki?curid=1450973" title="Idris I (Almohadzi)">
Idris I (Almohadzi)

Idris I al-Mamun (arab. أبو العلا المأمون إدريس بن المنصور = "", zm. 1232) – kalif Maroka z dynastii Almohadów, syn kalifa Jakuba al-Mansura. U szczytu potęgi jego władza rozciągała się na cały Maghreb i południową Hiszpanię.
Idris I doszedł do władzy w 1227 roku w wyniku powstania przeciw władzy swojego brata Abdullaha al-Adila w Andaluzji. W 1229 roku obalił także władzę bratanka Jahji al-Mutasima w samym Maroku.
Wychowany w andaluzyjskiej kulturze południowej Hiszpanii Idris I słabo rozumiał funkcjonowanie almohadzkich instytucji, które dotąd zapewniały względną stabilność kraju. Zlikwidował działającą w Maroku radę 10 przywódców i 40 delegatów miejscowych klanów, a także zrezygnował z wymieniania imienia mahdiego Ibn Tumarta w aktach administracji i na monetach. W 1228 roku odżegnał się od nauki Almohadów i wyklął Ibn Tumarta. Doprowadziło to do osłabienia pozycji Idrisa I w oczach poddanych, a w konsekwencji do oddzielenia się kalifatu Hafsydów z Ifrikiji. W Andaluzji doszło do powstania pod przywództwem Ibn Huda, który ostatecznie - kilka lat po śmierci Idrisa I - przejął pełnię władzy w tym rejonie.
Również w samym Maroku pozycja Almohadów była zagrożone ze względu na rosnące w siłę plemiona Abdalwadydów na terenie dzisiejszej Algierii oraz Marynidów w południowo-wschodnim Maroku.

</doc>
<doc id="1450976" url="https://pl.wikipedia.org/wiki?curid=1450976" title="Zakład Balneologiczny w Sopocie">
Zakład Balneologiczny w Sopocie

Zakład Balneologiczny w Sopocie – znajduje się na terenie Pomorskiego Centrum Reumatologicznego im. dr Jadwigi Titz-Kosko w Sopocie Spółka z o.o. (ul.Grunwaldzka 1-3, 81-759 Sopot), przed wejściem na molo. Obiekt został wpisany do rejestru zabytków w 1982.
Zakład Balneologiczny powstał w 1903 (jak głosi tablica przed wejściem do budynku), a koszt jego budowy wyniósł 460 tys. marek. Obiekt zaprojektowali Paul Puchmüller i Heinrich Dunkel. Zbudowany on został na terenie zajmowanym wcześniej przez zakład kąpielowy Jerzego Haffnera. Na jego ścianie znajduje się tablica upamiętniająca założyciela kąpieliska.
Budynek ozdobiony jest rzeźbami i witrażami. Nad głównym portalem ulokowane zostały: rzeźba syreny i trytona oraz herb miasta (jeden z najstarszych w Sopocie). Okna sali zabiegowej posiadają secesyjne witraże Ferdynanda Müllera z Quedlinburga.
Natomiast komin znajdujący się w północno-wschodnim narożniku budynku został obudowany wieżą. U jej szczytu znajduje się oszklona galeria widokowa pełniąca również funkcję latarni morskiej. Po obwodzie komina biegną schody żelbetowo-spiralne.
W Zakładzie Balneologicznym można skorzystać m.in. z kąpieli solankowych, krioterapii, kinezyterapii, balneoterapii, hydroterapii, inhalacji oraz zabiegów rehabilitacji narządów ruchu.
Naprzeciwko zakładu znajduje się fontanna, do której woda pompowana jest ze zdroju św. Wojciecha.
W listopadzie 2007 powstała dokumentacja projektowa, według której mają zostać podjęte działania mające na celu rekonstrukcję latarni wieńczącej wieżę do lat 60. XX wieku. Przed podjęciem prac remontowych latarnia posadowiona jest na ok. 32,5 m n.p.m. Wieża zbudowana jest z cegły ceramicznej oraz dziurawki na zaprawie wapiennej. Na szczycie murów znajdują się drewniane murłaty (ok. 16x16 cm). Drewniana więźba dachowa oparta jest na krzyżowym stropie z belek. Konstrukcja dachu pokryta jest zieloną, ocynkowaną blachą.

</doc>
<doc id="1450978" url="https://pl.wikipedia.org/wiki?curid=1450978" title="Fort Bragg (Karolina Północna)">
Fort Bragg (Karolina Północna)

Fort Bragg – baza armii amerykańskiej w południowo-wschodniej części stanu Karolina Północna, nieopodal miasta Fayetteville. Spis powszechny w 2000 wykazał 29 183 mieszkańców.
Od zakończenia II wojny światowej stacjonuje tam 82. Dywizja Powietrznodesantowa. Fort Bragg jest również główną bazą amerykańskich sił specjalnych, tzw. Zielonych Beretów. Do bazy przylega lotnisko wojskowe Pope Air Force Base.
Początkiem bazy był "Camp Bragg", poligon artyleryjski założony w 1918, nazwany na cześć generała Braxtona Bragga z czasów wojny secesyjnej. Nazwę zmieniono na Fort Bragg w 1922, pierwsze stałe budynki postawiono w 1923–1924. W latach II wojny światowej baza znacznie powiększyła się, stając się wielkim ośrodkiem szkolenia żołnierzy.

</doc>
<doc id="1450982" url="https://pl.wikipedia.org/wiki?curid=1450982" title="Bitwa nad rzeką Sagras">
Bitwa nad rzeką Sagras

Bitwa nad rzeką Sagras (Sagros) – bitwa stoczona nad rzeką Sagras między Grekami z kolonii południowoitalskich (Wielka Grecja) - Lokryjczykami i Regiończykami z jednej strony a Krotończykami z drugiej. 
Dokładna data bitwy nie jest znana, przypuszcza się, że miała ona miejsce jeszcze przed wojnami perskimi, czyli w drugiej połowie VI wieku p.n.e.
Wojska Lokrów i Regionu miały liczyć 10 tysięcy żołnierzy, Krotonu natomiast – aż 130 tysięcy. Bitwa zakończyła się zwycięstwem sprzymierzonych i masakrą oddziałów krotońskich. Jak głosi legenda, sojusznicy odnieśli zwycięstwo dzięki pomocy boskich bliźniaków Kastora i Polideukesa.
O bitwie tej wspominają w swoich dziełach m.in. Cyceron i Strabon oraz Plutarch w „Żywotach sławnych mężów”.

</doc>
<doc id="1450983" url="https://pl.wikipedia.org/wiki?curid=1450983" title="José Padilha">
José Padilha

José Padilha (ur. 1 sierpnia 1967 w Rio de Janeiro) – brazylijski reżyser, scenarzysta i producent filmowy. Laureat Złotego Niedźwiedzia na 58. MFF w Berlinie za film "Elitarni" (2007).
Życiorys.
Urodził się w Rio de Janeiro. W swoim rodzinnym mieście studiował nauki polityczne i ekonomiczne, po czym kontynuował naukę na Uniwersytecie w Oksfordzie, gdzie studiował stosunki polityczne i literaturę angielską.
Od 2000 kręcił filmy dokumentalne poruszające problematykę społeczną wielkich brazylijskich metropolii, w tym nagradzany na wielu festiwalach "Autobus 174" (2002). Jego debiut fabularny "Elitarni" (2007) przyniósł mu Złotego Niedźwiedzia na 58. Berlinale. Tematykę filmu kontynuował sequelem "Elitarni – Ostatnie starcie" (2010).
Jest producentem i reżyserem dwóch odcinków serialu "Narcos", dostępnego na platformie Netflix. W serialu w główną rolę Pabla Escobara wcielił się brazylijski aktor Wagner Moura, znany z ról w filmach Padilhi.
Najnowszy film reżysera, "Entebbe" (2018), zaprezentowano poza konkursem na 68. MFF w Berlinie.

</doc>
<doc id="1450984" url="https://pl.wikipedia.org/wiki?curid=1450984" title="Grupa Imker">
Grupa Imker

Grupa "Imker" (niem. Gruppe "Imker") – naziemna część niemieckiego Legionu Condor walczącego w latach 1936-1939 w hiszpańskiej wojnie domowej po stronie gen. Francisco Franco
Po wybuchu w Hiszpanii wojny domowej pomiędzy republikanami i nacjonalistami w poł. lipca 1936 r., strona nacjonalistyczna otrzymała największą pomoc militarną od Włoch i III Rzeszy. Wojska gen. F. Franco wsparł m.in. Legion "Kondor", którego komponentem naziemnym była tzw. Gruppe "Imker" pod dowództwem płk. Wilhelma Rittera von Thomy. Składała się z dwóch szkoleniowych kompanii pancernych (później trzech), wyposażonych w 41 lekkich czołgów PzKpfw I A, kompanii transportowej, kompanii warsztatowej, pododdziału przeciwpancernego i łączności. Część pancerna Grupy "Imker" nosiła nazwę Panzergruppe "Drohne". Jej personel przybył do Hiszpanii na pocz. października 1936 r. Rekrutował się spośród żołnierzy 6 Pułku Pancernego "Neuruppin" ze składu 3 Dywizji Pancernej. Niemcy mieli za zadanie wyszkolić hiszpańskich oficerów i żołnierzy w zakresie broni pancernej i przeciwpancernej oraz miotaczy płomieni (ośrodki szkoleniowe w Casarrubuelos i Oropesa), artylerii (Brisiesca), moździerzy (Kordoba), ochrony przed atakami gazowymi (Salamanka) i łączności (Monasterio) oraz taktyki piechoty (Toledo). Po przeprowadzeniu tego Hiszpanie przejęli czołgi, zaś z Niemiec przybyła kolejna partia Panzerkampfwagen I. Ogółem do Hiszpanii trafiło 132 PzKpfw I A i PzKpfw I B. Pułkownik W. R. von Thoma często wizytował front, np. podczas ofensywy sił nacjonalistycznych na Madryt w listopadzie 1936 r. (patrz: Bitwa o Madryt), w której uczestniczyły niemieckie czołgi. Brały one udział w większości kampanii wojsk gen. F. Franco. Dowódca Gruppe "Imker" miał jednak negatywną opinię o swoich czołgach, natomiast bardzo chwalił sowieckie T-26, które – jako zdobyczne czołgi – włączył w pewnej ilości do swojej formacji. Podobno miał on oferować po 500 peset za każdy przejęty T-26. Część PzKpfw I została zmodernizowana w hiszpańskich fabrykach, np. poprzez zainstalowanie działka 45 mm ze zdobycznych T-26. Po zakończeniu działań wojennych w marcu 1939 r., Legion "Kondor" wraz z Grupą "Imker" powróciły do Niemiec, gdzie zostały rozwiązane. Generał W. R. von Thoma od 8 czerwca tego roku służył w sztabie generalnym w Berlinie.

</doc>
<doc id="1450985" url="https://pl.wikipedia.org/wiki?curid=1450985" title="Jose Padilha">
Jose Padilha



</doc>
<doc id="1450988" url="https://pl.wikipedia.org/wiki?curid=1450988" title="Broodwing">
Broodwing



</doc>
<doc id="1450989" url="https://pl.wikipedia.org/wiki?curid=1450989" title="Torbido">
Torbido

Torbido – rzeka w południowych Włoszech w prowincji Reggio di Calabria. 
Jej długość wynosi 18 km. Początek bierze na górze Torre (888 m n.p.m.) i uchodzi do Morza Jońskiego.
Przez starożytnych Greków nazywana była Sagras, przez Rzymian – Sagra. Wspomina o niej już Strabon w swoim dziele „Geografia”. 
Nad jej brzegami w drugiej połowie VI wieku p.n.e. rozegrała się ważna dla historii Wielkiej Grecji bitwa między italskimi Grekami.

</doc>
<doc id="1450991" url="https://pl.wikipedia.org/wiki?curid=1450991" title="Cmentarz żydowski w Kodniu">
Cmentarz żydowski w Kodniu

Cmentarz żydowski w Kodniu – znajdował się na skrzyżowaniu obecnych ulic Spółdzielczej, Zastodolnej i Polnej i został zniszczony przez Wehrmacht w 1941 roku. Miał powierzchnię 0,71 ha. Nie zachowały się żadne nagrobki. W 1976 roku teren został ogrodzony, ogrodzenie uległo jednak zniszczeniu. Obecnie nic nie przypomina o cmentarnym charakterze miejsca. 

</doc>
<doc id="1450992" url="https://pl.wikipedia.org/wiki?curid=1450992" title="Kristine Lilly">
Kristine Lilly

Kristine Lilly (ur. 22 lipca 1971 w Nowym Jorku) – amerykańska piłkarka, grająca na pozycji napastnika.
Jest rekordzistką pod względem występów w drużynie narodowej. Łącznie (w latach 1987-2010) wystąpiła w 352 spotkaniach reprezentacji Stanów Zjednoczonych kobiet i zdobyła dla niej 130 bramek.

</doc>
<doc id="1450994" url="https://pl.wikipedia.org/wiki?curid=1450994" title="Kategoria homotopijna">
Kategoria homotopijna

Kategoria homotopijna – kategoria, w której obiektami są przestrzenie topologiczne, a morfizmami klasy homotopii odwzorowań między nimi. Kategoria ta często jest oznaczana HTop.
W HTop złożeniem dwóch morfizmów formula_1 i formula_2 (gdzie formula_3 oznaczają wzięcie klasy homotopii) jest:
Definicja ta jest poprawna, gdyż jeśli odwzorowania formula_5 i formula_6 (są homotopijne), to odwzorowania formula_7
Zbiór wszystkich morfizmów z przestrzeni X do Y oznaczamy [X,Y], w odróżnieniu od ogólnego oznaczenia Hom(X,Y).
Głównym zadaniem teorii homotopii jest badanie zbioru [X,Y].
Kategoria homotopijna z wyróżnionym punktem.
W topologii algebraicznej często zachodzi konieczność istnienia wyróżnionych punktów, które należy kontrolować. Wtedy mamy do czynienia z kategorią formula_8 w której obiektami są pary formula_9 gdzie X jest przestrzenią topologiczną i formula_10 Morfizmami między formula_11 a formula_12 są klasy homotopii (relatywnie formula_13) odwzorowań formula_14 tzn. formula_15 oraz formula_16
Tak zdefiniowana kategoria formula_17 pozwala na dobrze odkreślić funktor homotopii, który parze formula_11 przypisuje formula_19 – grupy homotopii względem formula_20

</doc>
<doc id="1450996" url="https://pl.wikipedia.org/wiki?curid=1450996" title="Akademia Muzyczna im. Grażyny i Kiejstuta Bacewiczów">
Akademia Muzyczna im. Grażyny i Kiejstuta Bacewiczów



</doc>
<doc id="1450997" url="https://pl.wikipedia.org/wiki?curid=1450997" title="Low">
Low



</doc>
<doc id="1451001" url="https://pl.wikipedia.org/wiki?curid=1451001" title="Mario Lanza">
Mario Lanza

Mario Lanza, właśc. Alfredo Arnold Cocozza (ur. 31 stycznia 1921 w Filadelfii, zm. 7 października 1959 w Rzymie) – amerykański tenor i aktor pochodzenia włoskiego. Gwiazdor hollywoodzki, który odnosił sukcesy w latach 40. i 50. XX wieku. Jego liryczny tenor był porównywany z Enrico Caruso, którego Lanza grał w roku 1951 w filmie „The Great Caruso”. 
Śpiewał zarówno arie operowe, jak i piosenki. Wylansował dwa wielkie przeboje: "Be My Love" oraz "Because You're Mine"
Posiada dwie gwiazdy na Hollywoodzkiej Alei Gwiazd: za nagranie muzyczne i za film kinowy.
Kariera Operowa.
Urodził się w Filadelfii w stanie Pensylwania jako Alfredo Arnold Cocozza syn włoskich emigrantów.
W wieku 16 lat zadebiutował w Operze w Filadelfii. Później zwrócił na niego uwagę sławny dyrygent Siergiej Kusewicki, dzięki któremu otrzymał stypendium. Młody Cocozza kształcił się w Berkshire Music Center Tanglewood w Massachusetts.
Wystąpił w roku 1942 w roli Fentona w operze Otto Nicolaiego „Wesołe Kumoszki z Windsoru” (według dramatu Szekspira) po okresie studiów z Borisem Goldovskym i Leonardem Bernsteinem. To wtedy Cocozza przyjął pseudonim Mario Lanza, które było męską odmianą nazwiska jego matki.
Jego karierę przerwała II wojna światowa, kiedy został powołany do armii USA.
W czasie wojny występował w wojennych przedstawieniach "On the Beam" i "Winged Victory".
Wznowił swoją karierę śpiewaka w październiku 1945 w programie Radio CBS radio "Great Moments in Music".
W roku 1948 wystąpił w roli Pinkertona w operze Pucciniego "Madame Butterfly" na scenie Opery w Nowym Orleanie.
Kariera filmowa.
W roku 1957 przeniósł się do Włoch, gdzie wystąpił w filmie "Seven Hills of Rome".
W roku 1958 dokonał operowych nagrań w Operze w Rzymie i w La Scali w Mediolanie.
W roku 1959 doznał ataku serca, w następstwie którego wystąpił zator płucny. Aktor zmarł w Rzymie 7 października 1959.

</doc>
<doc id="1451005" url="https://pl.wikipedia.org/wiki?curid=1451005" title="Eurico Gaspar Dutra">
Eurico Gaspar Dutra

Eurico Gaspar Dutra (ur. 18 maja 1883 w Cuiabie, zm. 11 czerwca 1974 w Rio de Janeiro) – brazylijski generał, polityk, prezydent Brazylii (1946-1951).
Życiorys.
Urodził się Cuiabie, głównym mieście brazylijskiego stanu Mato Grosso. Był, jak wielu Brazylijczyków pochodzenia portugalskiego. Jego rodzina wywodziła się z portugalskich Azorów. W roku 1910 został podporucznikiem kawalerii i przez 22 lata pełnił służbę wojskową odznaczając się szczególną lojalnością wobec sprawujących władzę. Stanął po stronie zarówno urzędującego prezydenta Washingtona Luisa jak i nowo wybranego 1 marca 1930 r. Júlio Prestesa. Inaugurację prezydentury zaplanowano na 15 listopada, lecz 24 października 1930 r. nastąpił krwawy zamach stanu dokonany przez Getúlio Vargasa, który przejął władzę zostając 3 listopada 1930 prezydentem. Z tym dniem nastąpił koniec „Starej Republiki” (port. "República Velha").
Wobec nowego prezydenta lojalność gen. Dutra okazał podczas powstania w São Paulo w roku 1932.
Gaspar Dutra był jedną z kluczowych postaci przy wprowadzeniu konstytucji Brazylii w 1937 r. Jego audycja radiowa 29 września tego roku przestrzegająca przed komunizmem, ułatwiła Vargasowi powtórne przejęcie władzy. 10 listopada działając na mocy wprowadzonych pod wpływem tej audycji dekretów, Vargas doprowadził do rozwiązania parlamentu i uchwalenia autorytarnej konstytucji.
W czasie II wojny światowej Dutra, jako minister wojny był jednym z generałów odpowiedzialnych za Brazylijski Korpus Ekspedycyjny, który brał udział w okresie od września 1944 do lutego 1945 w walkach na froncie włoskim, na tzw. linii Gotów. Korpus liczył 25 tys. żołnierzy i był jedynym korpusem latynoamerykańskim w Europie.
Po zakończeniu wojny, w kraju nastąpiła demokratyzacja życia politycznego. Prezydent, będąc faktycznie dyktatorem, dążył jednakże do zmiany ordynacji wyborczej, która usankcjonowałaby jego dyktaturę w następnej kadencji. Wówczas gen. Goés Monteiro, mając poparcie innych generałów z Dutrą na czele, przejął władzę nad armią i zmusił 29 października 1945 r. Vargasa do ustąpienia. Tymczasowym prezydentem kraju został prezes Sądu Najwyższego José Linhares. Doprowadził on do wyborów prezydenckich, które odbyły się zgodnie z planem w grudniu tego roku. Zwycięzcą został Eurico Gaspar Dutra. W wyborach generała poparła Brazylijska Partia Laburzystowska oraz robotnicy rolni. Oficjalnie obowiązki 19 prezydenta Brazylii Dutra przejął 31 stycznia 1946, kiedy to odbyło się jego zaprzysiężenie.
Będąc prezydentem dążył poprzez Organizację Państw Amerykańskich (OPA, ang. "Organization of American States") od momentu jej powstania w 1948 r. w Bogocie, do dalszego zacieśnienia stosunków ze Stanami Zjednoczonymi. Stosunki te już wcześniej były bliskie ze względu na wzajemne zobowiązania wojenne. Rezultatem zbliżenia współpracy było m.in. utworzenie na wzór U.S. Army War College, Wyższej Szkoły Wojennej (Escola Superior de Guerra).
Sytuacja gospodarcza i ekonomiczna kraju za prezydentury Dutry z roku na rok była coraz gorsza. siła nabywcza ustawowej płacy minimalnej w l. 1944-1949 spadła do połowy. Inwestycje następowały głównie w kierunku łatwej substytucji importu, a nie produkcji różnego rodzaju artykułów pierwszej potrzeby, co w efekcie spowodowało dużą inflację. Ta zaś dotykała zwłaszcza niższe i średnie warstwy miejskie. Mający zrównoważyć sytuację, opracowany w 1948 r. teoretycznie pięcioletni plan wydatków (SALTE), został wprowadzony tylko częściowo i bez oczekiwanych rezultatów. W takiej atmosferze w kwietniu 1950 r. poprzedni prezydent Getúlio Vargas ogłosił, że stanie do kolejnych wyborów prezydenckich. Uzyskał obietnicę dowódców wojskowych, że nie przeciwstawią się jego ewentualnemu wyborowi.
31 stycznia 1951 r. został zastąpiony przez Getúlio Vargasa. Nastąpiło to w wyniku wyborów, które odbyły się 3 października 1950 r. W wyborach tych Vargas odniósł druzgocące zwycięstwo, poparło go 49% wyborców.
Ostatnia wzmianka o Dutrze, jako aktywnym polityku pochodzi z 22 sierpnia 1954 r., kiedy to znalazł się on w grupie 30 generałów żądających ustąpienia Vargasa.
Zmarł 11 czerwca 1974 w Rio de Janeiro.

</doc>
<doc id="1451008" url="https://pl.wikipedia.org/wiki?curid=1451008" title="Lanza">
Lanza

Osoby o nazwisku Lanza:
Inne:

</doc>
<doc id="1451010" url="https://pl.wikipedia.org/wiki?curid=1451010" title="Rodolfo Bodipo">
Rodolfo Bodipo

Rodolfo Bodipo Díaz (ur. 25 października 1977 w Sewilli) – gwinejski piłkarz grający na pozycji napastnika. Posiada także obywatelstwo hiszpańskie.
Kariera klubowa.
Bodipo urodził się w Sewilli w rodzinie pochodzącej z Gwinei Równikowej. Karierę piłkarską rozpoczął w amatorskim klubie CD Isla Cristina, a w 1998 roku przeszedł do Recreativo Huelva i przez trzy sezony był podstawowym zawodnikiem tego zespołu występując na boiskach Segunda División. W 2001 roku został sprzedany do innego klubu z tej ligi, Racingu Santander. Zdobył 11 goli i przyczynił się do awansu Racingu do Primera División. W pierwszej lidze hiszpańskiej zadebiutował 31 sierpnia w przegranym 0:1 domowym spotkaniu z Realem Valladolid. Występował w ataku z Javim Guerrero i przez dwa sezony był drugim najlepszym strzelcem drużyny, której dwukrotnie pomógł w utrzymaniu w lidze.
Latem 2004 roku Bodipo odszedł do Deportivo Alavés i w sezonie 2004/2005 zdobył 16 bramek, najwięcej w drużynie. Awansował z Alavés do Primera División. W niej strzelił 7 goli, jednak drużyna z miasta Vitoria nie zdołała utrzymać się w lidze i po roku powróciła do Segunda División.
W czerwcu 2006 roku Bodipo trafił do Deportivo La Coruña. Kosztował 2 miliony euro. W barwach nowego klubu po raz pierwszy wystąpił 27 sierpnia w meczu z Realem Saragossa, wygranym przez „Depor” 3:2. We wrześniowym spotkaniu z RCD Mallorca doznał jednak ciężkiej kontuzji i do gry wrócił dopiero w maju 2007. Wystąpił jeszcze w 5 spotkaniach, w których strzelił 2 bramki. Z kolei w sezonie 2007/2008 także leczył kontuzje i w związku z tym rozegrał tylko 19 spotkań w rozgrywkach ligowych. W 2010 roku został wypożyczony do rumuńskiego FC Vaslui, a latem odszedł na wypożyczenie do Elche CF.
Kariera reprezentacyjna.
W 2003 roku Bodipo wybrał grę dla reprezentacji Gwinei Równikowej, tym samym dając potem przykład dla takich zawodników jak Benjamín Zarandona czy Javier Balboa. W kadrze narodowej Gwinei zadebiutował 11 października 2003 w wygranym 1:0 meczu eliminacji do Mistrzostw Świata w Niemczech z Togo.

</doc>
<doc id="1451012" url="https://pl.wikipedia.org/wiki?curid=1451012" title="Tomek i Tunia">
Tomek i Tunia

Tomek i Tunia – hiszpański kulinarny serial animowany dla dzieci w 52 odcinkach po 7 minut, pokazywany w TVP1 w poniedziałkowej wieczorynce po serialu "Autobusy", a od października 2008 w czwartki ok. godz. 08:35.
Wybrane odcinki ukazały się na płytach Video CD dodawanych do czasopism (miesięcznik "Dziecko" 10/2008, miesięcznik "Poradnik Domowy" 1/2009).
Wersja polska.
Wersja polska: HAGI FILM WROCŁAW
Reżyseria: Igor Kujawski
Dialogi: Halina Wodiczko
Produkcja: Piotr Skotnicki
Realizacja: Jacek Kaźmierczak i Robert Maniak
Wystąpili:

</doc>
<doc id="1451014" url="https://pl.wikipedia.org/wiki?curid=1451014" title="Rodzima Ukraińska Wiara Narodowa">
Rodzima Ukraińska Wiara Narodowa

Rodzima Ukraińska Wiara Narodowa (RUNWira, ukr. "Ridna Ukrajinśka Nacionalna Wira") – ukraińska monoteistyczna religia neopogańska.
Za początek głoszenia RUNwiry uważa się rok 1964, gdy Lew Syłenko wydał na emigracji w Winnipeg pierwszy numer czasopisma „Ridna Wira”, w którym wyłożył podstawowe zasady nowej religii. Na okładce czasopisma po raz pierwszy umieszczono również emblemat wyznania: tryzub w otoczeniu promieni słońca.
Nauczanie religii oparte jest o tradycyjne ukraińskie wierzenia z czasów przedchrześcijańskich, porzucono jednak charakterystyczny dla nich politeizm. Do jednej z głównych zasad religii należy przekonanie, iż każdy naród ma prawo do własnego rozumienia boga oraz określania go swym własnym, tradycyjnym mianem. Wyznawcy RUNWiry wierzą, iż ukraińskim mianem boga jest imię "Dażboh". Lew Syłenko uważany jest w kręgu wyznawców religii za proroka, a stworzona przez niego księga „Maha wira” (zawierająca odniesienia do historii Ukrainy, filozoficzne idee Syłenki oraz podstawowe dogmaty RUNWiry) pełni rolę świętego pisma.
Zasady religii zabraniają tworzenia wizerunków Dażboha. Na czele poszczególnych wspólnot religijnych stoi zarząd oraz duchowny opiekun ("runtato" bądź "runmama"), który sprawuje nabożeństwa oraz inne czynności obrzędowe (wśród których obecne są obrzędy ślubu, chrztu dziecka, pogrzebu). Święta i obrzędy nasycone są elementami kultu religijnego dawnych Słowian.
Pierwsza wspólnota Rodzimej Ukraińskiej Wiary Narodowej została zarejestrowana 3 grudnia 1966 w Chicago. Statut organizacji religijnej RUNWiry na Ukrainie zarejestrowano zaś 28 maja 1992.
Według stanu na 1 stycznia 2014 na Ukrainie działało 66 wspólnot Rodzimej Ukraińskiej Wiary Narodowej, w których nauczanie prowadziło 57 duchownych. Wyznawcy wydawali 4 periodyki poświęcone swej konfesji.
Doktryna.
Przykazania RUNwiry.
Podane w księdze Maha Vira
Spojrzenie na inne religie.
Rozbieżności w rozumieniu Boga wzbogacają życie duchowe ludzkości
Cel założenia RUNWiry.
Chcę, by z nektaru mej nauki skrzesała się iskra i wpadła w duszę mego wnuka i on, wzbogaciwszy się o instynkt samozachowawczy "zdyscyplinował swój rozum".
Stosunek do innowierców.
Pytanie. Jakie jest stanowisko RUNWiry wobec innowierców?
Odpowiedź. Każda Wiara, która sławi Boga i naucza ludzi kochać ludzi jest prawdziwa. Kto twierdzi, iż tylko jego wiara jest prawdziwa, zbawienna i objawiona przez Boga, jest okrutny. On w imieniu Boga poniża inne wiary. I tym ukazuje niskość kultury duchowej posiadanej wiary.
Ja nauczam: im szlachetniejsza wiara, tym bardziej jest tolerancyjna. Wyznawcy RUNWiry tolerancyjnie podchodzą do innowierców, i tym wzbogacają siebie i wiarę w miłosiernego Pana Dażboga
Tolerancja religijna.
Tolerancyjność - to szlak duchowego samodoskonalenia, szlak światła i prawdy. Na świecie każde "ja" osobiste i narodowe ma święte prawo posiadać swój samodzielny szlak, posiada święte prawo walczyć o swe jestestwo. Zmienić praw matki Przyrody się nie da, ale można je załagodzić.Pomiędzy ludzkimi "ja" ma toczyć się wieczna walka o pierwszeństwo - gdyby takiej walki nie było, ludzkie "ja" by skarlało, osłabło. Walka pomiędzy narodowymi "ja" ma być wielkoduszna i współczująca - bez zawłaszczenia niepodległości tego, czy innego "ja". Dobrobyt Ludzkości wespnie się na wysoki poziom wtedy, gdy zniknie barbarzyństwo - pragnienie zawłaszczenia osobowego i narodowego "ja".
Wizerunki Dażboga.
Pytanie.Czy w RUNWirze istnieje idololatria, ikona Dażboga?
Odpowiedź. W RUNWirze nie ma idololatrii, nie ma ikony Dażboga. Czyż Duch Święty, Wola, Prawda, Miłość, Grawitacja posiadają swój obraz, płeć?
Uściślam - idolatrii oraz politeizmu naszych Przodków zostawiamy w spokoju. Ale w RUNWirze politeizm zniesiono. Obrzędy Przodków, te które sprawdzają się w zyciu wprowadzone są w RUNWirze i posiadają rodzimą formę i treść.
Rola Lwa Syłenko w religii.
Pytanie. Nauczycielu Lwie Syłenko, jesteście założycielem RUNWiry, czyli koncepcji wiary w jedynego Pana imieniem Dażbóg. Czy powołał was do tego Dażbóg?
Odpowiedź. 
Oświecony Duchem Świętym usłyszałem głos rodzimych Przodków . Przodkowie w imię zbawienia potomków powołali mnie ogłosić RUNWirę (Rodzimą Ukraińską Narodową Wiarę) w Jedynego Pana o imieniu Dażbóg. Dlaczego o imieniu Dażbóg? U godnego narodu imię Pana jest rodzime. W ciągu dziesięciu stuleci duchowej niewoli mój Naród wycierpiał prawo posiadać rodzime rozumienie Boga Miłosiernego, Wszechobecnego i Sprawiedliwego. Czyli posiąść w swej duszy rodzimą wiarę.

</doc>
<doc id="1451016" url="https://pl.wikipedia.org/wiki?curid=1451016" title="Owady krwiopijne">
Owady krwiopijne

Owady krwiopijne – owady odżywiające się krwią (hematofagi), głównie kręgowców. Wśród owadów krwiopijnych są gatunki, które odżywiają się krwią we wszystkich stadiach rozwojowych (np. wszy, niektóre pluskwiaki różnoskrzydłe takie jak pluskwa domowa) lub tylko w stadium imago, np. pchły, meszki, samice komarów, kuczmanów, bąków i innych muchówek. Krwią odżywiają się także inne owady, które same nie rozcinają skóry żywiciela, ale zlizują wypływającą krew z ran, zrobionych np. przez bąki i ślepaki.

</doc>
<doc id="1451017" url="https://pl.wikipedia.org/wiki?curid=1451017" title="Łańcuszki">
Łańcuszki

Łańcuszek internetowy

</doc>
<doc id="1451021" url="https://pl.wikipedia.org/wiki?curid=1451021" title="NGC 29">
NGC 29



</doc>
<doc id="1451022" url="https://pl.wikipedia.org/wiki?curid=1451022" title="Plenty">
Plenty

Plenty - pierwszy album studyjny polskiej wokalistki Mariki. Wydawnictwo ukazało się 22 sierpnia 2008 roku nakładem wytwórni muzycznej EMI Music Poland.
W ramach promocji do utworu "Moje serce" przez firmę Grupa 13 został zrealizowany teledysk. Drugi singel do utworu pt. "Masz To", który został opublikowany na początku sierpnia 2008 roku na profilu MySpace piosenkarki. Utwór został wykorzystany również na ścieżce dźwiękowej do filmu "Kochaj i tańcz" w reżyserii Bruce'a Parramore.
Płyta zadebiutowała na 19. miejscu listy OLiS w Polsce. W 2009 roku płyta została nominowana do nagrody polskiego przemysłu fonograficznego Fryderyka w kategorii "Album Roku HIP-HOP / R &amp; B".
Realizacja.
Płyta została nagrana w warszawskim LubięWąchaćWinyl Studio. Termin premiery uległ opóźnieniu ze względu na powtórny proces miksowania i masteringu. Gościnnie na "Plenty" wystąpili m.in. Junior Stress, Ras Luta, Numer Raz oraz Fisz. Wokalistka w następujący sposób opisała udział gości na debiucie:

</doc>
<doc id="1451023" url="https://pl.wikipedia.org/wiki?curid=1451023" title="Keeps Gettin’ Better – A Decade of Hits">
Keeps Gettin’ Better – A Decade of Hits

Keeps Gettin’ Better – A Decade of Hits – składanka z największymi przebojami amerykańskiej piosenkarki Christiny Aguilery. Na płycie znalazły się piosenki z albumów: "Christina Aguilera" (z 1999), "Stripped" (2002) i "Back to Basics" (2006), a także dwa nowe utwory: przebojowe „Keeps Gettin' Better” i „Dynamite”. Premiera albumu miała miejsce w pierwszej połowie listopada 2008.
Sprzedano ponad milion egzemplarzy albumu na całym świecie.
Informacje o albumie.
Na wydaniu ogólnoświatowym albumu znalazły się wszystkie cztery z singli Aguilery, które osiągnęły 1. pozycję notowania Billboard Hot 100: debiutancki „Genie in a Bottle”, „What a Girl Wants”, „Come on Over Baby (All I Want Is You)” oraz „Lady Marmalade”, nagrany wspólnie z Lil’ Kim, Mýą i Pink. Ostatni z utworów nie został uwzględniony na edycji amerykańskiej. Dwa największe przeboje artystki, „Genie in a Bottle” i „Beautiful”, zostały zawarte na albumie podwójnie – w wersji oryginalnej oraz jako remiks, nagrany przez Aguilerę specjalnie na składankę. „Genie 2.0” to piosenka o popowo-eksperymentalnej melodii; wokalistka zaprezentowała ją w trakcie 2008 MTV Video Music Awards. „You Are What You Are (Beautiful)” jest utworem zrealizowanym w konwencji muzyki elektronicznej, zwiastującym następny, wydany w 2010 album Aguilery. Na składance znalazły się ponadto dwie zupełnie nowe kompozycje: tytułowe „Keeps Gettin' Better” oraz „Dynamite”. Oba są piosenkami electropopowymi, oba także wydano jako single.
Na albumie nie znalazły się dwa utwory promujące album "Stripped" (2002) Christiny Aguilery: „Can’t Hold Us Down” oraz „The Voice Within” (oba stały się międzynarodowymi przebojami). Producenci zrezygnowali także z zawarcia na płycie singli hiszpańskojęzycznych, dwóch singli promocyjnych z albumu "Back to Basics" (2006) oraz kilku nagranych przez Aguilerę duetów i piosenek wydanych na soundtrackach.
Wydana została również edycja rozszerzona (deluxe edition) albumu, z dodatkową płytą DVD obfitującą w wideoklipy Aguilery oraz film dokumentalny prezentujący dekadę jej sukcesów na listach przebojów.
Fotografie uwzględnione w albumie są dziełem autorstwa Niemki Ellen von Unwerth.

</doc>
<doc id="1451025" url="https://pl.wikipedia.org/wiki?curid=1451025" title="Centralny Wydział Spraw Społecznych">
Centralny Wydział Spraw Społecznych

Centralny Wydział Spraw Społecznych (chiń. 中央社会部, "Zhōngyāng shèhuìbù") – policja polityczna Komunistycznej Partii Chin, istniejąca przed dojściem do władzy komunistów w 1949 roku. Oprócz zwalczania wrogów partii zajmowała się także wywiadem i kontrwywiadem.
Centralny Wydział Spraw Społecznych został utworzony w lutym 1939 roku. W latach 1939-1946 kierowana przez Kang Shenga, szefa służb specjalnych Mao Zedonga. Centralny Wydział Spraw Społecznych działał w rejonach baz chińskiej Armii Czerwonej (chiń. 红军) w Yan’anie w prowincji Shaanxi w północnych Chinach, podczas II wojny chińsko-japońskiej (1937-1945). Podczas pobytu KPCh w Yan’anie Centralny Wydział Spraw Społecznych dostarczał Komunistycznej Partii Chin analiz sytuacji światowej. Raporty opierały się głównie na informacjach z zagranicznych mediów. Działalność wywiadowcza wydziału przyczyniła się w dużej mierze do zwycięstwa sił komunistycznych nad Kuomintangiem w chińskiej wojnie domowej (1946-1949).
W latach 50. Centralny Wydział Spraw Społecznych został zastąpiony Centralnym Wydziałem Śledczym (chiń. 中央调查部, "Zhongyang Diaochabu") z Li Kenongiem na czele. W 1983 roku jego miejsce zajęło istniejące do dzisiaj Ministerstwo Bezpieczeństwa Państwowego Chińskiej Republiki Ludowej (chiń. 国家安全部, "Guojia Anquan Bu").

</doc>
<doc id="1451027" url="https://pl.wikipedia.org/wiki?curid=1451027" title="RUNWira">
RUNWira



</doc>
<doc id="1451029" url="https://pl.wikipedia.org/wiki?curid=1451029" title="Zhongyang Shehuibu">
Zhongyang Shehuibu



</doc>
<doc id="1451031" url="https://pl.wikipedia.org/wiki?curid=1451031" title="Garczyński">
Garczyński

Garczyński "(Garczynski, Sas Pruski odmienny)" – polski herb szlachecki, według Przemysława Pragerta odmiana herbu Sas Pruski. Używany przez rodzinę pochodzenia kaszubskiego.
Opis herbu.
Herb znany był przynajmniej w dwóch wariantach. Opisy z wykorzystaniem zasad blazonowania, zaproponowanych przez Alfreda Znamierowskiego:
Garczyński I "(Garczynski, Sas Pruski odmienny)": "W polu błękitnym półksiężyc złoty na opak, pod nim strzała srebrna między dwiema gwiazdami złotymi. Klejnot: nad hełmem w koronie cztery pióra strusie. Labry: błękitne, podbite złotem."
Garczyński Ia "(Garczynski, Sas Pruski odmienny)": Półksiężyc srebrny, inny klejnot: trzy pióra strusie, błękitne między srebrnymi, przeszyte strzałą srebrną w prawo.
Najwcześniejsze wzmianki.
Herb wzmiankowany przez Niesieckiego ("Korona polska"), następnie pojawia się u Bonieckiego ("Herbarz polski"), Ostrowskiego ("Księga herbowa rodów polskich"), Chrząński ("Tablice odmian herbowych", jako Garczyński a) a także w "Nowym Siebmacherze". Z herbem tym wylegitymowali się w Królestwie polskim ze szlachectwa w roku 1837 Ignacy i Julian, potomkowie Stanisława, kasztelana konarsko-łęczyckiego. Wariant odmienny przytaczany przez Niesieckiego, Chrząńskiego (Garczyński b) oraz "Siebmachera".
Rodzina Garczyńskich.
Rodzina o nazwisku wywodzącym się od gniazdowej wsi Garczyn. Protoplastą rodu mógł być rycerz Krystian z Garczyna, ławnik ziemski tczewski w 1440. Pierwsza wzmianka o nazwisku Garczyński pochodzi już z 1482 (Grzegorz, brat Mikołaja w Elżanowie). Kolejna wzmianka z roku 1526 (Wawrzyniec, Maciej, Marcin, Franciszek Klińscy w Garczynie, Leonard Kliński w Radziejewie). Następne wzmianki pochodzą z lat 1570 (Jan Garczyński w Garczynie i Chudominie, Franciszek Garczyński w Garczynie i Starym Wiecu, Lubieszyn i Starych Polaszkach). Oprócz wymienionych wiosek, Garczyńscy posiadali jeszcze działy w innych wsiach na Pomorzu: Liniewo, Iłownica, Orle, Chrztowo, Horniki, Równe, Szumleś w powiecie tczewskim oraz Kęsowo i Tuchółka w powiecie tucholskim, a także Dąbrowa i Pruszewo w powiecie człuchowskim. Garczyńscy byli na Pomorzu majętną szlachtą, piastowali urzędy i posłowali na sejmy. Do przedstawicieli pełniących urzędy należą: Andrzej Garczyński (zm. 1667), pisarz pomorski 1642-1650, sędzia tczewski 1651-1667, wicewojewoda pomorski 1658-1667, Wawrzyniec Garczyński, ławnik człuchowski 1618-1626, Wawrzyniec Garczyński, burgrabia pomorski 1650-1662, ławnik człuchowski 1669-1674, Michał Garczyński, ławnik tczewski 1604-1605, Michał von Rautenberg Garczyński, ławnik michałowski 1732-1761, Samson Garczyński, chorąży chełmiński 1658-1667. Garczyńscy utracili gniazdową wieś w XVII wieku, nabyli za to wioski w innych województwach: lubelskim i sandomierskim. Potomkiem Samsona był Stanisław Garczyński (zm. 1722), starosta budziszewski i kasztelan konarsko-łęczycki, jego potomstwo żyło i piastowało urzędy głównie w Wielkopolsce. Wielkopolscy Garczyńscy osiągnęli duże znaczenie, to z nich pochodził Stefan Garczyński (zm. 1756), chorąży wschowski 1717, kasztelan gnieźnieński 1729, kaliski 1737, poznański 1748, wojewoda kaliski od 1749, poznański od 1756. Jego potomkowie nadal piastowali urzędy w Wielkopolsce. Zaliczają się tu m.in. Adam Wenanty Alojzy Tadeusz (1791-1863), szambelan pruski, który otrzymał tytuł hrabiowski i herb Garczyński II Hrabia, Antoni Garczyński, prefekt departamentu kaliskiego (1807-1813) oraz Stefan Garczyński (1805-1833), poeta, przyjaciel Adama Mickiewicza. Wielkopolscy Garczyńscy wylegitymowali się w Królestwie polskim ze szlachectwa z herbami Garczyński (1837, Ignacy i Julian, potomkowie Stanisława, kasztelana, konarsko-łęczyckiego), oraz Sas (1837, Romuald Garczyński, 1838, Konstanty Garczyński i jego siostra Julianna, również potomkowie Stanisława, 1847 Ignacy Wincenty Jan Garczyński i jego siostra Tekla Ewa).
Herbowni.
Garczyński (Garciński, Garczinski, Garczynski, Gartzinski), także z przydomkiem Rautenberg (niemiecka nazwa Radziejewa).
Garczyńskim przypisywano też herb Junosza zapewne błędnie. Pewne gałęzie Garczyńskich w Królestwie porzuciły herb własny na rzecz Sasa. Garczyńskim przypisywano także herb Cielątkowa. Nie wiadomo, czy jest to błąd heraldyków, czy może taki był pierwotny herb dziedziców Garczyna. Ponieważ herb Garczyński bywa uznawany za odmianę Sasa Pruskiego, niewykluczone, że i takim herbem posługiwali się jacyś Garczyńscy. Adam Wenanty Alojzy Tadeusz otrzymał z tytułem hrabiego herb Garczyński II Hrabia. Ponadto zachował się herb Garczyński III, być może przynależny Garczyńskim-Rautenbergom.
Tadeusz Gajl przytacza jeszcze inne nazwiska herbownych dla tego herbu: Gąssowski (Gąsowski), Hussowski, Jarczewski, Juszczyński, Juszyński.
Informacja o Gąssowskich (Gąsowskich) herbu Garczyński pochodzi od Uruskiego. Wedle niego pierwotnie używali herbu Grzymała, który zarzucili w XVII wieku na rzecz herbu Garczyński, a nawet Sas. Nazwisko mieli wziąć od Gąsówki (Gąsówka-Osse i Gąsówka-Skwarki) w ziemi bielskiej. Uruski podaje też, że nosili przydomki Skwarek i Ossa. Uruski pisze również o Juszyńskich (Juszczyńskich). Wedle niego z herbem Garczyński wylegitymowali się w Królestwie w 1843 roku Aleksander Juszyński, syn Eliasza, w 1755 dziedzica dóbr Niemorszany Wielkie, wnuk Macieja oraz Samuel, syn Jana, właściciela dóbr Gudziany, wnuk Kazimierza.
Zważywszy na nadużycia popełniane w czasie legitymacji szlachectwa, oraz na fakt, że herb Garczyński był herbem własnym, informacje o jakichkolwiek innych nazwiskach należy traktować jako niepewne.

</doc>
<doc id="1451032" url="https://pl.wikipedia.org/wiki?curid=1451032" title="Offside trap">
Offside trap



</doc>
<doc id="1451036" url="https://pl.wikipedia.org/wiki?curid=1451036" title="Jan Ancuta">
Jan Ancuta

Jan Ancuta inna forma nazwiska: "Ańcuta", krypt.: "J. A.", (ur. około 1750, zm. po 1797) – poeta polski, urzędnik.
Życiorys.
Pochodził z Litwy. Jego ojcem był Adam Antoni Ancuta – sędzia grodzki brzeskolitewski od roku 1771, a od 1779 – ziemski. Matką Jana Ancuty była Aniela z Wołodkiewiczów. Jan Ancuta od roku 1770 mieszkał w Warszawie, gdzie zadebiutował jako poeta. W latach 1788-1790 był sekretarzem Komisji Skarbowej Wielkiego Księstwa Litewskiego oraz sekretarzem konfederacji sejmowej (nominacja z 8 października roku 1788) z prowincji litewskiej. W okresie Targowicy mieszkał w pałacu Saskim. W roku 1794 podpisał akces do powstania (przebywał wówczas w Warszawie). Od końca roku 1796 przebywał w Petersburgu. Jego dalsze losy pozostają obecnie nieznane.
Twórczość.
Autorstwo wierszy przypisywanych Ancucie często nie jest pewne. Przypisywane mu są niektóre wiersze czasem uznawane za twórczość Naruszewicza, Węgierskiego, F. Zabłockiego. Pisywał, pod wpływem Tomasza Kajetana Węgierskiego (już w roku 1787 przypisywano mu najlepsze wiersze Ancuty) i jego następców, wiersze satyryczne i obyczajowe (m.in. ""). Wiersze te za życia autora nie były drukowane.
Ważniejsze utwory.
Wierszami Ancuty według J. W. Gomulickiego mają być ponadto wiersze przypisywane T. K. Węgierskiemu i F. Zabłockiemu: "Bielany, W poniedziałek Zielonych Świąt, Do przyjaciela na wsi, List z Warszawy do przyjaciela siedzącego na wsi, Na bal księcia Marcina Lubomirskiego, Spacer nocny po Warszawie, Spędzenie czasu". B. Erzepki, za rękopisem Biblioteki Kórnickiej, sygn. 1619, przypisuje Ancucie wiersz "Wróbel" (lub "Dwa wróble"), znany jako utwór Węgierskiego (Teki B. Erzepkiego, rękopis: Biblioteka Raczyńskich). Odpisy niektórych wierszy Ancuty w papierach L. Bernackiego w Ossolineum, sygn. 7070/II, teka 43).

</doc>
<doc id="1451039" url="https://pl.wikipedia.org/wiki?curid=1451039" title="Akyab">
Akyab



</doc>
<doc id="1451042" url="https://pl.wikipedia.org/wiki?curid=1451042" title="Sansa Hon’inbō">
Sansa Hon’inbō

 - japoński gracz go z okresu Edo, buddyjski mnich tradycji nichiren, założyciel szkoły Hon’inbō. 
Prawdziwe nazwisko: , a imię buddyjskie: 
Wśród jego uczniów byli m.in. trzej "zjednoczyciele" Japonii: Nobunaga Oda, Hideyoshi Toyotomi, Ieyasu Tokugawa.

</doc>
<doc id="1451044" url="https://pl.wikipedia.org/wiki?curid=1451044" title="Kano Yosaburo">
Kano Yosaburo



</doc>
<doc id="1451045" url="https://pl.wikipedia.org/wiki?curid=1451045" title="Nikkai">
Nikkai



</doc>
<doc id="1451046" url="https://pl.wikipedia.org/wiki?curid=1451046" title="Świdnik Wschód">
Świdnik Wschód

Świdnik Wschód lub Świdnik Wschodni – przystanek kolejowy w Świdniku w województwie lubelskim w Polsce. Znajdują się tu 2 perony.
W roku 2017 przystanek obsługiwał 300–499 pasażerów na dobę.

</doc>
<doc id="1451048" url="https://pl.wikipedia.org/wiki?curid=1451048" title="Marek Sośnicki">
Marek Sośnicki

Marek Sośnicki (ur. 12 września 1966 w Kaliszu) – polski aktor, piosenkarz, muzyk, kompozytor, autor tekstów, producent muzyczny, reżyser, twórca i lider grupy Tamerlane.
Życiorys.
Marek Sośnicki ukończył II Liceum Ogólnokształcące im. Tadeusza Kościuszki w Kaliszu. Ukończył także, z tytułem magistra sztuki, Wydział Aktorski PWSFTviT w Łodzi.
W grupie Tamerlane grali m.in. tacy muzycy jak: Witold Karolak (piano, aranżacje, kompozycje), Jacek Łągwa (instr. klawiszowe), Sławomir Romanowski (perkusja), Michał Ostaszewski (trąbka), Piotr Dembowski (gitara) i Ireneusz Walczak (gitara). Słowo Tamerlane posłużyło także Markowi Sośnickiemu jako osobisty pseudonim artystyczny, pod którym obecnie czasami ukrywa się tworząc dla innych artystów.
W latach 90. XX w. był jednym z członków grupy wokalnej Hi Street, do której należał też m.in. Waldemar Goszcz. 
Współpracował z Michałem Wiśniewskim, któremu towarzyszył podczas trwania całego programu "Jestem jaki jestem". Marek Sośnicki jest od 1993 roku honorowym członkiem Międzynarodowej Organizacji Harmonii. W tym samym roku otrzymał także honorowy tytuł szlachecki z rąk Księcia Bugajewa oraz JW. Pawła Szabadin – Romanowa (Moskwa 1993).
Dokonania artystyczne.
Marek Sośnicki ma na swoim koncie ponad 500 koncertów w Polsce i za granicą. Najważniejsze z nich to:

</doc>
<doc id="1451052" url="https://pl.wikipedia.org/wiki?curid=1451052" title="Cándido Méndez">
Cándido Méndez

Cándido Méndez (ur. 28 stycznia 1952 w Badajoz) – związkowiec hiszpański, sekretarz generalny Powszechnego Związku Robotników od 1994 r. i przewodniczący Europejskiej Konfederacji Związków Zawodowych (Confederación Europea de Sindicatos) od 2003 r. 
Inżynier chemik i metalurg. Zapisał się do UGT w 1970 r. W 1980 r. wybrany sekretarzem prowincjonalnym UGT Jaén a w 1986 r. sekretarzem generalnym UGT Andaluzji. Od 1970 r. jest także członkiem PSOE, był deputowanym w Parlamencie Andaluzji Kongresie Deputowanych. W latach 2003–2007 przewodniczący Europejskiej Konfederacji Związków Zawodowych.
18 kwietnia 1994 r. wybrany sekretarzem generalnym UGT uzyskując 75,2% głosów, powtórnie wybierany w kwietniu 1995 r., w marcu 1998 r., w marcu 2002 r. i w kwietniu 2005 r.
Na 10. Kongresie Europejskiej Konfederacji Związków Zawodowych w maju 2003 r. wybrany przewodniczącym.

</doc>
<doc id="1451054" url="https://pl.wikipedia.org/wiki?curid=1451054" title="Berliner Gesellschaft für Psychiatrie und Neurologie">
Berliner Gesellschaft für Psychiatrie und Neurologie

Berliner Gesellschaft für Psychiatrie und Neurologie (Berlińskie Towarzystwo Psychiatrii i Neurologii), od 1879 do 1933 Berliner Gesellschaft für Psychiatrie und Nervenkrankheiten (Berlińskie Towarzystwo Psychiatrii i Chorób Nerwowych) – niemieckie towarzystwo naukowe założone w 1867 roku w Berlinie.
Przewodniczący Towarzystwa:
Niemiecka Republika Demokratyczna:
Niemcy Zachodnie:
Po zjednoczeniu Niemiec:

</doc>
<doc id="1451058" url="https://pl.wikipedia.org/wiki?curid=1451058" title="Port lotniczy Krasnodar">
Port lotniczy Krasnodar

Port lotniczy Krasnodar (IATA: KRR, ICAO: URKK) – międzynarodowy port lotniczy położony 25 km na wschód od centrum Krasnodaru, w Kraju Krasnodarskim, w Rosji.

</doc>
<doc id="1451059" url="https://pl.wikipedia.org/wiki?curid=1451059" title="Meijin">
Meijin



</doc>
<doc id="1451060" url="https://pl.wikipedia.org/wiki?curid=1451060" title="Prowincja Quảng Trị">
Prowincja Quảng Trị

Quảng Trị () – prowincja Wietnamu, znajdująca się w centralnej części kraju, w Regionie Wybrzeża Północno-Środkowego. Na zachodzie prowincja graniczy z Laosem.
Podział administracyjny.
Prowincja Quảng Trị dzieli się na dziewięć dystryktów i jedno miasto.

</doc>
<doc id="1451061" url="https://pl.wikipedia.org/wiki?curid=1451061" title="Die with Honor">
Die with Honor

Die With Honor – singel amerykańskiej grupy muzycznej Manowar wydany w 2008 roku.

</doc>
<doc id="1451062" url="https://pl.wikipedia.org/wiki?curid=1451062" title="Mistrzostwa Europy U-18 w piłce nożnej">
Mistrzostwa Europy U-18 w piłce nożnej



</doc>
<doc id="1451063" url="https://pl.wikipedia.org/wiki?curid=1451063" title="Władysław Szameyt">
Władysław Szameyt

Władysław Szameyt, Schameyt, Shameyt, Szameita, "Szamejta" (ur. ?, zm. styczeń 1890 w Przybyszówce) – polski oficer, major, jeden z dowódców oddziałów powstania styczniowego, oficer kawalerii austriackiej.
Wstąpił do wojska austriackiego, gdzie został jednym z dowódców oddziału kawalerii. W powstaniu styczniowym, w jesieni 1863 utworzył oddział powstańczy i po bitwach awansowany na stopień majora.
Zmarł w Przybyszówce (Rzeszów) w 1890 roku.

</doc>
<doc id="1451064" url="https://pl.wikipedia.org/wiki?curid=1451064" title="Penthouse (apartament)">
Penthouse (apartament)

Penthouse – luksusowy apartament usytuowany na ostatnim piętrze budynku mieszkalnego (apartamentowca), popularny szczególnie wśród osób zamożnych. Najczęściej największy ze wszystkich apartamentów w danym budynku, często dwupoziomowy, z dużym tarasem widokowym. Penthouse jest przystosowany do bardzo wystawnego i luksusowego zamieszkiwania, zwykle przez jedną osobę.
W Stanach Zjednoczonych mianem penthousu określa się również luksusowe loże na stadionach piłkarskich i arenach, gdzie rozgrywane są ważne mecze lig NBA, NHL czy NFL, oraz na torach wyścigów konnych i statkach pasażerskich.

</doc>
<doc id="1451065" url="https://pl.wikipedia.org/wiki?curid=1451065" title="Carl Moeli">
Carl Moeli

Carl Franz Moeli (ur. 10 maja 1849 w Cassel, zm. 4 listopada 1919 w Berlinie) – niemiecki lekarz psychiatra. 
Życiorys.
Studiował na Uniwersytecie w Marburgu, Würzburgu i Lipsku. Następnie pracował jako asystent w klinikach internistycznych w Rostocku i Monachium. Od 1880 roku pracował w berlińskim szpitalu Charité, habilitował się z psychiatrii w 1883 roku, w 1892 roku został profesorem nadzwyczajnym. W tym samym roku został dyrektorem II. miejskiego zakładu dla psychicznie chorych w Berlinie-Lichtenbergu, przy Herzbergstrasse. Był honorowym członkiem Royal College of Psychiatrists. Zmarł 4 listopada 1919.
W 1881 roku, niezależnie od Johna Erica Erischsena, opisał poważne zaburzenia psychiatryczne u osób, które uległy stosunkowo niewielkim urazom wskutek wypadków kolejowych; Moeli uznał, że traumatyczne przeżycia były jedyną przyczyną choroby u tych pacjentów. Artykuł Moeliego był przypuszczalnie pierwszym opisem jednostki chorobowej, dziś rozpoznawanej (według klasyfikacji DSM-IV) jako zespół stresu pourazowego.

</doc>
<doc id="1451067" url="https://pl.wikipedia.org/wiki?curid=1451067" title="Karl Moeli">
Karl Moeli



</doc>
<doc id="1451068" url="https://pl.wikipedia.org/wiki?curid=1451068" title="Quảng Trị">
Quảng Trị

Quảng Trị – miasto i dystrykt prowincji Quảng Trị, w regionie Północne Wybrzeże Centralne w Wietnamie.

</doc>
<doc id="1451069" url="https://pl.wikipedia.org/wiki?curid=1451069" title="Wincenty Tyrankiewicz">
Wincenty Tyrankiewicz

Wincenty Tyrankiewicz (ur. 11 stycznia 1887 w Sołotwinie, zm. 20 października 1964 w Bolesławcu) – polski pedagog, nauczyciel chemii, biologii i wychowania fizycznego.
Życiorys.
Urodził się w Sołotwinie (w Galicji) w wielodzietnej rodzinie inteligenckiej. Po ukończeniu w 1907 gimnazjum w Stanisławowie, w latach 1907–1914 i 1917–1919 studiował na Uniwersytecie Jagiellońskim na wydziałach: filozoficznym, lekarskim i rolnym, a także chemię, biologię i wychowanie fizyczne. Po wybuchu I wojny światowej pracował w szpitalu polowym w Krakowie. W 1919 otrzymał dyplom nauczyciela chemii, biologii i wychowania fizycznego. W tym samym roku rozpoczął pracę w organizującym się Seminarium Nauczycielskim w Chełmie Lubelskim. W 1922 przeniósł się do reaktywowano Seminarium Nauczycielskiego w Ursynowie, w którym od 1925 do 1937 pracował jako dyrektor. Od 1937 do 1 grudnia 1939 był nauczycielem Państwowego Gimnazjum im. Joachima Lelewela w Warszawie, z jednoczesnym przydziałem do pracy w Kuratorium Okręgu Szkolnego Warszawskiego, gdzie objął referat spraw budżetowych szkół średnich, ogólnokształcących i seminariów nauczycielskich. W czasie okupacji niemieckiej organizował tajne komplety na terenie Dąbrówki (obecnie część Warszawy), a od września 1940 został skierowany do organizującego się tajnego nauczania w Goszczynie (powiat grójecki).
W latach 1945–1947 organizował Gimnazjum Gminnej Rady Narodowej w Goszczynie. Ostatecznie wraz z małżonką, Heleną Teresą Olgą z Szaferów (1885–1969), poświęcił większą część życia na promocję szkolnictwa w powojennej Polsce, zwłaszcza na Ziemiach Odzyskanych. Od 1947 pracował w Powiatowym Gimnazjum i Liceum w Bolesławcu. Na temat roli kształcenia mówił:„Hasło: "Oświaty, jak najwięcej oświaty!" powinno być jednym z naczelnych haseł naszego życia nauczycielskiego. Troska o oświatę powinna przenikać całe nasze życie prywatne i publiczne!”
Był laureatem nagrody Zarząd Okręgu Związku Nauczycielstwa Polskiego we Wrocławiu za pracę "Moja praca w bibliotece szkolnej w latach 1947–1960" i recenzentem podręczników szkolnych.
Pochowany, razem z żoną, na Cmentarzu Komunalnym przy ul. Śluzowej 10 w Bolesławcu (sektor 6-4-21).
Upamiętnienie.
Jedną z ulic w Bolesławcu nazwano na cześć Heleny i Wincentego Tyrankiewiczów. 
Od 1968, w I Liceum Ogólnokształcącym w Bolesławcu przyznawane są stypendia imienia „Heleny i Wincentego Tyrankiewiczów”, którzy przekazali cały majątek dla uczniów mających wybitne osiągnięcia.
15 czerwca 1970 w I Liceum Ogólnokształcącym w Bolesławcu odsłonięto tablicę z wyrytym w surowym kamieniu tekstem: „Pamięci Heleny i Wincentego Tyrankiewiczów, zasłużonych nauczycieli, przyjaciół młodzieży, fundatorów stypendium ich imienia”.

</doc>
<doc id="1451073" url="https://pl.wikipedia.org/wiki?curid=1451073" title="Transmile Air Services">
Transmile Air Services

Transmile Air Service – malezyjska linia lotnicza cargo z siedzibą w Kuala Lumpur. Głównym węzłem jest port lotniczy Kuala Lumpur-Sułtan Abdul Aziz Shah.

</doc>
<doc id="1451075" url="https://pl.wikipedia.org/wiki?curid=1451075" title="Rejon małowyskiwski">
Rejon małowyskiwski

Rejon małowyskiwski - jednostka administracyjna w obwodzie kirowohradzkim Ukrainy.
Głównym miastem tego rejonu jest Mała Wyska. W rejonie znajduje się 1 miejska rada, 1 osiedlowa rada i kilkanaście rad wiejskich.
W tym rejonie znajduje się też kopalnia uranu, która została uruchomiona w 2006 roku. Dostarcza ona wiele miejsc pracy.

</doc>
<doc id="1451078" url="https://pl.wikipedia.org/wiki?curid=1451078" title="Hostafrancs">
Hostafrancs

Hostafrancs – stacja metra w Barcelonie, na linii 1. Stacja została otwarta w 1926.

</doc>
<doc id="1451079" url="https://pl.wikipedia.org/wiki?curid=1451079" title="Jérémie Janot">
Jérémie Janot

Jérémie Janot (ur. 11 października 1977 w Valenciennes) – francuski piłkarz grający na pozycji bramkarza.
Kariera klubowa.
Janot urodził się w mieście Valenciennes, jednak karierę piłkarską rozpoczął w Saint-Étienne. Wychował się w klubie AS Saint-Étienne i po występach w drużynie młodzieżowej w 1996 roku awansował do kadry pierwszej drużyny prowadzonej przez Pierre’a Mankowskiego. Wtedy też zadebiutował w rozgrywkach Ligue 2. W swoich początkowych sezonach był tylko rezerwowym w ASSE. W 1999 roku awansował z tym klubem do Ligue 1 i pełnił wówczas rolę rezerwowego dla Jérôme Alonzo. W Ligue 1 zadebiutował 16 lutego 2000 roku w wygranym 5:4 domowym spotkaniu z Montpellier HSC. W 2001 roku spadł z Saint-Étienne do Ligue 2 i jeszcze przez rok był dublerem Dominique’a Casagrande. Jednak już w sezonie 2002/2003 stał się pierwszym bramkarzem klubu, a w sezonie 2003/2004 powrócił z nim do pierwszej ligi francuskiej. W 2005 roku zajął z Saint-Étienne 5. miejsce w Ligue 1, a latem 2005 wystąpił w Pucharze Intertoto, w którym ASSE dotarło do finału, jednak nie awansowało do Pucharu UEFA notując gorszy bilans bramkowy w dwumeczu z rumuńskim CFR Cluj. Kolejny sukces odniósł w sezonie 2006/2007, gdy został wybranym Najlepszym Bramkarzem Sezonu we Francji. Sezon 2007/2008 zakończył z „Zielonymi” na 5. miejscu. 
W 2012 roku Janot był wypożyczony do FC Lorient. W tym samym roku odszedł do Le Mans FC, gdzie w 2013 zakończył karierę.
W Ligue 1 rozegrał 255 spotkań.

</doc>
<doc id="1451080" url="https://pl.wikipedia.org/wiki?curid=1451080" title="Jeremie Janot">
Jeremie Janot



</doc>
<doc id="1451085" url="https://pl.wikipedia.org/wiki?curid=1451085" title="Espanya">
Espanya

Espanya – stacja metra w Barcelonie, na linii 1 i 3. Stacja została otwarta w 1926.

</doc>
<doc id="1451086" url="https://pl.wikipedia.org/wiki?curid=1451086" title="Đông Hà">
Đông Hà

Đông Hà – miasto i stolica prowincji Quảng Trị, w regionie Północne Wybrzeże Centralne w Wietnamie. W 2008 roku ludność Đông Hà wynosiła 18 023 mieszkańców.

</doc>
<doc id="1451091" url="https://pl.wikipedia.org/wiki?curid=1451091" title="Ćaitanja">
Ćaitanja



</doc>
<doc id="1451093" url="https://pl.wikipedia.org/wiki?curid=1451093" title="Sport w San Marino">
Sport w San Marino

Sport w San Marino
Piłka nożna.
W San Marino, podobnie jak we Włoszech, bardzo popularna jest piłka nożna.
Rozgrywki klubowe w San Marino.
Liga i puchar są organizowane przez FSGC. W pierwszej (i jedynej) lidze gra 15 zespołów w 2 grupach. Trzy najlepsze z każdej grupy awansują do playoff, w którym walczą o mistrzostwo i udział w pucharach. Kluby sanmaryńskie w Pucharze UEFA zazwyczaj odpadają bardzo wcześnie, aczkolwiek zdarzają się wyjątki i grają dłużej niż tylko w jednej rundzie.
Reprezentacja.
Reprezentacja San Marino zagrała swój pierwszy (nieoficjalny) mecz w 1986 przegrywając 0-1 z Olimpijską drużyną Kanady. Pierwszy Oficjalny mecz odbył się 14 listopada 1990. Wtedy to Sanmaryńczycy przegrali 0-4 ze Szwajcarami w eliminacjach do Mistrzostw Europy 1992. 
17 listopada 1993 w meczu z Anglią. Sanmaryńczycy strzelili bramkę w 8.3 sekundzie meczu, jest to najszybciej zdobyta bramka w el. do mistrzostw świata, przez długi czas była to najszybciej zdobyta bramka w historii mistrzostw świata (eliminacje i finały). Jednakże San Marino przegrało ten mecz 1-7. San Marino zremisowało dwa mecze ze znacznie silniejszymi zespołami Turcją i Łotwą. Oraz wygrało z Liechtensteinem. Mecz z Turcją jest uważany za najlepszy występ reprezentantów San Marino w historii.
Największą porażkę San Marino odniosło w meczu z Niemcami u siebie, przegrywając 0:13 (6 sierpnia 2006). Jest to przy okazji najwyższe zwycięstwo/porażka w historii el. ME. W tych eliminacjach piłkarze z San Marino byli bliscy remisu z Irlandią (1:2). W tym meczu Irlandczycy strzeli zwycięską bramkę na 8 sekund przed zakończenia spotkania (w 4 minucie doliczonego czasu gry). W eliminacjach do MŚ 2010 San Marino przegrało 10:0 z reprezentacją Polski.
Według rankingu FIFA, opublikowanego 8 stycznia 2015 roku reprezentacja zajmuje 179 miejsce z 55 punktami, ex aequo z Bermudami i Kambodżą. W listopadzie 2014 roku reprezentacja zdołała zremisować 0:0 z Estonią i zdobyła swoje pierwsze punkty w rankingu. Dzięki temu awansowała z ostatniego 208 miejsca na 180. W sumie dotychczas San Marino zdobyło w swojej historii 20 bramek, najlepszym strzelcem drużyny narodowej jest urodzony w Rzymie Andy Selva który ma już na koncie 8 bramek.
Formuła 1.
W kalendarzu Grand Prix Formuły 1 był Grand Prix San Marino, jednakże nie są one organizowane ani w San Marino ani przez Sanmaryńczyków. Grand Prix San Marino odbywa się na torze Autodromo Enzo e Dino Ferrari w mieście Imola (Włochy) 100 km. od San Marino. Ostatni raz Grand Prix San Marino odbywały się w 2007 roku.
Baseball.
San Marino nie ma ligi baseballa jednakże klub T&amp;A San Marino występuje w lidze włoskiej (Serie A1) i to z sukcesami. W 2006 roku T&amp;A San Marino zdobyło mistrzostwo Włoch.
Koszykówka.
W San Marino działa Sanmaryński Związek Koszykówki (Federazione Sammarinese Pallacanestro). Organizuje on rozgrywane od 1968 roku puchar i ligę koszykówki. 
Siatkówka.
W San Marino jest Związek Siatkarski (Federazione Sammarinese Pallavolo), który opiekuje się reprezentacją. W San Marino nie ma ligi, a kluby grają w lidze włoskiej.
Rugby.
San Marino ma też reprezentacje rugby oraz jeden klub Rugby Club San Marino grający w lidze włoskiej.
Igrzyska olimpijskie.
San Marino wystawia swoją reprezentacje na igrzyskach olimpijskich. Reprezentacja San Marino liczy przeważnie kilka osób, najczęściej strzelców, pływaków, lekkoatletów.
Obiekty sportowe w San Marino.
Stadion Olimpijski w San Marino.
W mieście Serravalle znajduje się Stadion Olimpijski w San Marino jedyny taki obiekt w państwie.

</doc>
<doc id="1451094" url="https://pl.wikipedia.org/wiki?curid=1451094" title="Hà Tĩnh">
Hà Tĩnh

Hà Tĩnh – miasto i stolica prowincji Hà Tĩnh, w regionie Północne Wybrzeże Centralne w Wietnamie. W 2008 roku ludność Hà Tĩnh wynosiła 25 587 mieszkańców.

</doc>
<doc id="1451097" url="https://pl.wikipedia.org/wiki?curid=1451097" title="Grupa mozyrska">
Grupa mozyrska



</doc>
<doc id="1451103" url="https://pl.wikipedia.org/wiki?curid=1451103" title="Dzierżyńska Grupa Konno-Zmechanizowana">
Dzierżyńska Grupa Konno-Zmechanizowana

Dzierżyńska Grupa Konno-Zmechanizowana – jedna z radzieckich grup armijnych. Razem z Mińską Grupą Szybką wchodziła w skład 11 Armii Nikifora Wasiljewicza Medwiediewa we Froncie Białoruskim Michaiła Kowaliowa.
Dzierżyńska Grupa Konno-Zmechanizowana brała udział w inwazji sowieckiej na Polskę 17 września 1939.

</doc>
<doc id="1451104" url="https://pl.wikipedia.org/wiki?curid=1451104" title="Selam">
Selam

Selam, Salem – miasto w południowych Indiach, w stanie Tamilnadu, na wyżynie Dekan. W 2007 r. miasto to na powierzchni 102 km² zamieszkiwało 751 438 osób.

</doc>
<doc id="1451106" url="https://pl.wikipedia.org/wiki?curid=1451106" title="Mińska Grupa Szybka">
Mińska Grupa Szybka

Mińska Grupa Szybka – jedna z radzieckich grup armijnych. Razem z Dzierżyńską Grupą Konno-Zmechanizowaną wchodziła w skład 11 Armii Nikifora Wasiljewicza Medwiediewa we Froncie Białoruskim Michaiła Kowaliowa.
Mińska Grupa Szybka brała udział w inwazji sowieckiej na Polskę 17 września 1939.

</doc>
<doc id="1451107" url="https://pl.wikipedia.org/wiki?curid=1451107" title="Prowincja Hà Tĩnh">
Prowincja Hà Tĩnh

Hà Tĩnh – prowincja Wietnamu, znajdująca się w centralnej części kraju, w Regionie Wybrzeża Północno-Środkowego. Na zachodzie prowincja graniczy z Laosem.
Podział administracyjny.
W skład prowincji Hà Tĩnh wchodzi jedenaście dystryktów oraz jedno miasto.

</doc>
<doc id="1451110" url="https://pl.wikipedia.org/wiki?curid=1451110" title="Szepietowska Grupa Armijna">
Szepietowska Grupa Armijna

Szepietowska Grupa Armijna – jedna z radzieckich grup armijnych. Wchodziła w skład Frontu Ukraińskiego gen. armii Siemiona Timoszenko. Jej dowódcą był gen. dywizji Iwan Sowietnikow.
Szepietowska Grupa Armijna brała udział w inwazji sowieckiej na Polskę 17 września 1939.

</doc>
<doc id="1451114" url="https://pl.wikipedia.org/wiki?curid=1451114" title="Wołoczyska Grupa Armii">
Wołoczyska Grupa Armii

Wołoczyska Grupa Armii – jedna z radzieckich grup armii. Wchodziła w skład Frontu Ukraińskiego gen. armii Siemiona Timoszenko. Jej dowódcą był komkor Filip Golikow.
Wołoczyska Grupa Armii brała udział w inwazji sowieckiej na Polskę 17 września 1939.

</doc>
<doc id="1451115" url="https://pl.wikipedia.org/wiki?curid=1451115" title="Bestia z Elmendorf">
Bestia z Elmendorf

Bestia z Elmendorf ("Beast of Elmendorf") – rzekome stworzenie obwiniane o ataki na zwierzęta domowe w Elmendorf w Teksasie. Pojawiło się kilkanaście teorii wyjaśniających jego naturę, m.in. że był to nagi pies meksykański, którego wygląd zewnętrzny został zmieniony przez ciężką chorobę, lub skrzyżowanie wilka i kojota. Część mieszkańców Elmendorf łączyła ataki i obserwacje bestii z opowieściami o "chupacabrze", podczas gdy inni wierzyli, iż stworzenie jest efektem eksperymentów genetycznych, który uciekł z laboratorium. Pojawiły się również teorie, iż zwierzę jest nieznanym nauce psowatym, który zetknął się z człowiekiem, kiedy jego środowisko naturalne zostało zniszczone.
W sierpniu 2004 zwierzę, które uważano za bestię z Elmendorf, zostało zastrzelone przez ranczera, Devina McAnally'ego. Stało się to zaraz po tym, jak stworzenie zaatakowało jego zwierzęta domowe. Ważyło ono 9 kilogramów i było bardzo wychudzone. Jego skóra była niebieskawa, bezwłosa i wyglądało na to, że pokryta jest drobnymi łuskami. Specjaliści z zoo w San Diego nie byli w stanie rozstrzygnąć jednoznacznie, do jakiego gatunku należało zwierzę, ale na podstawie badań czaszki orzekli, że był to nagi pies meksykański. Inni eksperci stwierdzili, że stworzenie nie było naturalnie łyse, a brak włosów został spowodowany przez pasożytniczą infekcję. Badania DNA pobranego z ciała potwierdziły jedynie, że należało ono do psowatych.
Dwa podobne ciała zostały znalezione w Teksasie w 2005. Okazały się one zwłokami kojotów cierpiących na choroby skórne.

</doc>
<doc id="1451116" url="https://pl.wikipedia.org/wiki?curid=1451116" title="Kamieniecka Grupa Armii">
Kamieniecka Grupa Armii

Kamieniecka Grupa Armii – jedna z radzieckich grup armii. Wchodziła w skład Frontu Ukraińskiego komandarm I rangi Siemiona Timoszenko. Jej dowódcą był komandarm II rangi Iwan Tiuleniew.
Kamieniecka Grupa Armii brała udział w inwazji sowieckiej na Polskę 17 września 1939.

</doc>
<doc id="1451121" url="https://pl.wikipedia.org/wiki?curid=1451121" title="Gaius Asinius Pollio">
Gaius Asinius Pollio



</doc>
<doc id="1451122" url="https://pl.wikipedia.org/wiki?curid=1451122" title="Rzymska wiosna pani Stone (film 1961)">
Rzymska wiosna pani Stone (film 1961)

Rzymska wiosna pani Stone (ang. "The Roman Spring of Mrs. Stone") – brytyjski melodramat z 1961 r. w reżyserii José Quintero. Ekranizacja sztuki Tennessee Williamsa pod tym samym tytułem.
Obsada.
i inni

</doc>
<doc id="1451126" url="https://pl.wikipedia.org/wiki?curid=1451126" title="Witold Rogoyski">
Witold Rogoyski

Witold Rogoyski (ur. 3 czerwca 1841 w Lubli, zm. 28 lutego 1916 w Tarnowie) – powstaniec styczniowy, długoletni burmistrz Tarnowa (1884–1906), poseł do Sejmu Krajowego Galicji, właściciel dóbr.
Życiorys.
Był jedynym synem Jędrzeja Rogoyskiego herbu Brochwicz i Aleksandry Niesiołowskiej. Na chrzcie otrzymał dwa imiona: Jan Witold, jednak posługiwał się jedynie drugim. W latach 1849–1851 uczył się w Cesarsko-Królewskim Gimnazjum w Tarnowie, następnie do 1852 roku w gimnazjum we Lwowie. Decyzją ojca w 1852 roku wstąpił do Cesarskiej Akademii Wojennej w Hainburgu. W 1859 roku ukończył szkołę ze stopniem porucznika inżynierii i rozpoczął służbę wojskową na Węgrzech. Po śmierci ojca w 1862 roku zrezygnował z kariery wojskowej i powrócił do Galicji, aby objąć zapisaną mu przez ojca w testamencie wieś Szufnarową koło Strzyżowa.
Po wybuchu powstania styczniowego Witold Rogoyski wziął w nim udział jako dowódca kompanii strzelców w tzw. "batalionie galicyjskim" dowodzonym przez Andrzeja Łopackiego, który wchodził w skład oddziału Dionizego Czachowskiego. W maju 1863 roku Rogoyski otrzymał awans na majora wojsk powstańczych. Po rozwiązaniu swojego ugrupowania wraz z Dionizym Czachowskim przybył do Krakowa 18 czerwca, by zorganizować nowy oddział powstańczy, jednak problemy zdrowotne uniemożliwiły mu powrót do walki. W styczniu 1864 roku Rogoyski został oficjalnie urlopowany z wojska przez władze powstańcze Galicji Zachodniej, po czym powrócił do majątku Szufnarowa.
W 1866 roku Witold Rogoyski ożenił się ze Stefanią z Rogoyskich, pochodzącą z miejscowości Kąty niedaleko Czchowa. Mieli troje dzieci: Stefana (ur. 1867), Janinę (ur. 1868) i Zdzisława (ur. 1872). Stefania Rogoyska zmarła 7 stycznia 1874 roku, zaś w rok później Rogoyski powtórnie się ożenił, ze starszą siostrą pierwszej żony, Michaliną. W tym samym roku podjął decyzję o parcelacji Szufnarowej i przeniesieniu się do Tarnowa. Zakupił tam posiadłość na przedmieściach (obecnie rejon ul. Słowackiego), którą nazwał "Witoldówką". W Tarnowie urodziło się jedyne dziecko z drugiego małżeństwa Rogoyskich, Tadeusz (ur. 1876).
Jak wielu Polaków po upadku powstania styczniowego, Witold Rogoyski stał się zwolennikiem myśli pozytywistycznej. Rozpoczął działalność w różnych instytucjach lokalnych i samorządowych, a w 1877 roku został członkiem Rady Miejskiej. Na posiedzeniu rady 5 lutego 1884 roku, stosunkiem głosów 24 do 9, został wybrany na stanowisko burmistrza Tarnowa. Na stanowisku tym Witold Rogoyski pozostawał niemal 23 lata, przeprowadzając wiele istotnych zmian w funkcjonowaniu miasta. Do osiągnięć jego i kierowanego przez niego urzędu należą m.in.: remont ratusza i katedry, rozbudowa koszar, otwarcie nowych szkół, rozbudowa szpitala, budowa wodociągów miejskich, regulacja ulic czy założenie policji miejskiej. W 1885 roku Witold Rogoyski stał na czele delegacji interweniującej na dworze i w nuncjaturze apostolskiej w Wiedniu w sprawie zachowania diecezji tarnowskiej, która miała zostać zlikwidowana po śmierci ówczesnego biskupa, Józefa Alojzego Pukalskiego. 15 września 1886 roku burmistrz wraz z całą Radą Miejską i niemalże całym miastem witał na tarnowskim dworcu kolejowym cesarza Franciszka Józefa, przejeżdżającego przez Tarnów w drodze do Lwowa, a w maju 1887 roku przy bramie triumfalnej ustawionej na ul. Krakowskiej jego syna, arcyksięcia Rudolfa.
Również w 1887 roku Witold Rogoyski zdobył mandat poselski w wyborach uzupełniających do Sejmu Krajowego Galicji (po śmierci Ryszarda Zawadzkiego). Sukces ten powtórzył w wyborach w 1889 roku i pozostawał na tym stanowisku do 1895 roku, działając w komisjach gminnej, podatkowej i górniczej. 18 kwietnia 1895 roku został odznaczony Krzyżem Kawalerskim Orderu Franciszka Józefa. Jednak prowadzone przez burmistrza inwestycje spowodowały znaczne zadłużenie miasta i wzrost nastrojów opozycyjnych wśród radnych. Na skutek demagogicznych ataków części radnych Witold Rogoyski zdecydował o swojej dymisji. Oficjalnie złożył urząd na posiedzeniu Rady Miejskiej 13 grudnia 1906 roku, powołując się na zły stan zdrowia i przekazując tymczasowe pełnienie funkcji burmistrza swojemu zastępcy, Eliaszowi Goldhammerowi. W uznaniu zasług Rada Miejska przyznała mu dożywotni dar honorowy w wysokości 4 tysięcy koron, ufundowała jego portret pędzla Wincentego Wodzinowskiego zawieszony następnie w sali posiedzeń (obecnie w Muzeum Okręgowym w Tarnowie) oraz nazwała w 1907 roku jedną z ulic w dzielnicy Strusina imieniem Witolda Rogoyskiego.
Po rezygnacji z urzędu Rogoyski pełnił przez pewien czas funkcję dyrektora Miejskiej Kasy Oszczędności w Tarnowie, następnie zajął się kształceniem dzieci i podróżami. Otrzymał tytuł honorowego obywatelstwa Tarnowa. Zmarł w Tarnowie 28 lutego 1916 roku i został pochowany w rodzinnym grobowcu na tarnowskim Starym Cmentarzu.

</doc>
<doc id="1451134" url="https://pl.wikipedia.org/wiki?curid=1451134" title="Maszeńka">
Maszeńka

Maszeńka (ros. "Машенька") – debiutancka powieść Vladimira Nabokova opublikowana pod pseudonimem W. Sirin w 1926 r. w Berlinie. Fabuła powieści koncentruje się na postaci mieszkającego w Berlinie emigranta Lwa Glebowicza Ganina, który dowiaduje się, że żona jego sąsiada, mająca przybyć niedługo do Berlina, jest jego ukochaną z lat młodości. To odkrycie budzi u niego ogromną tęsknotę za ojczyzną i dawną miłością. Powieść jest historią o nostalgii i sile wspomnień. Stanowi również obyczajowy obrazek z życia emigrantów rosyjskich w Niemczech.
Powstanie i publikacja powieści.
Według Andrew Fielda pomysł na powieść narodził się, kiedy Nabokov odbierał z berlińskiego dworca dawną służącą swojej rodziny. Służąca przyjechała z Estonii i przywiozła ze sobą jamnika Boksa, którego pisarz nie widział od kilku lat.
"Maszeńka" powstała na przełomie września i października 1925 r. w Berlinie. W listopadzie Nabokov wprowadził ostatnie poprawki. 23 stycznia 1926 r. odczytał utwór na spotkaniu kółka literackiego, założonego w stolicy Niemiec przez Raissę Tatarinow i Julija Eichenwalda. Przyjęto ją z wielkim entuzjazmem, a autora porównano do Iwana Turgieniewa.
Fabuła utworu.
Akcja "Maszeńki" rozpoczyna się w niedzielę. Głównym bohaterem powieści jest Lew Glebowicz Ganin. Mieszka w Berlinie w pensjonacie dla rosyjskich emigrantów, utrzymuje się z najróżniejszych dorywczych prac. Nie zadowala go ten sposób życia, chciałby opuścić Berlin, ale nie potrafi się na to zdecydować, gdyż pociągałoby to za sobą konieczność zerwania związku z Ludmiłą, której (pomimo narastającej irytacji i obrzydzenia) nie potrafi zranić. Jednak, bez większego przekonania, wyznacza termin swojego wyjazdu na sobotę. W niedzielny wieczór podczas awarii windy poznaje swojego sąsiada, Aleksjeja Iwanowicza Ałfiorowa, oczekującego niecierpliwie na sobotni przyjazd z Rosji swojej żony Marii, która nie mogła wcześniej udać się wraz z nim na emigrację. Następnego dnia Ałfiorow pokazuje Ganinowi jej zdjęcia. Bohater rozpoznaje w Marii Maszeńkę, dziewczynę, którą kochał, mając szesnaście lat. Wspomina czasy swojej miłości, pierwsze doświadczenia seksualne, młodość w Rosji, wakacje. Orientuje się, że nigdy nie przestał kochać Maszeńki. We wtorek ostatecznie zrywa z Ludmiłą. Dwa dni później (czwartek) wpada mu w ręce depesza do Ałfiorowa, w której Maszeńka informuje o planowanej godzinie swojego przyjazdu. Narasta w nim pragnienie odzyskania dawnej ukochanej. W piątek Ganin pomaga swojemu sąsiadowi, poecie Podtiaginowi zdobyć upragnioną wizę do Francji. Formalności zostają załatwione pomyślnie, jednak tuż potem Podtiagin gubi paszport. Zmartwienie doprowadza go do ataku serca, umierający znajduje się z powrotem w pensjonacie. Ganin postanawia następnego dnia odebrać Maszeńkę z dworca i wraz z nią uciec z Berlina. Przestawia budzik Ałfiorowa tak, aby ten zaspał na przyjazd żony. 
W sobotę rano Ganin udaje się na dworzec, żeby odebrać przyjeżdżającą Maszeńkę. Już na dworcu dochodzi jednak do wniosku, że nie można wskrzesić przeszłości, a miejsce dawnej miłości jest jedynie we wspomnieniach. Zmienia zamiar i sam wyjeżdża z Berlina, nie widząc nawet swojej dawnej ukochanej. 
Adaptacja filmowa.
W 1987 r. na podstawie powieści nakręcono film "Maschenka" w reżyserii Johna Goldschmidta. Rolę Ganina zagrał Cary Elwes.

</doc>
<doc id="1451136" url="https://pl.wikipedia.org/wiki?curid=1451136" title="Rzymska wiosna pani Stone">
Rzymska wiosna pani Stone



</doc>
<doc id="1451139" url="https://pl.wikipedia.org/wiki?curid=1451139" title="Rzymska wiosna Pani Stone">
Rzymska wiosna Pani Stone



</doc>
<doc id="1451142" url="https://pl.wikipedia.org/wiki?curid=1451142" title="Bridge licytowany. Auction-bridge">
Bridge licytowany. Auction-bridge

Bridge licytowany. Auction-bridge – pierwsza wydana w Polsce książka o tematyce brydżowej. Książkę wydała w roku 1912 Drukarnia Literacka L. K. Górskiego, jako miejsce jej wydania podano Kraków i Warszawę. Autor książki jest nieznany.
Opisuje ona ówczesną wersję brydża, znaną obecnie jako „brydż licytowany” lub „okszen”.

</doc>
<doc id="1451143" url="https://pl.wikipedia.org/wiki?curid=1451143" title="G60">
G60

G60 to doładowana sprężarką typu G wersja silnika benzynowego o pojemności 1,8dm3 (1781 cm3). Sprężarka napędzana była paskiem wieloklinowym od wału korbowego.
Konstrukcja sprężarki.
Silnik G60 wyposażony był w sprężarkę spiralną. Jej nazwa odnosi się do kształtu przekroju poprzecznego sprężarki, przypominającego literę G.
Konstrukcja silnika.
G60 to czterocylindrowy, ośmiozaworowy silnik rzędowy chłodzony cieczą. Osiągał moc maksymalną 160 KM (118 kW). 
Silnik o oznaczeniu PG montowany był w:
W 1987 roku VW zaprezentował podobną konstrukcję – G40. Był to silnik o pojemności 1,3 dm3 (oznaczenie kodowe PY) doładowany sprężarką typu G. Osiągał on moc 115 KM (85 kW). Montowany był w latach 1987-1994 w VW Polo.

</doc>
<doc id="1451149" url="https://pl.wikipedia.org/wiki?curid=1451149" title="Warzucha lekarska">
Warzucha lekarska

Warzucha lekarska ("Cochlearia officinalis") – roślina z rodziny kapustowatych. Występuje w Europie i Ameryce Północnej na obszarach o klimacie umiarkowanym i zimnym. W Polsce pojawia się przemijająco jako efemerofit, głównie w województwie zachodniopomorskim. 
Biologia i ekologia.
Roślina dwuletnia lub zimozielona bylina. Zasiedla wybrzeża morskie i solniska. Kwitnie od maja do września.
Uprawa.
Roślina łatwa w uprawie. Jest w Polsce całkowicie mrozoodporna (strefy mrozoodporności 4-9). Szczególnie dobrze prezentuje się w ogrodzie skalnym pomiędzy kamieniami lub w szczelinach murków i skał. Nie ma specjalnych wymagań co do gleby. Rozmnaża się przez wysiew nasion lub przez podział rozrośniętych kęp.

</doc>
<doc id="1451150" url="https://pl.wikipedia.org/wiki?curid=1451150" title="Sempach">
Sempach

Szwajcaria:
Osoby:
Inne:
Zobacz też:

</doc>
<doc id="1451157" url="https://pl.wikipedia.org/wiki?curid=1451157" title="Entre cour et jardin">
Entre cour et jardin

Entre cour et jardin (fr. "między dziedzińcem a ogrodem") – typ pałacu barokowego, wykształconego we Francji w XVII wieku. Główny budynek, zwany "corps de logis", leżał na osi między dziedzińcem honorowym ("cour d’honneur") a ogrodem, znajdującym się na tyłach pałacu.
Najznamienitszymi przykładami takiego założenia są Vaux-le-Vicomte oraz pałac wersalski.
W Polsce przykładowym pałacem w tym stylu jest pałac Mniszchów w Dukli.

</doc>
<doc id="1451159" url="https://pl.wikipedia.org/wiki?curid=1451159" title="Sempach (miasto)">
Sempach (miasto)

Sempach (gsw. "Sämpech") – miasto i gmina w środkowej Szwajcarii, w kantonie Lucerna, w okręgu Sursee. Leży nad jeziorem Sempachersee. Powierzchnia miasta wynosi 8,91 km².
Demografia.
W Sempach mieszka 4 186 osób. W 2021 roku 9% populacji gminy stanowiły osoby urodzone poza Szwajcarią. 
Transport.
Przez teren miasta przebiegają autostrada A2 oraz droga główna nr 296. 

</doc>
<doc id="1451160" url="https://pl.wikipedia.org/wiki?curid=1451160" title="Jan (Pommers)">
Jan (Pommers)

Jan, imię świeckie Jānis Pommers (ur. 19 stycznia 1876 w gminie Prauliena koło Madony, zm. 12 października 1934 w Rydze) – łotewski duchowny prawosławny, polityk, arcybiskup Rygi i całej Łotwy.
Życiorys.
W 1897 ukończył seminarium prawosławne w Rydze, następnie studiował w Kijowie. W 1903 został wyświęcony na mnicha, a rok później na księdza prawosławnego. Pracował jako rektor Wileńskiego Seminarium Duchownego. W 1912 został ordynowany na biskupa prawosławnego, najmłodszego w historii Rosyjskiej Cerkwi Prawosławnej. W czasie I wojny światowej pełnił posługę duchowną w Twerze i Penzie, w tej ostatniej był aresztowany i torturowany przez bolszewików.
W 1921 powrócił na Łotwę – 8 czerwca 1921 patriarcha Tichon nadał lokalnemu kościołowi autonomię i mianował Pommersa arcybiskupem Rygi i całej Łotwy. Trzykrotnie był wybierany posłem do Sejmu Republiki Łotewskiej – w latach 1925, 1928 i 1931. Podczas pełnienia mandatu bronił praw ludności prawosławnej i rosyjskojęzycznej. Został zamordowany w Rydze jesienią 1934 przez nieznanych sprawców, część historyków podejrzewa o to bojówki NKWD.
W 2001 został kanonizowany przez Patriarchat Moskiewski, Konstantynopolitański oraz Łotewski Kościół Prawosławny.

</doc>
<doc id="1451161" url="https://pl.wikipedia.org/wiki?curid=1451161" title="Prowincja Lào Cai">
Prowincja Lào Cai

Lào Cai – prowincja Wietnamu, znajdująca się w północnej części kraju, w Regionie Północno-Wschodnim. Na północy prowincja graniczy z Chińską Republiką Ludową.
Podział administracyjny.
W skład prowincji Lào Cai wchodzi osiem dystryktów i jedno miasto.

</doc>
<doc id="1451162" url="https://pl.wikipedia.org/wiki?curid=1451162" title="Siwiec">
Siwiec

Osoby o nazwisku Siwiec:
Inne

</doc>
<doc id="1451165" url="https://pl.wikipedia.org/wiki?curid=1451165" title="Ann Blyth">
Ann Blyth

Ann Marie Blyth (ur. 16 sierpnia 1928 w Mount Kisco w stanie Nowy Jork) − amerykańska aktorka i piosenkarka, nominowana do Oscara za rolę drugoplanową w filmie "Mildred Pierce".
Ann Blyth urodziła się w Mount Kisco. Jej rodzice rozeszli się krótko po jej narodzinach. Została wychowana przez matkę w wierze katolickiej. Debiutowała rolą w sztuce "Watch on the Rhine", która była wystawiana na Broadwayu. Swój pierwszy kontrakt podpisała z wytwórnią Universal Studios w 1944 roku. Jeszcze w tym samym roku nakręciła trzy filmy: "Babes on Swing Street" (u boku Peggy Ryan), "The Merry Monahans" (u boku Jacka Oakie) i "Chip Off the Old Block" (u boku Donalda O’Connora). 
W 1945 roku odniosła swój największy sukces. Zagrała w filmie wytwórni Warner Bros. "Mildred Pierce". Rola niesfornej Vady, córki tytułowej bohaterki (granej przez Joan Crawford) przyniosła jej nominację do Oscara dla najlepszej aktorki drugoplanowej. Blyth nie mogła się w pełni cieszyć z sukcesu jaki osiągnęła gdyż podczas pracy na planie doznała poważnego urazu pleców. Mimo to nadal przyjmowała propozycje filmowe.
W 1953 roku zawarła związek małżeński z doktorem Jamesem McNulty'm. Przez 54 lata trwania małżeństwa Blyth urodziła pięcioro dzieci. 
W 1954 roku podczas rozdania Oscarów wykonała brawurowo piosenkę „Secret Love” autorstwa Doris Day z filmu "Calamity Jane". Na specjalną uwagę zasługuje fakt, iż Blyth była wtedy w siódmym miesiącu ciąży. 
Występowała w serialu "Prawo Burke’a" (1964–1965).
Posiada swoją własną gwiazdę w Hollywoodzkiej Alei Sław.

</doc>
<doc id="1451166" url="https://pl.wikipedia.org/wiki?curid=1451166" title="Julius Hibbert">
Julius Hibbert

Dr Julius M. Hibbert – postać w serialu animowanym "Simpsonowie". Głosu postaci od pierwszego pojawienia się jej w odcinku "Bart the Daredevil" użycza Harry Shearer. Dr Hibbert jest najwyżej cenionym lekarzem w Springfield, mimo że często każe sobie słono płacić za świadczoną pomoc lekarską. Jest bardzo pogodnego usposobienia, a stałym elementem scenariusza serialu jest jego umiejętność znalezienia powodu do śmiechu w praktycznie każdej sytuacji.
Osobowość.
Dr Hibbert jest (zazwyczaj) troskliwym lekarzem rodzinnym Simpsonów. Ukończył prestiżową Johns Hopkins University School of Medicine, z wysokim ilorazem inteligencji (155 punktów) jest członkiem Mensy. Jest jednym z kilku regularnie pojawiających się w serialu Afroamerykanów. Hibbert i jego rodzina są przedstawieni jako znacznie mniej dysfunkcyjni niż reszta postaci w serialu, aczkolwiek dr Hibbert odznacza się dziwnym usposobieniem, każącym mu chichotać w nieodpowiednich chwilach. Niekiedy podaje też wątpliwe rozwiązania problemów medycznych. Przykładowo, gdy Maggie uratowała Homera przed utonięciem, przypisał to znanemu medycynie fenomenowi nadludzkiej siły pojawiającej się u dzieci ratujących rodziców przed niebezpieczeństwem. Podobnie nie zaskoczył go przypadek wybuchu nerek Abrahama Simpsona.
W serialu pojawiają się wskazówki każące przypuszczać, że doktorowi Hibbertowi nieobce są wątpliwe moralnie praktyki lekarskie. Gdy Marge proponuje mu kupno domu, oferuje zapłatę czarnorynkowymi receptami. Kiedy indziej, gdy Marge Simpson ku swojemu początkowemu zmartwieniu dowiaduje się o trzeciej ciąży, dr Hibbert informuje ją, że zdrowe dziecko na czarnym rynku warte jest $60,000. Gdy Marge reaguje zdziwieniem, odpowiada jej, że to był "tylko test" i gdyby zareagowała inaczej, poszłaby do więzienia. W innym miejscu serialu zasugerowano, że w istocie nie ma prawa do wykonywania zawodu.
Dr Hibbert wydaje się być uczciwy i dobroduszny, jednak istnieją przesłanki, że w głębi serca jest bardzo wyrachowany. W odcinku "Homer's Triple Bypass" Hibbert informuje Homera, że jego operacja będzie kosztować $30,000. Gdy Homer po usłyszeniu tej wiadomości dostaje zawału, doktor zmienia cenę na $40,000, ponieważ, jak mówi, serce Homera wymaga teraz poczwórnego bypassu. W "Bye Bye Nerdie", gdy Homer skutecznie chroni dzieci w Springfield przed wszelkimi wypadkami, Hibbert narzeka, że z tego powodu jego dochody spadły. Jest zadeklarowanym republikaninem i uczęszcza na spotkania republikanów Springfield, tak jak pan Burns czy Rainier Wolfcastle. Hibbert nie stroni od futrzanych płaszczy, deklarując, że o ile samo futro nie jest morderstwem, "płacenie za nie na pewno jest!".
Hibbert często pokazywany jest w retrospekcjach (np. przy okazji urodzin Lisy lub wybryków małego Barta), i za każdym razem ma inną fryzurę (afro, dready, irokez w stylu Mr. T).
Rodzina.
Dr Hibbert jest żonaty, i razem z żoną Bernice mają przynajmniej trójkę dzieci, dwóch chłopców i dziewczynkę. Gdy w serialu pokazywana jest cała rodzina Hibbertów, widoczne są nawiązania do "The Cosby Show". Bernice jest okazjonalną alkoholiczką; w "Homer vs. the Eighteenth Amendment" mdleje, dowiedziawszy się o przywróceniu prohibicji w Springfield.
Możliwe, że Hibbert i Murphy Krwawiące Dziąsła są długo rozdzielonymi braćmi: Hibbert mówił, że ma dawno niewidzianego brata, który jest muzykiem jazzowym, a Murphy – że jego dawno niewidziany brat jest lekarzem, śmiejącym się w nieodpowiednich momentach. Z jakiegoś powodu nikt z postaci w serialu nie powiązał tych dwóch faktów. Po tym jak Murphy zmarł nie wyjaśniono, czy on i Hibbert faktycznie byli braćmi. Hibbert jest też niezwykle podobny do dyrektora sierocińca w Shelbyville, który z kolei zwierzył się Homerowi z planów odszukania dawno nie widzianego brata bliźniaka, ku zupełnej obojętności Homera.
Doktor Hibbert miał psa o imieniu Rosa Barks (aluzja do działaczki na rzecz praw obywatelskich Rosy Parks). W jednym z odcinków pies Simpsonów, Pomocnik Świętego Mikołaja i Rosa Barks mają szczeniaki, a niezadowolony Hibbert oddaje je Bartowi i Lisie, którzy z kolei rozdali je mieszkańcom Springfield, m.in. Krusty'emu, Snake'owi i woźnemu Willie.
Postać w serialu.
Dr Hibbert początkowo miał być żeńską postacią w serialu, o imieniu Julia Hibbert w nawiązaniu do Julii Sweeney. Gdy telewizja Fox przeniosła emisję "Simpsonów" na czwartek, gdzie konkurował z "The Cosby Show" telewizji NBC, twórcy serialu zmienili postać tak, by była parodystycznym przedstawieniem bohatera "The Cosby Show", Cliffa Huxtable. Hibbert tak jak Dr Huxtable jest w posiadaniu licznych i raczej brzydkich swetrów.
Dr Hibbert a dr Nick.
W żartobliwej analizie przedstawionej na łamach "Canadian Medical Association Journal" dr Hibbert został przeciwstawiony doktorowi Nickowi Rivierze, znachorowi często wybieranemu przez Simpsonów jako alternatywna pomoc medyczna. Dr Hibbert jest chwalony za poczucie humoru i wysoką jakość usług medycznych, jednak to dr Nick został uznany za lepszy wzór do naśladowania przez lekarzy, gdyż Hibbert ma paternalistyczne podejście do pacjentów i trwoni środki, a dr Nick dąży do obniżenia kosztów i robi wszystko, by koroner nie był potrzebny.

</doc>
<doc id="1451171" url="https://pl.wikipedia.org/wiki?curid=1451171" title="Konstanty Olszewski">
Konstanty Olszewski

Konstanty Olszewski (ur. w 1836, zm. w 1910) – organizator i dowódca oddziału (w stopniu majora) w powstaniu styczniowym, dowódca kosynierów w oddziale Andrzeja Łopackiego.
Życiorys.
W 1863 r. przyłączył się do powstania, wraz z oddziałem, na wezwanie Dionizego Czachowskiego jako naczelnika wszystkich sił województwa sandomierskiego. Awansowany na stopień majora. Po powstaniu zamieszkał we Lwowie, gdzie był długoletnim urzędnikiem Wydziału Krajowego (od 1884 do 1906).
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami. 

</doc>
<doc id="1451173" url="https://pl.wikipedia.org/wiki?curid=1451173" title="Wczesne ostrzeganie">
Wczesne ostrzeganie



</doc>
<doc id="1451175" url="https://pl.wikipedia.org/wiki?curid=1451175" title="Sitosterolemia">
Sitosterolemia

Sitosterolemia, fitosterolemia (ang. "sitosterolemia, phytosterolemia") – rzadka dziedziczona autosomalnie recesywnie lipidowa choroba metaboliczna. Cechuje się nadmierną absorpcją jelitową i zmniejszonym wydzielaniem z żółcią steroli zawartych w pokarmach, co prowadzi do hipercholesterolemii, rozwoju żółtaków, przedwczesnego rozwoju miażdżycy i nieprawidłowych wyników badań hematologicznych oraz wątrobowych. Schorzenie opisali jako pierwsi Bhattacharyya i Connor w 1974 roku u dwóch sióstr pochodzenia niemiecko-szwajcarskiego.
Epidemiologia.
Do tej pory opisano jedynie 45 przypadki tejże choroby, stąd choroba jest uznana za rzadką. Być może spora liczba pacjentów z hiperlipidemią jest niewłaściwie zdiagnozowana, więc odsetek chorych na sitosterolemię może być większy. Homozygotyczność i identyczne haplotypy identyfikowano u probantów pochodzących z niespokrewnionych rodzin, co sugeruje efekt założyciela w populacjach Amiszów/Mennonitów, Finów/Norwegów i Japończyków.
Etiologia.
Sitosterolemia spowodowana jest mutacjami w genach "ABCG8" i "ABCG5", z których oba znajdują się w locus 2p21. Geny te kodują transportery białkowe rodziny ABC.

</doc>
<doc id="1451177" url="https://pl.wikipedia.org/wiki?curid=1451177" title="Glacitektonika">
Glacitektonika

Glacitektonika – działalność, deformacje podłoża lodowca oraz składanych przezeń osadów (lodowcowych i wodnolodowcowych) spowodowane przez nacisk lub tarcie lodu o podłoże.
Cechy strukturalne zaburzeń glacitektonicznych:

</doc>
<doc id="1451183" url="https://pl.wikipedia.org/wiki?curid=1451183" title="Puchar Świata w skokach narciarskich 1980/1981">
Puchar Świata w skokach narciarskich 1980/1981

Puchar Świata w skokach narciarskich 1980/1981 – 2. edycja Pucharu Świata mężczyzn w skokach narciarskich, która rozpoczęła się 30 grudnia 1980 w Oberstdorfie, a zakończyła 22 marca 1981 w Planicy.

</doc>
<doc id="1451184" url="https://pl.wikipedia.org/wiki?curid=1451184" title="Yago Alonso-Fueyo Sako">
Yago Alonso-Fueyo Sako

Yago Alonso-Fueyo Sako (ur. 19 sierpnia 1979 w Abidżanie) - piłkarz z Gwinei Równikowej, urodzony w Wybrzeżu Kości Słoniowej. Posiada także obywatelstwo hiszpańskie. Występuje na pozycji obrońcy.
Kariera.
Sako profesjonalną karierę rozpoczynał w Sportingu Gijón. W debiutanckim sezonie rozegrał tam pięć spotkań w Segunda División. Jednak już od kolejnego sezonu był podstawowym zawodnikiem składu tej drużyny. W jej barwach zagrał 37 razy, po czym odszedł do pierwszoligowej Celty Vigo.
W Primera División zadebiutował 1 listopada 2000, w przegranym 0-1 pojedynku z Valencią CF. Łącznie zaliczył tam dziewiętnaście ligowych pojedynków, a także pomógł w wywalczeniu szóstej pozycji w lidze. Dzięki w następnym sezonie grali w Pucharze UEFA. Te rozgrywki zakończyli, jednak już na drugiej rundzie, po porażce w dwumeczu ze Slovanem Liberec. Rok później, poprzez rozgrywki ligowe, ponownie zakwalifikowali się do europejskich pucharów. Sako nie zagrał w nich, gdyż odszedł do Recreativo Huelva.
W nowym klubie spędził jednak tylko pół roku, a po tym czasie sprzedano go do drugoligowego Realu Oviedo. Tam również zagrzał miejsca na dłużej, ponieważ po spadku jego drużyny do trzeciej ligi, został zawodnikiem Sportingu Gijón. Podobnie jak podczas pierwszego pobytu w Gijón, regularnie grywał w pierwszej jedenastce tego zespołu.
W 2005 roku podpisał kontrakt ze spadkowiczem z ekstraklasy - Celtą Vigo, której reprezentował już wcześniej, przez dwa lata. Nie zdołał przebić się tam do wyjściowego składu, ale udało mu się awansować z klubem do pierwszej ligi. Po tym osiągnięciu, na cały rok odesłano go do rezerw. W sezonie 2006/07 zaliczył sześć występów i strzelił jednego gola w Primera División.
Po zakończeniu tych rozgrywek przeszedł do Cádiz CF, grającego na zapleczu ekstraklasy. Nie udało mu się tam wywalczyć miejsca w pierwszej jedenastce. Na koniec sezonu jego klub zajął dwudziestą pozycję w lidze i został relegowany do trzeciej ligi. Wtedy Sako został zawodnikiem Levante UD, gdzie gra do dziś.

</doc>
<doc id="1451185" url="https://pl.wikipedia.org/wiki?curid=1451185" title="Jānis Lipke">
Jānis Lipke

Jānis (Žanis) Lipke (ur. 1 lutego 1900 w Mitawie, zm. 14 maja 1987 w Rydze) – łotewski robotnik portowy, Sprawiedliwy wśród Narodów Świata.
Biogram.
Pracował jako robotnik w ryskim porcie przeładunkowym. W 1941 zdecydował się podjąć pracę jako dostawca dla Luftwaffe, by pomagać łotewskim Żydom. Oblicza się, że do października 1944 – daty wkroczenia Armii Czerwonej do Rygi – uratował 56 Żydów, ewakuując ich z ryskiego getta, co stanowi ponad 1/8 ogółu ocalałych z Holocaustu na Łotwie. Z pomocą rodziny i sąsiadów, organizował różne rodzaje kryjówek (np. piwnice domów w Rydze, wiejskie domy w okolicach Dobele...) oraz system dostarczania pożywienia, gazet itp. dla prześladowanych. Pierwszą uratowaną przez niego osobą był przyjaciel rodziny – Chaim (Arke) Smoljanski, mieszkający z żoną i dziećmi w getcie. Jānis Lipke wraz z żoną, Johanną Lipke, za swoją bohaterską postawę wobec Holokaustu, otrzymali odznaczenie Sprawiedliwych wśród Narodów Świata.
Muzeum.
Z inicjatywy Māris Gailisa, łotewskiego polityka i przedsiębiorcy, w pobliżu domu bohatera w dniu 30.06 2013 roku zostało uroczyście otwarte Miejsce Pamięci Žanisa Lipke – Muzeum. W ceremonii brali udział prezydenci: Łotwy (Andris Bērziņš) i Izraela (Szimon Peres).
Łotewska architektka Zaiga Gaile postarała się formą Czarnej Szopy zarówno odtworzyć atmosferę kryjówki, jak i stworzyć przestrzeń do refleksji dla zwiedzających, przywołując w projekcie Arkę Noego.
Muzeum zostało nominowane do Europejskiego Muzeum Roku 2016 (EMYA).

</doc>
<doc id="1451202" url="https://pl.wikipedia.org/wiki?curid=1451202" title="Wadi Ramm">
Wadi Ramm



</doc>
<doc id="1451205" url="https://pl.wikipedia.org/wiki?curid=1451205" title="Iles du Salut">
Iles du Salut



</doc>
<doc id="1451206" url="https://pl.wikipedia.org/wiki?curid=1451206" title="Quantum">
Quantum



</doc>
<doc id="1451209" url="https://pl.wikipedia.org/wiki?curid=1451209" title="Lew Gutman">
Lew Gutman

Lew Gutman (ur. 26 września 1945 w Rydze) – łotewski szachista, trener i autor książek szachowych, od 1980 reprezentant Izraela, a następnie (od 1990) – Niemiec, arcymistrz od 1986 roku.
Kariera szachowa.
Do czasu emigracji występował w turniejach organizowanych wyłącznie w Związku Radzieckim. Największymi jego sukcesami w tym okresie były zwycięstwa w mistrzostwach ŁSRR (Ryga, 1972) oraz w mistrzostwach krajów bałtyckich (Haapsalu, 1978).
W 1984 r. zdobył brązowy medal indywidualnych mistrzostw Izraela. W 1982 i 1984 r. dwukrotnie wystąpił w reprezentacji tego kraju na szachowych olimpiadach. W 1985 r. podzielił I m. (wspólnie z Eliahu Shvidlerem, Jehuda Gruenfeldem i Ralfem Lauem) w rozegranym w Beer Szewie turnieju strefowym i zdobył awans do turnieju międzystrefowego w Biel/Bienne, w którym zajął XV miejsce. Kilkukrotnie uczestniczył w finałach indywidualnych mistrzostw Niemiec, dwukrotnie (Bad Wildbad 1993 i Altenkirchen (Westerwald) 1999) dzieląc III miejsca.
Wielokrotnie startował w turniejach międzynarodowych, sukcesy odnosząc w latach:
Oprócz tego, czterokrotnie (w latach 1999, 2000, 2001 i 2003) zwyciężał w mistrzostwach Dolnej Saksonii.
Najwyższy ranking w karierze osiągnął 1 października 2000 r., z wynikiem 2547 punktów zajmował wówczas 12. miejsce wśród niemieckich szachistów.
Jest autorem kilku książek poświęconych teorii debiutów.

</doc>
<doc id="1451210" url="https://pl.wikipedia.org/wiki?curid=1451210" title="Ughelli">
Ughelli

Ughelli – miasto w południowej Nigerii, w stanie Delta (zachodnia część delty Nigru). Liczy około 82 tys. mieszkańców (dane na rok 2008). Ważny ośrodek wydobycia ropy naftowej. Miasto jest połączone rurociągami z portami naftowymi Bonny i Forcados. Corocznie rodowici mieszkańcy obchodzą festiwal zwany „Omanuku”.

</doc>
<doc id="1451220" url="https://pl.wikipedia.org/wiki?curid=1451220" title="Tuńczyk smukły">
Tuńczyk smukły

Tuńczyk smukły ("Allothunnus fallai") – gatunek dużej ryby z rodziny makrelowatych. W roku 2005 połowy tego gatunku tuńczyka wyniosły 6 ton.
Charakterystyka.
Morfologia.
Wygląd zewnętrzny: Ubarwienie jest kruczoczarne powyżej i szaro-białe poniżej.
Rozmiary: Długość powyżej 1 metra.
Występowanie.
Zamieszkuje wody południowo-wschodniej Australii, Nowej Zelandii, jak również południowy zachód Afryki.

</doc>
<doc id="1451224" url="https://pl.wikipedia.org/wiki?curid=1451224" title="Allothunnus fallai">
Allothunnus fallai



</doc>
<doc id="1451232" url="https://pl.wikipedia.org/wiki?curid=1451232" title="Aulus">
Aulus

Aulus – imię męskie pochodzenia łacińskiego, jedno z nielicznej grupy najstarszych imion rzymskich (imion właściwych, "praenomen", por. Marek, Tyberiusz, Tytus), z "avulus" – „dziadek, dziecko podobne do dziadka”, według innych źródeł pochodzące od greckiego słowa "aulós" – „flet, piszczałka” lub łacińskiego "aula" albo "olla". W Kościele katolickim patronem tego imienia jest św. Aulus, biskup Viviers. 
Aulus imieniny obchodzi 20 lutego.
Znane osoby noszące imię Aulus:

</doc>
<doc id="1451239" url="https://pl.wikipedia.org/wiki?curid=1451239" title="Yeoman">
Yeoman

Yeoman – członek warstwy społecznej stanu wolnego w Anglii XV-XVIII wieku. W średniowieczu był on członkiem świty króla lub możnego, później termin oznaczał wolnego chłopa, drobnego właściciela ziemskiego lub dzierżawcę gospodarstwa obłożonego obowiązkiem służby zbrojnej, od XVII w. już tylko dzierżawców ziemi szlacheckiej.
Warstwa wzbogaciła się w epoce Tudorów dzięki wyprzedaży ziemi pokościelnej oraz w toku ogradzania, z tego powodu odgrywali oni znaczną rolę w gospodarce wiejskiej. Wspierali oni ponadto rewolucję angielską dążąc do likwidacji przywilejów stanowych szlachty rodowej, tzw. "gentry", bezpośrednio pod którą stała. Yeomani mieli prawa polityczne i stanowili zaplecze armii (zob. "yeomanry"), skąd nazwą tą współcześnie określani są również członkowie pewnych formacji, np. przybocznej gwardii królewskiej, "Yeomen of the Guard" (założonej w 1485 roku), czy ochotniczej kawalerii obrony wewnętrznej (utworzonej w 1761 roku).

</doc>
<doc id="1451242" url="https://pl.wikipedia.org/wiki?curid=1451242" title="Juan Epitié">
Juan Epitié

Juan Epitié, właśc. Juan Ramón Epitié Dyowe Roig (ur. 12 października 1976 w Manresa) – gwinejski piłkarz. Epitié posiada także hiszpańskie obywatelstwo. Mierzy 178 cm wzrostu. Występuje na pozycji pomocnika.
Kariera.
Epitié karierę rozpoczynał w 1995 roku w zespole Palamós CF z Tercera División. Na początku 1998 roku przeszedł do Getafe CF z Segunda División B. Następnie grał w innych zespołach tej ligi – Realu Madryt Castilla oraz rezerwach Deportivo Alavés. Sezon 2001/2002 spędził na wypożyczeniu z Alavés do Recreativo Huelva, grającego w Segunda División. W 2002 roku wrócił do Palamós, występującego już w Segunda División B. Tym razem spędził tam jeden sezon.
W 2003 roku podpisał kontrakt z pierwszoligowym Racingiem Santander. Jednak w barwach "Verdiblancos" nie rozegrał żadnego oficjalnego spotkania. Drużyna z Santanderu wypożyczała go do Burgos CF, a także do izraelskich Bene Jehuda Tel Awiw i FC Aszdod. W klubie Bene Jehuda zagrał w jednym meczu (Toto Cup), a w FC Aszdod 4 razy w lidze i raz w Toto Cup.
Po powrocie do Hiszpanii był zawodnikiem Deportivo Alaves, CD Castellon oraz ponownie Alaves. W 2007 przez krótki czas występował w amerykańskim California Victory. W kolejnych latach grał też trzecioligowym Deportivo Lorca, a także w drużynach CF Vilanova i la Geltrú i Gimnàstic Manresa, występujących w niższych klasach rozgrywkowych.
1 czerwca 2008 zdobył bramkę dla reprezentacji Gwinei Równikowej, w meczu przeciwko Sierra Leone, wygranym 2-0.

</doc>
<doc id="1451249" url="https://pl.wikipedia.org/wiki?curid=1451249" title="Getto w Kownie">
Getto w Kownie

Getto w Kownie (niem. "Ghetto Kauen"; jidysz קאָוונער געטאָ; "Kowner geto") – getto założone przez Niemców na terenie kowieńskiej dzielnicy Wiliampol, istniejące w latach 1941–1944. 
Historia.
Decyzję o powołaniu specjalnej dzielnicy dla kowieńskich Żydów ogłoszono 10 lipca 1941 – po wkroczeniu do miasta wojsk niemieckich i wybuchu pogromów żydowskich organizowanych przez litewskich nacjonalistów. Formalny akt podpisał komendant miasta Jurgis Bobelis – na jego mocy kowieńscy Żydzi lub osoby za nich uznane mieli do 15 sierpnia 1941 przeprowadzić się do dzielnicy Wiliampol (Słobódka). Na początku istnienia getta znalazło się w nim 29,7 tys. osób uznanych według kryteriów z Norymbergi za Żydów. 
Ulica Ponarska (Panieriu), wyłączona z dzielnicy ze względów komunikacyjnych, dzieliła getto na dwie części - tzw. "duże" i "małe getto", które połączone były kładką przechodzącą nad ulicą. W "małym getcie" znajdował się m.in. szpital i dom sierot. 
Żydowskim życiem w getcie kierował Judenrat, na którego czele stanęli Elchanan Elkes i Lejb Garfunkel – jako jeden z nielicznych Judenratów był wybrany przez samych Żydów, a nie narzucony przez okupacyjne wojska. 
Już w pierwszych dniach po utworzeniu getta doszło do zbrodniczych akcji ze strony niemieckiej SS – 18 sierpnia zorganizowano tzw. akcję "Intelektualiści", której ofiarą padło 534 Żydów uznanych za szczególnie ważnych dla kulturowego przetrwania społeczności żydowskiej w mieście. 26 września ok. tysiąca mieszkańców zostało rozstrzelanych na terenie IV Fortu kowieńskiej twierdzy. 
4 października 1941 ogłoszono decyzję o rozwiązaniu tzw. "małego getta". W tym samym dniu doszło do spalenia szpitala oraz rozstrzelania 1,8 tys. Żydów w IX Forcie twierdzy Kowno. Kolejne represje miały miejsce 28 października – dokonano selekcji ok. 30% mieszkańców getta, po czym ok. 9,2 tys. ludzi zamordowano w IX Forcie. 
1 listopada 1943 dzielnica została wyjęta spod niemieckiej i żydowskiej administracji cywilnej i przejęta przez SS jako obóz koncentracyjny KL Kauen. 
Na wiosnę 1944 przeprowadzono w obozie tzw. akcję "Dzieci", której ofiarą padło 1,3 tys. osób, do 12 i po 55 roku życia. 
Ostatecznej likwidacji getta dokonano 8 lipca 1944, wywożąc ocalałych mieszkańców do obozów koncentracyjnych w Dachau i Stutthofie. Następnie cała dzielnica została z rozkazu komendantury SS spalona. Oblicza się, że Holocaust przeżyło 3 tys. z 37 tys. kowieńskich Żydów.

</doc>
<doc id="1451251" url="https://pl.wikipedia.org/wiki?curid=1451251" title="Konkatedra Świętego Aleksandra w Kijowie">
Konkatedra Świętego Aleksandra w Kijowie

Katedra Świętego Aleksandra (, "Kosteł Swiatoho Ołeksandra") – rzymskokatolicka świątynia w Kijowie, zbudowana w latach 1817–1842 na planie krzyża, z kopułą na skrzyżowaniu naw w stylu klasycystycznym. Kościół znajduje się na terenie dawnego kwartału polskiej gminy kupieckiej na Lackiej Słobodzie ("Woli Polskiej"), "vis-à-vis" placu Niepodległości i Bramy Lackiej, przy ulicy Kościelnej 17.
Budowa.
Dla upamiętnienia wizyty cara Aleksandra I w Kijowie ziemianie polscy z Antonim Sawickim na czele zbudowali za jego zgodą kościół katolicki pod wezwaniem św. Aleksandra. Budowano go w latach 1817–1842 pod kierunkiem Vincenza Berettiego. Wcześniej w Kijowie funkcjonował drewniany kościół rzymskokatolicki Zwiastowania NMP, benedykowany w 1798 przez archidiakona Stanisława Steckiego, katedra św. Zofii w Kijowie oraz nieistniejące już wtedy: kościół NMP zakonu benedyktynów, kościół św. Jacka zakonu dominikanów i jezuitów.
W 1801 do Kijowa przybyła połowa dominikanów z klasztoru w Czarnobylu, którzy mieli tu „szczupły” drewniany klasztor. Kościół ten spłonął w 1823, a nabożeństwo odprawiano w kaplicy klasztornej. W 1823 władze carskie klasztor skasowały, a dominikanów usunięto z Kijowa w 1832, na skutek represji popowstaniowych. Nowy kościół murowany wybudowano 1817–1842 na placu w środku dawnej Słobody Lackiej, pomiędzy Kreszczatykiem a Starym Kijowem św. Aleksandra. Kaplica cmentarna tegoż kościoła znajdowała się na starym cmentarzu na górze Batyja
Architektura.
Do wnętrza świątyni wchodzi się po paradnych schodach i przez monumentalny portyk z czterema kolumnami toskańskimi nakrytymi frontonem. Po obu jego stronach zbudowano dwie okrągło zakończone niewielkie dzwonnice. Kościół był miejscem polskich manifestacji patriotycznych przed wybuchem Powstania styczniowego. W 1879 roku w tym kościele został ochrzczony przyszły malarz Kazimierz Malewicz. Lepsze czasy dla świątyni nastały po 1905, kiedy zelżał nacisk caratu na religie inne niż prawosławna. W czasach sowieckich w kościele urządzono planetarium. Obecnie świątynia po koniecznym remoncie znów jest konkatedrą diecezji kijowsko-żytomierskiej. Jest jednym z czterech kościołów rzymskokatolickich w Kijowie. Mieści się przy zbiegu ulic Kostiolnej i Trochswiatitielskiej.

</doc>
<doc id="1451252" url="https://pl.wikipedia.org/wiki?curid=1451252" title="Keeps Gettin’ Better">
Keeps Gettin’ Better

Keeps Gettin’ Better – piosenka electropopowa stworzona na pierwszy album kompilacyjny amerykańskiej piosenkarki Christiny Aguilery złożony z największych hitów artystki, "Keeps Gettin’ Better – A Decade of Hits" (2008). Wyprodukowany przez Lindę Perry, utwór wydany został jako inauguracyjny singel promujący krążek dnia 9 września 2008 roku.
Singel był jednym z bardziej przebojowych wydawnictw jesieni 2008. Objął sukcesywne pozycje na listach przebojów, szczególnie wysoko notowany był w krajach Ameryki Północnej (zajął między innymi miejsce #7 na "Billboard" Hot 100) oraz Azji. Krytycy muzyczni docenili nowy, dance’owy wizerunek wykonawczyni utworu i przyznali piosence w przeważającej ilości pozytywne recenzje.
Informacje o utworze.
Nagranie powstało w 2008 roku w Kung Fu Gardens, pracowni studyjnej w Północnym Hollywood. „Keeps Gettin’ Better” to kompozycja o tematyce feministycznej, napisana przez Christinę Aguilerę i Lindę Perry (także producentkę nagrania). Perry pracowała z Aguilerą nad jej przebojem „Beautiful” z 2002 roku oraz drugim dyskiem albumu "Back to Basics" (2006). W piosence Aguilera opisuje siebie jako „superkobietę” oraz „supersukę”. W wywiadzie dla MSN wyjaśniła: „Po urodzeniu dziecka (syna, Maksa Lirona Bratmana – przyp.), cudowne jest to, kiedy my – kobiety – jesteśmy w stanie robić rzeczy, których wcześniej byśmy po prostu nie zrobiły. Jestem ‘superkobietą’, ponieważ daję miłość, daję mleko. Z drugiej strony szybko muszę wrócić do biznesu oraz kontynuować karierę muzyczną i stoczyć walkę o szczyt. To wiąże się z etykietą suki. Jeżeli termin ten odnosi się do osoby, która jest asertywna, wie, kim jest, czy wie, czego chce od życia, niech tak będzie. Będę nosiła tę etykietę z dumą. Dla mnie jest to zmienienie znaczenia tego słowa na pozytywne”.
Piosenkę zaaranżowano w nowoczesnym, electropopowym stylu. Gatunkowo „Keeps Gettin’ Better” czerpie także z dance- i synthpopu, muzyki house oraz R&amp;B. Skomponowany w tonacji f-moll, utwór oparty jest na schemacie metrycznym i średnio szybkich ruchach 130 uderzeń na minutę. W utworze głos Aguilery opiera się na oktawach, od F3 do C5. Inspiracją dla Aguilery były podczas tworzenia utworu takie postacie jak Andy Warhol, Roy Lichtenstein, Nico, Jane Birkin czy zespoły Blondie oraz Velvet Underground. Artystka wyznała, że materiał zrealizowany na kompilację "Keeps Gettin’ Better – A Decade of Hits" (2008), w tym singel tytułowy, odwołuje się do pop-artu. Cztery nowe piosenki pochodzące ze składanki natchnione są muzyką elektroniczną, w której Aguilera, jak sama powiedziała w wywiadzie, „głęboko nurkowała” po urodzeniu syna.
Wiosną 2010 roku naruszono prawa autorskie utworu. Piosence „Nuk mundem pa ty/It’s All About You”, którą artystka Juliana Pasha reprezentowała Albanię w Konkursie Piosenki Eurowizji, zarzucano wyraźne podobieństwo do singli „Keeps Gettin’ Better” Aguilery oraz „Womanizer” Britney Spears.
Obecność w kulturze masowej.
Drag queen Asia O’Hara – uczestniczka programu "RuPaul’s Drag Race" – wskazała „Keeps Gettin’ Better” jako swoją ulubioną piosenkę Aguilery.
Wydanie singla.
„Keeps Gettin’ Better” wydano 9 września 2008 roku w Australii, Kanadzie i poszczególnych krajach europejskich. Premiera singla w Stanach Zjednoczonych miała miejsce dwa tygodnie później, zaś ogólnie w Europie – pod koniec pierwszego tygodnia listopada. W szybkim czasie „Keeps Gettin’ Better” osiadł na pozycji #2 zestawienia najlepiej sprzedających się pojedynczych utworów w amerykańskiej odsłonie serwisu iTunes Store. Przebojem ulokował się wysoko na listach iTunes w innych krajach, w dużej mierze w Azji.
W oficjalnym zestawieniu singlowych przebojów Australii utwór zadebiutował na szczytnym miejscu #26. Choć nie wykroczył poza pozycje z Top 30 zestawienia, stał się w tym kraju hitem radiowym, podobnie, jak powstały do niego teledysk okazał się przebojem australijskich stacji telewizyjnych. W Kanadzie, na liście Canadian Hot 100, „Keeps Gettin’ Better” debiutowało na pozycji szesnastej, by już w tydzień później osiągnąć najwyższą lokację #4. 30 września 2008 r. singel odnotował swoją premierę w amerykańskim iTunes Store. Kwestią godzin był jego debiut na pozycji #7 w zestawieniu stu najlepiej sprzedających się piosenek internetowego sklepu, w którym osiągnął on zresztą miejsce drugie. W krótkim czasie utwór został także przebojem krajowych radiofonii, a w wyniku wysokiej sprzedaży w systemie digital download debiutował na miejscu siódmym notowania "Billboard" Hot 100 dnia 18 października. Na oficjalnej brytyjskiej liście przebojów kompozycja osiągnęła jako szczytową lokację #14. Utwór „Keeps Gettin’ Better” okazał się wielkim hitem w Armenii, Bułgarii, na Filipinach, w Gruzji, Indonezji, Korei Południowej i Turcji (obejmował tam pozycje w Top 3 oficjalnych notowań singlowych lub airplayowych). Wszedł także do czołowej dwudziestki listy najpopularniejszych piosenek dyskotekowych, Global Dance Track, wydawanej przez "Billboard". Sprzedano ponad milion osiemset tysięcy egzemplarzy singla na całym globie.
Opinie.
Serwis internetowy Top10HM uwzględnił piosenkę w rankingu dziesięciu najlepszych singli Christiny Aguilery. Pod koniec 2008 czasopismo "The Village Voice" stworzyło ranking „Pazz &amp; Jop”. wykazujący listę najlepszych kompozycji roku; znalazł się w nim utwór „Keeps Gettin’ Better”. Krytyk muzyczny, Stephen Thomas Erlewine, uznał piosenkę za drugi najlepszy singel roku 2008. Zdaniem redaktorów witryny the-rockferry.pl, „Keeps Gettin’ Better” to jedna z najlepszych kompozycji nagranych przez Aguilerę w latach 1997–2010. W podobnym rankingu umieścił utwór serwis "Koncertomania" (miejsce siódme z dwunastu możliwych). Pod koniec sierpnia 2014 roku Jason Lipshutz, redaktor magazynu "Billboard", wskazał singel jako jeden z piętnastu największych hitów Aguilery w Stanach Zjednoczonych.
Recenzje.
Singel uzyskał generalnie pozytywne recenzje ze strony krytyków muzycznych. Magazyn "Billboard" stwierdził, że „podczas, gdy piosenka nie wnosi większej wartości w materiał, który znajduje się na albumie ("Keeps Gettin’ Better – A Decade of Hits" – przyp.), ekscytujący występ na gali MTV Video Music Awards 2008 ukazuje artystę, który doskonale wie, kiedy jest czas na zmianę. Współpraca z niezastąpioną Lindą Perry z pewnością jeszcze nie raz wyniesie Christinę na szczyty list przebojów”. Recenzent portalu "Digital Spy" przyjął z zadowoleniem singel. „Nie jest to najambitniejsza piosenka wokalistki, ale pochwalam fakt, że aby wydać kompilację nie tylko z największymi hitami, lecz także z kilkoma nowymi utworami, odważyła się ona na radykalną zmianę wizerunku w porównaniu do wyglądu podczas promocji krążka "Back to Basics"” – napisał w swym omówieniu. Tygodnik "The Sunday Times" uznał piosenkę za jedną z „najgorętszych”. jakie ukazały się w systemie digital download w pierwszym tygodniu listopada 2008. Filip Wiącek z serwisu internetowego AllAboutMusic.pl schlebiał utworowi, nazywając go „niebanalnym, łatwo wpadającym w ucho numerem mieszającym pop i electro”. „swoistym przygotowaniem do krążka "Bionic"”. Pamflecistka współtworząca witrynę muzyka.wp.pl stwierdziła, że „Keeps Gettin’ Better” to „kompozycja mocno osadzona w zimnym electro”. utwór bardzo wybuchowy. Wbrew pozytywnym głosom, "Entertainment Weekly" wydał mieszano-negatywną recenzję; magazyn umieścił „Keeps Gettin’ Better” na liście „szesnastu muzycznych upadków”. tłumacząc że „Aguilera nie jest jeszcze gotowa do wydania następcy albumu "Back to Basics", jednak zrobiła miły gest w kierunku fanów wydając utwór szybki, dance’owy i chwytliwy.”
W omówieniu dla serwisu "Koncertomania" pisano: „Christina Aguilera bez problemu wpasowuje się w muzyczne mody, dlatego z łatwością poradziła sobie ze stylem electro”.
Teledysk.
Począwszy od dnia 24 października 2008 roku, witryna internetowa iLike.com zaczęła publikować codziennie materiały zza kulis tworzenia teledysku do singla wraz z wywiadami z Christiną Aguilerą. Oficjalna premiera klipu miała miejsce dnia 27 października 2008 właśnie za pośrednictwem iLike. Ali Patrovi, dyrektor generalny witryny, powiedział wówczas: „Premierowa emisja wideoklipu artystki takiego formatu na łamach naszej strony to dla mnie kamień milowy.” Teledysk do singla reżyserowany był przez hollywoodzkiego filmowca Petera Berga (twórcę filmu "Hancock") i ukazuje kilka wcieleń artystki. W czasie trwania klipu wokalistka przybiera różne elementy garderoby oraz makijażu, prezentując w ten sposób kilka stylów, jakie wytworzyły się w przeciągu kilkunastu lat. W wideoklipie można ujrzeć Christinę między innymi jako Kobietę-Kota. Cały teledysk utrzymany został w futurystycznym i wizjonerskim stylu, zawdzięczając to edycjom komputerowym.
Klip ukazał się w brytyjskiej wersji sklepu iTunes Store dnia 30 października 2008 roku. Wideo uzyskało wyróżnienia. Podczas 2008 MTV Russia Music Awards Peter Berg był nominowany do nagrody w kategorii "teledysk roku". Amerykańska stacja telewizyjna VH1 przypisała klipowi pozycję siedemnastą w swym rankingu czterdziestu najlepszych teledysków roku 2008. Wideoklip do utworu „Keeps Gettin’ Better”. opublikowany przez oficjalny kanał VEVO Christiny Aguilery w serwisie YouTube, został odtworzony ponad trzydzieści osiem milionów razy (stan na kwiecień 2020).
Promocja.
Po raz pierwszy Christina Aguilera zaprezentowała utwór w Hollywood dnia 7 września 2008 roku, podczas 25. ceremonii wręczenia nagród MTV Video Music Awards. Następnego dnia witryna internetowa MTV.com opisała wizerunek artystki:
Wokalistka w celach promocyjnych odwiedziła Zjednoczone Emiraty Arabskie, Ukrainę oraz Wielką Brytanię, gdzie zaprezentowała singel oraz kilka ze swoich poprzednich utworów. Promocyjna trasa koncertowa ruszyła 11 października 2008, zapoczątkowana występem podczas festiwalu Thisday Africa Rising, organizowanego przez londyńską halę Royal Albert Hall. Trasa miała obejmować także stolice wschodnioeuropejskie – Moskwę, Rygę i Kijów; ostatecznie Aguilera dała dwa koncerty w samej tylko stolicy Ukrainy 20 i 21 października. W Państwie Zjednoczonych Emiratów Arabskich artystka koncertowała w Abu Zabi. 23 listopada 2008, podczas gali American Music Awards 2008, Aguilera wystąpiła wykonując medley sześciu swych największych hitów, w grupie których znajdował się „Keeps Gettin’ Better”. Utwór wykorzystano także jako promo w serialu telewizyjnym "Plotkara" ("Gossip Girl") w drugiej połowie listopada 2008 oraz podczas konkursu piękności Miss America 2009 w styczniu kolejnego roku.

</doc>
<doc id="1451268" url="https://pl.wikipedia.org/wiki?curid=1451268" title="Lekooporność">
Lekooporność

Lekooporność – zmniejszona wrażliwość w czasie na te same stężenia leków w trakcie terapii, spowodowane na przykład ich zwiększonym metabolizmem.

</doc>
<doc id="1451269" url="https://pl.wikipedia.org/wiki?curid=1451269" title="Damien Plessis">
Damien Plessis

Damien Plessis (ur. 5 marca 1988 w Neuville-aux-Bois) – francuski piłkarz, gracz SS Capricorne.
Kariera.
Olympique Lyon.
Karierę rozpoczął w Olympique Lyon, w którym występował w drużynach młodzieżowych. Grał w jednym zespole m.in. z Karimem Benzemą i Hatemem Ben Arfa, jednak w przeciwieństwie do nich nie zdołał przebić się do kadry pierwszego zespołu.
Liverpool.
W ostatni dzień okna transferowego, 31 sierpnia 2007, Francuz podpisał z Liverpoolem trzyletni kontrakt. Menedżer "The Reds", Rafa Benítez po podpisaniu umowy z zawodnikiem powiedział: "Jest dobrym piłkarzem, wysokim i silnym. Jesteśmy przekonani, że będzie bardzo przydatny dla zespołu. On jest jeszcze młodym chłopcem, przed którym dużo pracy, ale im szybciej będzie się rozwijał, tym szybciej dostanie szansę gry w pierwszej drużynie". Na początku kariery na Anfield występował w rezerwach, z którymi w 2008 zwyciężył w rozgrywkach. Debiut w pierwszym zespole zaliczył 5 kwietnia 2008 w zremisowanych 1:1 meczu na wyjeździe z Arsenalem Londyn. Rafa Benítez tak skomentował jego występ: "Podpisując z nim kontrakt wiedzieliśmy, że jest utalentowanym graczem. Naprawdę dobrze grał w rezerwach Liverpoolu, a swoim dzisiejszym występem udowodnił, że idziemy we właściwym kierunku".
Przed sezonem 2008/2009 Plessis zarezerwował dla siebie koszulkę z numerem 28 w dowód uznania za oficjalne wprowadzenie go do pierwszego składu. Pierwszy mecz w sezonie rozegrał w spotkaniu ze Standardem Liège w ramach eliminacji do fazy grupowej Ligi Mistrzów. Wystąpił również w pierwszym meczu rozgrywek ligowych z Sunderlandem, w którym to na murawie spędził 45 minut, po czym został zmieniony przez Xabiego Alonso.
Kariera Reprezentacja.
Plessis jest byłym reprezentantem Francji U-19, w której występował razem z kolegą z Liverpoolu, Davidem N’Gogiem. Z kadrą dotarł do półfinału Młodzieżowych Mistrzostw Europy U-19 w 2007.

</doc>
<doc id="1451271" url="https://pl.wikipedia.org/wiki?curid=1451271" title="Reprezentacja Niemieckiej Republiki Demokratycznej w rugby union mężczyzn">
Reprezentacja Niemieckiej Republiki Demokratycznej w rugby union mężczyzn

Reprezentacja Niemieckiej Republiki Demokratycznej w rugby mężczyzn – były zespół rugby, biorący udział w imieniu NRD w meczach i sportowych imprezach międzynarodowych, powoływany był przez selekcjonera, w którym mogli występować wyłącznie zawodnicy posiadający obywatelstwo NRD. Za jego funkcjonowanie odpowiedzialny był Niemiecki Związek Sportu.
Historia.
Swój pierwszy mecz wschodnioniemiecka drużyna rozegrała 21 października 1951 przeciwko Rumunii. Reprezentanci NRD przegrali to spotkanie 64:26. Przez całą swoją historię niemiecki zespół nie brał udziałów w międzynarodowych turniejach i rozgrywał mecze sparingowe z zespołami bloku wschodniego. Wyjątkiem są spotkania przeciwko Holandii, Szwecji i Danii. Po przemianach ustrojowych z 1990 wschodnioniemiecki zespół rozegrał dwa ostatnie w swojej historii spotkania.

</doc>
<doc id="1451272" url="https://pl.wikipedia.org/wiki?curid=1451272" title="Dzielec (Pasmo Łososińskie)">
Dzielec (Pasmo Łososińskie)

Dzielec 628 m n.p.m. – najbardziej wysunięty na zachód szczyt Pasma Łososińskiego w Beskidzie Wyspowym, położony nad wsiami Sowliny i Łososina Górna w powiecie limanowskim, województwie małopolskim. Zabudowania i pola uprawne podchodzą dość wysoko na jego stoki. Partie grzbietowe są zalesione, ale po północnej stronie pod samym wierzchołkiem znajduje się duża polana. W północno-wschodnim kierunku od Dzielca odchodzi krótki boczny grzbiet z wzniesieniem Wiktorów.

</doc>
<doc id="1451273" url="https://pl.wikipedia.org/wiki?curid=1451273" title="Ulica Inżynierska w Warszawie">
Ulica Inżynierska w Warszawie

Ulica Inżynierska – ulica w dzielnicy Praga-Północ w Warszawie.
Historia.
Powstała jako droga dojazdowa do zajezdni tramwajów konnych utworzonej w 1882. Nazwa ulicy, nadana w 1907, pochodzi od przedsiębiorstw inżynieryjnych związanych z budową i modernizacją zajezdni i elektryfikacji tramwajów na Pradze na początku XX w.
Pierwszymi zabudowaniami poza zajezdnią była fabryka armatur metalowych Barwicha i Junga, wystawiona pod nr. 5 w 1892.
Około 1900 powstała wielka czynszówka pod nr. 1, kolejne wczesno-modernistyczne kamienice pobudowano w latach 1911-13.
W 1908 zajezdnię tramwajów konnych przystosowano do obsługi taboru elektrycznego; kilka lat później wzniesiono nowy budynek administracyjny. Pod nr. 11 od 1912 działała wytwórnia koronek i haftów Adolfa Pypkego i Zelmana Rosenfrieda. W okresie międzywojennym pod nr. 4 działało kino Era.
W tym czasie, po 1918, na terenach należących wcześniej do wojska powstał końcowy odcinek Inżynierskiej – za ul. 11 Listopada; jego jedyną zabudowę długo stanowił koszarowy budynek na rzucie podkowy.
Podczas działań wojennych 1939–1945 zniszczeniu uległ jedynie dom frontowy na posesji Karola Junga, oraz budynek koszarowy przy końcowym odcinku ulicy.
18 listopada 1944 (według innego źródła 23 listopada) w zaadaptowanym lokalu kina „Syrena” w budynku nr 4 odbyła się premiera pierwszego przedstawienia w wyzwolonej prawobrzeżnej części Warszawy – "Majstra i Czeladnika" Józefa Korzeniowskiego.

</doc>
<doc id="1451276" url="https://pl.wikipedia.org/wiki?curid=1451276" title="Regis Philbin">
Regis Philbin

Regis Francis Xavier Philbin (ur. 25 sierpnia 1931 w Nowym Jorku, zm. 24 lipca 2020 w Greenwich) – amerykańska osobowość telewizyjna. Laureat nagrody Emmy. Dzierżył rekord Guinnessa w długości pracy przed kamerami. Mówiło się o nim jako „najciężej pracującym człowieku show-businessu”.
Najbardziej znany był z prowadzenia teleturniejów "Who Wants to Be a Millionaire?" (w Polsce znanego jako "Milionerzy") oraz "Million Dollar Password", a także porannego talk-show "Live with Regis and Kelly". Był również prowadzącym pierwszej edycji show "America’s Got Talent" ("Mam talent!").
Zmarł 24 lipca 2020 na zawał serca w Greenwich w wieku 88 lat. 

</doc>
<doc id="1451277" url="https://pl.wikipedia.org/wiki?curid=1451277" title="Kościół św. Barbary w Witebsku">
Kościół św. Barbary w Witebsku

Kościół św. Barbary w Witebsku (biał. "Касцёл святой Барбары ў Віцебску") – rzymskokatolicki kościół pod wezwaniem św. Barbary, znajdujący się w Witebsku.
Historia.
Kościół zbudowano jako cmentarny w 1785 roku. Został ufundowany przez marszałka powiatu horodeckiego Antoniego Kossowa. Wokół niego powstał cmentarz. W latach 1884-1885 został przebudowany w stylu neoromańskim według projektu architekta Wiktora Junoszy-Piotrowskiego (m.in. wybudowano dwie wieże). Został zamknięty w latach 30. XX wieku, a w czasie II wojny światowej częściowo zniszczony. 
W latach powojennych w świątyni mieścił się magazyn nawozów sztucznych. W 1987 w zrujnowanym kościele postanowiono urządzić salę koncertową. W 1990 roku zwrócony wiernym, w latach 1991-1998 był remontowany. W 1993 roku został poświęcony przez abp Kazimierza Świątka. W latach 1999 - 2011 kościół pełnił funkcję katedry nowo powstałej diecezji witebskiej. Obecnie katedrą jest świątynia Jezusa Miłosiernego w Witebsku, konsekrowana w 2009 roku. Kościół nadal przechodzi konieczne remonty, które dofinansowało Ministerstwo Kultury i Dziedzictwa Narodowego Rzeczypospolitej Polskiej. 

</doc>
<doc id="1451282" url="https://pl.wikipedia.org/wiki?curid=1451282" title="Wąż miedziany">
Wąż miedziany



</doc>
<doc id="1451284" url="https://pl.wikipedia.org/wiki?curid=1451284" title="Edmund Harwas">
Edmund Harwas

Edmund Harwas (ur. 23 grudnia 1912 w Hagen, zm. 27 kwietnia 1996 w Poznaniu) – polski filozof, pedagog społeczny, andragog, docent UAM, specjalista z dziedziny oświaty dorosłych i kierownik zakładu na UAM zajmującego się tą problematyką, uczestnik kampanii wrześniowej.
Życiorys.
1912–1945.
Syn Jana Harwasa, urzędnika pocztowego, i jego żony Franciszki. Był młodszym z ich dwóch synów. Jego brat Jan Harwas zginął rozstrzelany przez Niemców w sierpniu 1944, jako działacz francuskiego podziemia – "Resistance". 
Edmund Harwas urodził się w Hagen, ponieważ jego rodzice zostali wcześniej przesiedleni w głąb Rzeszy. Po powrocie z Niemiec w 1918, rodzina zamieszkała w Rogoźnie Wielkopolskim. Tam Edmund Harwas chodził do szkoły elementarnej i gimnazjum klasycznego im. Przemysława. W 1930 roku zdał maturę i zapisał się na Wydział Filozoficzny Uniwersytetu Poznańskiego. W 1936 obronił pracę magisterską z nauk filozoficznych. W latach 1938–1939 studiował pedagogikę na Wydziale Prawno-Ekonomicznym. W styczniu 1939 podjął pracę psychotechnika w Pracowni Psychotechnicznej DOKP w Poznaniu.
Jako podporucznik rezerwy (Korpus Oficerów Rezerwy 58. PP w Poznaniu) powołany został w sierpniu 1939 roku do służby wojskowej i walczył w kampanii wrześniowej. Dostawszy się do niemieckiej niewoli (30 września 1939), trafił do obozu jenieckiego dla polskich oficerów w Oflagu VII-A-Murnau, w bawarskim miasteczku Murnau am Staffelsee, skąd uwolniła go 23 kwietnia 1945 3. Armia Amerykańska gen. Pattona. Po uwolnieniu przebywał jeszcze rok we Francji, będąc oficerem w Polskich Kompaniach Wartowniczych przy armii USA w Reims. 
1946–1996.
W lipcu 1946 wrócił do Polski i zamieszkał w Poznaniu. We wrześniu 1946 podjął pracę jako asystent-wolontariusz w Zakładzie Pedagogiki Rolniczej Uniwersytetu Poznańskiego, gdzie po roku został starszym asystentem. Ożenił się wówczas z Tomirą Suwałą, z którego to związku urodziła się w 1947 córka Barbara. 
W roku 1949 uzyskał stopień doktora filozofii w zakresie pedagogiki na Uniwersytecie Wrocławskim. Temat jego dysertacji pisanej pod kierunkiem prof. dr. Stanisława Tynca brzmiał: „Dorosły jako uczeń”. 
W kwietniu 1955 roku E. Harwas, już jako adiunkt, otrzymał ministerialny tytuł „zastępcy profesora”. W grudniu 1956 CKK przyznała mu tytuł naukowy docenta. 
W latach 1957–1972 E. Harwas był kierownikiem najpierw Eksternatu, a potem Studium zaocznego Pedagogiki na Wydziale Filozoficzno-Historycznym UAM. Przez 20 lat (1963–1983) był kierownikiem Zakładu Oświaty Dorosłych Instytutu Pedagogiki UAM. Wypromował 5 doktorów oraz ok. 500 magistrów. Aktywnie uczestniczył w pracach Towarzystwa Psychologicznego i Poznańskiego Towarzystwa Filozoficznego. Był wiceprzewodniczącym Filozoficznej Komisji PTPN oraz sekretarzem Komitetu Redakcyjnego tejże Komisji. Brał czynny udział w pracach prezydium Towarzystwa Wiedzy Powszechnej. 30 września 1983 E. Harwas odszedł na emeryturę.
Rodzina.
Ojciec Barbary Harwas-Napierały i dziadek Piotra Napierały.
Teoria.
W zakresie andragogiki wydał pracę "Kształcenie dorosłych a społeczny system wychowania" (1959) oraz ok. 50 rozmaitych artykułów, rozpraw i recenzji publikowanych w czasopismach krajowych i zagranicznych. W pracy "Kształcenie dorosłych a społeczny system wychowania" zauważył, że zrozumienie pewnych dyscyplin naukowych – matematyki, chemii, niektórych działów geografii, języków obcych – nie wymaga doświadczenia życiowego, podczas gdy rozumienie przedmiotów humanistycznych – literatury, historii itd. – doświadczenia tego wymaga. Dlatego to właśnie te nauki są szczególnie przydatne dorosłym. 
Przestrzegał przed przyjmowaniem biologizmu i socjologizmu w pedagogice i postulował kreowanie metod pedagogicznych w zależności od obiektywnych warunków historycznych, politycznych i społecznych. Zwalczał mit o „autonomii wychowania” i „urojeniach niezależnej oświaty” i zwalczał lekceważenie tradycji kulturowych w procesie nauczania.

</doc>
<doc id="1451288" url="https://pl.wikipedia.org/wiki?curid=1451288" title="Bazylika katedralna Wniebowzięcia Najświętszej Maryi Panny w Pińsku">
Bazylika katedralna Wniebowzięcia Najświętszej Maryi Panny w Pińsku

Bazylika katedralna pw. Wniebowzięcia Najświętszej Marii Panny w Pińsku (białorus. "Кафедральны касцёл Унебаўзяцця Найсвяцейшай Дзевы Марыі") – rzymskokatolicka świątynia w Pińsku (Białoruś). Zespół kościoła i klasztoru fraciszkanów stanowi obecnie najokazalszą budowlę i najcenniejszy zabytek Pińska, przy czym świątynia ma obecnie status katedry, jest siedzibą kurii biskupiej diecezji pińskiej oraz jedynym czynnym kościołem rzymskokatolickim w tym mieście.
Historia.
Kościół i klasztor są budowlami barokowymi, zbudowanymi w latach 1712 – 1730 na miejscu dawnych drewnianych zabudowań franciszkańskiego klasztoru, ufundowanych w 1396 przez księcia pińskiego, Zygmunta Kiejstutowicza. "Miasto Pińsk dawniej od rzeki Piny nazywane Pinnum, położone na Białej Rusi w województwie brzeskim litewskim, w zlewisku Morza Czarnego, pełne Rusinów, głównie schizmatyków, ma oprócz innych kościołów również kościół parafialny, znajdujący się pod opieką ojców franciszkanów" – zanotowano w dokumencie diecezjalnym z 1727 roku.
Klasztor został zamknięty w 1852, lecz kościół pw. Wniebowzięcia Najświętszej Panny Marii, zamieniony w parafialny, był nieprzerwanie czynny, a w 1925 stał się katedrą rzymskokatolicką. W latach 1940 – 1991 diecezja nie była obsadzona. W 1991 r. do godności biskupa i administratora apostolskiego diecezji pińskiej podniesiony został wieloletni proboszcz miejscowej parafii, ks. Kazimierz Świątek, kardynał i do 2006 metropolita mińsko-mohylewski.
Architektura.
Katedra jest budowlą trójnawową z przybudowanymi kaplicami i półkoliście zamkniętym prezbiterium, nakrytą wysokim dachem. Na styku nawy i prezbiterium wznosi się sygnaturka z barokową kopułą. Boczne nawy są bardzo wąskie i znacznie niższe od głównej.
Bogato zdobiona fasada obecny kształt uzyskała w 1766. Jest nieco szersza od korpusu budowli, ma trzy kondygnacje. Zwieńczona jest dużym, krzywoliniowym frontonem z wnęką, flankowana przez dwie czworoboczne wieże nakryte barokowymi hełmami. W dekoracji wykorzystano pilastry, złożone gzymsy i różnego kształtu nisze.
Wnętrze kryte sklepieniem kolebkowym. W cennym wyposażeniu, które jest dziełem franciszkańskiego artysty Jana Szmytta, wyróżniają się złocone ołtarze z XVIII wieku (sześć drewnianych i jeden z dekoracją stiukową) z licznymi rzeźbami i ornamentami oraz drewniana ambona z płaskorzeźbami przedstawiającymi Chrystusa, apostołów Piotra i Pawła, Czterech Ewangelistów i figurą Michała Archanioła na baldachimie. Rzeźby w ołtarzach i na ambonie pokrywa złota i srebrna farba. W ołtarzu głównym obraz Wniebowzięcia NMP – naśladownictwo Murilla. W jednym z ołtarzy bocznych znajduje się niewielki włoski obraz z XVI wieku przedstawiający Świętą Rodzinę ze św. Franciszkiem, także obraz Najświętszej Panny Marii, zwanej Pińską Madonną, namalowany w 1894 roku przez Alfreda Roemera.
Polichromię wykonali w 1909 S. Rudziński i B. Wiśniewski.
W kościele jest tablica ku czci 30 zakładników z Pińska rozstrzelanych przez Niemców w Janowie Poleskim w styczniu 1943 w odwecie za akcję AK na pińskie więzienie, a także tablice upamiętniające poległych i zamordowanych w latach 1919-1939 marynarzy Flotylli Pińskiej oraz 49 księży diecezji pińskiej zamordowanych przez hitlerowców w latach 1941-45.
W kaplicy Matki Boskiej Ostrobramskiej, ufundowanej przez kardynała Kazimierza Świątka, spoczywa trumna zmarłego w 1932 w opinii świętości biskupa pińskiego, Zygmunta Łozińskiego.
Przed kościołem stoi duża figura Chrystusa z 1833.
Dzwonnica przed kościołem pochodzi z 1817. Po 1921 roku dobudowano najwyższą, czwartą kondygnację, którą przykrywa neobarokowy hełm.
Dawny budynek klasztorny zajmuje obecnie kuria diecezjalna oraz Międzydiecezjalne Wyższe Seminarium Duchowne im. św. Tomasza z Akwinu.

</doc>
<doc id="1451289" url="https://pl.wikipedia.org/wiki?curid=1451289" title="Bałtycki Festiwal Piosenki">
Bałtycki Festiwal Piosenki

Bałtycki Festiwal Piosenki, wcześniej Festiwal Piosenki Krajów Nadbałtyckich (ang. Baltic Song Contest) – europejski festiwal muzyczny organizowany w szwedzkim Karlshamn od 1978 roku dla krajów położonych na terenie Morza Bałtyckiego.

</doc>
<doc id="1451290" url="https://pl.wikipedia.org/wiki?curid=1451290" title="Andrzej Androchowicz">
Andrzej Androchowicz

Andrzej Edward Androchowicz (ur. 28 czerwca 1932 w Kaliszu, zm. 9 września 2006 w Środzie Wielkopolskiej) – polski dziennikarz oraz reżyser filmów dokumentalnych, a także twórca, aktor i reżyser teatrów studenckich i młodzieżowych w Szczecinie. Absolwent Wydziału Inżynieryjno-Ekonomicznego Politechniki Szczecińskiej (1957) i Wydziału Reżyserii Filmowej i Telewizyjnej łódzkiej PWSFTviT (Studium Zaoczne, 1974). Członek Stowarzyszenia Filmowców Polskich.
Działalność.
Działał m.in. w Akademickim Teatrze Satyrycznym „Skrzat”, Studenckim Teatrze Politycznym, Teatrzyku na Wielkiej (w latach 1954–1964). Wraz z Krzysztofem Gaertigiem założył w 1957 Środowiskowy Klub Studencki „Pimpuś” w Szczecinie, a następnie, w 1960, również studencki klubu „Kontrasty”. W latach 1959–1961 pracował jako dziennikarz rozgłośni Polskiego Radia w Szczecinie. W latach 1949–1956 był członkiem ZMP, 1957–1963 – ZMS (w 1957 roku był sekretarzem Komitetu Miejskiego ZMS w Szczecinie) i od 1962 roku – w PZPR.
W latach 50. związał się z prasą. Był kierownikiem redakcji środowiskowej tygodników „Od Nowa” (1957–1959) i „ITD” (1959–1961). Stworzył wiele artykułów i reportaży dla wielu pism („Od nowa”, „ITD”, „Głos Szczeciński”, „Kurier Szczeciński”, „Poglądy”, „Ziemia i Morze”, „Wiadomości Zachodnie”, „Gazeta Wrocławska”, „Trybuna”).
W lipcu 1961 nawiązał współpracę z Ośrodkiem TV w Szczecinie. Udzielał się tam jako dziennikarz, realizator wizji, a także reżyser filmów dokumentalnych, kierownik Redakcji Młodzieżowej i Redakcji Reportaży i Filmu Dokumentalnego oraz zastępca redaktora naczelnego TVP Szczecin (w latach 1982–1985).
W latach 1986–2000 był dziennikarzem wrocławskiego OTV. Zrealizował w tym ośrodku wiele telewizyjnych programów zarówno artystycznych, jak i publicystycznych, stworzył też kilkadziesiąt reportaży i filmów dokumentalnych podejmujących tematykę społeczną, morską, historii Pomorza Zachodniego, Dolnego Śląska oraz Kalisza i wschodniej Wielkopolski.

</doc>
<doc id="1451291" url="https://pl.wikipedia.org/wiki?curid=1451291" title="10 cm Nebelwerfer 35">
10 cm Nebelwerfer 35

10 cm Nebelwerfer 35 (dosłownie "miotacz mgły") – niemiecki ciężki moździerz kalibru 105 mm z okresu II wojny światowej. Moździerz został zaprojektowany przede wszystkim z myślą o amunicji chemicznej (zasłony dymne, pociski gazowe), ale w odróżnieniu od np. amerykańskiego moździerza M2 już od początku zaprojektowano do niego i produkowano amunicję konwencjonalną.
Konstrukcja moździerza była całkowicie klasyczna, bazowała na 81-milimetrowym modelu 8 cm Granatwerfer 34. Począwszy od 1940, broń ta była stopniowo wycofywana ze służby i zastępowana 10 cm Nebelwerfer 40, a w późniejszym czasie wielolufowymi wyrzutniami rakiet Nebelwerfer.

</doc>
<doc id="1451292" url="https://pl.wikipedia.org/wiki?curid=1451292" title="Emma von Schwanenfeld">
Emma von Schwanenfeld



</doc>
<doc id="1451299" url="https://pl.wikipedia.org/wiki?curid=1451299" title="Saga o Hønsa-Thórim">
Saga o Hønsa-Thórim

Saga o Hønsa-Thórim − jedna z sag islandzkich, powstała w XII lub XIII w.
Wydarzenia jakie opisuje miały miejsce w latach 961–965 w okolicach Borgarfjord na Islandii. Saga ta jest jedną z sześciu sag z Borgarfjord. 
Tytułowy bohater Hønsa-Thórim był bogatym gospodarzem, który przez swe skąpstwo doprowadził do wojny między dwoma rodami. Odmówił sąsiadowi dania siana na zimę, gdy ten je mimo to je zabrał Hønsa-Thórim spalił żywcem sąsiada z rodziną. W wyniku rozpętanej wojny pomiędzy rodzinami Hønsa-Thórim także stracił życie.

</doc>
<doc id="1451301" url="https://pl.wikipedia.org/wiki?curid=1451301" title="10 cm NbW 35">
10 cm NbW 35



</doc>
<doc id="1451302" url="https://pl.wikipedia.org/wiki?curid=1451302" title="Ulryk von Wilamowitz-Moellendorff">
Ulryk von Wilamowitz-Moellendorff



</doc>
<doc id="1451303" url="https://pl.wikipedia.org/wiki?curid=1451303" title="Katedra Wniebowzięcia Najświętszej Marii Panny w Odessie">
Katedra Wniebowzięcia Najświętszej Marii Panny w Odessie

Katedra Wniebowzięcia Najświętszej Marii Panny (ukr. "Кафедральний собор Успіння Пресвятої Діви Марії") – świątynia rzymskokatolicka zbudowana w Odessie w latach 1844-1853 staraniem polskich i niemieckich katolików i z inicjatywy ks. Grzegorza Razutowicza, według projektu polskiego architekta Feliksa Gąsiorowskiego i szkicu włoskiego architekta Francesco Morandiego. Kościół parafialny parafii Wniebowzięcia Najświętszej Maryi Panny w Odessie.
Historia.
Kościół wybudowany został w formie bazyliki trójnawowej z transeptem zaznaczonym kopułą na planie krzyża. Wewnątrz użyto białego i szarego marmuru. W głównym ołtarzu umieszczono obraz Wniebowzięcia NMP z 1850 będący kopią Rafaela. Wnętrze zdobi wiele cennych obrazów i duże kryształowe żyrandole. Papież Pius IX podarował dla kościoła w 1852 marmurową chrzcielnicę. Obok kościoła wybudowano sierociniec, dom starców (z inicjatywy i funduszy ks. bpa Witolda Lipskiego) oraz szkołę katolicką i schronisko dla chłopców.
Budynek kościoła został zamknięty (podobnie jak szkoła polska) w 1935 roku i przeznaczony na klub bułgarsko-niemiecki a następnie pod muzeum krajoznawcze. W okresie rumuńskiej okupacji w latach 1941-1944 kościół oddano wiernym. Władze sowieckie ponownie i ostatecznie zamknęły świątynię w 1949 roku i rozpoczęły jej dewastację. Wnętrze zniszczono zmieniając na halę sportową i wykonując w połowie wysokości dodatkowy strop. Do celów religijnych oddano budynek dopiero 9 sierpnia 1991 roku. Wówczas zaczęto remont przebudowanej i kompletnie zdewastowanej świątyni. W 2002 roku stała się katedrą nowej diecezji odesko-symferopolskiej. 24 sierpnia 2008 odbyła się rekonsekracja katedry. Odbudowa kościoła została sfinansowana niemal wyłącznie z datków polskich wiernych. Obecnie wszystkie informacje podawane są w języku ukraińskim, a msze odprawiane w języku ukraińskim, rosyjskim i polskim.

</doc>
<doc id="1451308" url="https://pl.wikipedia.org/wiki?curid=1451308" title="Rodanowodór">
Rodanowodór



</doc>
<doc id="1451312" url="https://pl.wikipedia.org/wiki?curid=1451312" title="Kwas fulminowy">
Kwas fulminowy



</doc>
<doc id="1451313" url="https://pl.wikipedia.org/wiki?curid=1451313" title="Koniec romansu (film 1999)">
Koniec romansu (film 1999)

Koniec romansu (ang. "The End of the Affair") − amerykańsko-brytyjski melodramat wojenny z 1999 roku w reżyserii Neila Jordana. Ekranizacja powieści pod tym samym tytułem autorstwa Grahama Greene’a. 
Zdjęcia kręcono w Londynie i w Brighton. Akcja rozgrywa się w brytyjskiej stolicy podczas II wojny światowej.
Obsada.
i inni

</doc>
<doc id="1451316" url="https://pl.wikipedia.org/wiki?curid=1451316" title="Frihetstiden">
Frihetstiden



</doc>
<doc id="1451319" url="https://pl.wikipedia.org/wiki?curid=1451319" title="Claus von Heydebreck">
Claus von Heydebreck



</doc>
<doc id="1451320" url="https://pl.wikipedia.org/wiki?curid=1451320" title="Njogu Demba-Nyrén">
Njogu Demba-Nyrén

Njogu Demba-Nyrén (ur. 26 czerwca 1979 w Bakau) – gambijski piłkarz występujący na pozycji napastnika.
Kariera klubowa.
Demba-Nyrén urodził się w Gambii, ale jako dziecko wyemigrował z rodziną do Szwecji. W wieku 7 lat rozpoczął tam treningi w klubie Falu BS. W 1998 roku został włączony do jego pierwszej drużyny, grającej w czwartej lidze. W 2000 roku odszedł do zespołu BK Häcken z Allsvenskan. W rozgrywkach tych zadebiutował 14 maja 2000 w przegranym 2:4 pojedynku z Halmstadem, a 22 kwietnia 2000 w wygranym 2:1 spotkaniu z Sundsvallem strzelił swojego pierwszego gola w Allsvenskan. W 2001 roku przeszedł do greckiej Gianniny, grającej w drugiej lidze i spędził tam sezon 2001/2002.
W 2002 roku Demba-Nyrén został zawodnikiem pierwszoligowego Arisu Saloniki. Jego barwy reprezentował przez jeden sezon. W połowie 2003 roku przeszedł do bułgarskiego Lewskiego Sofia. W A PFG pierwszy raz wystąpił 8 sierpnia 2003 w meczu przeciwko Czernomorcowi (2:1). W styczniu 2004 wrócił do Grecji, gdzie został graczem Panathinaikosu. W tym samym roku zdobył z nim mistrzostwo Grecji oraz Puchar Grecji, a w styczniu 2005 został wypożyczony do także pierwszoligowej Kerkiry.
W połowie 2005 roku podpisał kontrakt z duńskim Esbjergiem. W Superligaen zadebiutował 21 sierpnia 2005 w zremisowanym 0:0 spotkaniu z AC Horsens. 16 października 2005 w wygranym 2:1 pojedynku z Aalborgiem zdobył natomiast pierwszą bramkę w Superligaen. W 2006 roku dotarł z zespołem do finału Pucharu Danii, jednak Esbjerg uległ tam ekipie Randers FC.
Na początku 2008 roku Demba-Nyrén dołączył do norweskiego SK Brann. W Tippeligaen pierwszy mecz zaliczył 5 kwietnia 2008 przeciwko Aalesundowi (2:4). 27 kwietnia 2008 w wygranym 2:1 spotkaniu z Lillestrøm SK strzelił zaś pierwszego gola w Tippeligaen.
W 2009 roku przeszedł do duńskiego Odense, z którym dwukrotnie wywalczył wicemistrzostwo Danii (2009, 2010). W 2011 roku podpisał kontrakt z trzecioligowym angielskim klubem Notts County. Następnie grał w Esbjergu, a także w szwedzkich drużynach IK Brage, Dalkurd FF, Falu FK oraz Dalhem IF. W 2015 roku zakończył karierę.
Kariera reprezentacyjna.
W reprezentacji Gambii Demba-Nyrén zadebiutował 7 października 2006 w przegranym 0:1 meczu eliminacji Pucharu Narodów Afryki 2008 z Algierią. 6 września 2008 w wygranym 3:0 pojedynku eliminacji Mistrzostw Świata 2010 z Liberią strzelił 2 gole, które były jego pierwszymi w kadrze. W latach 2006–2011 w drużynie narodowej rozegrał 15 spotkań i zdobył 3 bramki.

</doc>
<doc id="1451322" url="https://pl.wikipedia.org/wiki?curid=1451322" title="Hildegarda von Heydebreck">
Hildegarda von Heydebreck



</doc>
<doc id="1451325" url="https://pl.wikipedia.org/wiki?curid=1451325" title="Narodowy Teatr Japonii">
Narodowy Teatr Japonii

 – kompleks dwóch gmachów teatralnych zawierających łącznie trzy sceny. Położony w dzielnicy Chiyoda w Tokio.
Wraz z kilkoma innymi, mającymi status teatrów narodowych, jest zarządzany przez organizację rządową Japan Arts Council.
W większości gości spektakle tradycyjnych sztuk scenicznych Japonii: kabuki, buyō, bunraku, gagaku oraz przedstawienia komediowe rakugo i manzai.

</doc>
<doc id="1451329" url="https://pl.wikipedia.org/wiki?curid=1451329" title="Yssouf Koné">
Yssouf Koné

Yssouf Koné (ur. 19 lutego 1982 w Korhogo) – burkiński piłkarz występujący na pozycji napastnika.
Kariera klubowa.
W styczniu 2011 roku podpisał kontrakt z norweskim klubem Vålerenga Fotball.

</doc>
<doc id="1451331" url="https://pl.wikipedia.org/wiki?curid=1451331" title="Veronica Giuliani">
Veronica Giuliani



</doc>
<doc id="1451336" url="https://pl.wikipedia.org/wiki?curid=1451336" title="Weronica Giuliani">
Weronica Giuliani



</doc>
<doc id="1451339" url="https://pl.wikipedia.org/wiki?curid=1451339" title="Hildegarda von Wilamowitz-Moellendorff">
Hildegarda von Wilamowitz-Moellendorff



</doc>
<doc id="1451342" url="https://pl.wikipedia.org/wiki?curid=1451342" title="Henryk Gordon">
Henryk Gordon

Henryk Gordon de Huntly herbu własnego Bydant (w Polsce pisany także G. de Hunlej, żył w XVII wieku, ur. około 1635, zm. w marcu ok. 1674/1675 w Strathbogie w Szkocji) – szlachcic szkocki i polski, pułkownik polskich wojsk koronnych, uczestnik rokoszu Lubomirskiego.
Szkic biograficzny.
Najmłodszy syn George'a Gordona i Anny Campbell, córki Archibalda Campbella. Urodzony ok. 1635 we Francji, został tam wraz z siostrą-bliźniaczką Katarzyną pozostawiony po powrocie rodziców do Szkocji w 1636. Po śmierci rodziców i najstarszego brata rodzeństwo zostało porzucone przez rodzinę i trafiło pod opiekę lekarza Williama Davidsona. Davidson wyemigrował do Polski, zabierając ze sobą Gordona. Prawdopodobnie za wstawiennictwem Davidsona młody Gordon uzyskał stopień w armii koronnej. Brał udział w wojnach z Kozakami, Rosją i Szwecją. Walczył m. in w bitwach pod Korsuniem i Cudnowem.
W roku 1658 otrzymał od sejmu indygenat polski z zachowaniem rodzinnego szkockiego herbu, w Polsce nazwanego Bydant. 1665 wziął udział w rokoszu hetmana Jerzego Sebastiana Lubomirskiego, walcząc przeciw wojskom króla Jana Kazimierza.
Pod koniec życia wyjechał do Szkocji, gdzie poślubił Katherine Rolland, córkę szynkarza z Aberdeen. Zmarł ok. 1674/1675.
29 kwietnia 1659 Katarzyna poślubiła podskarbiego wielkiego koronnego, poetę Jana Andrzeja Morsztyna. Patrick Gordon napotkał ich w tym roku w obozie Lubomirskiego, co wspomina w swym dzienniku. Morsztynowie mieli czworo dzieci, córki: Teresę, która wstąpiła do konwentu wizytek w Paryżu, Ludwikę Marię (zm. 1730), która wyszła za Kazimierza Ludwika Bielińskiego, Izabelę (zm. 1758), która poślubiła Kazimierza Czartoryskiego, oraz syna Michała Alberta (poległ w 1695 pod Namur), który po emigracji rodziny Morstinów do Francji przybrał miano hrabiego de Châteauvillain i zaciągnął się do armii francuskiej. Żonaty z Teresą z ks. de Luynes z najwyższej arystokracji francuskiej, pozostawił dwie córki. W ten sposób drobny szlachcic i skromny oficer Henry Gordon stał się przodkiem wielu potomków wysokiej arystokracji europejskiej.

</doc>
<doc id="1451343" url="https://pl.wikipedia.org/wiki?curid=1451343" title="Yssouf Kone">
Yssouf Kone



</doc>
<doc id="1451345" url="https://pl.wikipedia.org/wiki?curid=1451345" title="Tom i Viv">
Tom i Viv

Tom i Viv (ang. "Tom &amp; Viv") − amerykańsko-brytyjsko dramat biograficzny z 1994 roku w reżyserii Briana Gilberta. Film opowiada historię związku jaki łączył noblistę pisarza T.S. Eliota i znaną ze skandali jego pierwszą żonę Vivienne Haigh-Wood. Adaptacje sztuki autorstwa Michaela Hastingsa.
Obsada.
i inni
Nagrody i nominacje.
Oscary za rok 1994
Złote Globy 1994
Nagrody BAFTA 1993

</doc>
<doc id="1451347" url="https://pl.wikipedia.org/wiki?curid=1451347" title="Elchanan Elkes">
Elchanan Elkes

 
Elchanan Elkes (lit. "Elchananas Elkesas"; hebr. "אלחנן אלקס"; ur. 1879 w Kalwarii, zm. 17 października 1944 w obozie Landsberg) – litewski lekarz, syjonista, w latach 1941–1944 przewodniczący Judenratu w kowieńskim getcie.
Życiorys.
Urodził się w rodzinie rabina. W dzieciństwie otrzymał religijną edukację, później studiował medycynę na Uniwersytecie w Królewcu. W 1903 uzyskał tytuł doktora neurologii, po czym praktykował w Berezynie. W czasie I wojny światowej służył jako lekarz w armii rosyjskiej.
Od wczesnych lat dwudziestych pracował w kowieńskim szpitalu Bikkur Holim, wśród jego pacjentów znajdowały się zarówno osoby z najwyższych władz Litwy, jak i zbiedniała ludność żydowska. Przez osiemnaście lat był prywatnym lekarzem niemieckiego ambasadora w Kownie. Po wkroczeniu Niemców do miasta w czerwcu 1941 społeczność żydowska poprosiła go o stanięcie na czele Judenratu w kowieńskim getcie – swoje stanowisko objął 4 sierpnia. Jako szef rady starał się ocalić żydowską ludność miasta. Wspomagał żydowski ruch oporu (JAKO).
W wyniku likwidacji żydowskiej dzielnicy w lipcu 1944 został przewieziony do obozu koncentracyjnego w Landsbergu, gdzie zmarł na jesieni 1944.
Jego żona Miriam, w latach II wojny światowej więźniarka Sztutowa, żyła do 1965 w Izraelu. Dzieci Joel i Sara, od 1938 przebywały w Wielkiej Brytanii.

</doc>
<doc id="1451348" url="https://pl.wikipedia.org/wiki?curid=1451348" title="Cochlearia officinalis">
Cochlearia officinalis



</doc>
<doc id="1451351" url="https://pl.wikipedia.org/wiki?curid=1451351" title="Lalka teatralna">
Lalka teatralna

Lalka teatralna – lalka przystosowana do występów w teatrze lalek i innych rodzajach widowisk, poruszana zazwyczaj przez niewidocznego animatora, najwcześniej znana była w Chinach.
W Polsce popularne były lalkowe szopki bożonarodzeniowe, istniał też kukiełkowy teatr jarmarczny. Po II wojnie światowej nastąpił rozwój teatru lalkowego w Polsce, kultywuje się tradycję szopki politycznej.
Typy lalek.
Wyróżnia się kilka typów lalek:

</doc>
<doc id="1451352" url="https://pl.wikipedia.org/wiki?curid=1451352" title="Tom &amp; Viv">
Tom &amp; Viv



</doc>
<doc id="1451353" url="https://pl.wikipedia.org/wiki?curid=1451353" title="Warszawska Szybka Kolej Miejska">
Warszawska Szybka Kolej Miejska



</doc>
<doc id="1451355" url="https://pl.wikipedia.org/wiki?curid=1451355" title="Rachel Portman">
Rachel Portman

Rachel Portman (ur. 11 grudnia 1960 w Haslemere) – brytyjska kompozytorka, autorka muzyki do wielu filmów. Nagrodzona Oscarem 1996 za muzykę do filmu "Emma".

</doc>
<doc id="1451356" url="https://pl.wikipedia.org/wiki?curid=1451356" title="Huragan Ike">
Huragan Ike

Huragan Ike – potężny cyklon tropikalny, który w pierwszym i drugim tygodniu września 2008 zagroził wybrzeżu amerykańskiego stanu Floryda, a w następnej kolejności Teksasu jako huragan II kategorii, po uderzeniu w Kubę, Haiti, Bahamy i Turks i Caicos. 
Huragan Ike powstał 3 września 2008 na pełnym morzu i szybko wzrósł w sile do IV kategorii w ciągu zaledwie trzech godzin. Jest to najintensywniejszy sztorm sezonu do tej pory. 
Ike to dziewiąty sztorm z nazwą własną, piąty huragan i trzeci duży huragan na Atlantyku w roku 2008. Po przejściu nad Turks i Caicos (90% domów zostało poważnie uszkodzonych), huragan wzmocnił się do IV kategorii w skali Saffira-Simpsona i zmierzał w linii prostej w kierunku zachodnim, nawiedzając kolejno południowe Bahamy, Republikę Dominikany (jedna ofiara śmiertelna w tym kraju, stan z 12 września 2008), Haiti (75 ofiar śmiertelnych, katastrofalne powodzie i erozja), Kubę (cztery ofiary śmiertelne, milion ewakuowanych), po czym marginalnie zagroził archipelagowi Florida Keys, gdzie zarządzono ewakuację, w pierwszej kolejności wypraszając obowiązkowo turystów.
8 września 2008, nad górzystą Kubą, Huragan Ike osłabł do II kategorii, z wiatrami stałymi o prędkości 165 km/h, o 5:00 czasu lokalnego w Miami (EDT). Oko huraganu znajdowało się wtedy 65 km ESE od miasta Camagüey, po przejściu nad ląd blisko Punto de Sama wieczorem dnia poprzedniego. Huragan Ike przemieszczał się na zachód z prędkością 24 km/h i wkroczył nad akwen Zatoki Meksykańskiej następnego dnia. W dalszej kolejności zagroził obszarowi naokoło Houston, w tym licznym rafineriom na brzegu Zatoki Galveston i instalacjom wiertniczym w wodach przybrzeżnych.
Rozległy huragan Ike jeszcze późnym wieczorem 12 września 2008 progresywnie wzburzył fale uderzające w plaże Teksasu. Najsilniejsze wiatry zarejestrowano na podwietrznym wybrzeżu wyspy Galveston pomiędzy 23:00 a 01:00. Oko huraganu przemieściło się nad ląd kontynentalny przed świtem w sobotę 13 września 2008, jako huragan kategorii II. Według prognozy specjalistów z National Hurricane Center (USA), szczególnie miał zagrozić mieszkańcom 60-tysięcznego miasta (i wyspy) Galveston, morskiego przedmieścia czteromilionowego Houston. W związku z tym, ok. miliona osób na terenach powodziowo zagrożonych było usilnie nakłanianych do ewakuacji w głąb lądu, a komukolwiek pozostającemu w licznych dwupiętrowych domach, typowych na wyspie Galveston, przepowiadana była przez synoptyków "pewna śmierć" (ostrzeżenie stosunkowo niespotykane w meteorologii). Obawiano się tymczasowego efektu tsunami mającego przekroczyć poziom dachów nawet o parę metrów, fale spiętrzane do 6,7 m (25 stóp).
Jednak w ostatniej chwili huragan Ike skręcił nieznacznie w kierunku NWW i Galveston wraz z jego niektórymi mieszkańcami, którzy jednak nie posłuchali ostrzeżeń i pozostali na miejscu, zostało wprawdzie zatopione i roztrzaskane, jednak nie aż do takiego stopnia, aby stać się ponownie masowym grobem (trzy ofiary śmiertelne, stan z 17:00 czasu lokalnego 2008-08-14), jak to miało miejsce w 1900, kiedy to ok. 6 tysięcy osób zginęło w nocy przy najściu huraganu IV kategorii (znanego jako huragan w Galvestonie z 1900 roku, jeszcze przed epoką obdarzania cyklonów imionami).
Huragan powybijał szyby w niektórych wieżowcach centrum Houston, i jak było przepowiedziane, kompletnie zalał tereny przybrzeżne, rekordowo spiętrzając dorzecza ("bayou"), w tym ujście rzeki Sabine (estuarium "Sabine Pass") na granicy Teksasu z Luizjaną o dodatkowe 4,3 m (14,2 stóp).
Huragan spowodował straty w samym Teksasie szacowane w miliardach dolarów. Jednak dotychczas zanotowano zaledwie osiem ofiarach śmiertelnych. Ok. 4 mln osób doznało utraty prądu, wiele tysięcy z nich prawdopodobnie na całe tygodnie. Przemysł rafineryjny i jego porty w nadmorskim regionie Teksasu i Luizjany, zaopatrujące przeszło ćwierć USA w produkty naftowe i benzynę, pozostają zasadniczo wyłączone z obiegu. Gubernator stanu Teksas ocenił wstępnie zniszczenia jako "katastrofalne".
Po południu 13 września 2008 huragan Ike, zdegradowany już do rangi sztormu tropikalnego, przemieszczał się nad w kierunku NNW nad stanem Arkansas.
Huragan Ike nie był, w chwili ostatecznego zagrożenia lądowi, "ważniejszym huraganem" (ang. "major hurricane"), jako że do takowych zalicza się cyklony o randze huraganu od III do V kategorii, a Ike'owi ostatecznie zabrakło rozbiegu nad najcieplejszym akwenem morskim Zatoki i co za tym idzie, dosłownie paru kh/h w prędkości wiatru stałego. Natomiast stanowił on groźny huragan gdziekolwiek uderzył, z uwagi na jego rozległość geograficzną, i co za tym idzie, spotęgowany łączny efekt niszczący.

</doc>
<doc id="1451357" url="https://pl.wikipedia.org/wiki?curid=1451357" title="Bez skrupułów">
Bez skrupułów



</doc>
<doc id="1451359" url="https://pl.wikipedia.org/wiki?curid=1451359" title="Boa jamajski">
Boa jamajski

Boa jamajski, boa jamaikański ("Epicrates subflavus" lub "Chilabothrus subflavus") — gatunek węża z rodziny dusicielowatych. Nie jest jadowity. Zamieszkuje Jamajkę. Obecnie nie wyróżnia się żadnych podgatunków.
Wielkość.
Dorasta do 2 metrów długości.
Występowanie.
Wilgotne lasy na Jamajce.
Status.
Gatunek ten został sklasyfikowany przez IUCN jako zagrożony.

</doc>
<doc id="1451361" url="https://pl.wikipedia.org/wiki?curid=1451361" title="GeoEye-1">
GeoEye-1

GeoEye-1 – sztuczny satelita optycznej obserwacji Ziemi; własność spółki GeoEye, dawniej Orbimage, która dysponuje dodatkowo satelitami IKONOS i OrbView-2. Umieszczony na orbicie okołobiegunowej 6 września 2008.
Działanie.
Misję satelity przewidziano na ponad 10 lat. Jej całość (projekty, statek i urządzenia optyczne, start, obsługa, ubezpieczenie, wynajem stacji naziemnych) szacowana jest na 502 mln USD.
Satelita porusza się po orbicie heliosynchronicznej, co pozwala na pozyskiwanie zdjęć w powtarzalnych warunkach oświetleniowych. Satelita GeoEye będzie dopełnieniem satelitów IKONOS i będzie zbierał dane około 40% szybciej w systemie panchromatycznym (ok. 700 000 km²/dobę) i około 25% szybciej przy obrazach kolorowych.
Budowa i wyposażenie.
Głównym wykonawcą i integratorem satelity jest General Dynamics Advanced Information Systems, na mocy kontraktu zawartego w grudniu 2004. Detektory optyczne dostarczyło ITT, które produkuje je również dla amerykańskich satelitów wywiadowczych. Statek został zbudowany na platformie SA-200HP.
Satelita dysponuje sprzętem obserwacyjnym zapewniającym najwyższą rozdzielczość obrazu wśród satelitów komercyjnych. Będzie dostarczał materiał zdjęciowy czarno-biały o rozdzielczości do 41 cm i kolorowy o rozdzielczości do 165 cm (oba w nadirze).
Z powodu obostrzeń prawnych, fotografie o rozdzielczości poniżej 50 cm będą do dyspozycji rządu USA i wyznaczonych przez niego podmiotów.
Satelita umożliwi też geolokalizację obiektów na powierzchni Ziemi z dokładnością 3 m (bez naziemnych punktów odniesienia).
Satelita będzie obserwował Ziemię w 5 pasmach fal elektromagnetycznych z głębią 11 bitów/piksel:
Szerokość fotografowanego obszaru wynosi 15,2 km.
Dane są gromadzone w rejestratorze o pojemności 1,2 Tb. Transfer na Ziemię odbywa się w paśmie X z prędkością 150 lub 740 Mbps. Głównym procesorem satelity jest RAD750 z automatycznie uruchamianym zespołem zapasowym. Wszystkie urządzenia połączone są szyną danych MIL-STD-1553B.
Zasilanie jest czerpane z 7 rozkładanych paneli ogniw słonecznych na arsenku galu, o mocy 3862 W (przy końcu misji). Energia jest gromadzona w akumulatorze NiH2 o pojemności 160 Ah.
Kontrola.
Do kontroli i sterowania położeniem satelita posiada m.in.:
Rozdzielczość ustawiania położenia wynosi 75 sekund łuku, z dokładnością 0,4 sekundy łuku.
Centrum kontroli misji znajduje się w siedzibie firmy, w Dulles, w USA, w stanie Virginia.
Centrum wspomagają stacje naziemne w Barrow (Alaska), Tromsø (Norwegia) i przy stacji antarktycznej Troll. Zapasową stacją naziemną jest Thornton.

</doc>
<doc id="1451363" url="https://pl.wikipedia.org/wiki?curid=1451363" title="Izotiocyjaniany">
Izotiocyjaniany

Izotiocyjaniany ("ITC") – sole lub estry kwasu izotiocyjanowego będące tautomerami rodanków (tiocyjanianów), a także analogami siarkowymi izocyjanianów. Zawierają jednowartościowy anion i należą do grupy pseudohalogenków. Niektóre z nich są wykorzystywane przy sekwencjonowaniu białek metodą degradacji Edmana.
Część estrów izotiocyjanianowych powstaje naturalnie podczas hydrolizy glukozynolanów występujących w niektórych roślinach, głównie w warzywach krzyżowych, np. kiełkach brukselki, kapuście, brokułach, jarmużu, wasabi i rzeżusze. Niektóre z tych związków wykazują działanie antykancerogenne.

</doc>
<doc id="1451366" url="https://pl.wikipedia.org/wiki?curid=1451366" title="Prezydenci Siedlec">
Prezydenci Siedlec

Prezydent Siedlec wybierany jest przez mieszkańców miasta w wyborach powszechnych, równych, tajnych i bezpośrednich. Jest organem wykonawczym miasta Siedlce jako jednostki samorządu terytorialnego, a także zwierzchnikiem służbowym pracowników jednostek organizacyjnych oraz zwierzchnikiem miejskich służb, inspekcji i straży. 
Bibliografia.
Listę sporządzono na podstawie:
oraz:

</doc>
<doc id="1451369" url="https://pl.wikipedia.org/wiki?curid=1451369" title="Nowe szaty króla (film)">
Nowe szaty króla (film)



</doc>
<doc id="1451373" url="https://pl.wikipedia.org/wiki?curid=1451373" title="Katedra Wniebowzięcia Najświętszej Maryi Panny w Charkowie">
Katedra Wniebowzięcia Najświętszej Maryi Panny w Charkowie

Katedra Wniebowzięcia Najświętszej Maryi Panny w Charkowie (ukr. "Собор Внебовззяття (Успіння) Пресвятої Діви Марії у Харкові") – rzymskokatolicka świątynia wybudowana w stylu neogotyckim w latach 1887–1892 przy obecnej ul. Gogola 4. 
Od 1923 r. przy kościele obok parafii rzymskokatolickiej działa też wspólnota ormiańskokatolicka, dla której wydzielono kaplicę po lewej stronie świątyni, do dziś nazywaną kaplicą ormiańską. W charakterze ormiańskiego proboszcza przybył do miasta ks. Jehanian Karapet, który w 1927 r. przyjął obywatelstwo radzieckie. 14 lutego 1938 r. został on aresztowany przez NKWD i 21 października 1938 roku rozstrzelany w Charkowie. 
W latach trzydziestych XX wieku kościół zamknięto i przebudowano na cele świeckie – mieściło się tu m.in. kino dla dygnitarzy partyjnych. W 1992 świątynia została zwrócona wiernym. Pierwszy proboszczem został ks. Jerzy Ziemiński ze zgromadzenia księży marianów . Posługę przy parafii podjęły też siostry franciszkanki służebniczki Krzyża i siostry szarytki. Od 2002 jest katedrą nowo powstałej diecezji charkowsko-zaporoskiej. Pierwszy ordynariuszem został biskup Stanisław Padewski z zakonu kapucynów. 
W 2002 r. parafia katedralna otrzymała Medal św. Brata Alberta za działalność charytatywną na rzecz osób niepełnosprawnych i niewidomych. 

</doc>
<doc id="1451374" url="https://pl.wikipedia.org/wiki?curid=1451374" title="Epicrates subflavus">
Epicrates subflavus



</doc>
<doc id="1451377" url="https://pl.wikipedia.org/wiki?curid=1451377" title="Remus (imię)">
Remus (imię)

Remus — łacińskie imię męskie obcego, nieindoeuropejskiego pochodzenia i o niejasnym znaczeniu. Imię jednego z dwóch legendarnych założycieli Rzymu.
Znane osoby noszące imię Remus:
Znane postaci fikcyjne noszące imię Remus:
Zobacz też:

</doc>
<doc id="1451378" url="https://pl.wikipedia.org/wiki?curid=1451378" title="Nieból">
Nieból

Nieból – debiutancka płyta tarnowskiego zespołu Totentanz, wydana 24 września 2007 roku nakładem wydawnictwa Mystic Production.

</doc>
<doc id="1451379" url="https://pl.wikipedia.org/wiki?curid=1451379" title="Współbieżność">
Współbieżność



</doc>
<doc id="1451381" url="https://pl.wikipedia.org/wiki?curid=1451381" title="Akademia Techniczno-Humanistyczna">
Akademia Techniczno-Humanistyczna



</doc>
<doc id="1451388" url="https://pl.wikipedia.org/wiki?curid=1451388" title="Katedra Świętych Apostołów Piotra i Pawła w Łucku">
Katedra Świętych Apostołów Piotra i Pawła w Łucku

Katedra Świętych Apostołów Piotra i Pawła (ukr. "Собор святих Петра і Павла") i kolegium jezuickie – zabytek architektury o narodowym znaczeniu w Łucku. Kościół i kolegium powstały na potrzeby zakonu jezuitów. Dziś kolegium pełni rolę uczelni, a kościół jest katedrą rzymskokatolickiej diecezji Łuckiej. Katedra jest kościołem parafialnym dla parafii katedralnej św. Apostołów Piotra i Pawła w Łucku.
Historia.
Budowa.
Zakon jezuitów powstał w Łucku na początku XVII wieku. Do ufundowania kościoła i kolegium najbardziej przyczynili się król Zygmunt III Waza, biskup Marcin Szyszkowski i biskup Paweł Wołucki. Projekt budowy został zaprojektowany przez architekta M. Hintza, prawdopodobnie później, został uzupełniony i zmieniony przez architekta Giacomo Briano. Właśnie 16 lipca 1616 z jego udziałem odbyło się wmurowanie kamienia węgielnego w fundament kościoła. Ostatecznie prace zostały zakończone w drugiej połowie lat trzydziestych XVII wieku w stylu renesansowym. Kościół jezuitów powstał w miejscu wieży Wjazdowej zamku Okólnego, budowlę usytuowano w taki sposób, by główna fasada kościoła znalazła się obok bramy wjazdowej do zamku. Pomieszczenia kolegium wybudowano w XVII wieku według projektu architekta Benedykta Molli.
Studia w Kolegium.
Na początku w kolegium uczyło się 150 uczniów, w późniejszych czasach ich liczba zwiększyła się do ponad 300. Nauka była bezpłatna, uczelnia słynęła z wysokiego poziomu, dlatego do Łucka przyjeżdżali studenci ze Lwowa, Ostroga i Kijowa. Kurs teologii moralnej wprowadzono w 1615 roku, filozofii w 1636 roku. Wykładano również szermierkę, taniec, języki. Działał teatr, dla którego specjalnie przeznaczono salę teatralną w pomieszczeniu kolegium. Wykładanie filozofii było wstrzymane w 1638 i wznowione dopiero w 1688 roku. Matematykę i fizykę wykładano w latach 1692—1695, i wznowiono w 1753 roku. W 1762 roku nauczanie uzupełniono o kurs etyki i rozszerzony kurs filozofii.
Tu uczył się Kazimierz Florian Czartoryski.
Konflikty z prawosławnymi.
Stosunki jezuitów łuckich z członkami prawosławnego bractwa łuckiego były skomplikowane, napięte, niekiedy dochodziło do bójek i spraw w sądzie. W latach 1620—1630 miały miejsce starcia między braćmi i uczniami kolegium. W zajściach w roku 1627 i 1634 brało udział od dziesięciu do dwóch setek osób. Napady jezuitów na zakonników brackich i uczniów szkoły brackiej miały miejsce w latach 1627—1628 oraz w roku 1639. W roku 1627 szlachcic Wojciech Chełpowski próbował utopić zakonnika brackiego Serapiona w rzece Styr. Żebrak Łukjan Piński, który mieszkał w klasztorze brackim, został zakatowany na śmierć przez studentów kolegium.
Przebudowa, kasacja klasztoru.
14 czerwca 1724 roku wybuchł wielki pożar, który bardzo poważnie uszkodził kościół i kolegium. W ciągu następnych lat aż do 1730 roku zabudowania jezuickie poddano gruntownej renowacji przy współudziale architekta-jezuity Pawła Giżyckiego. Po restauracji świątynia nabrała nowego charakteru. Żeby zachować osłabione przez pożar ściany, obudowano je galeriami i kruchtą z chórem; dobudowano dwie wieże zewnętrzne. Kościół przebudowano w stylu klasycystycznym. W 1773 roku Papież Klemens XIV opublikował brewe, na mocy którego zdecydowano o kasacie zakonu jezuitów. Kościół został przekazany Komisji Edukacji Narodowej, a kolegium zlikwidowano.
Katedralna historia.
W 1787 roku kościół uzyskał status katedry. Kapituła wspólnie z kancelarią diecezjalną zajęły część byłego kolegium. Okres XIX wieku był trudny dla katolików w związku niechęcią władz rosyjskich wobec katolicyzmu. W katedrze znalazło się wiele przedmiotów z łuckich kościołów, których funkcjonowanie zostało zakazane przez władze. W 1933 w podziemiach kościoła został pochowany Piotr Mańkowski - polski duchowny rzymskokatolicki, biskup kamieniecki, arcybiskup enejski; jego szczątki zostały sprofanowane przez Rosjan po wkroczeniu wojsk radzieckich na teren Polski po 17 września 1939.
Po II wojnie światowej i włączeniu Łucka do Ukraińskiej SRR w 1946 władze radzieckie uniemożliwiły działanie kościoła, otwarto tam muzeum ateizmu w 1981 roku. Spowodowało to znaczne zniszczenia zabytków sztuki oraz wnętrza świątyni. Po rozpadzie ZSRR kościół wznowił swoją działalność. W 1999 roku z Osnabrück w Niemczech przywieziono organy z 1953 roku konstrukcji Heinricha Rohlfinga i Matthiasa Kreienbrinka. Dzisiaj funkcję biskupa pełni Witalij Skomarowski.
Architektura.
Wygląd zewnętrzny.
Świątynia jest trójnawową krzyżowo-kopułową bazyliką opartą na krzyżu greckim z okólnymi galeriami i dwiema wieżami na rogach głównej fasady. W głównej elewacji można dostrzec bogatą kompozycję objętości, płaszczyzn i osi. Wieże kościoła mają różną formę — zachodnia jest czworoboczna, a wschodnia ośmiokątna. Główną fasadę zdobi pięć rzeźb. Tu również znajdują się tablice z inskrypcjami łacińskimi. Za kościołem znajduje się trzypiętrowe kolegium. Na uwagę zasługuje południowo-zachodnia elewacja. Ścianę zdobi pięć wielkich ryzalitów zwieńczonych gzymsami, trójkątnymi frontonami oraz daszki pokryte dachówką. Za fasadą, po południowej stronie znajduje się obronna wieża Czartoryskich z XVI wieku należąca wraz z pozostałym murem do zamku.
Wnętrze.
We wnętrzu kościoła znajdują się obrazy, epitafia, tablice pamiątkowe, zabytkowe meble, malowidła ścienne, rzeźby, płaskorzeźby, monogramy, pieczątki, dekoracje architektoniczne. Obrazy zdobią główną część świątyni i zakrystię z kaplicą Najświętszego Sakramentu. Niektóre obrazy były poddawane restauracji lub przeróbkom, część z nich jest przeniesiona z innych kościołów w Łucku. Najstarsze płótna pochodzą z XVIII wieku, są to prace nieznanych autorów. Niektóre mają ślady przeróbek mających na celu dopasowywanie płótna do rozmiarów wnęki. Widać to na obrazie przedstawiającym św. Franciszka (pochodzenie i autor – nieznany), na wizerunku św. Hieronima oraz na obrazie "Biczowany Chrystus" i innych. Są też obrazy, które malowano na zamówienie kościoła i pierwotnie były dopasowane do konkretnych wnęk, na przykład, obrazy Włocha C. Villani, 1801. W zakrystii malarstwo ścienne przedstawia niektóre inne kościoły Łucka: Bernardynów, Dominikanów, Karmelitów, Trynitarzy.
Dzisiaj.
Obecnie kościół jezuicki jest główną świątynią diecezji Łuckiej, która obejmuje obwody wołyński i rówieński. Dziś kolegium jest wykorzystywane przez Wołyńskie Technikum Narodowego Uniwersytetu Technologii Spożywczych. Pod zabudowaniami znajdują się podziemia dostępne do zwiedzania z przewodnikiem. Wejście do podziemia znajduje się pod basztą z dzwonem na południowo-zachodniej fasadzie.

</doc>
<doc id="1451390" url="https://pl.wikipedia.org/wiki?curid=1451390" title="Jan Czarny">
Jan Czarny

Jan Czarny (ur. 15 lipca 1918 w Kaliszu, zm. 30 listopada 1985 w Łodzi) – polski poeta, prozaik, satyryk, tłumacz literatury radzieckiej i czeskiej, autor tekstów estradowych i scenariuszy filmów animowanych, malarz.
Ukończył Państwowy Instytut Sztuk Plastycznych (Poznań). W latach 1939–1943 przebywał w obozie jenieckim w ZSRR. W latach 1943–1946 służył w LWP. Po wojnie osiadł w Łodzi. W 1945 roku debiutował na łamach prasy łódzkiej jako satyryk. W latach 1948-1978 był redaktorem w Studiu Opracowań Filmów. W 1959 roku otrzymał nagrodę Ministra Kultury i Sztuki za przekłady satyry czeskiej. Współpracował stale z tygodnikiem "Odgłosy" i kwartalnikiem "Osnowa". Pisał teksty krytyczne o sztuce i literaturze oraz wstępy do katalogów wystaw artystycznych. W 1957 r. był pomysłodawcą i współzałożycielem Piątego koła, które skupiało najwybitniejszych łódzkich poetów, malarzy, architektów i historyków sztuki, organizowało wystawy i opublikowało dwa zeszyty poetycko-malarskie. W 1962 r. otrzymał wyróżnienie na festiwalu w Oberhausen za film animowany z jego scenariuszem. Jan Czarny był członkiem ZLP i ZAiKS-u.
Odznaczony Srebrnym Krzyżem Zasługi, Srebrnym Medalem „Zasłużonym na Polu Chwały” i Odznaką „Zasłużony Działacz Kultury”.

</doc>
<doc id="1451391" url="https://pl.wikipedia.org/wiki?curid=1451391" title="Maverick (film)">
Maverick (film)

Maverick – western produkcji amerykańskiej powstały na podstawie serialu tv z lat 50. XX wieku pod tym samym tytułem. Film wyreżyserował Richard Donner, a w rolach głównych wystąpili Mel Gibson, Jodie Foster i James Garner.
Film był nominowany do Oscara w kategorii najlepsze kostiumy.

</doc>
<doc id="1451397" url="https://pl.wikipedia.org/wiki?curid=1451397" title="Krwistoborowik lubczykowy">
Krwistoborowik lubczykowy

Krwistoborowik lubczykowy ("Rubroboletus legaliae" (Pilát &amp; Dermek) Della Maggiora &amp; Trassinelli) – gatunek grzybów z rodziny borowikowatych ("Boletaceae").
Systematyka i nazewnictwo.
Pozycja w klasyfikacji według Index Fungorum: "Rubroboletus, Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1968 Albert Pilát nadając mu nazwę "Boletus legaliae". Obecną, uznaną przez Index Fungorum nazwę nadali mu w roku 2015 Della Maggiora &amp; Trassinelli, przenosząc go do rodzaju "Rubroboletus". To skutek przeprowadzonych w ostatnich latach badań filogenetycznych w obrębie rodzaju "Boletus". Wyniki tych badań istotnie zmieniły systematykę gatunków dawniej zaliczanych do tego rodzaju. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała używanie nazwy „krwistoborowik lubczykowy”.
Niektóre synonimy nazwy naukowej:
Nazwa systematyczna upamiętnia francuską mykolożkę Marcelle Le Gal, stąd czasem spotyka się polską nazwę „borowik le Galowej”.
Morfologia.
Średnica 5–15 cm, kształt początkowo półkulisty, potem płaskołukowaty z płaskim dużym garbem na wierzchołku. U młodych owocników szarobiały, potem brązowawy-brązowooliwkowy, po uszkodzeniu różowawy lub barwy „starej róży”.
Przy trzonie wolne. U młodych okazów są żółte, potem oliwkowożółte. Pory o barwie od karminowoczerwonej do winnoczerwonej, u starszych okazów blaknące.
Wysokość 5–8 cm, grubość 3–5 cm, kształt początkowo baryłkowaty, potem pałkowaty. Powierzchnia bladożółta, pokryta drobniutką czerwonawą siateczką, pod kapeluszem zanikająca.
Jasnożółty, niebieszczeje (młode owocniki) lub zielenieje (starsze) po przekrojeniu. Ma zapach cykorii.
Ochrowobrązowy. Zarodniki 11–16 × 6–6,5 μm, wrzecionowate i gładkie.
Jest podobny do krwistoborowika szatańskiego, który odróżnia się od lubczykowego nieprzyjemnym zapachem, jest też silniej trujący.
Występowanie.
Ciepłe i świetliste lasy liściaste, pod bukami i dębami, na obojętnych lub kwaśnych glebach, w Europie spotykany we Francji, Włoszech, Niemczech, Czechach, na Słowacji, południowej Anglii. Angielskie źródła z XX w. podają jego występowanie również w Polsce, ale pierwsze potwierdzone stwierdzenie pochodzi z 2014 z Kotliny Raciborskiej.
Znaczenie.
Grzyb mykoryzowy. Jest grzybem trującym, chociaż niektórzy autorzy podają, że dobrze ugotowany jest nieszkodliwy.

</doc>
<doc id="1451398" url="https://pl.wikipedia.org/wiki?curid=1451398" title="Borowik LeGalovej">
Borowik LeGalovej



</doc>
<doc id="1451400" url="https://pl.wikipedia.org/wiki?curid=1451400" title="Boletus legaliae">
Boletus legaliae



</doc>
<doc id="1451401" url="https://pl.wikipedia.org/wiki?curid=1451401" title="PC Guard">
PC Guard

PC Guard Spółka Akcyjna – polskie przedsiębiorstwo informatyczne z siedzibą w Poznaniu, w latach 2005–2017 notowane na Giełdzie Papierów Wartościowych w Warszawie.
Działalność.
Przedsiębiorstwo jest producentem rozwiązań informatycznych wspomagających zarządzanie. Jest autorem systemów: Graffiti.ERP (typu MRP II/ERP), Ascent.DBI (zarządzanie dokumentami i informacją) i QuickStep (wspomaganie zarządzania małą firmą).
Spółka posiada 35-procentowe pakiety udziałów dwóch poznańskich dystrybutorów sprzętu komputerowego: notowanego na NewConnect Divicom SA (KRS ) oraz MTS Notebook sp. z o.o (KRS ).
Od sierpnia 2003 PC Guard współpracuje z Wyższą Szkołą Logistyki. Pracownicy spółki prowadzą gościnne wykłady, a studenci mają możliwość odbywania praktyk w firmie.
Historia.
Przedsiębiorstwo zostało założone w 1998 w innej formie prawnej. Początkowo zajmowało się wdrażaniem oprogramowania innych producentów. W 2000 zostało przekształcone w spółkę akcyjną i rozpoczęło wytwarzanie własnych systemów informatycznych przeznaczonych dla przedsiębiorstw.
5 października 2005 prawa do nowych akcji, jak i dotychczasowe akcje spółki, po raz pierwszy były notowane na GPW. Na zamknięciu sesji, w porównaniu do ceny w ofercie publicznej (6 zł), dotychczasowe akcje podrożały o 60% a PDA – dwukrotnie. Kilka dni później kurs akcji wzrósł do 90 zł, a 11 października osiągnął nawet 435 zł. Spowodowało to zawieszenie obrotu zarówno akcjami, jak i prawami do nich. Niedługo potem papiery spółki odnotowały równie spektakularny spadek – do ok. 20 zł za sztukę.
W grudniu 2006 walne zgromadzenie zdecydowało o splicie w stosunku 1:100. Informacjom o nim, jak też o planowanej nowej emisji, towarzyszył znów mocny wzrost kursu spółki. Podział akcji miał miejsce 25 stycznia 2007 i sprowadził walory spółki do poziomów groszowych – cena wyniosła 0,5 zł. W październiku 2008 PC Guard ma się znaleźć na "liście alertów" GPW, grupującej akcje uznane za ryzykowne – jednym z kryteriów jest kurs poniżej 0,5 zł, a w tym przypadku wynosił on 0,03 zł na zamknięciu sesji 5 września. Firma chciała uniknąć tej sytuacji przez wprowadzenie obrotu jej akcjami w blokach po 100 sztuk, co byłoby pierwszym takim przypadkiem w Polsce, jednak giełda nie wyraziła na to zgody.
W 2017 wykluczone z obrotu na giełdowego na wniosek Komisji Nadzoru Finansowego z uwagi na nieprzesłanie w terminie raportu okresowego.

</doc>
<doc id="1451406" url="https://pl.wikipedia.org/wiki?curid=1451406" title="Mistrzostwa Świata w Piłce Nożnej 2010 (eliminacje strefy UEFA)/Baraże">
Mistrzostwa Świata w Piłce Nożnej 2010 (eliminacje strefy UEFA)/Baraże

Baraże do Mistrzostw Świata w Piłce Nożnej 2010 w strefie UEFA rozegrane zostały systemem dom i wyjazd. Wzięły w nich udział prawie wszystkie drużyny z drugich miejsc grupowych fazy zasadniczej. Wyjątkiem była drużyna Norwegii, która jako jeden spośród tych dziewięciu zespołów zakończyła eliminacje w grupie z najmniejszą liczbą punktów. Ze względu na różną liczbę drużyn w grupach, nie liczyły się punkty zdobyte w meczach z zespołami najsłabszymi (zajmującymi w tabeli szóste miejsca).
Losowanie.
Ośmioro uczestników baraży zostało pogrupowanych w cztery pary poprzez losowanie, które odbyło się w Zurychu w dniu 19 października 2009 roku. Koszyki, w których znalazły się rozlosowywane drużyny, zostały ustalone na podstawie rankingu FIFA z października 2009 roku. Mecze zaplanowano w dniach 14 oraz 18 listopada 2009. Zwycięzcy par barażowych awansowali na Mundial.
Podział na koszyki.
Koszyk A: Francja (9), Portugalia (10), Rosja (12), Grecja (16),
Koszyk B: Ukraina (22), Irlandia (34), Bośnia i Hercegowina (42), Słowenia (49)

</doc>
<doc id="1451413" url="https://pl.wikipedia.org/wiki?curid=1451413" title="Spluwaczka">
Spluwaczka

 
Spluwaczka (daw. "kraszuarka","kaszelniczka") – naczynie, do którego można wypluć nadmiar śliny z ust.
Spluwaczki używano od drugiej połowy XVIII wieku do pierwszej wojny światowej w miejscach publicznych oraz w domach prywatnych. Stawiano je zwykle przy drzwiach, kanapach i fotelach.
Wykonane były ze szkła, metalu i ceramiki, wypełniane często płynem odkażającym lub był to pojemnik metalowy w obudowie meblowej wypełniony piaskiem. Obudowa ta przybierała różne formy: kielicha, wazy, skrzyneczki z mechanizmem podnoszącym i opuszczającym wieko.
Dziś spluwaczki stosuje się w stomatologii. Zwykle wchodzą w skład unitów stomatologicznych i służą do opróżniania ust z nadmiaru śliny.

</doc>
<doc id="1451419" url="https://pl.wikipedia.org/wiki?curid=1451419" title="Meczet Ortaköy">
Meczet Ortaköy

Meczet Ortaköy (tr "Ortaköy Camii", właściwie: "Büyük Mecidiye Camii") – położony na nabrzeżu Ortaköy (dosłowne znaczenie: wioska pośrodku), w Stambule w Turcji.
Wybudowany na polecenie sułtana Abdülmecida I przez architekta Grabed Balyana i jego syna Nikogosa. Nie jest znana dokładna data powstania meczetu. Przypuszcza się, że powstał w latach 1853-1854, lub w 1864. Zbudowany jest w stylu neobarokowym. Posiada duże okna, dwa minarety z pojedynczymi balkonami, ściany wykonane są z białego kamienia, kopuła jest wyłożona różową mozaiką. Kibla wykonana jest z marmuru i wyłożona mozaiką, Mihrab natomiast, pokryto porfirem.

</doc>
<doc id="1451423" url="https://pl.wikipedia.org/wiki?curid=1451423" title="Awatar (postać - mag)">
Awatar (postać - mag)



</doc>
<doc id="1451425" url="https://pl.wikipedia.org/wiki?curid=1451425" title="Getto w Łodzi">
Getto w Łodzi



</doc>
<doc id="1451426" url="https://pl.wikipedia.org/wiki?curid=1451426" title="Aang">
Aang

Aang – główny bohater amerykańskiego serialu animowanego "".
Opis ogólny.
12-letni, ostatni mag Powietrza (w rzeczywistości Aang ma 112 lat, jeśli liczyć 100-letnią hibernację w lodzie). Jest najnowszą reinkarnacją Awatara i jest ostatnim magiem Powietrza (innych zabił Naród Ognia), którego obowiązkiem jest posiąść kontrolę nad wszystkimi czterema żywiołami i odbudowanie zburzonej przez Naród Ognia równowagi. Początkowo nie wierzył w wojnę z Narodem Ognia. Jego debiut nastąpił w pierwszym odcinku pod tytułem "Chłopiec w górze lodowej". Ma ponad 100-letniego latającego bizona Appę i latającego lemura Momo.
Charakter.
Aang uwielbia podróżować i jest zawsze gotów uczyć się nowych rzeczy. Przez cały czas jednak pozostaje w pewien sposób naiwny w swej wierze w świat i ludzi i nieraz jest zbyt zaabsorbowany otaczającymi go wydarzeniami, by zauważyć, że nie wszystko jest czarno-białe.
Wygląd.
Ubiera się jak przeciętny Mag Powietrza, tj. w żółtą koszulę i czerwone spodnie. Aang ma między 140-160 centymetrów wzrostu. Na głowie ma wytatuowaną niebieską strzałę, która poprzez kark wchodzi na jego plecy. Dodatkowe tatuaże posiada na rękach i nogach. Gdy przechodzi w "stan awatara" tatuaże zaczynają świecić.
Magia Aanga.
Gdy Aang opanował magię powietrza wymyślił własną technikę magii o nazwie "powietrzny skuter", czyli kuli wypełnionej powietrzem, na której się siedzi, lub stoi. Na powietrznym skuterze latał po raz pierwszy w odcinku "Król Omashu" i openingu serialu animowanego. W kolejnych odcinkach następnych sezonów opanował również magię Ziemi, Ognia i Wody.
Historia.
Dzieciństwo (wydarzenia przed zamrożeniem w kuli lodowej).
Aang we wczesnej młodości został oddany mnichom w Południowej Świątyni Powietrza przez swoich rodziców. Jako Nomad Powietrza podróżował dużo po świecie. Podczas swojego dzieciństwa Aang mieszkał, był wychowywany, oraz uczony w swoim domu w Południowej Świątyni Powietrza pod czujnym okiem mnicha Gyatso. Gdy Aang skończył sześć lat, on i reszta Nomadów Powietrza wybrali się do Wschodniej Świątyni Powietrza gdzie każdy wybrał sobie latającego bizona na kompana. Aang wybrał Appę. Bardzo szybko się uczył, w wieku sześciu lat był lepszy niż jego starsi koledzy, zaś w wieku dwunastu lat był równie dobry, jak jego nauczyciele magii powietrza.
W dalszym ciągu dużo podróżował, zwłaszcza do innych Świątyń Powietrza, ale także do Królestwa Ziemi, między innymi do Omashu, gdzie poznał swojego nieco ekscentrycznego przyjaciela – Bumiego. W związku z niepokojącymi posunięciami Narodu Ognia, sugerującymi wojnę, Nomadowie Powietrza poinformowali go, że jest Avatarem w wieku dwunastu lat (normalnie dzieje się to w wieku szesnastu lat).
Następnie, gdy już nauczył się podstaw bycia Avatarem, Aang miał zostać wysłany do Wschodniej Świątyni Powietrza aby nauczyć się reszty, z dala od Mnicha Gyatso. Gdy przypadkiem usłyszał o tym, uciekł na swoim latającym bizonie – Appie. Chwilę po ucieczce on i jego latający stwór natrafili na sztorm, zostali wtrąceniu do wody przez falę. Aang, by się ratować, wszedł w Stan Avatara i użył kombinacji magii wody z magią powietrza aby zamrozić siebie i Appę.

</doc>
<doc id="1451427" url="https://pl.wikipedia.org/wiki?curid=1451427" title="Katedra św. Marcina z Tours w Mukaczewie">
Katedra św. Marcina z Tours w Mukaczewie

Katedra św. Marcina z Tours w Mukaczewie (ukr. Кафедральний собор св. Мартина з Туру в Мукачевому, "Kafiedralnij Sobor Swiataho Martina z Turu w Mukaczewu") – rzymskokatolicka świątynia wybudowana w latach 1904-1905 w stylu eklektycznym. W czasach sowieckich była nieczynna. W 1990 zwrócona wiernym. Od 2002 katedra nowo powstałej diecezji mukaczewskiej. Mieści się przy ulicy Miru 2.

</doc>
<doc id="1451433" url="https://pl.wikipedia.org/wiki?curid=1451433" title="Jahja al-Mutasim">
Jahja al-Mutasim

Jahja al-Mutasim (arab. أبو زكرياء المعتصم يحي بن الناصر = ""; zm. 1236) – kalif z dynastii Almohadów, syn kalifa Muhammada an-Nasira. Przejął władzę w Maroku po śmierci stryja Abdullaha al-Adila, zabitego w czasie powstania w Andaluzji w 1227 roku. Wkrótce został jednak odsunięty od władzy przez innego ze swoich stryjów Idrisa I.

</doc>
<doc id="1451436" url="https://pl.wikipedia.org/wiki?curid=1451436" title="Zmierzch (film)">
Zmierzch (film)

Zmierzch (ang. "Twilight") – amerykański film z 2008 roku, w reżyserii Catherine Hardwicke, oparty na książce Stephenie Meyer – "Zmierzch". W rolach głównych występują Kristen Stewart i Robert Pattinson.
Fabuła.
"Zmierzch" opowiada historię 17-letniej Belli Swan (Kristen Stewart), która przeprowadza się do małego miasteczka Forks w stanie Waszyngton, aby zamieszkać ze swoim ojcem. Tu przyciągnęła uwagę Edwarda Cullena (Robert Pattinson), bladego, tajemniczego chłopaka. Dziewczyna odkrywa, że on i jego rodzina są wampirami. Są jednak jedyni w swoim rodzaju – nazywają siebie „wegetarianami”, ponieważ żywią się tylko krwią zwierząt. Pomiędzy Bellą i Edwardem rodzi się uczucie. Ich związek sprowadza jednak na Bellę fizyczne niebezpieczeństwo, prawdziwe zagrożenie przybędzie jednak z zewnątrz. Kiedy Bella wybiera się wraz z rodziną Edwarda na mecz baseballu, natykają się na trójkę obcych wampirów, które piją krew ludzi. W pewnym momencie najgroźniejszy z obcych wampirów – James, wyczuwa zapach Belli i postanawia ją zgładzić. Cullenowie decydują się ukryć Bellę, lecz James podąża ich śladami. Rozpoczyna się dramatyczny pościg, którego stawką jest życie Belli i jej dalszy związek z Edwardem.
Opis wampirów.
Wampiry mają bardzo twardą skórę, która błyszczy w słońcu. Jest ona blada, niemal biała, ale u ludzi ciemnoskórych przed przeistoczeniem w wampiry nie traci barwy. Promienie słoneczne mają wpływ na wampiry, lecz ich nie ranią. Ich zęby są podobne do ludzkich, ale znacznie odporniejsze i ostrzejsze. Mogą pić zarówno krew ludzi, jak i zwierząt, ale krew ludzka jest dla nich smaczniejsza, ponadto odczuwają bardzo silny popęd, by żywić się ludźmi. Popęd ten jednak daje się opanować i stłumić wraz z wiekiem.
Oczy wampirów mają barwę o zmiennym natężeniu, zależnie od stopnia sytości danego osobnika. U wampirów ludożerczych są to różne odcienie czerwieni, u wampirów pozostających na diecie z krwi zwierząt barwa waha się między kolorem złotym a miodowym. Niektóre obdarzone są nadnaturalnymi talentami, będącymi wyostrzeniem cech, jakie posiadały będąc jeszcze ludźmi. Mają doskonałą pamięć – co raz zobaczą, pamiętają już zawsze ze wszystkimi szczegółami. Wampiry mogą się rozmnażać z ludzkimi kobietami.
Przemiana w wampira następuje po wstrzyknięciu jadu poprzez ukąszenie innego wampira. Wampiry można zabić tylko poprzez poćwiartowanie i spalenie całego ciała.
Ścieżka dźwiękowa.
Zostały wydane dwie płyty z muzyką „Zmierzchu”. Pierwsza płyta – "Twilight: Original Motion Picture Soundtrack" – (z muzyką popularną) została wydana w Stanach Zjednoczonych 4 listopada 2008, natomiast druga – "Twilight: The Score" – (z muzyką filmową skomponowaną przez Cartera Burwella) została wydana 27 listopada 2008. Ta pierwsza płyta zadebiutowała na pierwszym miejscu listy Billboardu i w pierwszym tygodniu została sprzedana w ponad 165 000 kopiach. W Polsce uzyskała status złotej płyty.
Lista utworów "Twilight: Original Motion Picture Soundtrack".
iTunes bonus track:
Lista utworów "Twilight: The Score".
W całości skomponowany przez Cartera Burwella.
Box office.
W ciągu pierwszych trzech dni wyświetlania „Zmierzchu” film zarobił w Stanach Zjednoczonych 70,3 mln $, co dało mu miejsce czwarte (wyprzedza go czwarta, pierwsza i druga część „Harry’ego Pottera”) w rankingu najlepszych otwarć w historii listopadowych premier i czwarte miejsce na liście otwarć roku 2008 oraz ósme miejsce w rankingu otwarć wszech czasów filmów nie będących kontynuacją. Robert Pattinson grał jedną z głównych ról w otwierającej ranking czwartej części – Harry Potter i Czara Ognia jako Cedric Diggory.
W ciągu pierwszego tygodnia ekranizacja powieści Stephenie Meyer zarobiła 103 202 346 $.
Premiera wersji DVD i Blu-Ray na terenie Polski.
Oficjalna premiera nastąpiła 26 sierpnia 2009. W sieci empik na zasadach dwutygodniowej wyłączności od 12 sierpnia 2009 dostępna była w sprzedaży wersja DVD, wersja rozszerzona 2DVD i wersja blu-ray.
Sequel.
22 listopada 2008 roku Summit Entertainment oficjalnie potwierdziło powstanie kontynuacji powieści Meyer Księżyc w nowiu. Scenariusz filmu napisała znów Melissa Rosenberg, a reżyserią zajął się Chris Weitz.

</doc>
<doc id="1451438" url="https://pl.wikipedia.org/wiki?curid=1451438" title="I kto to mówi">
I kto to mówi

I kto to mówi (oryg. "Look Who's Talking") – komedia z 1989 roku w reżyserii Amy Heckerling, która również napisała scenariusz. W rolach głównych wystąpili John Travolta i Kirstie Alley. Bruce Willis udzielił głosu synowi Mollie – Mikeyemu. W scenie finałowej Julie mówi w myślach głosem Joan Rivers.
Film otrzymał mieszane recenzje; serwis Rotten Tomatoes przyznał mu wynik 58%.
Fabuła.
Mollie Jensen zachodzi w ciążę z żonatym mężczyzną. Decyduje się samotnie wychowywać dziecko. W dniu porodu poznaje sympatycznego taksówkarza Jamesa, który wyświadcza jej przysługę. Wkrótce oboje zaprzyjaźniają się ze sobą. Jednak na horyzoncie pojawia się biologiczny ojciec dziecka...
Oryginalnym pomysłem twórców filmu jest to, że narratorem komentującym wydarzenia, z którego perspektywy oglądamy świat, jest kilkumiesięczne niemowlę.

</doc>
<doc id="1451441" url="https://pl.wikipedia.org/wiki?curid=1451441" title="Ziemia lubawska">
Ziemia lubawska

Ziemia lubawska (łac. "Terra Lubovie") – kraina historyczna, leżąca współcześnie w południowo-zachodniej części województwa warmińsko-mazurskiego. Dawniej była ściśle związana z Ziemią Sasinów. Od 2 poł. XIII wieku zaczęła przynależeć do ziemi chełmińskiej.
Nazwa.
Nazwa ziemi lubawskiej w formie "Terra Lubouie" pojawiła się po raz pierwszy w 1216 r. w dokumencie papieskim Innocentego III zatwierdzającym nadanie ziemi lubawskiej biskupowi pruskiemu Chrystianowi przez pruskiego nobila Suwarbunę. Nazwa ta występuje w licznych XIII-wiecznych źródłach: "Lubouia; terra Lvbaie; terra Lubovie; terra Loboviensis". Wywodzi się od nazwy miejscowej Lubawy.
Położenie.
Za czasów piastowskich rzeka Drwęca rozdzielała dwa terytoria – tereny położone na jej prawym brzegu (patrząc z biegiem rzeki) należały do ziemi chełmińskiej, na lewym zaś do ziemi lubawskiej. Granice ziemi lubawskiej przebiegały następująco: na zachodzie wzdłuż Drwęcy od ujścia Brynicy do ujścia Gizeli, następnie wzdłuż rzeki do grodziska Zajączki, a stamtąd do Omula i dalej do źródła strugi Rumienica, a stąd do Jeziora Rumian. Stamtąd do rzeki Wel i wzdłuż rzeki do jeziora Zarybinek, Tarczyńskie, Grądy. Następnie wzdłuż rzeki Wkra odcinkiem Martwicą, aż po Zieluń, następnie skręcała ku Jezioru Bryńskiemu, z którego wypływa Brynica i wzdłuż jej biegu do Drwęcy.
Historia.
W VIII w. osadnictwo słowiańskie z Mazowsza osiągnęło rubież po Trzcin i Tarczyn, następnie w IX wieku Leszcz aż po Kajkowo koło Ostródy. W XI/XII wieku za czasów Bolesława Krzywoustego, a potem jego synów, z terenów Ziemi lubawskiej organizowano wyprawy krzyżowe na pogańskie Prusy oraz akcje kolonizacyjne związane z chrystianizacją ziemi lubawskiej. w tym też czasie powstały polskie grody Klasztorek, Łanioch, Zwiniarz, Gutowo, Nowe Grodziczno. Na okres XII w. przypada ekspansja ludności polskiej w okolice jezior Trupel, Karaś i Jeziora Skarlińskiego. Załamanie się tej ekspansji mogło być spowodowane licznymi odwetowymi najazdami plemion pruskich i przejściowym opanowaniem ziemi lubawskiej przez pruskie plemię Sasinów około 1216 roku. 
W 1216 r. papież Innocenty III potwierdził Chrystianowi z Oliwy – biskupowi pruskiemu – posiadanie ziemi lubawskiej stanowiącej darowiznę od nowo nawróconego władcy pruskiego Surwabuno. O tym, że była to wcześniej własność mazowiecka świadczy dokument z 1240 roku, w którym książęta mazowieccy Konrad i Bolesław oświadczyli, że prawnie ziemia lubawska powinna należeć do nich. Od 1257 roku ziemia lubawska przeszła na własność biskupów chełmińskich i stała się centrum administracyjnym kompleksu dóbr biskupich zwanych kluczem lubawskim. W roku 1269 na ziemię lubawską najechało pruskie plemię Sudowów. W XIV w. wszystkie miasta ziemi lubawskiej otrzymały prawa miejskie.
W 1454 miasta ziemi lubawskiej opowiedziały się po stronie Związku Pruskiego, który poprosił króla Kazimierza IV Jagiellończyka o włączenie regionu do Polski, po czym po kilku tygodniach król ogłosił akt inkorporacji. Na mocy pokoju toruńskiego (1466) kończącego wojnę trzynastoletnią potwierdzono powrót ziemi lubawskiej do Polski. Administracyjnie stanowiła część województwa chełmińskiego. Pomiędzy 1535 a 1539 na zamku biskupów chełmińskich w Lubawie parokrotnie gościł Mikołaj Kopernik. Ziemi lubawskiej nie ominęły potop szwedzki i III wojna północna. Po I rozbiorze Polski w 1772 trafiła do zaboru pruskiego, ponownie pod kontrolą polską w latach Księstwa Warszawskiego (1807-1815) i po odzyskaniu niepodległości od 1920. Podczas II wojny światowej znajdowała się pod okupacją niemiecką.
Miasta.
Miasta zdegradowane.
Do miast ziemi lubawskiej (które jednak z różnych przyczyn utraciły status miasta) należą również:
Kultura.
Na obszarze ziemi lubawskiej funkcjonuje stowarzyszenie Lokalna Grupa Działania Ziemia Lubawska.

</doc>
<doc id="1451443" url="https://pl.wikipedia.org/wiki?curid=1451443" title="George Peabody">
George Peabody

George Peabody (ur. 18 lutego 1795 w Danvers, zm. 4 listopada 1869 w Londynie) – amerykański filantrop i przedsiębiorca, założyciel Peabody Institute. 
Życie.
Urodził się w purytańskiej rodzinie w południowej dzielnicy Danvers (South Parish), która obecnie stanowi miasto Peabody). W jego rodzinnym domu na 205 ulicy w Peabody Waszyngton znajduje się obecnie George Peabody House Museum, poświęcone jego życiu i osiągnięciom. Jednym z jego współpracowników i przyjacielem był bankier i mecenas sztuki William Wilson Corcoran.
W 1816 Peabody przeniósł się do Baltimore, gdzie mieszkał przez kolejne 20 lat. W 1837 przeprowadził się do Londynu, gdzie spędził resztę życia. Nigdy nie był żonaty. Zmarł w Londynie i na wniosek dziekana z Westminsteru oraz za zgodą królowej został tymczasowo pochowany w Opactwie Westminsterskim. Zgodnie z ostatnią wolą zmarłego jego prochy zostały przewiezione na pancerniku HMS "Monarch" i powróciły do rodzinnego miasta Danvers. Pochowany został na cmentarzu Harmony Grove w Salem (w stanie Massachusetts). 
Miasteczko South Danvers (niebędące już częścią Danvers) zostało przemianowane na Peabody. 
Amerykański filantrop był członkiem Hall of Fame for Great Americans znajdującej się na Bronx Community College, na terenie Uniwersytetu Nowojorskiego. Na jego cześć w 1869 odsłonięto pomnik w Royal Exchange w Londynie, a podobny stanął obok Peabody Instytut, w Mount Vernon Park w dzielnicy Baltimore.
Działalność biznesowa.
W czasie wojny brytyjsko-amerykańskiej Peabody poznał Elishę Riggsa, z którym założył firmę "Peabody, Riggs and Company", zajmującą się handlem hurtowym. W 1851 spółka, w celu zaspokojenia rosnącego popytu na papiery wartościowe emitowane przez amerykańskie koleje, związała się z bankierem Juniusem Spencerem Morganem (ojcem Johna Pierponta Morgana) i przekształciła w "Peabody, Morgan and Co". Współpraca trwała do przejścia Peabody’ego na emeryturę, w 1864. 
Były brytyjski bank kupiecki Morgan Grenfell (obecnie część Deutsche Bank), międzynarodowy holding JPMorgan Chase i bank inwestycyjny Morgan Stanley mają swoje korzenie w banku Peabody’ego. 
Działalność filantropijna.
Peabody uznawany jest za ojca nowoczesnej filantropii, praktykowanej później przez Andrew Carnegie, Johna Rockefellera, Billa Gatesa oraz Johnsa Hopkinsa.
W 1862 w Londynie Peabody założył fundusz Peabody Donation Fund, działający do dziś jako Peabody Trust. Jego celem jest zapewnienie dobrej jakości mieszkań dla ubogich w Londynie. Pierwsze mieszkania finansowane przez fundusz zostały otwarte na Commercial Street, w dzielnicy Whitechapel w lutym 1864. Zostały one zaprojektowane przez architekta H.A. Darbishire'a w atrakcyjnym gotyckim, ozdobnym stylu. 
W Ameryce Peabody założył liczne instytucje działające w Nowej Anglii. Pod koniec wojny secesyjnej założył fundację edukacyjną mającą na celu opiekę nad dziećmi z południowych stanów i ich kształcenie, przy nacisku na rozwój intelektualny i moralny. Głównym obszarem jego dobroczynności było miasto Baltimore. 
Na działalność dobroczynną przeznaczył osiem milionów dolarów, których beneficjentami były między innymi: 

</doc>
<doc id="1451445" url="https://pl.wikipedia.org/wiki?curid=1451445" title="Kondensatorowy układ zapłonowy">
Kondensatorowy układ zapłonowy

Kondensatorowy układ zapłonowy () – układ zapłonowy, w którym do wytworzenia iskry elektrycznej wykorzystuje się prąd płynący w wyniku rozładowywania kondensatora. W elektronicznych układach kondensatorowych załączanie przepływu prądu jest wykonywane zazwyczaj przez tyrystor, dlatego nazywane są też tyrystorowymi układ zapłonowy silnika spalinowego.
Często stosowanego w motocyklach, kosiarkach, pilarkach łańcuchowych i innych urządzeniach wykorzystujących niewielkie, wysokoobrotowe silniki spalinowe, a także silniki z tłokiem obrotowym. Pierwotnie opracowany w celu ominięcia długich czasów ładowania, związanych z dużą indukcyjnością cewek zapłonowych.
Historia.
Próby wykorzystania energii zgromadzonej w kondensatorze do wywołania iskry na świecy zapłonowej były podejmowane jeszcze w XIX w, ale pierwsze niezawodne układy CDI pojawiły się w latach 50. razem z innymi elektronicznymi układami zapłonowymi. Pierwszy seryjny motocykl wykorzystujący zapłon CDI był produkowany przez firmę Kawasaki.
Pod koniec lat 60. rząd Stanów Zjednoczonych wprowadził regulacje wymuszające przestrzeganie standardów dotyczących emisji spalin. W rezultacie opracowywano coraz to nowe systemy zapłonu, a od lat 70. zapłony CDI wyparły klasyczne zapłony kontaktowe ze wszystkich mniejszych silników spalinowych, wliczając motocykle Honda Cub (używające systemu AC-CDI).
Zasada działania.
Większość samochodowych układów zapłonowych to układy indukcyjne, które wytwarzają wysokie napięcie, zasilające świecę zapłonową, wykorzystując indukcyjność cewki zapłonowej. Kiedy prąd płynący przez uzwojenie pierwotne tej cewki zostaje odłączony, energia zgromadzona w polu magnetycznym cewki próbuje przeciwstawić się zmianie natężenia tego prądu, powodując gwałtowny wzrost napięcia. W systemie CDI ładunek gromadzony jest w wysokonapięciowym kondensatorze, rozładowywanym w momencie zapłonu przez cewkę zapłonową.
Typowy moduł CDI zawiera mały transformator, obwód ładujący z półokresowym prostownikiem, obwód wyzwalający zbudowany w oparciu o tyrystor i główny kondensator. Napięcie zasilające jest podwyższane do 200 ~ 600 V przez transformator, z którego prąd elektryczny płynie do obwodu ładującego i ładuje kondensator. Jednopołówkowy prostownik w obwodzie ładującym zapobiega rozładowaniu kondensatora, gdy napięcie zasilania spada. Czas ujemnego półokresu, w którym kondensator nie jest ładowany to optymalny moment wyzwalania układu zapłonowego. Po podaniu na bramkę tyrystora impulsu z układu wyzwalającego, tyrystor zamyka obwód kondensatora i cewki zapłonowej. Kondensator zostaje gwałtownie rozładowany przez pierwotne, niskoindukcyjne uzwojenie cewki zapłonowej, impuls napięcia na cewce pierwotnej indukuje na cewce wtórnej napięcie do 40 kV. Napięcie to jest podawane na świecę zapłonową i powoduje wyładowanie elektryczne, prowadzące do zapłonu mieszanki. Spadek natężenia prądu w cewce indukuje w niej napięcie o kierunku przeciwnym do pierwotnego, w celu rozładowania tego napięcia stosuje diodę umożliwiającą przepływ prądu w cewce. W zależności od rozwiązania układu (miejsca przyłączenia dodatkowej diody), energia rozładowania kondensatora może oscylować pomiędzy energią zawartą w indukcyjności cewki a energią kondensatora przedłużając czas trwania iskry, albo w drugim przypadku wykorzystywać tylko rozładowanie energii cewki. Po tym wyładowaniu cykl ładowania kondensatora rozpoczyna się od początku.
AC-CDI.
W układzie AC-CDI moduł zapłonowy pobiera przemienny prąd bezpośrednio z osobnego uzwojenia umieszczonego w alternatorze. AC-CDI jest często wykorzystywanym, najprostszym systemem CDI.
DC-CDI.
Układ DC-CDI jest zasilany z akumulatora, więc musi posiadać dodatkowy inwerter DC/AC, co znacząco zwiększa wymiary modułu. Mimo tej wady, pojazdy używające systemu DC-CDI posiadają precyzyjniejszą koordynację momentu zapłonu, stabilizację energii iskry i łatwiej uruchamiają zimny silnik. Ponadto układ DC-CDI znalazł zastosowanie w silnikach wyczynowych, w których nie ma możliwości zainstalowania alternatora lub został on usunięty, a także w silnikach modelarskich. Mała bateria akumulatorów NiCd umożliwia pracę silnika przez cały wyścig.
Sterowanie zapłonem.
Układ zapłonowy jest wyzwalany najczęściej przez bezstykowy czujnik indukcyjny, który wyeliminował zużywający się mechaniczny przerywacz zapłonu. Istnieją jednak układy zapłonowe niewymagające użycia czujnika sterującego. W systemie Suzuki Pointless Electronic Ignition układ CDI jest wyzwalany pojawieniem się ujemnego półokresu napięcia cewki zasilającej moduł CDI. Ma to jednak swoje zalety i wady, ponieważ silnik nie ma stałego, jasno określonego punktu zapłonu.
Najprostszy układ CDI umożliwia uzyskanie zapłonu o stałym, wyznaczonym kącie. Jest to stosowane w silnikach o małych pojemnościach skokowych. Bardziej skomplikowane układy CDI umożliwiają analogową lub cyfrową regulację kąta wyprzedzenia.
Analogowe sterowanie kątem wyprzedzenia zapłonu umożliwia korekcję kąta wyprzedzenia w ograniczonym zakresie, podczas gdy sterowanie cyfrowe zapewnia bardziej skomplikowaną regulację. Obecnie powszechnie stosowane są mikrokontrolery, które umożliwiają bardzo dokładną regulację kąta wyprzedzenia zapłonu. Umożliwiają również uzależnienie tego kąta od parametrów silnika, np. temperatury cieczy chłodzącej, otwarcia przepustnicy itd. Dodatkową funkcją może być immobilizer, czy ograniczenie obrotów.
Zalety i wady.
Ilość energii, jaką układ CDI może zmagazynować w celu wytworzenia iskry, jest zależna od napięcia i pojemności użytego kondensatora. Najczęściej oscyluje wokół 50 mJ. Niewątpliwą zaletą systemu CDI jest krótki czas ładowania, szybkie narastanie napięcia (3 ~ 10 kV/μs) w porównaniu z klasycznymi, indukcyjnymi systemami (300 ~ 500 V/μs) i krótki czas trwania iskry – ok. 50 ~ 80 μs. Szybkie narastanie napięcia sprawia, że układy CDI są niewrażliwe na rezystancję bocznikującą (powodowaną np. przez wilgotną, zalaną świecę), ale ograniczony czas trwania iskry może w niektórych zastosowaniach nie gwarantować niezawodnego zapłonu. Niewrażliwość na rezystancję bocznikującą razem z możliwością produkcji wielu iskier w krótkim odcinku czasu sprawia, że układy CDI dobrze sprawdzają się podczas uruchamiania zimnego silnika, a generowane przez nie iskry posiadają powtarzalną energię (dzięki czemu silnik pracuje równo).
Krótki czas trwania iskry generowanej przez układy CDI umożliwia stosowanie ich jednocześnie z pomiarami jonizacji. Realizuje się to przez przyłożenie niewielkiego napięcia (ok. 80 V) do świecy zapłonowej na cały czas oprócz zapłonu. Pomiar płynącego pod wpływem tego napięcia prądu jest wykorzystywany podczas obliczeń temperatury i ciśnienia w cylindrze.
Ponieważ energia potrzebna do wygenerowania iskry jest gromadzona w kondensatorze, a nie w cewce zapłonowej, ta druga może posiadać stosunkowo niewielką indukcyjność, a co za tym idzie, niewielkie rozmiary. Niska indukcyjność cewki w połączeniu z krótkim czasem zapłonu zapewniają niski poziom zakłóceń elektromagnetycznych.
Napięcie podawane na uzwojenie pierwotne cewki jest nawet 50 razy wyższe od napięcia podawanego przez klasyczne, kontaktowe systemy zapłonu, co sprawia, że przewody łączące moduł zapłonowy z cewką mogą być stosunkowo cienkie i długie.

</doc>
<doc id="1451447" url="https://pl.wikipedia.org/wiki?curid=1451447" title="Wojny domowe">
Wojny domowe

Wojny domowe (ang. "East is East") – brytyjski komediodramat z 1999 roku w reżyserii Damiena O’Donnella. Film nakręcony został na podstawie sztuki Ayub Khan-Dina o tym samym tytule. Zdjęcia kręcono w Manchesterze i Bradford.
Tytuł filmu nawiązuje do słów z wiersza "Ballada o Wschodzie i Zachodzie" Rudyarda Kiplinga: "Oh, East is East, and West is West, and never the twain shall meet..." („Wschód to Wschód, Zachód to Zachód i nigdy się ze sobą nie spotkają”).
Główną rolę zagrał nominowany za swoją kreację do nagrody BAFTA Om Puri. Obraz obsypany został wieloma nagrodami.
Fabuła.
Film opowiada historię muzułmanina z Pakistanu, który ożeniony z Angielką, po 25 latach pobytu w Wielkiej Brytanii napotyka opór swoich dzieci przy przyjęcie jego religii i tradycji jako własnej. Akcja filmu rozgrywa się w Salford w 1971 roku, w czasie wojny Pakistanu z Indiami.
Georg Khan (Om Puri), muzułmanin rodem z Pakistanu od 25 lat próbuje odnaleźć się na emigracji w Anglii. Ożenił się z Angielką, prowadzi mały sklepik i twardą ręką wychowuje swoich sześciu synów i córkę. Kiedy najstarszy z nich Nazir osiąga wiek odpowiedni do małżeństwa, aranżuje mu ślub z dziewczyną muzułmańską, której chłopak nigdy w życiu nie widział. Syn w ostatniej chwili przeciwstawia się ojcu, uciekając ze ślubu. Ojciec, sądząc, że został zhańbiony w oczach innych muzułmanów, uznaje syna za martwego. Nawet zdjęcie chłopaka znika ze ściany. Ta sytuacja nie uczy go, że nadeszły czasy w nowym kraju, aby zacząć liczyć się z uczuciami i pragnieniami swoich synów. Despotycznie narzuca im tradycyjne wartości bojąc się, że w Anglii stracą swoją muzułmańską tożsamość: przestaną być Pakistanczykami, a Anglicy i tak nigdy nie uznają ich za Brytyjczyków. Z uporem aranżuje małżeństwo kolejnych dwóch synów Tariqa (Jimi Mistry) i Abdula.

</doc>
<doc id="1451467" url="https://pl.wikipedia.org/wiki?curid=1451467" title="AZART">
AZART

Antenowa Instalacja Zbiorcza – system dystrybucji sygnału radia i telewizji w budynkach, gdzie używanych jest wiele odbiorników. Rozpowszechniony jest w szczególności w blokach mieszkalnych i budynkach użyteczności publicznej.
Historia.
Rozwój techniki sprawił, że ciągle rosła ilość odbiorników radiowych i telewizyjnych. W celu zapewnienia prawidłowego odbioru w warunkach miejskich, konieczne jest zamontowanie anteny na znacznej wysokości z dala od źródeł zakłóceń radioelektrycznych. Zauważono, że taka liczba zamontowanych anten szybko przerosłaby możliwości wykorzystania powierzchni dachów, a las anten wywierałby negatywny wpływ na estetykę miast. Dlatego od lat 60. XX w. powstawały pierwsze instalacje zbiorcze oraz przepisy dążące do ujednolicenia i obowiązku stosowania instalacji zbiorczych w budynkach wielorodzinnych i użyteczności publicznej.
Wraz z rozwojem telewizji satelitarnej wzrosła liczba anten telewizji satelitarnej montowanych na elewacji budynków. Anteny satelitarne stały się elementem wyglądu blokowisk od lat 90 XX w. Spółdzielnie mieszkaniowe zabraniają instalowania anten na elewacji budynków po przeprowadzeniu termomodernizacji.
Indywidualna instalacja antenowa.
W przypadku posiadania kilku odbiorników w budynku jednorodzinnym, buduje się instalacje indywidualne oparte o kilka anten, zwrotnice antenowe i wzmacniacze antenowe. Do tego miejsca instalacja budowana jest identycznie jak w instalacji zbiorczej. Rozprowadzenie sygnału odbywa się za pomocą szerokopasmowych rozdzielaczy do każdego odbiornika.
Ponieważ w Polsce przyjęto zakres III do emisji sygnału telewizyjnego DVB-T i radiofonii cyfrowej DAB+, następuje problem ze zsumowaniem sygnału z dwóch anten oraz rozdzieleniem sygnału na odbiorniki radiowe (FM/DAB) i telewizyjne. W przypadku instalacji indywidualnych, problem można rozwiązać poprzez wykonanie osobnego okablowania dla sygnału telewizyjnego i radiowego.
Korzystanie z kilku odbiorników telewizji satelitarnej możliwe jest przy zastosowaniu konwertera z dwoma lub czterema wyjściami LNB. Konwerter w technologii Unicable umożliwia rozprowadzenie sygnału do większej liczby odbiorników zgodnych z tym standardem w sieci opartej na jednym przewodzie z wykorzystaniem rozdzielaczy.
Instalacja systemu AZART.
AZART, czyli Abonencki Zestaw Anten Radiowo-Telewizyjnych lub Abonencka Zbiorcza Antena Radiowo-Telewizyjna, to system opracowany pod koniec lat 60 XX w. przez Gdańskie Zakłady Teletechniczne (TELKOM-TELMOR).
AZART zdobył dużą popularność i był silnie rozwijany pod koniec XX wieku. Na dachu budynku montowano instalację antenową do odbioru programów TVP1 i TVP2 (później regionalnych TVP i prywatnych), nadawanych w paśmie VHF lub UHF, oraz radia UKF z lokalnych nadajników. Sygnał był wzmacniany, w większości przypadków przenoszony na częstotliwości pasma VHF oraz rozprowadzany do gniazd antenowych w mieszkaniach.
Zestaw antenowy składał się z:
Sygnał z anten przechodził przez stację składającą się ze zwrotnic antenowych, wzmacniaczy kanałowych oraz konwerterów (z pasma III na I, w późniejszym okresie z pasma IV-V na III [dawne określenie pasm]) pozwalających na odbiór telewizji przez starsze typy odbiorników. Stąd zsumowany sygnał ze wszystkich anten rozprowadzany był tylko jednym przewodem.
Sieć odbiorcza składała się z przewodu koncentrycznego i szeregowo połączonych gniazd abonenckich, w których znajdował się prosty układ dopasowujący (sprzęgacz oporowy). Abonent podłączał odbiornik telewizyjny za pośrednictwem tzw. sznura telewizyjnego (symetryzatora 75 Ω do 300 Ω) i odbiornik radiowy za pośrednictwem tzw. sznura radiowego (będącego zwrotnicą dla sygnałów DSK i UKF oraz symetryzatorem). 
W nowszej wersji systemu AZART usunięto układ dopasowujący z gniazd abonenckich i umieszczono zwrotnice w specjalnych wtykach abonenckich, w wyniku czego system charakteryzował się szeregiem wad doprowadzających do nieprawidłowej pracy instalacji.
Po pojawieniu się telewizji kablowych na przełomie lat 80 i 90 XX w., w przypadku wielu instalacji tego typu zaprzestano ich konserwacji. Obecnie są one w złym stanie technicznym lub zostały zlikwidowane. W innych przypadkach sieci AZART zostały podłączone do infrastruktury operatorów kablowych i udostępniono w nich pakiety zawierające kanały, które można odebrać za pomocą telewizji naziemnej.
Instalacja multiswitchowa.
Współczesne instalacje zbiorcze buduje się w oparciu o multiswitche, które umożliwiają rozprowadzenie sygnału telewizji satelitarnej. Ponieważ każdy tuner satelitarny wykorzystuje napięcie i sygnał 22 kHz do przełączania polaryzacji i pasma, nie jest możliwe bezpośrednie połączenie dwóch tunerów satelitarnych do jednej anteny satelitarnej. W tym celu stosuje się multiswitch przełączający każdy odbiornik pomiędzy cztery sygnały z anteny satelitarnej, lub pomiędzy osiem sygnałów w instalacji z dwoma antenami satelitarnymi. 
Niewątpliwą zaletą instalacji multiswitchowej jest możliwość rozprowadzania sygnału z anten telewizyjnych i radiowych za pośrednictwem wspólnego przewodu. Rozdzielenie sygnałów R, TV, SAT odbywa się w gnieździe abonenckim. Każde gniazdo abonenckie jest połączone z multiswitchem osobnym przewodem.
Bardziej zaawansowane instalacje zbiorcze mogą być wyposażone w modulatory analogowe i cyfrowe (tzw. stacje czołowe), umożliwiając odbiór dodatkowych programów telewizyjnych lub odbiór przez starsze typy odbiorników telewizyjnych.
Wadą systemu jest wyższy nakład inwestycyjny, stopień skomplikowania oraz koszty związane z eksploatacją i konserwacją. W przeciwieństwie do systemu AZART, obecnie nie przesyła się już sygnałów radiofonii emitowanej na falach długich, średnich i krótkich.

</doc>
<doc id="1451469" url="https://pl.wikipedia.org/wiki?curid=1451469" title="Wieża ciśnień w Płocku">
Wieża ciśnień w Płocku

Wieża ciśnień w Płocku – wieża ciśnień zbudowana w 1894 roku na mocy koncesji na budowę "nowoczesnych wodociągów miejskich", którą otrzymał Selerok Cheson z Moskwy. Pięciopiętrowy, ośmioboczny budynek z czerwonej cegły wzniesiono przy końcu ulicy Warszawskiej (obecnie plac J. Dąbrowskiego). Zbiornik umieszczony na najwyższej kondygnacji miał pojemność siedmiu tysięcy wiader. Stacja pomp i filtrów powstała u podnóża skarpy nad Wisłą. Wieża ciśnień jest najdalej na wschód wysuniętym zabytkowym budynkiem Starego Miasta.

</doc>
<doc id="1451470" url="https://pl.wikipedia.org/wiki?curid=1451470" title="Abdullah al-Adil">
Abdullah al-Adil

Abu Muhammad Abdullah al-Adil (arab. أبو محمد عبد الله العادل = ""; zm. 4 października 1227 w Marrakeszu) – kalif Maroka z dynastii Almohadów, syn kalifa Jakuba al-Mansura. 
Życiorys.
Wstąpił na tron po krótkotrwałym panowaniu Abd al-Wahida I. Jego rządy przypadały na okres chaosu i walk między marokańskimi klanami, jakie wybuchły po śmierci kalifa Abu Jakuba Jusufa II. Abdullah al-Adil nie zdołał powstrzymać dalszego upadku państwa, dodatkowo osłabianego powstaniami arabskich Beduinów. W 1227 roku doszło do rewolty Idrisa I, brata Abdullaha i dotychczasowego zarządcy Sewilli, który wkrótce opanował cały kraj, zabił Abdullaha i dalszych pretendentów do tronu, po czym sam ogłosił się kalifem.

</doc>
<doc id="1451471" url="https://pl.wikipedia.org/wiki?curid=1451471" title="Kod Tunstalla">
Kod Tunstalla

Kod Tunstalla – kod przyporządkowujący ciągom symboli kody o jednakowej długości; metoda została opracowana niezależnie przez B. P. Tunstalla (1967), G. L. Khodak (1969), J. Verhoffa (1977).
Dzięki operowaniu na ciągach symboli można uzyskać kompresję danych. W kodowaniu brane jest pod uwagę prawdopodobieństwo bezwarunkowe symboli – słowa kodowe są przypisywane najbardziej prawdopodobnym ciągom.
Ponadto stosowanie słów kodowych jednakowej długości uodparnia komunikat na pewne błędy transmisji – nawet jeśli wartość jakiegoś bitu zostanie zmienione, to błąd ten wpłynie wyłącznie na jedno słowo kodowe (i powiązany z nim podciąg); przy kodowaniu za pomocą słów o zmiennej długości (np. Huffmana, Golomba) przekłamanie bitu wpływa także na pewną ilość kolejnych słów kodowych.
Tworzenie słów kodowych.
Dany jest alfabet formula_1 oraz prawdopodobieństwa wystąpienia każdego z elementów formula_2 Liczba słów kodowych o długości formula_3 bitów wynosi formula_4 i musi być większa od formula_5 jedno słowo kodowe musi zostać zarezerwowane, do wykorzystania pozostaje więc formula_6 słów.
Algorytm przyporządkowywania ciągom symboli słów kodowych wykorzystuje drzewa stopnia formula_7 Z każdym liściem związany jest kodowany ciąg oraz jego prawdopodobieństwo (iloczyn prawdopodobieństw formula_8 wszystkich symboli wchodzących w skład ciągu).
Ze względu na sposób tworzenia kodów, ciągi zapisane w liściach spełniają własność przedrostkową, żaden ciąg nie jest prefiksem innego.
Za pomocą kodu Tunstalla nie można w całości zakodować wszystkich komunikatów składających się z liter alfabetu źródłowego. Słowo kodowe z całą pewnością nie zostanie nigdy przypisane symbolowi o największym prawdopodobieństwie, a także wielu innym ciągom (co już zależy od danych i rozkładu prawdopodobieństwa). Ciągi których nie da się przedstawić kodem Tunstalla mogą wystąpić na końcu komunikatu, nie są jednak dłuższe niż najdłuższy ciąg z przypisanym kodem. Z tego powodu potrzebny jest dodatkowe, rezerwowane na początku słowo kodowe, sygnalizujące wystąpienie takiej sytuacji i końcówka jest wówczas kodowana w jakiś inny sposób.
Przykład kodowania.
Dany jest alfabet zawierający trzy symbole formula_18 o prawdopodobieństwach formula_19 Zostanie użyty kod trzybitowy, tj. formula_20 czyli dostępne maksymalnie 7 słów kodowych.
Konstruowanie kodu.
Najpierw zostaną utworzone kody. Zostanie użyty praktyczny algorytm iteracyjny, nie wymagający konstruowania drzewa bezpośrednio, lecz operujący jedynie na zbiorze liści. Dodanie potomków do liścia o największym prawdopodobieństwie jest równoważne usunięciu tego liścia ze zbioru i wstawieniu nowych elementów.
Kolejne kroki algorytmu (na czerwono zaznaczony usuwany liść, nowe liście z poprzedniej iteracji pogrubiono):
Utworzono 7 słów kodowych, jedno zostało zarezerwowane (oznaczone znakiem zapytania).
Warto tutaj zauważyć, to co zostało powiedziane wcześniej, że kod Tunstalla nie uwzględnia wszystkich możliwych ciągów – nie ma tutaj np. kodu dla ciągów ‘a’, ani ‘aa’.
Kodowanie komunikatu.
Zostanie zakodowany komunikat ‘aaaabbbaaaaccaabbaaabaa’, składający się z 22 symboli.
Dla dwóch ostatnich znaków, ciągu ‘aa’, nie istnieje słowo kodowe, dlatego wysyłany jest specjalny kod 111, zaś one same są zapisywane wprost.
Jeśli przyjąć, że pojedynczy znak można zapisać na dwóch bitach, wówczas rozmiar wejściowego ciągu wynosi 44 bity. Koder natomiast wypisał 12 kodów 3-bitowych oraz 2 kody 2-bitowe (końcówka), co w sumie daje 40 bitów na zakodowany komunikat – o 4 mniej.

</doc>
<doc id="1451472" url="https://pl.wikipedia.org/wiki?curid=1451472" title="Patria (Branisko)">
Patria (Branisko)

Patria – szczyt górski w północnej części pasma górskiego Branisko we wschodniej Słowacji. Drugi co do wysokości szczyt pasma – 1170 m n.p.m. Zalesiony, pod szczytem źródło. Przez szczyt przebiega żółty szlak turystyczny ze wsi Široké na przełęcz Smrekovica.

</doc>
<doc id="1451473" url="https://pl.wikipedia.org/wiki?curid=1451473" title="Abdallah al-Adil">
Abdallah al-Adil



</doc>
<doc id="1451474" url="https://pl.wikipedia.org/wiki?curid=1451474" title="Linia kolejowa nr 316">
Linia kolejowa nr 316

Linia kolejowa nr 316 – jednotorowa, niezelektryfikowana, formalnie zlikwidowana i częściowo rozebrana linia kolejowa, łącząca stacje węzłowe w Złotoryi i Rokitkach, przez stację węzłową w Chojnowie, położoną w ciągu międzynarodowego korytarza transportowego E30. Obecnie linia kolejowa jest poza ewidencją PKP PLK.
Przebieg linii.
Linia przebiega w całości przez województwo dolnośląskie, powiaty: złotoryjski oraz legnicki.
Na odcinku Złotoryja – Zagrodno linia przebiega niemal wzdłuż drogi wojewódzkiej nr 363, natomiast na odcinku Brochocin – Chojnów przebieg jest równoległy do biegnącej w odległości nie większej niż 600 m od szosy drogi wojewódzkiej nr 328.
Historia.
Na początku XX wieku sieć kolejowa Dolnego Śląska była już praktycznie ukształtowana. Budowano wówczas jedynie linie lokalne, powstające z inicjatywy władz terenowo-gospodarczych, przeważnie na mocy pruskiej ustawy o kolejkach z 1892 r. Trasy te, o charakterze bocznicowym, były zarządzane przez władze lokalne lub zlecano ich budowę i prowadzenie wyspecjalizowanym firmom zewnętrznym, spośród których liderem było przedsiębiorstwo Lenz &amp; Co.
Inną kategorią linii były połączenia uzupełniające dotychczasową sieć, wznoszone przez państwo. Do takich linii zalicza się trasę ze Złotoryi do Zagrodna. Linia została wybudowana w 1906 roku przez pruskie koleje państwowe (KPEV), jako łącznik trzech wybudowanych wcześniej linii:
Odcinek Złotoryja – Chojnów.
Odcinek Złotoryja – Chojnów został oddany do użytku 15 września 1906 roku.
Linię formalnie zamknięto na tym odcinku, po uprzednim zawieszeniu ruchu pasażerskiego (1991 rok) i towarowego (1996 rok) 1 stycznia 2002 roku.
Odcinek stał się nieprzejezdny wiosną 2004 po planowej rozbiórce bądź kradzieży stalowego przęsła wiaduktu nad drogą powiatową w Brochocinie. Nie odbudowano też odcinka torów pod autostradą A4, rozebranego podczas remontu autostrady. W 2008 roku, podczas remontu ulicy Łużyckiej w Chojnowie rozebrano pobliskie torowisko. Cały odcinek Złotoryja – Chojnów, zdekompletowany już licznymi kradzieżami, rozebrano w 2014 r.
Odcinek Chojnów – Rokitki.
Odcinek Chojnów – Rokitki oddano do użytku 1 grudnia 1906 roku.
Przewozy pasażerskie i towarowe na odcinku zawieszono wskutek decyzji z dnia 3 lipca 2002 r. o likwidacji nie tylko nieczynnego od lat odcinka Złotoryja – Chojnów, ale także używanego w ruchu pasażerskim i towarowym odcinka Chojnów – Rokitki, wraz z wejściem w życie rozkładu jazdy 2002/2003 dnia 12 grudnia 2002 r.
Przy modernizacji linii nr 282 (korytarz E30) przeprowadzanej w latach 2005-2006 rozebrano wyjazd ze stacji kolejowej Chojnów w kierunku Białej Złotoryjskiej, pozostawiając zakończony kozłem oporowym tor wychodzący w kierunku dawnego wyjazdu z peronu nr 2.
Urząd Marszałkowski Województwa Dolnośląskiego w latach 2007-2010 wielokrotnie zwracał się do PKP Polskie Linie Kolejowe i Ministra Infrastruktury z zapytaniem o możliwość wznowienia kursowania pociągów na odcinku Chojnów – Rokitki. W odpowiedzi, PKP i ministerstwo informowało, że linia ta jest zbędna dla potrzeb eksploatacyjnych, a przywrócenie ruchu na tym odcinku wymaga dużych prac inwestycyjnych (między innymi: konieczność przebudowy zwrotnic, bocznic i innych obiektów inżynieryjnych) i nakładów finansowych rzędu 5 milionów zł. Ministerstwo Infrastruktury nie ujęło w swoim planie tej modernizacji a Minister Infrastruktury decyzją z 2005 r. wyraził zgodę na likwidację przedmiotowej linii. 1 stycznia 2006 roku cała linia została usunięta z ewidencji PKP PLK.
W 2014 roku zamierzano rozebrać odcinek, podobnie jak zrobiono w latach 2012-2014 z częścią ze Złotoryi do Chojnowa, jednak zainteresowanie przejęciem torów wyraził samorząd województwa dolnośląskiego, posiadający własną Dolnośląską Służbę Dróg i Kolei i eksploatujący własnymi siłami np. linię z Wrocławia do Trzebnicy, która podobnie miała zostać zlikwidowana. W 2014 roku władze województwa poinformowały media, że chciałyby przejąć 8-kilometrowy odcinek linii pomiędzy Chojnowem a Rokitkami i wznowić na nim kursowanie pociągów pasażerskich. Pozwoliłoby to na skierowanie tą trasą pociągów łączących Legnicę z Żaganiem i Żarami. Uchwałą Zarządu Województwa Dolnośląskiego z 15 lipca 2014 "w sprawie wyrażenia woli przejęcia odcinków linii kolejowych położonych w granicach województwa dolnośląskiego", samorząd wojewódzki zadeklarował wolę przejęcia linii na całej zachowanej długości, od Chojnowa do Rokitek.
24 stycznia 2019 Zarząd Województwa Dolnośląskiego podjął uchwałę wyrażającą zgodę na przejęcie od PKP prawa użytkowania wieczystego gruntów oraz prawa własności budynków i urządzeń związanych z linią kolejową 316 między Rokitkami a Chojnowem. 29 kwietnia podpisano protokół przekazania linii. W 2021 r. Dolnośląska Służba Dróg i Kolei ogłosiła przetarg na rewitalizację linii kolejowej nr 316 na odcinku Chojnów – Rokitki.
11 grudnia 2022 roku uruchomiono ruch pasażerski na odcinku Chojnów–Rokitki.
Infrastruktura.
Na trasie linii pierwotnie znajdowały się:
Ruch pociągów.
Ruch pasażerski na odcinku Złotoryja – Chojnów zawieszono 8 lutego 1991 roku.
Ruch towarowy na odcinku Budziwojów – Chojnów zawieszono 1 stycznia 1996 roku (transport buraków cukrowych), natomiast zamknięto ostatecznie 1 stycznia 2002 roku.
Linię zamknięto dla ruchu pociągów 12 grudnia 2002 r.

</doc>
<doc id="1451475" url="https://pl.wikipedia.org/wiki?curid=1451475" title="Abd Allah al-Adil">
Abd Allah al-Adil



</doc>
<doc id="1451477" url="https://pl.wikipedia.org/wiki?curid=1451477" title="Witold Mystkowski">
Witold Mystkowski

Witold Łukasz Mystkowski (ur. 18 października 1896 w Warszawie, zm. 11 listopada 1939 w Pińczacie) – legionista, prezydent miasta Włocławka w latach 1935–1939.
Był dyrektorem Komunalnej Kasy Oszczędności miasta Włocławka. Przez Prezydenta RP został odznaczony, za wybitne zasługi, Krzyżem Komandorskim Orderu Odrodzenia Polski. Jego żoną była Maria Marcinkowska z Włoszczowy. Został zamordowany przez hitlerowskich okupantów. Pochowano go na cmentarzu komunalnym przy Alei F. Chopina we Włocławku, wśród osób zamordowanych przez hitlerowców.

</doc>
<doc id="1451478" url="https://pl.wikipedia.org/wiki?curid=1451478" title="Wilfried Dalmat">
Wilfried Dalmat

Wilfried Dalmat (ur. 17 lipca 1982 w Tours) – francuski piłkarz występujący na pozycji prawego pomocnika. Od 2015 roku jest zawodnikiem White Star Bruksela.
Kariera.
Profesjonalną karierę rozpoczął w FC Nantes. Grał tam do 2002 roku, kiedy to odszedł do Olympique Marsylia. Po rozegraniu 12 spotkań ligowych powrócił do FC Nantes. Później był zawodnikiem LB Châteauroux, Grenoble Foot 38, włoskiego US Lecce oraz ponownie Grenoble Foot 38. W 2005 roku podpisał kontrakt z hiszpańskim Racingiem Santander, tym samym dołączając do swojego brata Stéphane’a.
Jednak nie zagrzał tam miejsca w wyjściowej jedenastce, zaliczając liczbę 11 występów w barwach klubu. Po nieudanej przygodzie w Hiszpanii, przeszedł do belgijskiego RAEC Mons. Jego dobra w tym klubie zaowocowała transferem do mistrza Belgii – Standardu Liège, gdzie występował do końca sezonu 2009/2010. Po zakończeniu rozgrywek przeszedł do Club Brugge. W 2011 roku został zawodnikiem Ordusporu. Następnie był wypożyczony do Karşıyaka SK, a w 2013 roku wypożyczono go do Bolusporu.

</doc>
<doc id="1451480" url="https://pl.wikipedia.org/wiki?curid=1451480" title="Patria">
Patria

Szczyty:

</doc>
<doc id="1451483" url="https://pl.wikipedia.org/wiki?curid=1451483" title="Ronald Susilo">
Ronald Susilo

Ronald Susilo (ur. 6 czerwca 1979 w Kediri) – singapurski badmintonista.
W badmintona zaczął grać w wieku 8 lat w Pelita Jaya Club z Dżakarty. Uczył się w Anglo-Chinese School (Independent), zdobywając stypendium. Biegle mówi w trzech językach: angielskim, indonezyjskim oraz malajskim. W wieku 19 lat wstąpił do Singapurskiego Związku Badmintona (Singapore Badminton Association). Podczas ceremonii otwarcia Letnich Igrzysk Olimpijskich w 2004 roku pełnił rolę chorążego. Na Igrzyskach brał udział w grze pojedynczej, eliminując w pierwszej rundzie rozstawionego z numerem 1 Lin Dana. W 1/8 finału pokonał Niemca Björna Joppiena. Po porażce w ćwierćfinale z Boonsakiem Ponsaną z Tajlandii (10:15, 1:15) odpadł z turnieju.
Reprezentował barwy Singapuru także podczas Letnich Igrzysk Olimpijskich w 2008 roku, odnosząc porażkę w pierwszym swoim meczu z rozstawionym z numerem 2 Lee Chong Weiem (13:21, 14:21).

</doc>
<doc id="1451485" url="https://pl.wikipedia.org/wiki?curid=1451485" title="Sľubica">
Sľubica

Sľubica – szczyt górski w południowej części pasma górskiego Branisko we wschodniej Słowacji. Trzeci co do wysokości szczyt pasma – 1129 m n.p.m. Punkt widokowy. Przez szczyt przebiega zielony szlak turystyczny z Krompachów na przełęcz Branisko. Kończy się tu żółty szlak turystyczny ze wsi Richnava.

</doc>
<doc id="1451486" url="https://pl.wikipedia.org/wiki?curid=1451486" title="Królik (Kubuś Puchatek)">
Królik (Kubuś Puchatek)

Królik (ang. "Rabbit") – postać fikcyjna występująca w obu częściach przygód Kubusia Puchatka autorstwa A.A. Milne’a oraz filmach i książkach stworzonych na ich podstawie.
Ma żółte futro (w niektórych wersjach filmowych jest ono zielone) i długie uszy.
Niecierpliwy, zorganizowany, pedantyczny, lojalny, rozsądny, odpowiedzialny, konsekwentny, rozgarnięty, arogancki, samolubny, sprytny, przebiegły, pracowity, pomocny. W adaptacjach Disneya prowadzi ogród, w którym uprawia warzywa. Jest mądry oraz umie pisać i czytać (jednak w filmie "Niezwykła przygoda Kubusia Puchatka" nie potrafi czytać).
W "Kubusiowych opowieściach" i dwóch odcinkach serialu "Nowe przygody Kubusia Puchatka" jego przyjaciółką jest ptaszynka o imieniu Kessie, którą uratował 
z zamieci śnieżnej i wychował jak własną córeczkę . Królik ma też wielu krewnych i znajomych, są to m.in.: jeże, chrabąszcze, myszy czy inne króliki.
Jego największymi wrogami są gąsienice zjadające warzywa oraz ptaki (np, wrony). Nie lubi brykania Tygrysa, gdyż często niszczy mu ogród, Gofer też jest u niego niepożądanym gościem, gdyż drąży tunele na terenie ogródka.
Mieszka w norze niedaleko Kangurzycy.
Występy.
Pojawił się po raz pierwszy w rozdziale drugim, w którym daje Puchatkowi miód, a później próbuje wyciągnąć go z norki. W produkcjach Disneya pojawił się po raz pierwszy w filmie "Kubuś Puchatek i miododajne drzewo."
Dubbing.
We wszystkich wcześniejszych wersjach filmowych głosu użyczał mu zmarły w kwietniu 2011 roku Ryszard Nawrocki, w serialu "Kubusiowe przygódki" Wojciech Machnicki, a w filmie "Krzysiu, gdzie jesteś?" Stefan Knothe, w wersji ang. Junius Matthews, a później Ken Sansom.

</doc>
<doc id="1451489" url="https://pl.wikipedia.org/wiki?curid=1451489" title="Slubica">
Slubica



</doc>
<doc id="1451492" url="https://pl.wikipedia.org/wiki?curid=1451492" title="Ulica Bolesława Chrobrego w Gnieźnie">
Ulica Bolesława Chrobrego w Gnieźnie

Ulica Bolesława Chrobrego – główna ulica Gniezna. Znajdują się przy niej m.in. banki, butiki odzieżowe, restauracje, technikum ekonomiczne, stacja Państwowej Straży Pożarnej oraz Stary Ratusz. Część ulicy jest wyłączona z ruchu samochodowego.

</doc>
<doc id="1451493" url="https://pl.wikipedia.org/wiki?curid=1451493" title="The Guru">
The Guru

The Guru – brytyjska komedia z 2002 roku o nauczycielu tańca, który wyrusza z Indii do Nowego Jorku marząc o zrobieniu kariery w filmie. Sławę i bogactwo zyskuje przypadkiem, uznany za guru w sprawach seksu. Głoszoną filozofię czerpie z lekcji aktorki filmów pornograficznych. W tytułowej roli wystąpił Jimi Mistry, znany z ról w "Partition" i "East is East".
Fabuła.
Od dziecka zafascynowany tańcem Ramu Gupta (Jimi Mistry) wyjeżdża z Indii do Nowego Jorku. Liczy tam na szybkie wzbogacenie się i karierę gwiazdy filmowej. Tymczasem mieszka w pokoju z kilkoma indyjskimi emigrantami, upokarzany w pracy jako kelner, a gdy w końcu otrzymuje pracę w filmie, okazuje się, że chodzi o film pornograficzny. Nawet w tej pracy okazuje się nieudacznikiem. Jego sytuacja zmienia się, gdy na przyjęciu dla "białych" snobów musi zastąpić hinduskiego "guru". Przebrany w pośpiechu, tańcząc głosi Amerykanom wyzwolenie poprzez seks. Jak papuga powtarza słowa, którymi na planie filmu pornograficznego daremnie próbowała go rozluźnić pornogwiazda. Zaczyna zdobywać upragnioną sławę jako guru od seksu.

</doc>
<doc id="1451494" url="https://pl.wikipedia.org/wiki?curid=1451494" title="Rajtopíky">
Rajtopíky

Rajtopíky – szczyt górski w południowej części pasma górskiego Branisko we wschodniej Słowacji. 1036 m n.p.m. Punkt widokowy. Przez szczyt przebiega zielony szlak turystyczny ze szczytu Sľubica na przełęcz Branisko.

</doc>
<doc id="1451495" url="https://pl.wikipedia.org/wiki?curid=1451495" title="Commonwealth Bank Tennis Classic 2008">
Commonwealth Bank Tennis Classic 2008

Tenisowy turniej WTA Commonwealth Bank Tennis Classic 2008 odbył się w dniach 8 - 14 września na indonezyjskiej wyspie Bali na kortach twardych. Pula nagród wyniosła 225 tysięcy dolarów amerykańskich.

</doc>
<doc id="1451497" url="https://pl.wikipedia.org/wiki?curid=1451497" title="Chris Baird">
Chris Baird

Christoper Patrick „Chris” Baird (ur. 25 lutego 1982 w Rasharkin) – północnoirlandzki piłkarz występujący na pozycji obrońcy w Derby County.
Kariera klubowa.
Baird pochodzi z Rasharkin. Jako dziecko uczęszczał do szkółki piłkarskiej klubu Ballymena United. W roku 1998 przeszedł do drużyny młodzików Southampton. W ekipie juniorów grał przez cztery lata, po czym został włączony do pierwszej drużyny. W seniorskim składzie zadebiutował 22 marca 2003 w zremisowanym 2-2 meczu z Aston Villą. Zmienił wtedy Davida Pruttona. W pierwszym sezonie wystąpił tylko w 3 spotkaniach. Został więc wypożyczony do Walsall, a następnie do Watford. Po powrocie z wypożyczeń znów nie mógł się przebić do pierwszej jedenastki. Dopiero w sezonie 2005/06 zagrał już w szesnastu ligowych pojedynkach, zaś w następnym aż w czterdziestu czterech. 25 listopada 2006 rozegrał swoje 50 spotkanie w barwach "Świętych". 12 lipca 2007 przeszedł za kwotę trzech milionów i dwudziestu pięciu tysięcy funtów do Fulham. W nowym klubie zadebiutował miesiąc później w meczu z Arsenalem. W pierwszym sezonie w drużynie "the Whites" zagrał osiemnaście spotkań. Następnie grał w Reading, Burnley i West Bromwich Albion. W 2015 trafił do Derby County. W 2016 był wypożyczony do Fulham.
Kariera reprezentacyjna.
W latach 2002–2003 Chris rozegrał 6 spotkań w reprezentacji swojego kraju U-21. W kadrze A zadebiutował w 3 czerwca 2003 w przegranym 2-0 towarzyskim spotkaniu z reprezentacją Włoch. Od tego czasu stał się podstawowym piłkarzem reprezentacji. Łącznie w barwach narodowych wystąpił 77 razy.

</doc>
<doc id="1451498" url="https://pl.wikipedia.org/wiki?curid=1451498" title="Abd al-Wahid I">
Abd al-Wahid I

Abd al-Wahid I al-Machlu (arab. أبو محمد المخلوع عبد الواحد بن يوسف = "", zm. 1224) – kalif Maroka z dynastii Almohadów, syn kalifa Abu Jakuba Jusufa II. 
Życiorys.
Panował przez kilka miesięcy w roku 1224, po czym został odsunięty od władzy i zabity przez Abdullaha al-Adila - stryja swojego ojca.

</doc>
<doc id="1451500" url="https://pl.wikipedia.org/wiki?curid=1451500" title="Parafia św. Jana Teologa w Augustowie">
Parafia św. Jana Teologa w Augustowie

Parafia św. Jana Teologa – parafia prawosławna w Augustowie koło Bielska Podlaskiego, należąca do dekanatu Bielsk Podlaski położonym w diecezji warszawsko-bielskiej.
Na terenie parafii funkcjonują 2 cerkwie i 1 kaplica:
W obrębie parafii znajduje się też kapliczka w Strykach.
Historia.
Parafia została erygowana 16 listopada 1982. Wcześniej wierni należeli do różnych parafii Bielska Podlaskiego.
W 2014 ukończono generalny remont świątyni parafialnej; poświęcenia cerkwi dokonał metropolita Sawa 5 czerwca 2014.
Do parafii należą miejscowości: Augustowo, Stryki, Brześcianka, Woronie, Malinowo, Bańki, Niewino Stare, Łubin Rudołty i Łubin Kościelny i Bielsk Podlaski (część).

</doc>
<doc id="1451501" url="https://pl.wikipedia.org/wiki?curid=1451501" title="GTD">
GTD



</doc>
<doc id="1451502" url="https://pl.wikipedia.org/wiki?curid=1451502" title="Victor, Victoria">
Victor, Victoria



</doc>
<doc id="1451504" url="https://pl.wikipedia.org/wiki?curid=1451504" title="Rudník (szczyt)">
Rudník (szczyt)

Rudník – szczyt górski w południowej części pasma górskiego Branisko we wschodniej Słowacji. Zalesiony, 1025 m n.p.m. Przez szczyt przebiega zielony szlak turystyczny ze szczytu Sľubica na przełęcz Branisko.

</doc>
<doc id="1451506" url="https://pl.wikipedia.org/wiki?curid=1451506" title="Ville Lång">
Ville Lång

Ville Lång (ur. 14 lutego 1985 w Lahti) – fiński badmintonista. Czterokrotnie zdobył Mistrzostwo Finlandii (2005, 2006, 2007 i 2008). W 2003 roku zdobył brązowy medal na Mistrzostwach Świata Juniorów.
Brał udział w Letnich Igrzyskach Olimpijskich w 2008 roku. W swoim pierwszym meczu pokonał Ukraińca Władysława Druzczenko (21:12, 21:19). W 1/16 finału wygrał z Amerykaninem Raju Raiem (21:9, 21:16). Z turnieju odpadł po porażce z Indonezyjczykiem Sony Dwi Kuncoro (13:21, 18:21) w 1/8 finału, na igrzyskach w Londynie odpadł w fazie grupowej.

</doc>
<doc id="1451507" url="https://pl.wikipedia.org/wiki?curid=1451507" title="Zvolanská">
Zvolanská

Zvolanská – szczyt górski w północnej części pasma górskiego Branisko we wschodniej Słowacji. Zalesiony, 1064 m n.p.m. Przez szczyt nie przebiega żaden znakowany szlak turystyczny.

</doc>
<doc id="1451508" url="https://pl.wikipedia.org/wiki?curid=1451508" title="Ville Lang">
Ville Lang



</doc>
<doc id="1451513" url="https://pl.wikipedia.org/wiki?curid=1451513" title="Kolumna Konstantyna">
Kolumna Konstantyna

Kolumna Konstantyna albo Spalona Kolumna (także: "„Palona” Kolumna", tr "Çemberlitaş"- Kolumna z Pierścieniem) – kolumna znajdująca się przy ulicy "Divan Yolu" w Stambule w Turcji. Była ona niegdyś centralnym punktem znajdującego się w tym miejscu "Forum Konstantyna", najważniejszego placu Konstantynopola.
Historia.
Zbudowana przez rzymskiego cesarza Konstantyna Wielkiego w 330. Kolumna upamiętnia zmianę nazwy miasta Bizancjum przez cesarza na "Nova Roma" i ustanowienie go stolicą imperium rzymskiego.
Porfirowa kolumna miała wysokość 50 metrów i początkowo składała się z dziewięciu bębnów. Cesarz sprowadził ją z Rzymu, a na szczycie umieścił swój posąg jako boga Apolla. Statua ta była również dawniejszym dziełem, przywiezionym z Heliopolis we Frygii. Według H. Everet-Kappesowej postać boskiego cesarza trzymała w jednym ręku glob ziemski, a w drugim lancę.
W roku 1106 potężna wichura strąciła posąg, a z nim trzy górne bębny kolumny. Wiele lat później cesarz bizantyjski Manuel I Komnen (pan. 1143-1180) umieścił na szczycie kolumny krzyż w miejsce oryginalnej statuy. Cesarz nakazał także wyryć na niej następującą inskrypcję: „"Wierny Manuel ożywił to święte dzieło sztuki, które uszkodził czas"”.
Kolumna miała brązowe obręcze, które pokrywały spojenia między bębnami. Zostały one zrabowane w 1204 roku przez krzyżowców, uczestników niesławnej IV wyprawy krzyżowej. Zwieńczający kolumnę krzyż został natomiast usunięty przez Turków po zdobyciu miasta w 1453. Trzęsienia ziemi – zwłaszcza to w 1779 – oraz pożary uszkodziły znacznie kolumnę. Pożar z 1779 roku pozostawił na kolumnie wyraźne, czarne ślady, stąd właśnie pochodzi jej druga nazwa – "Palona kolumna". Po tych katastrofach opasano ją metalowymi pierścieniami, aby zapobiec jej ewentualnemu zawaleniu się. Kolumnę odrestaurował sułtan Abdulhamid I, który dodał jej również istniejącą do dnia dzisiejszego podstawę (oryginalna znajduje się około 2,5 metra pod ziemią). Jej obecna wysokość to 37 metrów.
Legendy.
Zgodnie z legendą, w podstawę kolumny wmurowano fragmenty Świętego Krzyża i laski Mojżesza, które do Konstantynopola przywiózł cesarz Konstantyn Wielki.
Wśród mieszkańców Konstantynopola krążyła ponadto przepowiednia, iż w chwili śmiertelnego niebezpieczeństwa, gdy wróg już będzie miał wkraczać do miasta, ze szczytu kolumny zstąpi anioł z mieczem w dłoni i wręczy go nieznanemu przechodniowi, który wtedy właśnie będzie znajdował się u podnóża kolumny. Nieznajomy weźmie miecz, stanie na czele ludu Konstantynopola i rozproszy najeźdźców. Z tego właśnie powodu 29 maja 1453 roku w okolicy kolumny zgromadził się prawdziwy tłum. Pomoc jednak nie nadeszła, a większość zgromadzonych tam mieszkańców poniosła śmierć.

</doc>
<doc id="1451514" url="https://pl.wikipedia.org/wiki?curid=1451514" title="David Moncoutié">
David Moncoutié

David Moncoutié (ur. 30 kwietnia 1975 w Provins) – były francuski kolarz szosowy, czterokrotny triumfator klasyfikacji górskiej wyścigu Vuelta a España. Karierę zawodową rozpoczął w Cofidisie w 1997 i ścigał się w barwach tej drużyny do końca kariery w 2012. Specjalizował się w jeździe po górach, wygrywał etapy Tour de France, Vuelta a España oraz klasyfikacje generalne mniejszych wyścigów etapowych jak Tour de l’Ain czy Route du Sud.
Kariera zawodowa.
Moncoutié pochodzi z rodziny bez kolarskich tradycji. Jego rodzina pracowała na poczcie, a on sam także miał znaleźć tam zatrudnienie. Do 16 roku życia grał tylko w piłkę nożną. Kolarstwem zainteresowali go koledzy, co zaowocowało tym, że młody David dołączył do lokalnego klubu szybko osiągając sukcesy na lokalnej arenie.
W wieku 19 lat przestał zupełnie grać w piłkę i skupił się na treningach na rowerze. W 1995 przeniósł się do większego klubu, jednocześnie podejmując pracę na poczcie. Swoje podejście do kolarstwa tłumaczył w ten sposób:
W 1996 Moncoutié miał już we Francji reputację niezłego górala. Niedługo przed krajowymi mistrzostwami skontaktował się z nim Cyrille Guimard, który zaproponował mu podpisanie kontraktu z Cofidisem. Doszło do porozumienia i od sezonu 1997 David rozpoczął występy w barwach francuskiej ekipy.
Przez następne cztery lata zajmował miejsca w czołówkach tygodniowych wyścigów etapowych, wygrywając od czasu do czasu górskie etapy. W 2002 ukończył na 13. miejscu Tour de France, co skwitował stwierdzeniem: "Nie jestem w stanie jechać z najlepszymi".
Następny sezon rozpoczął od zwycięstwa w GP di Lugano, jednak równa jazda w pierwszej części sezonu nie przełożyła się na wynik w Tour de France. Mimo to już w 2004 udało mu się wygrać etap "Wielkiej Pętli". Wyczyn ten powtórzył rok później, przechodząc równocześnie do historii, gdyż uczynił to w dzień święta narodowego Francji – 14 lipca – dzień zdobycia Bastylii. Poprzednim francuskim zawodnikiem, który tego dokonał był Laurent Jalabert w 2001. Moncoutié tak opowiadał o swoim szóstym występie w największym wyścigu świata:
Sezony 2006 i 2007 nie były dla Francuza udane. Dotknął go szereg kontuzji, który nie pozwolił mu na osiąganie wysokich rezultatów.
Powrót do wielkiej formy przypadł na jesień 2008. Francuz pojechał świetną Vueltę, zajął 8. miejsce w klasyfikacji generalnej i zdobył koszulkę najlepszego górala. Dobry występ przypieczętował wygraną w Pirenejach – na 8. etapie, po samotnej wspinaczce na Pla de Beret.
W 2009 zajął drugie miejsce w wyścigu Tour du Haut Var, wygrał etap podczas głównego sprawdzianu przed Tour de France – Critérium du Dauphiné Libéré, ale celem sezonu pozostała ponownie Vuelta. Po spokojnym ukończeniu "Wielkiej Pętli" i podium w Tour de l’Ain, Moncoutié ruszył do Hiszpanii. Ponownie nie pozostawił wątpliwości, kto zasługuje na pomarańczową koszulkę. Do tego ponownie wygrał etap (tym razem 13.), a przed zwycięstwem na 8. odcinku powstrzymał go tylko atak Damiano Cunego, który minął potwornie zmęczonego Francuza na ostatnim kilometrze.
W kolejnych latach Moncoutié jeździł według podobnego schematu. Na początku 2010 stanął na najniższym stopniu podium w Tour of Turkey, ustępując jedynie Giovanni Viscontiemu i Tejayowi van Garderenowi. W czerwcu triumfował w Route du Sud, co skłoniło go do deklaracji, że wolałby jechać Tour niż Vueltę. Szybko jednak się z niej wycofał, zapowiadając, że przygotuje się do następnej edycji ścigania we Francji. W sierpniu ponownie stanął na podium Tour de l’Ain. Na Vueltę przyjechał w dobrej dyspozycji, co zaowocowało zwycięstwem etapowym na odcinku zakończonym trudnym podjazdem pod Xorret del Cati. Francuz wygrał po ucieczce z przewagą 54 sekund nad liderami, którzy chcieli rozegrać finisz we własnym gronie. Ponownie triumfował też w klasyfikacji górskiej, dwukrotnie zajmując czwarte miejsce na górskich etapach, w tym raz na szczycie słynnego podjazdu Peńa Cabarga. W klasyfikacji generalnej uplasował się na przyzwoitym 13. miejscu.
Rok 2011 to 14. sezon Moncoutié w zawodowym peletonie. Rozpoczął go od zwycięstwa w Tour Méditerranéen, które zapewnił sobie wygrywając jeden z etapów. Podczas Tour de France za cel postawił sobie etapowe zwycięstwo. Do ofensywy przeszedł na 13. etapie, prowadzącym z Pau do Lourdes, podczas którego kolarze mieli do pokonania słynny Col d'Aubisque i jego zjazd. Ucieczka z rodakiem, Jérémym Roy, wyglądała dobrze, ale nie powiodła się. Na zjazdach obu Francuzów minął świetnie zjeżdżający Thor Hushovd. Moncoutié finiszował drugi.
W sierpniu tradycyjnie pojawił się na Tour de l’Ain, który tym razem wygrał. Podbudowany tym sukcesem ponownie wyruszył na hiszpańskie drogi. Kolejna Vuelta przyniosła mu czwarty już tytuł najlepszego wspinacza wyścigu oraz triumf na 11. etapie, zakończonym podjazdem pod mordercze wzniesienie Alto de la Manzaneda.
Ciekawostki.
Moncoutié znany jest ze skromności, spokojnych i rzeczowych wypowiedzi, a także braku większego zainteresowania sprzętem kolarskim. Mówi się o nim jako o kolarzu weekendowym, który jeździ dla przyjemności i który nie bawi się w eksperymentowanie ze środkami wspomagającymi. Jego nazwisko nigdy nie pojawiało się w kontekście afer dopingowych, nawet gdy te miały miejsce w Cofidisie. Ludzie związani z jego drużyną i światowym peletonem są jednomyślni – Moncoutié to zawodnik czysty, który nigdy nie brał dopingu.
W przeszłości bywał krytykowany za brak agresywności. Przez pewien okres nie potrafił nawet nałożyć peleryny przeciwdeszczowej podczas wyścigu, bez trzymania stóp na ziemi.
Mając na koncie cztery koszulki najlepszego górala hiszpańskiej Vuelty, jest silnie kojarzony z tym wyścigiem i samotnymi rajdami na górskich etapach – po punkty w klasyfikacji i etapowe skalpy.
Podczas Tour de France należał do grona takich kolarzy, jak Thomas Voeckler, Jens Voigt, Sandy Casar czy Luis León Sánchez, których obecność w ucieczkach na górskich etapach nikogo nie dziwi.

</doc>
<doc id="1451515" url="https://pl.wikipedia.org/wiki?curid=1451515" title="Źmicer Łukaszenka">
Źmicer Łukaszenka



</doc>
<doc id="1451516" url="https://pl.wikipedia.org/wiki?curid=1451516" title="Sowa (Kubuś Puchatek)">
Sowa (Kubuś Puchatek)

Sowa () – postać fikcyjna występująca w obu częściach przygód Kubusia Puchatka autorstwa A.A. Milne’a oraz filmach i książkach stworzonych na ich podstawie. W tłumaczeniu Ireny Tuwim Sowa jest kobietą i ma przydomek "Przemądrzała".
Występy.
W powieści pojawiła się w rozdziale czwartym, gdzie Puchatek szukał ogona Kłapouchego, który znalazł u Sowy jako sznurek do dzwonka. W produkcjach Disneya pojawiła się po raz pierwszy w filmie "Kubuś Puchatek i miododajne drzewo".
Osobowość.
Sowa umie pisać i czytać, co wyróżnia ją spośród większości mieszkańców Stumilowego Lasu. Charakteryzuje się inteligencją i wygadaniem ilekroć zauważy coś ciekawego.
Wygląd.
Sowa jest brązowym ptakiem, brzuch jest biały z czarnymi piórkami na piersi. Ma duże oczy i ma żółty dziób. Doskonale lata.
Relacje.
Bardzo często wspomina o swoich krewnych i historiach związanych z nimi, zbliżonych do tego, czego właśnie jest świadkiem. Królik wątpi, czy jej rodzina w ogóle istnieje, co było dla Sowy ciosem. W serialu "Nowe przygody Kubusia Puchatka" w odcinku "Zjazd rodzinny" okazuje się, że rodzina Sowy naprawdę istnieje.
Miejsce zamieszkania.
Mieszka w drewnianym domku na gałęzi starego kasztanowca. Pewnego razu jej domek zniszczyła wielka wichura. Kłapouchy znalazł jej nową chatkę, którą nazwał „Sowjófka”, ale okazało się, że to był domek Prosiaczka. Tak więc Sowa zamieszkała w domku Prosiaczka, a Prosiaczek zamieszkał z Puchatkiem. Jednak w większości filmów Disneya Prosiaczek i Sowa nadal mieszkają w swoich poprzednich domach.
Pan Sowa.
W wersji filmowej oraz części książeczek stworzonych na podstawie powieści A. A. Milne’a Sowa występuje jako postać męska (w polskim tłumaczeniu Pan Sowa). W polskiej wersji filmowej głosu użyczał mu Włodzimierz Bednarski (w filmie "Krzysiu, gdzie jesteś?" zrobił to Jerzy Bralczyk), a w wersji oryginalnej Andre Stojka.

</doc>
<doc id="1451517" url="https://pl.wikipedia.org/wiki?curid=1451517" title="David Moncoutie">
David Moncoutie



</doc>
<doc id="1451518" url="https://pl.wikipedia.org/wiki?curid=1451518" title="Galina Łukaszenka">
Galina Łukaszenka



</doc>
<doc id="1451522" url="https://pl.wikipedia.org/wiki?curid=1451522" title="Torrens">
Torrens

Osoby o nazwisku Torrens

</doc>
<doc id="1451524" url="https://pl.wikipedia.org/wiki?curid=1451524" title="USS Constellation (CV-64)">
USS Constellation (CV-64)

USS Constellation (CV-64) – amerykański lotniskowiec z napędem konwencjonalnym, drugi okręt typu "Kitty Hawk". Okręt wszedł do służby w 1961. Był to trzeci ukończony, a czwarty w ogóle okręt w historii US Navy noszący imię "Constellation", nawiązującej do gwiazd na fladze Stanów Zjednoczonych.
Historia.
Zamówienie na budowę drugiego lotniskowca typu "Kitty Hawk" zostało złożone w stoczni New York Naval Shipyard 1 lipca 1956. Położenie stępki pod budowę okrętu miało miejsce 14 września 1957. Wodowanie nastąpiło 8 października 1960. 19 grudnia na budowanym okręcie wybuchł groźny pożar, w wyniku którego zginęło 50 osób. Zniszczenia wywołane przez pożar opóźniły wejście okrętu do służby, które nastąpiło 27 października 1961. Okręt uczestniczył w rejsach szkoleniowych, a następnie latem 1962 udał się na zachodnie wybrzeże Stanów Zjednoczonych, gdzie wszedł w skład Floty Pacyfiku. Następnie w ramach 7 Floty uczestniczył w swojej pierwszej misji, która zakończyła się we wrześniu 1963. 8 czerwca 1964 "Constellation" rozpoczął działania w rejonie Zatoki Tonkińskiej. Początkowo jego samoloty pokładowe wykonywały misje rozpoznawcze, 5 sierpnia dokonały pierwszych nalotów na wietnamskie pozycje. Po powrocie do Stanów Zjednoczonych w lutym 1965 został poddany remontowi, a następnie powrócił na wody w pobliżu Wietnamu, gdzie przybył w maju 1966. 13 lipca piloci ze stacjonującego na "Constellation" samolotu zestrzelili pierwszy samolot MiG-17. W kwietniu 1967 okręt rozpoczął trzecią misję w rejonie Wietnamu, podczas której jego piloci zestrzelili 4 kolejne samoloty. Straty w tym okresie to 16 samolotów pokładowych. Podczas kolejnej misji rozpoczętej w maju 1968 okręt utracił kolejne 15 samolotów.
W lutym 1974 na okręcie rozpoczął się 14 miesięczny remont. W styczniu 1983 na okręcie rozpoczął się kolejny trwający 13 miesięcy remont, podczas którego zainstalowano na nim system przeciwlotniczy RIM-7 Sea Sparrow i Phalanx CIWS.
W lutym 1990 w ramach programu SLEP (Service Life Extension Programme) okręt został poddany pracom modernizacyjnym trwającym trzy lata, w wyniku których przedłużono jego okres użytkowania o 15 lat. W marcu 2001 okręt przybył w rejon zatoki Perskiej, gdzie uczestniczył w egzekwowaniu zakazu lotu dla irackich samolotów nad południowym Irakiem. 19 marca 2003 wziął udział w ataku na Irak. Okręt został wycofany ze służby 7 sierpnia 2003.
Złomowanie "Constellation" zakończono 10 maja 2017 w Brownsville w stanie Teksas.

</doc>
<doc id="1451525" url="https://pl.wikipedia.org/wiki?curid=1451525" title="Syrena EG">
Syrena EG

Syrena Entertainment Group – polska firma dystrybucyjna działająca w latach 1990–2003. 

</doc>
<doc id="1451526" url="https://pl.wikipedia.org/wiki?curid=1451526" title="Ulica Mała w Warszawie">
Ulica Mała w Warszawie

Ulica Mała – ulica w dzielnicy Praga-Północ w Warszawie.
Historia.
Wytyczona w roku 1877 na gruntach przejętych od prywatnego właściciela, Ludwika Walusińskiego. Według umowy, nowo utworzona ulica miała pozostawać przez pewien czas jego własnością, pod warunkiem utrzymywania porządku i udostępnienia jej dla celów mieszkaniowych i komunikacyjnym wszystkim mieszkańcom.
W procesie zabudowywania ulicy można wyróżnić cztery wyraźne fazy, bowiem każda z nich przyniosła inne realizacje:
Zabudowa ulicy ocalała w czasie II wojny światowej. Na kamienicy nr 13 pod oknami parteru zachował się przedwojenny malowany szyld „SKLEP SPOŻYWCZY J. NOWICKI“.

</doc>
<doc id="1451531" url="https://pl.wikipedia.org/wiki?curid=1451531" title="Andrzej Łopacki">
Andrzej Łopacki

Andrzej Łopacki (ur. w Porębie 1838, zm. w listopadzie 1902 w Bochni) – oficer austriacki i papieski, major, organizator i dowódca oddziału w powstaniu styczniowym, pod rozkazami Apolinarego Kurowskiego, Dionizego Czachowskiego i gen. Józefa Hauke-Bosaka, dyrektor Kasy Oszczędnościowej w Bochni.
W powstaniu styczniowym w 1863 r. dowodził swoim oddziałem. Droga oddziału Łopackiego wiodła przez Baranów, Michniów, lasy wąchockie - aż do Wierzbnika. Andrzej Łopacki został ranny 22 kwietnia 1863 r. w bitwie pod Stefankowem). Zastępował go kpt. Jan Markowski- późniejszy podpułkownik, dowódca pułku kawalerii krakowskiej, mianowany przez gen. Józefa Hauke-Bosaka. Andrzej Łopacki po powstaniu, zamieszkał w Leszczynach jako zarządca dóbr, a potem w Bochni, jako dyrektor Kasy Oszczędnościowej. 

</doc>
<doc id="1451537" url="https://pl.wikipedia.org/wiki?curid=1451537" title="Cmentarz żydowski w Golinie">
Cmentarz żydowski w Golinie

Cmentarz żydowski w Golinie – uległ zniszczeniu podczas II wojny światowej, a proces dewastacji trwał w okresie PRL wskutek czego na terenie kirkutu nie zachowały się żadne nagrobki. Nieliczne zachowane macewy znajdują się w Muzeum Okręgowym w Koninie.

</doc>
<doc id="1451538" url="https://pl.wikipedia.org/wiki?curid=1451538" title="Stanisław Bahdankiewicz">
Stanisław Bahdankiewicz



</doc>
<doc id="1451542" url="https://pl.wikipedia.org/wiki?curid=1451542" title="Arabian Nights (gra komputerowa)">
Arabian Nights (gra komputerowa)

Arabian Nights – komputerowa gra platformowa wydana w 1993 roku przez brytyjską firmę Krisalis, przeznaczona dla użytkowników komputera Amiga.
Ogólne informacje.
Pierwotnie gra została wydana na dwóch dyskietkach. W 1994 roku "Arabian Nights" ukazało się na jednym dysku CD, przeznaczonym do odtwarzania na konsoli Amiga CD32. Przy produkcji gry wzięło udział wielu autorów, jednak głównymi jej twórcami są Simeon Pashley i Darren Hebden (grafika) oraz Matt Furniss (muzyka).
Zadaniem gracza jest przejście dziewięciu etapów. Różnią się one scenerią – bohater m.in. pływa pod wodą, walczy na starożytnym galeonie lub odbywa podniebny lot na czarodziejskim dywanie, pokonując przeszkody. Prawie w każdej rundzie można znaleźć specjalne artefakty, które są niezbędne do jej ukończenia. Co jakiś czas nad głową bohatera zapala się żarówka – gracz może wtedy przeczytać istotną dla niego uwagę lub ostrzeżenie przed niebezpieczeństwem. Gra jest pełna sekretów i ukrytych przejść, które służą przeważnie do zdobycia dodatkowych punktów.
Gra okazała się wielkim sukcesem i zdobyła sporą popularność. Uzyskała też bardzo przychylne recenzje i wysokie noty. Magazyn komputerowy "CU Amiga" przyznał grze 90% punktów, natomiast "Amiga Joker" – 86%.
Fabuła gry.
Bohaterem gry jest Sinbad Jnr, niższej klasy ogrodnik. Podkochuje się on w arabskiej księżniczce o imieniu Leila. Pewnego dnia staje się świadkiem porwania księżniczki przez smoka. Chce jej pomóc, lecz niestety zostaje zatrzymany przez strażników. Trafia do lochów, oskarżony o czary i porwanie Leili, którą tak naprawdę chciał uratować.
Pierwszym etapem gry są właśnie lochy pałacu kalifa. Zadaniem Sinbada jest wydostanie się z nich, poprzez pokonanie kolejnych przeszkód i strażników. Po ukończeniu pierwszej rundy, na bohatera czeka osiem następnych. Ostatnią, najtrudniejszą, jest lodowa forteca. Sinbad musi poradzić sobie ze skomplikowanym systemem korytarzy fortecy i pokonać czarownika. Wówczas księżniczka zostaje uratowana i gra kończy się pocałunkiem zakochanych.
Twórcy gry.
Simeon Pashley
Darren Hebden – grafika
Phil Hackney – grafika
Matt Furniss – muzyka
Les Newstead – animacja
Dave Colledge – animacja
Mark Potente – animacja
Steve Sumner
Rob Hill
Tony Kavanagh
Shaun Hollingworth
Peter Harrap
Claire Brown
Amanda Pugh
Tim James
Andrew Ware
Mark Incley
Neil Adamson
Paul Kirk
John Stevens
Nigel Little
Richard Teather
Siobhan Moran
Keith Birkett
Oceny.
Poniższa tabele prezentuje oceny gry "Arabian Nights" wystawione przez profesjonalnych recenzentów.
Poniższa tabela prezentuje oceny użytkowników portali poświęconych grom komputerowym.

</doc>
<doc id="1451543" url="https://pl.wikipedia.org/wiki?curid=1451543" title="Stanisław Szuszkiewicz">
Stanisław Szuszkiewicz



</doc>
<doc id="1451546" url="https://pl.wikipedia.org/wiki?curid=1451546" title="Tekstilszczyk Kamyszyn">
Tekstilszczyk Kamyszyn



</doc>
<doc id="1451549" url="https://pl.wikipedia.org/wiki?curid=1451549" title="Wieża Ciśnień w Iławie">
Wieża Ciśnień w Iławie



</doc>
<doc id="1451551" url="https://pl.wikipedia.org/wiki?curid=1451551" title="Paolo Tura">
Paolo Tura

Paolo Tura (ur. 10 lutego 1971) – sanmaryński łucznik, uczestnik igrzysk olimpijskich w Barcelonie 1992 i Atlancie 1996. 
Za każdym razem nie przeszedł pierwszej rundy, plasując się odpowiednio na 73. i 62. miejscu.

</doc>
<doc id="1451553" url="https://pl.wikipedia.org/wiki?curid=1451553" title="Yong'in">
Yong'in



</doc>
<doc id="1451554" url="https://pl.wikipedia.org/wiki?curid=1451554" title="Abu Jusuf II">
Abu Jusuf II

Abu Jakub Jusuf II (arab. المستنصر بالله يوسف بن الناصر = ""; ur. 1197, zm. 1224) – kalif Maroka z dynastii Almohadów, syn kalifa Muhammada an-Nasira. Wstąpił na tron po śmierci swojego ojca.
Życiorys.
Za rządów Abu Jakuba Jusufa II rozpoczął się powolny upadek dynastii. Maroko, osłabione po przegranej bitwie pod Las Navas de Tolosa, pogrążyło się w chaosie i walkach klanów. Chociaż zawarto zawieszenie broni z Aragonią i Kastylią, słabość dynastii wykorzystali Portugalczycy, zajmując w 1217 roku region Algarve. 
Również w samym Maroku widoczna stała się słabość Almohadów. Zachęceni niedoświadczeniem młodego władcy Marynidzi rozpoczęli zbrojne powstania pod wodzą Abdulhaka I i jego następców. Wprawdzie nie powiódł się ich atak na Fez w 1217 roku, jednak Almohadzi stopniowo tracili kontrolę nad odległymi, południowymi prowincjami. 
Abu Jakub Jusuf II zmarł w 1224 roku podczas corridy. Po ciężkich walkach dynastycznych i krótkotrwałych rządach Abd al-Wahida I i Abdullaha al-Adila nowym kalifem został Idris I.

</doc>
<doc id="1451555" url="https://pl.wikipedia.org/wiki?curid=1451555" title="Cmentarz żydowski w Wągrowcu">
Cmentarz żydowski w Wągrowcu

Cmentarz żydowski w Wągrowcu – dawny cmentarz żydowski zlokalizowany w Wągrowcu, przy ul. Kościuszki, nad brzegiem jeziora Durowskiego.
Prawie do końca XVIII wieku Wągrowiec był miastem duchownym (cysterskim) i obowiązywał w nim zakaz osiedlania się innowierców. Mimo to, dzięki łagodzeniu niektórych zakazów, już w latach 70. XVIII wieku osiedliły się w mieście pierwsze rodziny żydowskie. Po kasacie zakonów przez zaborcę pruskiego Żydzi mogli się już tu osiedlać swobodnie. W 1793 stanowili 4,5% mieszkańców Wągrowca (28 osób), a w 1800 było ich już 16,6% (134 osoby). W związku ze zwiększaniem się żydowskiej populacji miasta w 1799 powołano Święte Bractwo Ostatniej Posługi ("Chewra Kadisza"). Bractwo zmierzało do otwarcia żydowskiego cmentarza, co nastąpiło w początku XIX wieku. Cmentarz był użytkowany do 1939, kiedy to pięćdziesięciu Żydów zamieszkujących Wągrowiec opuściło go przed wtargnięciem nazistów niemieckich. Niemcy zdewastowali cmentarz i synagogę wągrowiecką. Macewy wykorzystali do umocnienia brzegów jeziora i rzeki. Zniszczyli też częściowo mur okalający nekropolię. 
W latach 50. XX wieku władze komunistyczne zdecydowały się zlikwidować zniszczony i nieużywany cmentarz. W 1967 teren zniwelowano, tworząc promenadę nadjeziorną i skansen rybacki, który spłonął. W jego miejscu próbowano urządzić rosarium, ale zostało ono zdewastowane. 
W 2001 roku nekropolię odrestaurowano tworząc lapidarium z odzyskanych nagrobków. W akcji tworzenia lapidarium pomagała młodzież polska, niemiecka i węgierska. Akcję wspierał Niemiecki Ludowy Związek Opieki nad Grobami Wojennymi. 49 młodych ludzi pracowało m.in. przy wydobywaniu z wody macew. 

</doc>
<doc id="1451556" url="https://pl.wikipedia.org/wiki?curid=1451556" title="Jusuf II">
Jusuf II



</doc>
<doc id="1451557" url="https://pl.wikipedia.org/wiki?curid=1451557" title="Abu Jakub Jusuf II">
Abu Jakub Jusuf II



</doc>
<doc id="1451558" url="https://pl.wikipedia.org/wiki?curid=1451558" title="Jusuf al-Mustansir">
Jusuf al-Mustansir



</doc>
<doc id="1451560" url="https://pl.wikipedia.org/wiki?curid=1451560" title="Jusuf II al-Mustansir">
Jusuf II al-Mustansir



</doc>
<doc id="1451561" url="https://pl.wikipedia.org/wiki?curid=1451561" title="Anna Czekanowicz">
Anna Czekanowicz

Anna Czekanowicz-Drążewska (ur. 12 czerwca 1952 w Sopocie) – polska poetka, prozaik, tłumaczka.
Życiorys.
Urodziła się jako córka Stanisława Czekanowicza, inżyniera mechanika i Beatrycze z d. Berwaldt. W 1971 ukończyła I Liceum Ogólnokształcące w Gdańsku. W latach 1972-78 studiowała filologię polską na Uniwersytecie Gdańskim. Debiutowała w 1973 jako poetka na łamach pisma studenckiego "Litteraria". Jej pierwszym publikowanym utworem był wiersz „Oszukana…” Rok później zamieściła swoje liryki w "Delcie", dodatku do miesięcznika społeczno- kulturalnego "Litery".
W latach 1976–79 związana była z grupą poetyckiej "Wspólność", która wchodziła w skład formacji poetyckiej Nowa Prywatność. W 1978 była przewodniczącą Koła Młodych Oddziału Gdańskiego ZLP. W 1978 wyszła za mąż za Marka Drążewskiego, reżysera filmowego (rozwód w 1985). Publikowała w czasopismach Student w latach 1975–77 i 1981 oraz Integracje w 1978, 1980 i 1982.
W 1990 była stypendystką rządu USA i University of Iowa. Była długoletnią kierowniczką literacką Opery Bałtyckiej i Filharmonii Bałtyckiej w Gdańsku. Była redaktorem Wydawnictwa "Graf". W latach 2002–2005 prezes gdańskiego oddziału Stowarzyszenia Pisarzy Polskich. Od 2008 była dyrektorem Biura Prezydenta do spraw Kultury w Urzędzie Miejskim w Gdańsku. Pomysłodawczyni nagrody i festiwalu Europejski Poeta Wolności.
W latach 2018–2021 członek Pomorskiej Rady Kultury I kadencji. Laureatka Nagrody Miasta Gdańska w Dziedzinie Kultury (za 2003). W 2022 roku otrzymała Pomorską Nagrodę Literacką za całokształt pracy literackiej.

</doc>
<doc id="1451565" url="https://pl.wikipedia.org/wiki?curid=1451565" title="Mistrz (ujednoznacznienie)">
Mistrz (ujednoznacznienie)



</doc>
<doc id="1451566" url="https://pl.wikipedia.org/wiki?curid=1451566" title="Ed O'Neil">
Ed O'Neil



</doc>
<doc id="1451567" url="https://pl.wikipedia.org/wiki?curid=1451567" title="Czesław Tabaczyński">
Czesław Tabaczyński

kpt. Czesław Tabaczyński (ur.ok. 1829, zm. 1863 lub później) – dow. 2 kompanii strzeleckiej (100 ludzi) Oddziału Andrzeja Łopackiego, oficer austriacki, organizator i dowódca oddziału w powstaniu styczniowym, pod rozkazami Kurowskiego i Dionizego Czachowskiego, gen. Józefa Hauke-Bosaka.
Miał brata Stanisława (1831-1909) też dowódcę oddziału powstańczego, i jeszcze jednego; przypuszczalnie Karola, poległego 18 marca 1863 r. pod Giebułtowem (upamiętnionego na kopcu na cmentarzu w Tarnowie).
W powstaniu styczniowym dowodził w Oddziale Łopackiego, którego droga wiodła przez Baranów, Michniów, lasy wąchockie - aż do Wierzbnika. 
Został ranny 22 kwietnia 1863 r. w bitwie pod Stefankowem.

</doc>
<doc id="1451568" url="https://pl.wikipedia.org/wiki?curid=1451568" title="Marian Czepiec">
Marian Czepiec

Marian Czepiec (ur. 14 listopada 1936 r. w Krakowie - zm. 15 maja 1983 r. w Krakowie) – polski poeta.
Ukończył technikum mechaniczne. W latach 1950-1964 był pracownikiem Huty im Lenina i Huty Kościuszko. Debiutował w 1957 r. jako poeta.

</doc>
<doc id="1451572" url="https://pl.wikipedia.org/wiki?curid=1451572" title="Edward O'Neill">
Edward O'Neill



</doc>
<doc id="1451574" url="https://pl.wikipedia.org/wiki?curid=1451574" title="Szczecin Dziewoklicz">
Szczecin Dziewoklicz

Szczecin Dziewoklicz – nieistniejący już przystanek, który zlokalizowany był przy ul. Floriana Krygiera (droga krajowa nr 31) nieopodal Odry. Nazwa stacji pochodzi od położonego w pobliżu kąpieliska nad Kanałem Leśnym (Odyńca). Został otwarty po zbudowaniu linii z Dąbia do Szczecina Głównego, przez południowe Międzyodrze w 1936 roku a 10 lat później przestał pełnić funkcje przystanku osobowego. Obecnie posterunek odgałęźny i nastawnia „DZ”. Z Dziewoklicza odchodzi także linia w kierunku nastawni „SPB”. W pobliżu znajduje się przystanek ZDiTM „Dziewoklicz”.

</doc>
<doc id="1451584" url="https://pl.wikipedia.org/wiki?curid=1451584" title="Choroby jatrogenne">
Choroby jatrogenne



</doc>
<doc id="1451586" url="https://pl.wikipedia.org/wiki?curid=1451586" title="Czesław Czerniawski">
Czesław Czerniawski

Czesław Czerniawski (ur. 28 lipca 1925 w Wilnie, zm. 15 czerwca 1988 w Szczecinie) – polski prozaik i publicysta.
Życiorys.
Studiował na Wydziale Prawno-Ekonomicznym UMK. W latach 1943–1944 był ślusarzem w zakładach samochodowych w Wilnie. W latach 1944–1947 służył w LWP. Debiutował w 1949 na łamach tygodnika „Żołnierz Polski” jako prozaik. W latach 1952–1955 był redaktorem rozgłośni Polskiego Radia w Gdańsku, a od 1955. był redaktorem rozgłośni w Szczecinie. Pochowany został na Cmentarzu Centralnym w Szczecinie.

</doc>
<doc id="1451593" url="https://pl.wikipedia.org/wiki?curid=1451593" title="Adi Rosner">
Adi Rosner



</doc>
<doc id="1451595" url="https://pl.wikipedia.org/wiki?curid=1451595" title="Zdzisław Kruszyński">
Zdzisław Kruszyński

Zdzisław Kruszyński (ur. 25 stycznia 1960 w Mławie) – polski malarz, rysownik, działacz kultury.
Malarstwem zawodowo zajmuje się od 1984 roku. Studiował na ASP w Gdańsku. Uprawia malarstwo, rysunek, grafikę. Uczestnik wielu plenerów i wystaw w Polsce i za granicą.
Jego prace znajdują się w Muzeum Ziemi Zawkrzeńskiej w Mławie, Muzeum Juszkiewiczów w Mławie, Muzeum Małego Miasta w Bieżuniu, Muzeum Historycznym w Przasnyszu, Muzeum Szlachty Mazowieckiej w Ciechanowie, Muzeum Pozytywizmu w Gołotczyźnie, Muzeum Romantyzmu w Opinogórze, Urzędzie Miasta w Mławie, Starostwie Powiatowym w Mławie, Stacji Naukowej im. Stanisława Herbsta w Mławie, Stoczni Gdańskiej, Naczelnym Sądzie Administracyjnym w Gdańsku, Sądzie Rejonowym w Ciechanowie, "Domu Polskim" w Watykanie, Miejskim Domu Kultury w Mławie, Państwowej Wyższej Szkole Zawodowej w Mławie, Archiwum Państwowym m. st. Warszawy Oddział w Mławie, Państwowej Szkole Muzycznej w Mławie, Liceum Ogólnokształcącym im. St. Wyspiańskiego w Mławie, Centrum Kultury i Sztuki w Ciechanowie, TV Mława, nadleśnictwach, ambasadach, bankach, szpitalach, przychodniach lekarskich, w wielu innych szkołach oraz w zbiorach prywatnych w Polsce i za granicą (m.in. Niemczech, Austrii, Francji, Włoszech, Czechach, Słowacji, Litwie, Hiszpanii, Holandii, Meksyku, Peru, Rosji, Australii, Kanadzie, USA, Izraelu, Nowej Zelandii itd.).
W 2004 r. zaprojektował i wykonał do ratusza mławskiego dwa tryptyki pt. "Drzwi do Mławy". Wiele prac przekazał na cele charytatywne. Należy do Stowarzyszenia i Klubu Pracy Twórczej w Ciechanowie. Od 1984 r. prowadzi autorską Galerię "Z", w której zorganizował wiele spotkań z twórcami kultury.
W 1995 r. został wyróżniony przez Ministra Kultury i Sztuki odznaką Zasłużony Działacz Kultury. W 2004 r. odznaczony medalem "Zasłużony dla Miasta Mławy".
Życie prywatne.
Żonaty od 1981 roku z Joanną Kuszyńską. Mają dwoje dzieci: córka Elwira (1988), syn Kacper (1997).

</doc>
<doc id="1451600" url="https://pl.wikipedia.org/wiki?curid=1451600" title="Dąbrowska Góra (Pogórze Rożnowskie)">
Dąbrowska Góra (Pogórze Rożnowskie)

Dąbrowska Góra (583 m) – wybitne wzniesienie na Pogórzu Rożnowskim. Jest to najwyższe wzniesienie w obrębie tego pogórza i ma charakter małej góry. Wznosi się na północ od wsi Dąbrowa i skrzyżowania dróg: drogi krajowej nr 75 i droga wojewódzkiej nr 975. Ta ostatnia prowadzi wschodnimi stokami Dąbrowskiej Góry od Dąbrowy nad Jezioro Rożnowskie.
Północno-zachodnie stoki Dąbrowskiej Góry opadają do doliny Dunajca tuż przed jego ujściem do Jeziora Rożnowskiego, północno-wschodnie do doliny potoku Jelnianka. W kierunku południowo-zachodnim od Dąbrowskiej Góry odchodzi grzbiet, który przez przełęcz łączy ją z Kurowską Górą. Wzniesienia te wraz z leżącą po przeciwnej, lewej stronie Dunajca Białowodzką Górą tworzą pierwsze przewężenie doliny Dunajca w jej pogórskim, trzecim przełomie. W kierunku wschodnim ciągnie się od Dąbrowskiej Góry dość długi grzbiet z wzniesieniem Klimkówka (512 m).
Większość stoków Dąbrowskiej Góry porasta las, ale na obydwa stoki grzbietu łączącego ją z Klimkówką wysoko podchodzą pola uprawne i zabudowania miejscowości Dąbrowa, Wielogłowy i Ubiad. Szczyt Dąbrowskiej Góry i grzbiet łączący go z Klimkówką są bezleśne, dzięki temu rozciągają się stąd szerokie panoramy widokowe. Przez las stokami Dąbrowskiej Góry prowadzi droga z Dąbrowy do Siennej, a przez szczyt szlak turystyki pieszej.

</doc>
<doc id="1451604" url="https://pl.wikipedia.org/wiki?curid=1451604" title="Navteq">
Navteq

Navteq – firma z Chicago dostarczająca dane dla Systemów Informacji Geograficznej (ang. "GIS") takich jak np. urządzenia do nawigacji satelitarnej GPS. Siedziba główna dla krajów zaliczanych do regionu EMEA mieści się w Veldhoven w Holandii. 
Navteq specjalizuje się w dostarczaniu najbardziej rozbudowanych i szczegółowych danych drogowych dla urządzeń GPS. Jest wiodącą firmą na świecie w tej branży. 1 października 2007 firmą Navteq zainteresowała się Nokia, która w 2008 dokonała przejęcia i włączenia do jednostki Here w 2011. 
Największym konkurentem firmy Navteq jest firma Tele Atlas.

</doc>
<doc id="1451605" url="https://pl.wikipedia.org/wiki?curid=1451605" title="Wojciech Edward Czerniawski">
Wojciech Edward Czerniawski

Wojciech Edward Czerniawski (ur. 28 października 1945 r. w Gołębiewku koło Tczewa) – polski poeta i prozaik.
Ukończył technikum rolnicze. Debiutował jako poeta w 1965 r. na łamach "Almanachu Młodych".

</doc>
<doc id="1451607" url="https://pl.wikipedia.org/wiki?curid=1451607" title="Stanisław Tabaczyński (oficer)">
Stanisław Tabaczyński (oficer)

kpt. Stanisław Tabaczyński (ur. w 1831, zm. w kwietniu 1909 w Zaleszczykach) – oficer austriacki, organizator i dowódca w Oddziale Andrzeja Łopackiego.
W powstaniu styczniowym w 1863 r., pod rozkazami Dionizego Czachowskiego. Droga jego oddziału wiodła przez Baranów, Michniów, lasy wąchockie - aż do Wierzbnika. Miał brata (prawdopodobnie) Karola poległego 18 marca 1863 r. pod Giebułtowem i Czesława - też oficera powstańczego.
Zmarł w kwietniu 1909 r. w Zaleszczykach na Podolu.

</doc>
<doc id="1451608" url="https://pl.wikipedia.org/wiki?curid=1451608" title="Boletus fechtneri">
Boletus fechtneri



</doc>
<doc id="1451609" url="https://pl.wikipedia.org/wiki?curid=1451609" title="Hermann Müller">
Hermann Müller

Hermann Müller (ur. 18 maja 1876 w Mannheimie, zm. 20 marca 1931 w Berlinie) – polityk niemiecki (SPD), w latach 1919–1920 minister spraw zagranicznych Republiki Weimarskiej i dwukrotnie (1920, 1928-1930) kanclerz Rzeszy.
Podczas pełnienia urzędu ministra spraw zagranicznych był jednym z niemieckich sygnatariuszy Traktatu Wersalskiego (1919). W trakcie pełnienia urzędu kanclerza w roku 1920 występował przeciw Francji z oskarżeniem o rasizm – władze francuskie wykorzystały żołnierzy senegalskich do okupacji Frankfurtu.
Drugi rząd Hermanna Müllera (1928-1930) był ostatnim gabinetem w Republice Weimarskiej, posiadającym większość parlamentarną w Reichstagu. „Wielka koalicja” rozpadła się na skutek sporu pomiędzy socjaldemokratami a Niemiecką Partią Ludową o wysokość składki ubezpieczenia od bezrobocia przy tworzeniu budżetu 1930/1931 w sytuacji rozpoczynającego się wielkiego kryzysu. Władze SPD zdecydowały o zerwaniu koalicji. Müller zdecydowanie sprzeciwiał się decyzji partii o wystąpieniu z gabinetu, został jednak pozbawiony władzy. Decyzja SPD oznaczała przedterminowe wybory, w których po raz pierwszy znaczący wynik wyborczy uzyskała NSDAP. W konsekwencji wyborów 1930 i ukształtowanego nimi układu sił politycznych w Reichstagu kolejne rządy Republiki Weimarskiej (rząd Brüninga, von Papena i von Schleichera) były rządami pozaparlamentarnymi opartymi na zaufaniu prezydenta Hindenburga. Doprowadziło to w konsekwencji do objęcia 30 stycznia 1933 urzędu kanclerza Rzeszy przez Adolfa Hitlera, przejęcia władzy przez NSDAP i upadku Republiki Weimarskiej.
Hermann Müller zmarł w rok po upadku rządu koalicyjnego po nieudanej operacji pęcherzyka żółciowego. Jego śmierć była poważnym ciosem dla SPD. Został pochowany w Zentralfriedhof Friedrichsfelde.
Ojciec Müllera był wytwórcą szampanów. W roku 1902 Müller poślubił Friedę Tockus. Małżeństwo doczekało się jednej córki, Annemarie. Żona Müllera zmarła w roku 1905 wskutek komplikacji poporodowych. Müller ożenił się ponownie w roku 1909. Z drugiego małżeństwa pochodziła córka Erika.
Pierwszy gabinet Hermanna Müllera (marzec 1920-czerwiec 1920).
Zmiany gabinetowe:
10 kwietnia 1920 roku – Adolf Köster (SPD) zastąpił Müllera na urzędzie ministra spraw zagranicznych. Müller zachował stanowisko kanclerza
1 maja 1920 – Gustav Bauer zastąpił Bella na urzędzie ministra transportu. Bauer pozostał jednocześnie na stanowisku ministra skarbu
Drugi gabinet Hermanna Müllera (czerwiec 1928 – marzec 1930).
Zmiany gabinetowe:

</doc>
<doc id="1451610" url="https://pl.wikipedia.org/wiki?curid=1451610" title="Ulica Antoniego Mackiewicza w Warszawie">
Ulica Antoniego Mackiewicza w Warszawie

Ulica Antoniego Mackiewicza – ulica w dzielnicy Praga-Północ w Warszawie. 
Opis.
Jej przebieg ustalono w roku 1933, jako drogę dojazdową do nowo wytyczonych parceli należących do Józefa Holtorffa; zachował on jedynie działkę u zbiegu z Targową, pozostałe sprzedał pod zabudowę. Nazwa ulicy funkcjonuje od 1 stycznia 1938 roku. Upamiętnia powstańca styczniowego Antoniego Mackiewicza.
Z powodu przebiegu wzdłuż nasypu Kolei Warszawsko-Terespolskiej i kolei średnicowej ulica zyskała zabudowę tylko lewej, nieparzystej pierzei. Biegnie od ulicy Targowej i kończy się ślepo przy terenach kolejowych.
Z czterech wystawionych budynków wyróżnia się kamienica pod nr 1, zbudowana dla Józefa Holtorffa i Henryka Bieleckiego w latach 1936–1937 według projektu Bolesława Szmidta. Kamienica jest rzadkim na terenie dzielnicy przykładem późnego funkcjonalizmu. Jej dynamiczna fasada otrzymała zaokrąglony prawy narożnik, ponad którym znajduje się taras z balustradą złożoną z poziomych, grubych prętów, przeciętych elementem w kształcie litery V.

</doc>
<doc id="1451611" url="https://pl.wikipedia.org/wiki?curid=1451611" title="Bukowiec (Pogórze Rożnowskie)">
Bukowiec (Pogórze Rożnowskie)

Bukowiec (530 m) – szczyt na północny zachód od Bobowej, w centralnej części Pogórza Rożnowskiego. Jest w dużym stopniu porośnięty lasem, ale część stoków jest bezleśna, znajdują się na nich pola uprawne i zabudowania niewielkiej wsi Bukowiec. Potoki spływające ze stoków Bukowca znajdują się w zlewni Przydonickiego Potoku, Paleśnianki i Siekierczanki. Na grzbiecie Bukowca, nieco poniżej wierzchołka stoi zabytkowy drewniany kościółek. Jest to dawna cerkiew greckokatolicka z 1805 roku przeniesiona tu w 1948 roku ze wsi Kamianna w Beskidzie Niskim. 
Od 1953 roku na Bukowcu powołano rezerwat przyrody nieożywionej "Diable Skały". Jego powierzchnia wynosi 16,07ha. Rezerwat chroni zgrupowania form skałkowych zbudowanych z piaskowców i zlepieńców ciężkowickich. Na terenie rezerwatu znajdują się jaskinie szczelinowe. Największa – Diabla Dziura w Bukowcu, ma 365 m długości i 42,5 m głębokości.

</doc>
<doc id="1451612" url="https://pl.wikipedia.org/wiki?curid=1451612" title="Erik Nevland">
Erik Nevland

Erik Nevland (ur. 10 listopada 1977 w Stavanger) – norweski piłkarz występujący na pozycji napastnika w Viking FK.
Kariera klubowa.
Erik pochodzi z Stavangeru. Jako dziecko uczęszczał do szkółki piłkarskiej miejscowego Vikingu. W roku 1995 został włączony do pierwszej drużyny tego zespołu. W pierwszym sezonie wystąpił tylko w jednym spotkaniu, w następnym zaś już w trzynastu. 30 czerwca 1997 przeszedł jednak do angielskiego Manchesteru United, gdzie zagrał w jednym ligowym spotkaniu. W czasie jego pobytu w tym klubie "Czerwone Diabły" dwukrotnie go wypożyczyły: najpierw do jego poprzedniego klubu, natomiast później do szwedzkiego IFK Göteborg. 19 grudnia 1999 przeszedł za kwotę dwustu pięćdziesięciu tysięcy funtów do Vikingu Stavanger. Po powrocie do tej drużyny Erik stał się podstawowym graczem. W sezonie 2001 zdobył wraz ze swym zespołem Puchar Norwegii. W wygranym 3-0 finale tych rozgrywek strzelił jedną bramkę. 11 listopada 2004 podpisał kontrakt z holenderskim FC Groningen. W tym klubie występował przez cztery lata. W tym czasie w ekipie "Trots van het Noorden" rozegrał 94 spotkania i strzelił 43 bramki 31 stycznia 2008 za sumę 1,85 milionów funtów przeniósł się do angielskiego Fulham. W nowym klubie zadebiutował 3 lutego w meczu z Aston Villą.
Kariera reprezentacyjna.
Nevland rozegrał dwadzieścia dwa spotkania w reprezentacji swojego kraju U-21. W kadrze A zadebiutował 6 czerwca 2001 w zremisowanym 1-1 meczu z reprezentacją Białorusi w ramach eliminacji do Mundialu 2002. Od tego czasu Norweg zagrał jeszcze w 3 spotkaniach w kadrze.

</doc>
<doc id="1451621" url="https://pl.wikipedia.org/wiki?curid=1451621" title="Falkowa (wzniesienie)">
Falkowa (wzniesienie)

Falkowa (509, 506 m) nazywana też Przymiarkami – wzniesienie na Pogórzu Rożnowskim. Mapa Compassu podaje wysokość 506 m, mapa Geoportalu 509 m. Znajduje się w północno-wschodnim grzbiecie Bukowca, nad miejscowościami Falkowa, Bukowiec, Brzana i Lipnica Wielka. Falkowa znajduje się w zlewni trzech potoków: Lipniczanka, Brzanka i Siekierczanka. Grzbiet Falkowej rozdziela się na dwa ramiona; jedno biegnie do Wojnarowej, drugie do Bruśnika. Grzbietem Falkowej, nieco po północnej stronie jej kulminacji biegnie droga asfaltowa z Brzany do Bukowca, a drogą tą szlak turystyki pieszej.
Falkowa to niewybitne wzniesienie na niemal płaskim grzbiecie. Zarówno szczyt Falkowej, jak i cały jej grzbiet są bezleśne, zajęte przez pola uprawne. Dzięki temu rozciąga się stąd rozległy widok.

</doc>
<doc id="1451623" url="https://pl.wikipedia.org/wiki?curid=1451623" title="Pogarda (powieść)">
Pogarda (powieść)

Pogarda (tytuł oryginalny "Il disprezzo") – powieść psychologiczno-obyczajowa pisarza włoskiego Alberta Moravii wydana w 1954 roku.
&lt;br&gt;Tytuł pierwotnego wydania brzmiał "Il fantasma di mezzogiorno" (pol. "Zjawa w południe"), co zostało uwzględnione w niektórych tłumaczeniach tej powieści, m.in. angielskim.
Akcja tej powieści rozgrywa się w Rzymie i na Capri. Młody literat opisuje dzieje swojej miłości i małżeństwa, które - po początkowym okresie szczęścia - na skutek rodzących się wewnętrznych napięć, braku wzajemnego zrozumienia i zaniku więzi uczuciowych kończy się katastrofą. 
Jak wiele książek tego autora, również "Pogarda" została przeniesiona na ekran filmowy. Film został nakręcony w 1963 r. przez francuskiego reżysera Jeana-Luca Godarda, a jego tytuł oryginalny brzmi "Le Mépris". W rolach głównych wystąpili Brigitte Bardot i Michel Piccoli.

</doc>
<doc id="1451626" url="https://pl.wikipedia.org/wiki?curid=1451626" title="Mark Bingham">
Mark Bingham

Mark Kendall Bingham (ur. 22 maja 1970 w Phoenix, zm. 11 września 2001 w Shanksville) – amerykański specjalista w zakresie public relations, jedna z ofiar ataków terrorystycznych z 11 września 2001.
Życiorys.
W Los Gatos, gdzie uczył się do 1988 roku, był kapitanem szkolnej drużyny rugby. Po ukończeniu szkoły w 1988 roku rozpoczął studia na Uniwersytecie Kalifornijskim w Berkeley, był wówczas przewodniczącym stowarzyszenia studentów. W college’u grał w akademickiej drużynie rugby, która w tym czasie dwukrotnie zdobyła tytuł mistrzowski w 1991 i 1993 roku. Był zawodnikiem o atletycznej budowie: 193 cm i 102 kg. Uprawiał sporty ekstremalne, m.in. brał udział w biegu byków w Pampelunie i skakał do morza z hawajskich skał. Pod koniec lat 90. założył własną firmę "The Bingham Group".
Zginął tragicznie w wieku 31 lat na pokładzie samolotu United Airlines, który rozbił się nieopodal Shanksville, kiedy terroryści utracili panowanie nad porwanym Boeingiem. Uważa się, że Bingham był w grupie pasażerów, którzy szturmem wtargnęli do kokpitu, aby zapobiec wykorzystaniu samolotu przez porywaczy do uderzenia w obiekt na terenie Waszyngtonu i tym samym udaremnili zamiar terrorystów. Według relacji matki Marka Binghama – Alice Hoglan – 15 minut przed tragedią syn rozmawiał z nią przez telefon komórkowy, dowiedział się, że dwa samoloty uderzyły w World Trade Center, a kolejny w Pentagon. Sam zaś przekazał matce informację o sytuacji, jaka zaistniała na pokładzie samolotu, którym leciał.
Mark Bingham został upamiętniony w pięciu filmach:
W uznaniu zasług, za czyn bezinteresownej odwagi i najwyższej ofiary, na wniosek prezydenta Stanów Zjednoczonych, Kongres Stanów Zjednoczonych odznaczył pośmiertnie Marka Binghama najwyższym cywilnym odznaczeniem nadawanym przez Kongres – Złotym Medalem Kongresu ("Congressional Gold Medal").
Mark Bingham był gejem. Matka potwierdza, że syn dokonał coming outu już w 1991 roku, kiedy miała nastawienie raczej antygejowskie. Orientacja homoseksualna Binghama była komentowana w prasie na całym świecie, szczególnie w kontekście przypisywanych mu czynów. New York Times podkreślił, że Mark Bingham "stał się również ikoną pośród gejów". Międzynarodowa Organizacja Gay Rugby ogłosiła, że w Dublinie będzie rozgrywany "Puchar Marka Binghama". Wydarzenie to jest popierane przez Irlandzki Związek Rugby.
Pośmiertnie został wybrany człowiekiem roku 2001 pisma „The Advocate”.

</doc>
<doc id="1451627" url="https://pl.wikipedia.org/wiki?curid=1451627" title="Minčol (Góry Czerchowskie)">
Minčol (Góry Czerchowskie)

Minčol (1157 m) – najwyższy szczyt Gór Czerchowskich we wschodniej Słowacji. Wznosi się w północno-zachodniej części tej grupy górskiej. Szczyt pokrywa rozległa polana. Na wschodnich zboczach góry bije źródło Topľi. Najkrótsze wejście prowadzi ze wsi Livovská Huta.
Minčol jest zwornikiem dla 4 grzbietów:
Wszystkimi tymi grzbietami prowadzą na Minčola znakowane szlaki turystyczne.
Na szczycie znajduje się żelbetowy obelisk, wzniesiony w pierwszej połowie lat 30. XX w. jako jeden z siedemnastu głównych punktów czechosłowackiej sieci triangulacyjnej I rzędu. Widnieją na nim herby trzech miast – siedzib powiatów, których granice stykają się na wierzchołku Minčola: Bardiowa, Starej Lubowli i Sabinova (dodany w 2012 r.) oraz herb stolicy kraju preszowskiego - Preszowa. Okolicznościowa tablica upamiętnia XXVI zlot słowackich turystów z 1979 r., który odbywał się w niedalekich Lipanach..
Sam szczyt i znaczną część grzbietów w jego najbliższym otoczeniu obejmuje rezerwat przyrody Čergovský Minčol. Rejon szczytu i cały grzbiet od Minčola po Lazy są trawiaste. To pozostałości dawnych hal pasterskich, mocno już zarośnięte borówczyskami. Dzięki temu z Minčola i jego grzbietu do wierzchołka Lazy rozciąga się szeroka panorama widokowa. Na samym Minčolu widoki na południową stronę przesłaniają drzewa. Najszersze widoki są z nienazwanego wierzchołka z krzyżem pomiędzy Minčolem a Lazami.

</doc>
<doc id="1451628" url="https://pl.wikipedia.org/wiki?curid=1451628" title="Habalina">
Habalina

Habalina (408 m) – wzgórze na Pogórzu Rożnowskim, w obrębie wsi Tropie i Piaski-Drużków 
Habalina znajduje się na zachodnim krańcu długiego pasma wzgórz, które ciągnie się od Jeziora Czchowskiego poprzez Habalinę, Czubicę, Mogiłę, Styr Północny i Południowy, Olszową, Suchą Górę Zachodnią i Suchą Górę aż do doliny Białej na wschodzie. Północne stoki Habaliny opadają do Jeziora Czchowskiego, południowe do Dunajca. W kierunku zachodnim od szczytu Habaliny ciągnie się jeszcze mający nieco ponad 2 km długości grzbiet, opływany z trzech stron przez Dunajec i Jezioro Czchowskie. Na zachodnim jego krańcu wznosi się nad Jeziorem Czchowskim zamek Tropsztyn.
Północne stoki Habaliny opadają bezpośrednio do wód Jeziora Czchowskiego, są strome i porośnięte lasem, ale jest na nich duża polana z należącym do wsi Piaski Drużków przysiółkiem Trąbki Głębokie. Całkowicie porośnięty lasem jest zachodni i północno-wschodni grzbiet Habaliny. Stoki południowe są bezleśne, zajmują je pola i zabudowania wsi Tropie.

</doc>
<doc id="1451631" url="https://pl.wikipedia.org/wiki?curid=1451631" title="Dionizy Bertoli">
Dionizy Bertoli

Dionizy Bertoli (ur. 1838 w Przeworsku, zm. w kwietniu 1892 w Rodatyczach) – wojskowy armii austriackiej, powstaniec styczniowy.
Urodził się w 1838 w Przeworsku. Został żołnierzem kawalerii Armii Cesarstwa Austriackiego. W powstaniu styczniowym 1863 pod rozkazami Dionizego Czachowskiego. Droga oddziału Łopackiego wiodła przez Baranów, Michniów, lasy wąchockie - aż do Wierzbnika. Pod komendą Lelewela walczył w bitwie pod Panasówką, gdzie został ranny. Potem ponownie służył u boku Czachowskiego. Był rotmistrzem kawalerii w oddziale Andrzeja Łopackiego. 
Został wylosowany do grona sędziów przysięgłych we Lwowie na czteroletnią kadencję począwszy od 28 sierpnia 1888. 
Zmarł w kwietniu 1892 w Rodatyczach.

</doc>
<doc id="1451632" url="https://pl.wikipedia.org/wiki?curid=1451632" title="Haliya">
Haliya

Haliya (हलिया) – obecny na zachodzie Nepalu system spłaty długów, w którym dłużnik zmuszony jest uprawiać ziemię wierzyciela do czasu spłaty długu. 6 września 2008 rząd Nepalu poinformował o zniesieniu "haliya" i zakazaniu jego stosowania.

</doc>
<doc id="1451637" url="https://pl.wikipedia.org/wiki?curid=1451637" title="Plac gen. Jarosława Dąbrowskiego w Płocku">
Plac gen. Jarosława Dąbrowskiego w Płocku

Plac gen. Jarosława Dąbrowskiego – plac na Starym Mieście w Płocku. Położony jest pomiędzy skrzyżowaniem ulic Misjonarskiej i Kościuszki oraz Gradowskiego i Warszawskiej. 
Układ.
Plac jest właściwie dwiema równoległymi ulicami oddalonymi od siebie o 10 metrów. Pierwotnie południowa nitka wraz z pasem zieleni była placem Dąbrowskiego, natomiast północna przedłużeniem ul. Warszawskiej do skrzyżowania z ul. Misjonarską.

</doc>
<doc id="1451640" url="https://pl.wikipedia.org/wiki?curid=1451640" title="Malý Minčol">
Malý Minčol

Malý Minčol (1054 m) – szczyt w północno-zachodniej części Gór Czerchowskich we wschodniej Słowacji.
Położenie.
Leży w głównym grzbiecie Gór Czerchowskich, biegnącym w tym rejonie mniej więcej w osi północ-południe i stanowiącym w tym fragmencie wododział między dorzeczami Popradu (na zachodzie) i Topli (na wschodzie). W kierunku wschodnim od szczytu wybiega trzeci grzbiet, schodzący przez Jaseňov i Čekošov ku dolinie Topli w okolicy Livova. W ten sposób Malý Minčol jest zwornikiem dla trzech grzbietów, pomiędzy którymi spływają 3 potoki: Soliská, Večný potok i Banský potok.
Charakterystyka.
Szczyt jest mało wybitny, wierzchołek ma formę płaskiej kopy, zbocza zalesione, na szczycie polana. Punkt widokowy.
Szlaki turystyczne.
Wszystkimi trzema grzbietami prowadzą szlaki turystyczne krzyżujące się na Małym Minčolu:

</doc>
<doc id="1451641" url="https://pl.wikipedia.org/wiki?curid=1451641" title="Jamna (Pogórze Rożnowskie)">
Jamna (Pogórze Rożnowskie)

Jamna (530 m) – szczyt w centralnej części Pogórza Rożnowskiego na południowy zachód od Paleśnicy, sąsiadujący od południa z kulminacjami Bukowca (490 m) i Żebraczki (534 m). Okolice góry i wsi Jamna rozsławiła jedna z największych w Polsce południowej bitew partyzanckich we wrześniu 1944 roku. Na szczycie Jamnej, obok kościoła Matki Bożej Niezawodnej Nadziei, znajduje się pomnik poświęcony wymordowanej w czasie pacyfikacji ludności cywilnej oraz poległym partyzantom Armii Krajowej. 
Pod szczytem Jamnej znajduje się Chatka Włóczykija – obiekt turystyczny z informacja turystyczną, a także ośrodek duszpasterstwa akademickiego „Respublica Dominicana” oo. dominikanów z Poznania.
Bogato rozgałęzione grzbiety Jamnej i rejon szczytu wzniesienia dostarczają wspaniałych panoram.

</doc>
<doc id="1451644" url="https://pl.wikipedia.org/wiki?curid=1451644" title="A.C. Milan w sezonie 1930/1931">
A.C. Milan w sezonie 1930/1931

Osiągnięcia piłkarskiego zespołu A.C. Milan w sezonie 1930/1931.
Bibliografia.
Źródła drukowane:
Źródła internetowe:

</doc>
<doc id="1451648" url="https://pl.wikipedia.org/wiki?curid=1451648" title="Francis Younghusband">
Francis Younghusband



</doc>
<doc id="1451649" url="https://pl.wikipedia.org/wiki?curid=1451649" title="Parafia Świętych Apostołów Piotra i Pawła w Maleszach">
Parafia Świętych Apostołów Piotra i Pawła w Maleszach

 
Parafia Świętych Apostołów Piotra i Pawła – parafia prawosławna w Maleszach, w dekanacie Bielsk Podlaski diecezji warszawsko-bielskiej.
Na terenie parafii funkcjonują 2 cerkwie:
Historia.
Parafia została erygowana przed 1727, o czym mówi najwcześniejsza lustracja cerkwi. Wspólnota obejmowała wówczas wsie: Malesze, Szpaki, Puhacze i Chojewo. W 1839, po likwidacji unii na Białostocczyźnie parafia została przyłączona do Rosyjskiego Kościoła Prawosławnego. W 1847 liczyła 634 wiernych. Pod koniec lat 60. XIX w. rozebrano pounicką cerkiew drewnianą (będącą w bardzo złym stanie technicznym) i na jej miejscu wzniesiono świątynię murowaną. W celu wyprodukowania cegieł przeznaczonych na budowę cerkwi zbudowano w Maleszach cegielnię. Nową świątynię konsekrowano 29 czerwca 1870 pod wezwaniem Świętych Apostołów Piotra i Pawła. Pod koniec XIX w. na terenie parafii istniały 3 szkoły cerkiewne: w Maleszach, Bujnowie i Chojewie. Na początku XX w. parafia liczyła około 1250 wiernych zamieszkujących wsie: Malesze, Abramiki, Bujnowo, Chojewo, Łukawicę, Puhacze, Szpaki i Trocze. Działalność parafii przerwał wybuch I wojny światowej i udanie się większości wiernych na bieżeństwo.
Po zakończeniu wojny i odzyskaniu przez Polskę niepodległości parafia w Maleszach przestała być etatową. Dopiero w 1929 nadano jej status etatowej filii parafii św. Archanioła Michała w Bielsku Podlaskim, po przyłączeniu do niej części miejscowości po zlikwidowanych parafiach w Brańsku i Hodyszewie. Po takim powiększeniu terytorialnym, w 1936 liczba wiernych placówki filialnej w Maleszach wynosiła 1957 osób.
Murowana cerkiew Świętych Piotra i Pawła uległa zniszczeniu w czasie działań wojennych w 1944. Bezpośrednio po wojnie parafia w Maleszach odzyskała samodzielność, jednak około 20 rodzin zostało przymusowo przesiedlonych do ZSRR. 2 lutego 1946 oddział Narodowego Zjednoczenia Wojskowego pod dowództwem Romualda Rajsa („Burego”) zamordował 30 parafian (ze wsi Szpaki i Zanie).
Na początku lat 50. XX w. wzniesiono obecną drewnianą cerkiew parafialną, konsekrowaną w 1954. W 1968 do parafii należało 656 wiernych, jednak od tego czasu wskutek migracji ludności do ośrodków miejskich (Białystok, Bielsk Podlaski) liczba parafian uległa zmniejszeniu. W 1988 przy cerkwi zbudowano dwukondygnacyjny dom parafialny. W latach 90. XX w. wyremontowano wnętrze cerkwi parafialnej (m.in. pozłocono ikonostas).
W latach 1997–2005 zbudowano w Brańsku (przy ulicy Tadeusza Kościuszki 2) murowaną cerkiew filialną pod wezwaniem św. Symeona Słupnika, w bezpośrednim sąsiedztwie cerkwi drewnianej, rozebranej w 2011.
W 2012 ukończono remont zewnętrzny cerkwi parafialnej (m.in. pomalowano elewację na niebiesko).
Obecnie parafianie mieszkają w Maleszach, Bujnowie, Szpakach, Świrydach, Brańsku i Zaniach (wierni z tych dwóch ostatnich miejscowości korzystają z cerkwi filialnej). Pod koniec XX w. parafia liczyła ok. 350 osób.
Parafia posiada dwa cmentarze: w Maleszach (o powierzchni 2,66 ha, przy drodze do Bujnowa) oraz w Brańsku (przy ulicy Armii Krajowej).

</doc>
<doc id="1451650" url="https://pl.wikipedia.org/wiki?curid=1451650" title="Veľká Javorina (Góry Czerchowskie)">
Veľká Javorina (Góry Czerchowskie)

Veľká Javorina (1098 m) – szczyt w środkowej części Gór Czerchowskich we wschodniej Słowacji. Drugi co do wysokości szczyt pasma. Pokryty halami, od centralnej kulminacji odchodzą liczne ramiona.

</doc>
<doc id="1451651" url="https://pl.wikipedia.org/wiki?curid=1451651" title="Jodłowa Góra (Beskid Niski)">
Jodłowa Góra (Beskid Niski)

Jodłowa Góra – szczyt na północno-zachodnich krańcach Beskidu Niskiego (według mapki w opracowaniu „"Geografia regionalna Polski"” J. Kondrackiego). Na mapie Compass ma wysokość 715 m, według mapy Geoportalu 716,4 m. Potoki spływające ze stoków zachodnich i południowych zasilają Łubinkę (dopływ Dunajca), potoki ze stoków północnych Chodorówkę i Białą na Pogórzu Rożnowskim. Znajduje się na długim grzbiecie przebiegającym od Mużenia (450 m) nad Nowym Sączem po Rosochatkę (753 m) nad Ptaszkową. Od Rosochatki oddziela go głęboka przełęcz zwana Wilczym Dołem. 
Jodłowa Góra jest niemal całkowicie porośnięta lasem, ale grzbiet odbiegający od wierzchołka w północno-zachodnim kierunku jest bezleśny, dzięki czemu rozciąga się z niego panorama widokowa na południe i zachód. Na szczycie znajduje się pomnik partyzantów z II wojny światowej 
Na północnym stoku Jodłowej Góry, w rejonie przełęczy Wilczy Dół znajduje się rezerwat przyrody Cisy w Mogilnie. Grzbietem i szczytem Jodłowej Góry prowadzi szlak turystyczny.

</doc>
<doc id="1451654" url="https://pl.wikipedia.org/wiki?curid=1451654" title="A.C. Milan w sezonie 1931/1932">
A.C. Milan w sezonie 1931/1932

Osiągnięcia piłkarskiego zespołu A.C. Milan w sezonie 1931/1932.
Bibliografia.
Źródła drukowane:
Źródła internetowe:

</doc>
<doc id="1451655" url="https://pl.wikipedia.org/wiki?curid=1451655" title="A.C. Milan w sezonie 1932/1933">
A.C. Milan w sezonie 1932/1933

Osiągnięcia piłkarskiego zespołu A.C. Milan w sezonie 1932/1933.
Bibliografia.
Źródła drukowane:
Źródła internetowe:

</doc>
<doc id="1451656" url="https://pl.wikipedia.org/wiki?curid=1451656" title="Kobylnica (Pogórze Rożnowskie)">
Kobylnica (Pogórze Rożnowskie)

Kobylnica (579 m) – całkowicie odkryte, niezalesione, pokryte polami uprawnymi wzniesienie Pogórza Rożnowskiego na południowy zachód od wsi Przydonica. Jest jednym z czołowych punktów widokowych na Pogórzu Rożnowskim. 
Od sąsiedniej w południowym kierunku Dąbrowskiej Góry Kobylnica oddzielona jest dolina potoku Jelnianka. We wschodnim kierunku grzbiet Kobylnicy poprzez siodło w Miłkowej łączy się ze szczytem Berdychów (558 m) położonym między Przydonicą i Jasienną, w zachodnim z wzniesieniem Kobylnicy Zachodniej. Od Kobylnicy Zachodniej grzbiet opada w południowo-zachodnim kierunku poprzez Zawale (518 m) do doliny Jelnianki. Zawale jest dobrym punktem widokowym nas zachodnią stronę.
Na szczycie Kobylnicy stał do niedawna radar lotniczy (obsługiwany przez 362 kompanię radiotechniczną w Miłkowej, 36 batalion radiotechniczny Kraków-Węgrzce, 3 Brygada Radiotechniczna we Wrocławiu, Wojska radiotechniczne).

</doc>
<doc id="1451659" url="https://pl.wikipedia.org/wiki?curid=1451659" title="A.C. Milan w sezonie 1933/1934">
A.C. Milan w sezonie 1933/1934

Osiągnięcia piłkarskiego zespołu A.C. Milan w sezonie 1933/1934.
Bibliografia.
Źródła drukowane:
Źródła internetowe:

</doc>
<doc id="1451660" url="https://pl.wikipedia.org/wiki?curid=1451660" title="Palmaria">
Palmaria

Palmaria – włoska wyspa leżąca na Morzu Liguryjskim. Jej powierzchnia to 1,6 km² i jest największą wyspą archipelagu 3 blisko położonych siebie wysp (pozostałe to Tino i Tinetto) leżących blisko na południe od stałego lądu, niedaleko Portovenere. Od 1997 roku archipelag wraz z miejscowością Portovenere i Cinque Terre został wpisany na listę światowego dziedzictwa UNESCO.

</doc>
<doc id="1451662" url="https://pl.wikipedia.org/wiki?curid=1451662" title="Sroka czarnodzioba">
Sroka czarnodzioba

Sroka czarnodzioba ("Pica hudsonia") – gatunek dużego ptaka z rodziny krukowatych (Corvidae). Zamieszkuje zachodnią połowę Ameryki Północnej – od południowej Alaski przez zachodnią i środkową Kanadę po zachodnie i środkowe Stany Zjednoczone. Nie wyróżnia się podgatunków.
Morfologia.
Pod względem wyglądu jest niemal identyczna, jak europejska sroka ("Pica pica"). Sroka amerykańska była wcześniej klasyfikowana jako jej podgatunek "Pica pica hudsonia"; upierzenie jest czarno-białe.
Długość ciała od 45 do 60 cm, rozpiętość skrzydeł 56–61 cm; masa ciała 145–210 g.
Pożywienie.
Gatunek wszystkożerny; może zabierać pożywienie innym ptakom. Zjada od padliny, także zbieranej z dróg, poprzez świeży pokarm zwierzęcy – owady, małe ssaki, małe ptaki, pisklęta, jaja – po nasiona, owoce i orzechy. Mogą znaleźć pożywienie po zapachu, co jest nietypowe dla ptaków.
Lęgi.
Sroki czarnodziobe są monogamiczne, pozostają w parze aż jeden z partnerów nie umrze, wtedy szukają nowego. Okres lęgowy trwa od marca do początku lipca. Budowa gniazda trwa 40–50 dni. Mieści się na drzewie, stanowi je zamknięta od góry konstrukcja z patyków, traw, kawałków kory, korzeni, błota. Używają co roku tego samego gniazda, jednakże naprawiają je. Zniesienie liczy 6–8 jaj. Inkubacja trwa 16–18 dni, wysiaduje jedynie samica, jednak karmiona jest przez samca. Młode stają się lotne po 3–4 tygodniach od wyklucia.
Status.
IUCN uznaje srokę czarnodziobą za gatunek najmniejszej troski (LC, "Least Concern"). Organizacja Partners in Flight szacuje liczebność populacji lęgowej na około 5,4 miliona osobników. Trend liczebności populacji oceniany jest jako stabilny.

</doc>
<doc id="1451663" url="https://pl.wikipedia.org/wiki?curid=1451663" title="Pica hudsonia">
Pica hudsonia



</doc>
<doc id="1451664" url="https://pl.wikipedia.org/wiki?curid=1451664" title="A.C. Milan w sezonie 1934/1935">
A.C. Milan w sezonie 1934/1935

Osiągnięcia piłkarskiego zespołu A.C. Milan w sezonie 1934/1935.
Bibliografia.
Źródła drukowane:
Źródła internetowe:

</doc>
<doc id="1451665" url="https://pl.wikipedia.org/wiki?curid=1451665" title="A.C. Milan w sezonie 1935/1936">
A.C. Milan w sezonie 1935/1936

Osiągnięcia piłkarskiego zespołu A.C. Milan w sezonie 1935/1936.
Bibliografia.
Źródła drukowane:
Źródła internetowe:

</doc>
<doc id="1451672" url="https://pl.wikipedia.org/wiki?curid=1451672" title="A.C. Milan w sezonie 1936/1937">
A.C. Milan w sezonie 1936/1937

Osiągnięcia piłkarskiego zespołu A.C. Milan w sezonie 1936/1937.
Bibliografia.
Źródła drukowane:
Źródła internetowe:

</doc>
<doc id="1451676" url="https://pl.wikipedia.org/wiki?curid=1451676" title="Khedrub Gjaco">
Khedrub Gjaco

Khedrub Gjaco, XI Dalajlama (tyb.: མཁས་གྲུབ་རྒྱ་མཚོ, Wylie: "mkhas grub rgya mtsho", ZWPY: "Kaichub Gyaco"; ur. 1 listopada 1838 w Gathar – zm. 1855 lub 31 stycznia 1856, Lhasa).
Jako inkarnacja Dalajlamy rozpoznany został w roku 1840. W 1842 wprowadzony do pałacu Potala, intronizowany 25 maja 1842. Pełnię władzy objął 1 marca 1855, jednak zmarł rok później.

</doc>
<doc id="1451677" url="https://pl.wikipedia.org/wiki?curid=1451677" title="A.C. Milan w sezonie 1937/1938">
A.C. Milan w sezonie 1937/1938

Osiągnięcia piłkarskiego zespołu A.C. Milan w sezonie 1937/1938.
Bibliografia.
Źródła drukowane:
Źródła internetowe:

</doc>
<doc id="1451681" url="https://pl.wikipedia.org/wiki?curid=1451681" title="Université d’Angers">
Université d’Angers

Université d’Angers jest to francuski uniwersytet publiczny mający swoją siedzibę w mieście Angers. Obecnie na uczelni studiuje ponad 18 000 studentów wszystkich wydziałów i kierunków wspartych liczącą ponad 2 800 osób, kadrą naukową. Uniwersytet specjalizuje się w kształceniu studentów w kierunkach: medycyny oraz historii.
Pierwsza uczelnia w Angers została otwarta w 1356 roku jednakże w 1791 roku uniwersytet został zamknięty a później zburzony. Dopiero w 1971 roku uniwersytet w Angers został na nowo otwarty, jako jedna z uczelni powstałych w ramach reformy oświaty wyższej która dokonała się w 1968 roku.
Wydziały.
Uniwersytet dzieli się na następujące wydziały i departamenty.

</doc>
<doc id="1451684" url="https://pl.wikipedia.org/wiki?curid=1451684" title="SMT-1">
SMT-1

SMT-1 - most towarzyszący wykorzystujący podwozie samochodu ciężarowego Star 660. Pojazd składał się z typowego podwozia na którym umieszczone przęsło. Podwozie wyposażone było w sześciocylindrowy silnik gaźnikowy S47 o mocy 77,2 kW (105 KM) zasilanego z dwóch zbiorników paliwa o pojemności 150 l każdy. SMT-1 osiągał prędkość maksymalną 40 km/h. Podwozie przewoziło kratownicowe przęsło o długości 10,5 m i masie 2,9 t. Po ustawieniu umożliwiało ono pokonywanie przeszkód (strumieni, rowów itp.) o szerokości do 9 m pojazdom kołowym o masie do 11 i gąsienicowym o masie do 40 t. Regulaminowy czas ustawiania przęsła był równy 4-5 minut, jego zdjęcie i załadunek na nosiciela zajmowało wyszkolonej obsłudze 6-10 minut. Przy pomocy podpór PSMT-2 lub improwizowanych podpór drewnianych możliwa była także budowa mostów 2-3 przęsłowych. SMT-1 był obsługiwany przez dwie osoby.

</doc>
<doc id="1451686" url="https://pl.wikipedia.org/wiki?curid=1451686" title="Lambda Sagittarii">
Lambda Sagittarii

Lambda Sagittarii ("λ Sgr", "Kaus Borealis") – gwiazda w gwiazdozbiorze Strzelca, odległa o 84 lata świetlne od Słońca.
Nazwa.
Gwiazda ta nosi tradycyjną nazwę Kaus Borealis, która wywodzi się od arabskiego , co oznacza „łuk” z łacińskim określeniem , czyli „północna” (część). Wraz z gwiazdami Epsilon Sagittarii i Delta Sagittarii tworzy „łuk” Strzelca. Międzynarodowa Unia Astronomiczna w 2016 roku formalnie zatwierdziła użycie nazwy Kaus Borealis dla określenia tej gwiazdy.
Charakterystyka obserwacyjna.
Jest to piąta co do jasności gwiazda gwiazdozbioru. Tworzy część asteryzmu zwanego „Dzbankiem do Herbaty” lub „Imbrykiem” (jego szczyt). Jest to także najjaśniejsza gwiazda w pobliżu punktu przesilenia grudniowego, najdalszego na południe w corocznej wędrówce Słońca po ekliptyce.
Będąc położona blisko ekliptyki, Lambda Sagittarii bywa zakrywana przez Księżyc i planety. 18 listopada 1984 roku zakryła ją Wenus.
Charakterystyka fizyczna.
Kaus Borealis to pomarańczowy olbrzym należący do typu widmowego K. Ma temperaturę 4700 K i wypromieniowuje 52 razy więcej promieniowania od Słońca. Masa gwiazdy to 2,3 masy Słońca, zaś promień jest równy 11 . Obecnie w jądrze tej gwiazdy trwa synteza helu w węgiel i tlen. Gwiazda jest słabym źródłem rentgenowskim, co świadczy o aktywności magnetycznej, dość nieoczekiwanej u gwiazd tego rodzaju.
Lambda Sagittarii ma optyczną towarzyszkę o wielkości 9,8, oddaloną o 84,2 sekundy kątowej (w 2010 roku). Znajduje się ona jednak znacznie dalej od Słońca, ma inny ruch własny i nie jest związana grawitacyjnie z jaśniejszą gwiazdą.

</doc>
<doc id="1451687" url="https://pl.wikipedia.org/wiki?curid=1451687" title="Bukový vrch">
Bukový vrch

Bukový vrch (1019 m) – szczyt w południowo-wschodniej części Gór Czerchowskich we wschodniej Słowacji. Jest kulminacją na grzbiecie wybiegającym na północ z masywu Veľkej Javoriny. Ze szczytu widok daleko na zachód – na Góry Lewockie i Tatry.

</doc>
<doc id="1451688" url="https://pl.wikipedia.org/wiki?curid=1451688" title="Kaus Borealis">
Kaus Borealis



</doc>
<doc id="1451689" url="https://pl.wikipedia.org/wiki?curid=1451689" title="A.C. Milan w sezonie 1938/1939">
A.C. Milan w sezonie 1938/1939

Osiągnięcia piłkarskiego zespołu A.C. Milan w sezonie 1938/1939.
Bibliografia.
Źródła drukowane:
Źródła internetowe:

</doc>
<doc id="1451692" url="https://pl.wikipedia.org/wiki?curid=1451692" title="Su Maozhen">
Su Maozhen

Su Maozhen (; ur. 30 lipca 1972) – były chiński piłkarz, występował na pozycji napastnika.
Kariera klubowa.
Jako dziecko Su zaliczył epizod w juniorskiej drużynie Manchesteru United, gdzie grał z takimi piłkarzami jak Ryan Giggs, David Beckham czy Paul Scholes. Swoją zawodową karierę piłkarską rozpoczął w roku 1994 w klubie Shandong Luneng (wówczas nosił nazwę Shangdong Taishan). W pierwszym sezonie tam spędzonym zagrał tylko w 8 spotkaniach jednak od następnego stał się podstawowym piłkarzem swojego klubu. W roku 1996 został wybrany przez Chińską Federację Piłkarską piłkarzem roku. Zdobył w tym roku także Chińskiego Złotego Buta. Trzy lata później otrzymał Chińską Złotą Piłkę. W tej drużynie występował przez całą swoją karierę piłkarską.
Kariera reprezentacyjna.
W roku 1989 Su brał udział w Mistrzostwach Świata do lat 17. Zagrał na nich w 1 spotkaniu (przegranym 0:3 z Nigerią). W kadrze A zadebiutował 1 stycznia 1994 w meczu z Arabią Saudyjską. W roku 1996 znalazł się w kadrze Chin na Puchar Azji. Na tej imprezie Chiny dotarli do ćwierćfinału, w którym przegrali 4-3 z Arabią Saudyjską a Su zagrał w jednym meczu (wygranym 3-0 z Syrią). Cztery lata później dostał powołanie od Velibora Milutinovicia na następny Puchar Azji. Chińczycy zajęli tym razem czwarte miejsce. Maozhen zagrał w pięciu spotkaniach swojej ekipy. W roku 2002 ten sam selekcjoner powołał go 23-osobowego składu na Mundial. Na tym turnieju Chińczycy zajęli nie awansowali ze swojej grupy, ponieważ zajęli w niej czwarte miejsce a sam Maozhen zagrał w jednym spotkaniu (przegranym 0-2 z Kostaryką).

</doc>
<doc id="1451693" url="https://pl.wikipedia.org/wiki?curid=1451693" title="Parafia Najświętszej Maryi Panny Królowej Polski">
Parafia Najświętszej Maryi Panny Królowej Polski

Parafie pod wezwaniem Najświętszej Marii Panny Królowej Polski:

</doc>
<doc id="1451695" url="https://pl.wikipedia.org/wiki?curid=1451695" title="A.C. Milan w sezonie 1939/1940">
A.C. Milan w sezonie 1939/1940

Osiągnięcia piłkarskiego zespołu A.C. Milan w sezonie 1939/1940.
Bibliografia.
Źródła drukowane:
Źródła internetowe:

</doc>
<doc id="1451696" url="https://pl.wikipedia.org/wiki?curid=1451696" title="Alone in the Dark (gra komputerowa 2008)">
Alone in the Dark (gra komputerowa 2008)

Alone in the Dark – piąta część serii gier komputerowych pod tym samym tytułem, wydana w 2008 roku. Pierwotnie nazywać miała się "Alone in the Dark: Near Death Investigation", później przemianowano ją na "Alone in the Dark V", ostatecznie wydana została pod tym samym tytułem, co debiutująca w 1992 roku część pierwsza. Początkowo gra ukazać miała się równocześnie z wyreżyserowanym przez Uwego Bolla filmem "" (2005), jednakże jej producent, Eden Studios, zdecydował się przełożyć ją i stworzyć od początku.
Fabuła.
Bohaterem gry jest Edward Carnby, prywatny detektyw i ekspert od spraw nadprzyrodzonych. Akcja gry, w przeciwieństwie do poprzednich części serii, rozgrywa się we współczesności, głównie w nowojorskim Central Parku. Edward odzyskuje przytomność w znajdującym się niedaleko parku apartamentowcu, cierpi jednak na amnezję – nie wie, jak się nazywa, gdzie się znajduje, jakim sposobem znalazł się w tym miejscu. Wraz ze starszym jegomościem przetrzymywany jest przez bandytów, którzy chcą poznać tajemnicę artefaktu o wielkiej mocy. Wskutek niewyjaśnionych okoliczności dochodzi do tragedii – budynek i najbliższe okolice opanowują zombie i demony. W miarę postępów w grze Edward stara się rozwiązać zagadkę artefaktu i wydarzeń, których jest uczestnikiem. Jego towarzyszami będą Sarah Flores i Theophile Paddington.
Rozgrywka.
Rozgrywka w "Alone in the Dark" znacząco różni się od tej znanych z poprzednich części serii. Całość podzielona została na osiem epizodów, stylizowanych na kompletne wydanie DVD pełnego sezonu serialu telewizyjnego. Każdy epizod dodatkowo podzielony został na kilka mniejszych fragmentów, zaś gracz w dowolnym momencie może wybrać ten, który go interesuje, co – według recenzentów – okazuje się pomocne dla gracza w momencie, gdy ten utknie i nie może przejść konkretnej lokacji (gra nie posiada regulowanego poziomu trudności). Każdy epizod kończy się cliffhangerem i ma oddzielną listę płac. Nowy epizod rozpoczyna się streszczeniem najważniejszych wydarzeń z poprzedniego, rozpoczynają go słowa "Poprzednio w" Alone in the Dark.
Gracz może swobodnie przełączać się między widokami TPP i FPP, które przydają się w zależności od typu zadania – widok pierwszoosobowy ułatwia celne namierzanie przeciwnika i strzelanie, trzecioosobowy zaś przydatny jest podczas zadań zręcznościowych, takich jak wspinanie się po linie czy skakanie. Grę charakteryzuje duża interaktywność bohatera z otoczeniem, zastosowano w niej kilka innowacyjnych technik. Bohater może podnieść i wykorzystać dowolne znajdujące się wokół niego przedmioty (kije, rury, krzesła, obrazy, monitory komputerów, gaśnice, siekiery, miotły itp.), bez czego ukończenie gry może okazać się niemożliwe – za pomocą gaśnicy można rozbić zamknięte drzwi, jak również ugasić ogień, aby utorować sobie drogę. Dodatkowym utrudnieniem jest fakt, że ogień rozprzestrzenia się w czasie rzeczywistym, oddziałując na przedmioty, z którymi wejdzie w interakcję – nadpalone drzwi czy podłoga stają się o wiele mniej stabilne. Ogień jest również bronią, za pomocą której można definitywnie uśmiercić wszystkie spotkane po drodze potwory, co można osiągnąć chociażby poprzez wrzucenie je w płomienie bądź podpalenie drewnianego przedmiotu, a następnie zapalenie przeciwnika. Bohater stosować może również inne kombinacje przy użyciu znalezionych przedmiotów, np. z kawałka szmaty i butelki z alkoholem sporządzić butelkę zapalającą. Nietypowy jest również inwentarz – wszystkie zebrane przedmioty bohater nosi w kieszeniach kurtki, gdzie ilość miejsca jest jednak ograniczona, dokonywać należy więc odpowiedniej selekcji. Powierzchowne skaleczenia spryskać można sprayem leczniczym, jednak krwawiące rany należy zabandażować. Gdy bohater odniesie zbyt wiele ran, ekran zacznie „ociekać krwią” zalewającą oczy, zaś w tle słychać bicie serca.
Wersja polska.
Wersja polska: Start International Polska
Wystąpili:
i inni
Wydanie.
Europejska i amerykańska premiera gry na platformy Windows, Xbox 360, PlayStation 2 i Wii miała miejsce 20 czerwca 2008 roku. W Polsce gra wydana została przez firmę CD Projekt sześć dni później. Wersja przeznaczona na komputer osobisty została w pełni zlokalizowana, głosu głównemu bohaterowi użyczył Robert Gonera, na pozostałych platformach grę wydano w oryginalnej wersji językowej.
Równocześnie z wersją podstawową wydano kolekcjonerską edycję, w której znalazła się piętnastocentymetrowa figurka Edwarda, artbook, CD ze ścieżką dźwiękową oraz dodatkowe DVD z materiałem "Making of Alone in the Dark".
Wersja przeznaczona na konsolę PlayStation 3 ukazała się w listopadzie 2008 roku. Na targach Games Convention w Lipsku zaprezentowano listę zmian, jakie zostały w niej zastosowane, oraz zapowiedziano wydanie łaty dla wersji na xboksa 360.
Opinie.
Gra doczekała się skrajnie różnych opinii w prasie branżowej, w wersji na konsolę Xbox 360 zdobywając oceny od 3/10 do 8/10. Najczęstszymi zarzutami było mało intuicyjne i zbyt skomplikowane sterowanie, zbytnią flegmatyczność bohatera, niedopracowaną pracę kamery oraz brak klimatu grozy. W wielu recenzjach stwierdzano, że gra posiada potencjał, zastosowano w niej wiele nowatorskich rozwiązań, jednak w ostatecznym rozrachunku okazuje się produktem średnim, nie spełniającym pokładanym w nich oczekiwań. Nie brak jednak głosów pozytywnych, zachwalających przede wszystkim nowatorstwo niektórych rozwiązań, określających "Alone in the Dark" jako przystępną grę przygodową z interesującą fabułą.
Oceny przyznane grze przez większe serwisy i pracę branżową:
Gdy kilka europejskich wortali poświęconych grom komputerowym na kilka dni przed premierą wystawiło "Alone in the Dark" niskie oceny, Atari (wydawca gry), stwierdził, że nie bazują one na finalnej wersji produktu, która dostępna będzie w sklepach, a na nielegalnej kopii pobranej z Internetu. Holenderski wortal Gamer.nl zaprzeczył tym oskarżeniom, stwierdzając, że otrzymał od wydawcy grywalną wersję produktu, dodając, iż Atari wyraźnie zaznaczyło, że przed datą premiery gry opublikowane mogą zostać jedynie recenzje pozytywnie ją oceniające. Wortale nie zastosowały się do nakazów wydawcy, aby do momentu premiery zdjąć z ich łamów nieprzychylne teksty.

</doc>
<doc id="1451697" url="https://pl.wikipedia.org/wiki?curid=1451697" title="Eric Lamaze">
Eric Lamaze

Eric Lamaze (ur. 17 kwietnia 1968 w Montrealu) – kanadyjski jeździec sportowy. Dwukrotny medalista olimpijski z Pekinu, mistrz kraju.
Sukcesy odnosi w konkurencji skoków przez przeszkody. Cztery razy brał udział w mistrzostwach świata. Z powodu kłopotów z narkotykami nie wziął udziału w dwóch igrzyskach: w 1996 w Atlancie i cztery lata później w Sydney.
Przypisy.
 

</doc>
<doc id="1451698" url="https://pl.wikipedia.org/wiki?curid=1451698" title="Substancja (fizyka)">
Substancja (fizyka)

Substancja – materia składająca się z obiektów (cząstek, atomów) mających niezerową masę spoczynkową. Substancją nie jest zatem np. fala lub pole fizyczne (grawitacyjne, elektryczne).
Substancja może być jednorodna w sensie chemicznym (np. związek chemiczny) i fizycznym (ośrodek ciągły) albo może być niejednorodna (mieszanina, granulat). Jej skład może być ustalony lub zmienny.
Substancja w sensie fizycznym jest pojęciem szerszym od pojęcia "substancja chemiczna" używanego w chemii. Zatem każda substancja chemiczna jest również substancją w sensie fizycznym, ale nie odwrotnie.
Substancja a ciało fizyczne.
Dana substancja może mieć określone właściwości fizyczne, np. gęstość, lepkość, kolor. Natomiast pozbawiona jest cech o charakterze ograniczającym, jak np. długość, objętość, masa. Takie cechy mogą charakteryzować ciało fizyczne. Istotna jest zależność pomiędzy substancją i ciałem fizycznym. Substancja nie jest ciałem fizycznym, ale ciało jest zbudowane z substancji. Na przykład lód jest substancją, z której mogą być zbudowane ciała takie jak np. sopel, kra, igloo.

</doc>
<doc id="1451699" url="https://pl.wikipedia.org/wiki?curid=1451699" title="A.C. Milan w sezonie 1940/1941">
A.C. Milan w sezonie 1940/1941

Osiągnięcia piłkarskiego zespołu A.C. Milan w sezonie 1940/1941.
Bibliografia.
Źródła drukowane:
Źródła internetowe:

</doc>
<doc id="1451700" url="https://pl.wikipedia.org/wiki?curid=1451700" title="Herb Odessy">
Herb Odessy

Herb Odessy to srebrna kotwica o czterech hakach umieszczona w czerwonej tarczy herbowej. Tarcza umieszczona jest w złotym kartuszu, ponad nią znajduje się corona muralis z trzema wieżami, między nią a tarczą – czerwony kontur gwiazdy pięcioramiennej. Obecny wzór herbu oparto na herbie Odessy z czasów rosyjskiego panowania nad miastem, w porównaniu z pierwowzorem usunięto z klejnotu herbowego rosyjskiego dwugłowego orła.

</doc>
<doc id="1451701" url="https://pl.wikipedia.org/wiki?curid=1451701" title="Sad Mac">
Sad Mac

Sad Mac (z ang. "Smutny Mac") – symbol stosowany w starszych generacjach komputerów Apple Macintosh, wskazujący poważny błąd ze sprzętem lub oprogramowaniem, pojawiający się zamiast Happy Maca, który wskazywał, że testy sprzętu zakończyły się powodzeniem. 
Ikona była wyświetlana wraz z zestawem kodów szesnastkowych, które wskazywały problem. Pierwszy raz Smutnego Maca zastosowano w systemie w roku 1987.
Smutny Mac pełni tę samą funkcję, co Blue Screen of Death w systemie Windows.

</doc>
<doc id="1451702" url="https://pl.wikipedia.org/wiki?curid=1451702" title="Milan Mladenović">
Milan Mladenović

Milan Mladenović, cyr. Милан Младеновић (ur. 21 września 1958 w Zagrzebiu, zm. 5 listopada 1994 w Belgradzie) – jugosłowiański muzyk rockowy, wokalista i gitarzysta zespołu Ekatarina Velika.
Życiorys.
Ojciec wokalisty Spas był Serbem, matka Danica – Chorwatką. Wczesne dzieciństwo spędził w Zagrzebiu, gdzie jego ojciec stacjonował jako oficer armii jugosłowiańskiej. Kiedy miał sześć lat, rodzina przeprowadziła się do Sarajewa. Ostatecznie w 1970 roku rodzina przyszłego artysty osiadła w Belgradzie. Milan rozpoczął naukę w belgradzkim gimnazjum w dzielnicy Pašino brdo.
Kariera.
Razem ze szkolnym kolegą, gitarzystą Dragomirem Mihajloviciem założył swój pierwszy zespół Limunovo drvo, charakteryzujący się utworami o brzmieniu melodyjnego hard rocka. Grupa często zmieniała skład, aż do dołączenia do składu basisty Dušana Kojicia i perkusisty Ivana Vdovicia. Grupa zmieniła swoje oblicze dzięki zmianie nazwy na Šarlo akrobata oraz komponowaniu utworów w rytmach i brzmieniach nowofalowych. W tym czasie artysta - inspirowany muzyką: Elvisa Costello, Paula Wellera, Andy’ego Partridge’a i zespołu XTC – zdobywał popularność.
Grupa Šarlo akrobata wydała w 1980 roku album zatytułowany "Paket aranžman". W lipcu 1981 roku ukazała się kolejna płyta zatytułowana "Bistriji ili tuplji čovek biva kad...", uznawana za najlepszy i najważniejszy album jugosłowiańskiej muzyki nowofalowej. Z powodu konfliktu panującego między Dušanem Kojićem i Milanem Mladenovićem zespół rozpadł się w tym samym roku.
Mladenović w 1981 roku razem z kolegą z Limunovo drvo gitarzystą Dragomirem Mihajlovićem założył grupę muzyczną Katarina II. W 1982 roku dołączyli do zespołu: keyboardzistka Margita Stefanović, basista Bojan Pečar oraz perkusista Ivan Vdović. W 1983 roku grupa wydała debiutancki, nowofalowy album "Katarina II". W 1984 roku z zespołu odeszli Dragomir Mihajlović i Ivan Vdović. Dragomir Mihajlović występował o prawa autorskie do nazwy "Katarina II". W 1985 roku zespół został zmuszony do zmiany nazwy na Ekatarina Velika. W tym samym roku muzycy wydali płytę pod tytułem "Ekatarina Velika". Album okazał się prawdziwym sukcesem, powszechnie chwalonym przez krytyków. Kolejna płyta "S' vetrom uz lice", z 1986 roku, wyniosła 'Katarinę' na same szczyty sceny muzycznej Jugosławii.
W 1992 roku Mladenović dołączył do grupy serbskich muzyków, tworzących antywojenny zespół Rimtutituki. Wiosną 1994 roku muzyk wydał płytę, nagraną z Mitarem Suboticiem w Brazylii – "Angel’s Breath".
W sierpniu 1994 roku zdiagnozowano u Mladenovicia raka trzustki. Milan Mladenović zmarł 5 listopada w Belgradzie i został pochowany na cmentarzu Novo groblje.

</doc>
<doc id="1451703" url="https://pl.wikipedia.org/wiki?curid=1451703" title="A.C. Milan w sezonie 1941/1942">
A.C. Milan w sezonie 1941/1942

Osiągnięcia piłkarskiego zespołu A.C. Milan w sezonie 1941/1942.
Bibliografia.
Źródła drukowane:
Źródła internetowe:

</doc>
<doc id="1451706" url="https://pl.wikipedia.org/wiki?curid=1451706" title="A.C. Milan w sezonie 1942/1943">
A.C. Milan w sezonie 1942/1943

Osiągnięcia piłkarskiego zespołu A.C. Milan w sezonie 1942/1943.
Bibliografia.
Źródła drukowane:
Źródła internetowe:

</doc>
<doc id="1451708" url="https://pl.wikipedia.org/wiki?curid=1451708" title="Sidney Richard Percy">
Sidney Richard Percy

Sidney Richard Percy (właściwie Sidney Richard Percy Williams) (ur. 1821 w Londynie, zm. 13 kwietnia 1886 w Sutton (Londyn)) – brytyjski malarz pejzażysta.
Życiorys.
Był piątym synem Edwarda Williamsa, który podobnie jak jego sześciu synów zajmował się malowaniem angielskich krajobrazów. W 20. roku życia zaczął podpisywać się nazwiskiem Percy, by odróżnić swoje prace od pozostałych członków rodziny. Malował pejzaże północnej Walii, Devon, Yorkshire, Lake District i Skye. Wystawiał z powodzeniem w Royal Academy od 1842 roku. Podróżował m.in. po Włoszech, Szwajcarii i Francji (1865). Był żonaty z Emily Charlotte Fairlam, z którą miał czworo dzieci. Mieszkał w Buckinghamshire, później w Redhill (hrabstwo Surrey), a następnie w Redhill.

</doc>
<doc id="1451709" url="https://pl.wikipedia.org/wiki?curid=1451709" title="Blaqk Audio">
Blaqk Audio

Blaqk Audio to elektroniczny projekt Daveya Havoka oraz Jade'a Pugeta, członków zespołu AFI. Pierwszy album Blaqk Audio, "CexCells" pojawił się 14 sierpnia 2007 roku i osiągnął 18 miejsce na liście Billboard 200.

</doc>
<doc id="1451712" url="https://pl.wikipedia.org/wiki?curid=1451712" title="Popcorn (utwór)">
Popcorn (utwór)



</doc>
<doc id="1451713" url="https://pl.wikipedia.org/wiki?curid=1451713" title="A.C. Milan w roku 1944">
A.C. Milan w roku 1944

Osiągnięcia piłkarskiego zespołu A.C. Milan w roku 1944.
Bibliografia.
Źródła drukowane:
Źródła internetowe:

</doc>
<doc id="1451714" url="https://pl.wikipedia.org/wiki?curid=1451714" title="Lysá (Góry Czerchowskie)">
Lysá (Góry Czerchowskie)

Lysá (1068 m n.p.m.) – szczyt górski w południowo-wschodniej części Gór Czerchowskich we wschodniej Słowacji. Kulminacja na grzbiecie wybiegającym na południe z masywu Čergova. Wyciągi narciarskie, nadajnik radiowy, pod szczytem hotel, schronisko turystyczne. Droga i kolejka linowa z Drienicy. Na szczycie prehistoryczny kamień ofiarny i pomnik walk podczas II wojny światowej.
Przez szczyt biegnie znakowany szlak turystyczny

</doc>
<doc id="1451716" url="https://pl.wikipedia.org/wiki?curid=1451716" title="Del Martin">
Del Martin

Del Martin (ur. 5 maja 1921 w San Francisco, zm. 27 sierpnia 2008) – amerykańska dziennikarka, feministka oraz działaczka na rzecz LGBT.
Życiorys.
Od 1950 roku aż do śmierci związana była z Phyllis Lyon. Martin i Lyon w 1955 roku zostały współzałożycielkami "Córek Bilitis" ("Daughters of Bilitis"), pierwszej organizacji walczącej o prawa lesbijek. W 1956 roku Martin zaczęła wydawać "The Ladder" – pierwsze czasopismo adresowane do lesbijek. Del Martin była pierwszą lesbijką, która nie ukrywała swojej orientacji seksualnej, wybraną do rady National Organization for Women. W 1971 roku spowodowała przyjęcie przez radę rezolucji uznającej prawa lesbijek za kwestie feministyczne.
Publikując w 1976 roku "Bite żony" ("Battered Wives"), Del Martin stała się pionierem ruchu przeciwko przemocy w rodzinie, znaną w Stanach Zjednoczonych obrończynią kobiet doświadczających przemocy domowej. Prowadziła liczne wykłady na uczelniach w Stanach Zjednoczonych. W 1987 roku otrzymała doktorat Institute for Advanced Study of Human Sexuality. Na cześć Martin i Lyon powstałą w 1979 roku w San Francisco klinikę leczniczą dla kobiet nazwano "Lyon-Martin Health Services".
16 czerwca 2008 roku w ratuszu w San Francisco 87-letnia Del Martin i 84-letnia Phyllis Lyon, jako pierwsze dwie kobiety w Kalifornii, zawarły związek małżeński. Martin i Lyon były jednymi z inicjatorów pozwu, który zaowocował wprowadzeniem małżeństw jednopłciowych w stanie. Były partnerkami przez ponad 55 lat.
Linki zewnętrzne.
 

</doc>
<doc id="1451718" url="https://pl.wikipedia.org/wiki?curid=1451718" title="Oleg Sawkin">
Oleg Sawkin



</doc>
<doc id="1451719" url="https://pl.wikipedia.org/wiki?curid=1451719" title="Čergov">
Čergov

 

</doc>
<doc id="1451720" url="https://pl.wikipedia.org/wiki?curid=1451720" title="Blask (film)">
Blask (film)

Blask – australijski film biograficzny z 1996 roku, oparty na życiu pianisty Davida Helfgotta.
Opis fabuły.
Australia, lata 50. David Helfgott już jako dziecko objawiał talent muzyczny. Jego ojciec, Peter, chciał kierować jego karierą. David po pierwszych sukcesach otrzymuje propozycję wyjazdu na stypendium do USA, ale ojciec nie zgadza się. Po wygraniu konkursu pianistycznego otrzymuje propozycję wyjazdu na stypendium do Królewskiej Szkoły Muzycznej w Londynie. Wbrew woli ojca wyjeżdża.
Nagrody.
Oscary 1997:
Złote Globy 1997:
BAFTA 1997:
Amerykańska Gildia Aktorów Filmowych 1997:
Bostońskie Stowarzyszenie Krytyków Filmowych 1996:
Camerimage 1996:
MFF w Toronto 1996:
Satelity 1997:
Stowarzyszenie Krytyków Filmowych z Los Angeles 1996:
Stowarzyszenie Nowojorskich Krytyków Filmowych (NYFCC) 1996:

</doc>
<doc id="1451722" url="https://pl.wikipedia.org/wiki?curid=1451722" title="Schronisko PTTK &quot;Śląski Dom&quot;">
Schronisko PTTK &quot;Śląski Dom&quot;



</doc>
<doc id="1451727" url="https://pl.wikipedia.org/wiki?curid=1451727" title="Tors (rzeźba)">
Tors (rzeźba)

Tors – rzeźba przedstawiająca tułów człowieka bez rąk, nóg, a czasem również bez głowy.
Termin jest również używany w odniesieniu do starożytnych rzeźb oraz nie wykończonych posągów.

</doc>
<doc id="1451731" url="https://pl.wikipedia.org/wiki?curid=1451731" title="Zero (zespół muzyczny)">
Zero (zespół muzyczny)

Zero – polski zespół muzyczny wykonujący muzykę dance. 
Historia zespołu.
Zespół powstał w 1998 roku w Warszawie. W pierwszym składzie znaleźli się: Łysy, Max i Cygan. Zadebiutował utworem „Bania u Cygana”, do którego powstał teledysk. Utwór „Bania u Cygana” pojawił się na pierwszym miejscu amerykańskiej listy przebojów ENERGY 95 (jako jedyny polskojęzyczny utwór na tej liście). W Polsce również został doceniony m.in.przez "DJ's Magazine"- jako najlepszy numer 1998 roku. Drugi wydany singel to „Jedziemy na maxa”. W 2000 roku zespół wydał płytę "001", a rok później "002". W 2001 roku z zespołu odszedł Max (zastąpił go Carlos). W nowym składzie Zero nagrało utwór „Nie stało się nic”. Teledysk do utworu zrealizował Marcin Wrona. w 2006 roku Carlos opuścił zespół. W 2015 roku z grupy odszedł Łysy. Wraz z wydaniem płyty "003" (w 2015 roku) do zespołu dołączył Pablo. Do tej płyty zrealizowano dwa teledyski do piosenek "Kazah czok" oraz "Bania u Cygana 2016" w której wystąpił gościnnie Michał Milowicz. Oba teledyski zrealizował Bartłomiej Piasecki.

</doc>
<doc id="1451733" url="https://pl.wikipedia.org/wiki?curid=1451733" title="Transenna">
Transenna

Transenna – płyta zamykająca okno, wykonana z cienko oszlifowanego, lub ażurowego marmuru, kamienia, alabastru, drewna.

</doc>
<doc id="1451738" url="https://pl.wikipedia.org/wiki?curid=1451738" title="Čergov (szczyt)">
Čergov (szczyt)

Čergov (1049 m) – szczyt w południowo-wschodniej części Gór Czerchowskich we wschodniej Słowacji. Stanowi punkt widokowy.

</doc>
<doc id="1451739" url="https://pl.wikipedia.org/wiki?curid=1451739" title="Arena Civica">
Arena Civica

Arena Civica Gianni Brera – stadion w Mediolanie w stylu architektury klasycystycznej. Otwarty w 1807, gościł wiele zawodów sportowych oraz imprez rozrywkowych. Odbywały się na nim m.in. rekonstrukcje bitew morskich, do dnia dzisiejszego gości także wydarzenia kulturalne, koncerty i mecze piłkarskie. Dwukrotnie na Arenie występował ze swoim programem artystycznym Buffalo Bill.
Na Arenie grały w przeszłości dwa mediolańskie pierwszoligowe kluby piłkarskie – Inter Mediolan i A.C. Milan.
Stadion mieści ośmiotorową bieżnię o długości 400 metrów, wewnątrz której znajduje się boisko do piłki nożnej i rugby o wymiarach 100 na 68 m.

</doc>
<doc id="1451746" url="https://pl.wikipedia.org/wiki?curid=1451746" title="Čergov (przełęcz)">
Čergov (przełęcz)

Čergov – przełęcz w południowo-wschodniej części Gór Czerchowskich we wschodniej Słowacji. Wysokość wynosi 917 m n.p.m. Leży na południe od szczytu Čergov. Na przełęczy stoi schronisko turystyczne.
Skrzyżowanie znakowanych szlaków turystycznych:

</doc>
<doc id="1451747" url="https://pl.wikipedia.org/wiki?curid=1451747" title="Tabliczka wotywna">
Tabliczka wotywna

Tabliczka wotywna (od łac. "votum" – przyrzeczona ofiara albo dar; ślubowanie, obietnica) – tabliczka ofiarowana w związku ze złożonymi ślubami albo w podzięce za wysłuchanie modlitewnego błagania. Składana w świątyniach, miejscach pielgrzymek lub w miejscu samego wydarzenia. Umieszczano na niej tekst, postacie święte (bóstw, patronów) lub scenę zdarzenia.

</doc>
<doc id="1451748" url="https://pl.wikipedia.org/wiki?curid=1451748" title="Joe Henderson">
Joe Henderson

Joe Henderson (ur. 24 kwietnia 1937 w Limie, zm. 30 czerwca 2001 w San Francisco) – amerykański saksofonista tenorowy. Laureat NEA Jazz Masters Award 1999.
Henderson pochodził z bardzo licznej rodziny składającej się z pięciu sióstr i dziewięciu braci. Został zachęcony do studiowania muzyki przez ojca i starszego brat Jamesa T. Jego wczesne zainteresowania muzyczne obejmowały grę na perkusji, fortepianie, saksofonie oraz komponowanie. Słuchał Lestera Younga, Flipa Phillipsa, Stana Getza, Lee Konitza i Charliego Parkera. Uczęszczał do Wayne State University razem z Yusefem Lateefem, Barrym Harrisem i Donaldem Byrdem.
Profesjonalną karierę Henderson rozpoczął na początku lat 60. na nowojorskiej scenie jazzowej, gdzie nagrywał z Kennym Dorhamem i Horace'em Silverem. Między rokiem 1963 a 1968 pojawił się na prawie 30 albumach w wytwórni Blue Note, z czego 5 sesji zostało wydanych pod jego nazwiskiem, m.in. album z 1963 "Our Thing".

</doc>
<doc id="1451751" url="https://pl.wikipedia.org/wiki?curid=1451751" title="Dar wotywny">
Dar wotywny

Dar wotywny, wotum dziękczynne – religijny dar składany w określonej intencji lub jako dowód wdzięczności, zazwyczaj w sanktuariach (kościołach) lub w miejscach pielgrzymek. 
W starożytności pogańskiej często znane jako "ex voto" (łac. dosł. „ze ślubowania”) – dar symboliczny składany bóstwu jako dziękczynienie (agalma) albo ofiara błagalna. Miał postać niewielkich figurek terakotowych lub metalowych (najczęściej brązowych, ołowianych), płytek płaskorzeźbionych bądź malowanych (np. pinaksy) z kamienia lub terakoty, a nawet naczyń. Rzadszą formą wotum były posągi albo nieduże budowle. 
Chrześcijańskie wota religijne to symboliczne przedmioty wiążące się z określoną intencją modlitwy lub jej wysłuchaniem – np. kule inwalidzkie, różańce, modele statków, odlewy części ciała itp.
W znaczeniu szerszym wotum oznacza wszelki ślubowany dar – symboliczne wyobrażenie lub inny przedmiot (np. naszyjnik, srebrne bądź złote serce) ofiarowany w konkretnej intencji bądź też ofiarowany w dowód wdzięczności, zwykle tam (poza świątynią – np. przydrożny krzyż lub kapliczka), gdzie zwrócono się z prośbą w potrzebie. Pojawia się w końcu XVI i początkach XVII wieku jako przejaw ludowej pobożności. Jest zjawiskiem typowym dla Kościoła katolickiego.
W okazalszej postaci może mieć nawet postać obrazu (malowidła). „Najstarsze z tych obrazów dzielą się na dwie strefy: z lewej strony klęczący donator, z prawej niebiańska scena przedstawiająca ukazanie się wśród obłoków świętego orędownika. Później dodano trzecią strefę: scenę cudu, opis niebezpieczeństwa, którego uniknął donator. W wieku XVIII ta ostatnia strefa będzie zajmowała coraz więcej miejsca, a wreszcie, z początkiem XIX w., uczyni z donatorów i świętych już tylko figurantów”. 
Charakter wotum może mieć również budowla służąca celom religijnym: świątynia, klasztor, szpital, ufundowana jako świadectwo wdzięczności lub ekspiacji (np. kościoły fundowane przez władców). Należy do nich m.in. klasztor Matki Boskiej Zwycięskiej w Batalha (Portugalia) – założony przez Jana I jako dar za zwycięstwo nad Hiszpanami pod Aljubarrota, czy kościół kapucynów (Przemienienia Pańskiego) w Warszawie (1683-1694), ufundowany z klasztorem przez Jana III Sobieskiego za zwycięstwa pod Chocimem i Wiedniem.

</doc>
<doc id="1451752" url="https://pl.wikipedia.org/wiki?curid=1451752" title="Solisko (Góry Czerchowskie)">
Solisko (Góry Czerchowskie)

Solisko (1057 m) – szczyt w środkowej części Gór Czerchowskich we wschodniej Słowacji. Na szczycie polana. Punkt widokowy.

</doc>
<doc id="1451753" url="https://pl.wikipedia.org/wiki?curid=1451753" title="Arvydas Cepulis">
Arvydas Cepulis



</doc>
<doc id="1451754" url="https://pl.wikipedia.org/wiki?curid=1451754" title="Terézia Vansová">
Terézia Vansová

Terézia Vansová (z domu Medvecká, ur. 18 kwietnia 1857 w Slatinie, zm. 10 października 1942 w Bańskiej Bystrzycy) – słowacka publicystka, pisarka, redaktorka, działaczka społeczna i kulturalna, zwolenniczka równouprawnienia kobiet i zwiększenia ich udziału w życiu społecznym kraju.
Życiorys.
Była córką ewangelickiego pastora. Wychowywana tradycyjnie w domu, w wieku 12 lat wyjechała jedynie na rok do zakładu dla dziewcząt w Bańskiej Bystrzycy, gdzie nauczyła się języka niemieckiego, a następnie spędziła rok w Rymawskiej Sobocie, gdzie poznała język węgierski. W wieku 18 lat wyszła za mąż za starszego ledwie o rok Ján Vansę, ewangelickiego pastora w Łomniczce na Spiszu. Była to wieś zamieszkana w większości przez spiskich Niemców. Vansová szybko zyskała ich przychylność, czytając im swe pierwsze, pisane po niemiecku wiersze i krótkie opowiadania. Później przenieśli się do miejscowości Rimavská Píla (od 1979 r. w granicach miasta Tisovec). Tu oboje zajęli się podniesieniem poziomu życia mieszkańców tej zaniedbanej wsi. Założyli spółdzielnię spożywczą, popularyzowali sadownictwo, pszczelarstwo, organizowali sprzedaż wyrobów ludowych. Terézia aktywnie brała udział w życiu narodowym i kulturalnym w niedalekim Tisovcu. Tu także zaczęła pisać w języku słowackim, chociaż otoczenie (w tym mąż i szwagier, Pavol Dobšinský) długo nie popierało jej ambicji literackich. W 1911 r. Vansowie przenieśli się do Bańskiej Bystrzycy. Po śmierci męża w 1922 r. T. Vansova zajęła się już wyłącznie pracą literacką i redaktorską.
Zadebiutowała w 1875 r. w czasopiśmie „Orol”, gdzie opublikowała sześć wierszy (pt. "Moje piesne") inspirowanych słowackimi pieśniami ludowymi. Po śmierci jedynego syna napisała kilka wierszy po niemiecku, które opublikował „Karpatenpost” w Kieżmarku. Później publikowała w czasopismach „Národnie noviny” i „Slovenské pohľady” które redagował w Martinie Svetozár Hurban-Vajanský. W tym drugim w 80. latach XIX w. wyszły jej krótsze prace literackie, jak „Jedlička” (1884), „Humoreska” (1885), „V salóne speváčky” (1889) i in. W swej twórczości oprócz sentymentalnej poezji zajęła się prozą (w tym twórczością biograficzną), a nawet dramatem. Największy rozgłos przyniosły jej powieść „Sirota Podhradských” (1889), uznana za pierwszą słowacką powieść dla kobiet oraz powieści dla młodzieży „Paľko Šuška” (1903) i „Danko a Janko” (1905). W latach 1898–1914 wydawała czasopismo dla kobiet pt. „Dennica”, a w latach 1921–1924 redagowała w Bańskiej Bystrzycy czasopismo „Slovenská žena”. Napisała nawet książkę kucharską (pt. „Nová kuchárska kniha”, wyd. 1914) – jako pierwsza Słowaczka w dziejach. Trzecie wydanie tej książki ukazało się w 1930 r., zaś reprint tego wydania pod tytułem „Recepty prastarej matere” ukazał się w 1998 r.

</doc>
<doc id="1451758" url="https://pl.wikipedia.org/wiki?curid=1451758" title="Znak mistrza">
Znak mistrza



</doc>
<doc id="1451760" url="https://pl.wikipedia.org/wiki?curid=1451760" title="Žobrák (szczyt)">
Žobrák (szczyt)

Žobrák (921 m n.p.m.) − szczyt górski na wschodnim skraju centralnej części Gór Czerchowskich we wschodniej Słowacji. Kulminacja kończąca grzbiet ciągnący się na północ od szczytu Čergov przez Bukový vrch. Szczyt zalesiony, na pobliskiej przełęczy Žobrák (910 m n.p.m.) punkt widokowy. 
Przez szczyt biegnie znakowany szlak turystyczny 
Źródło: 

</doc>
<doc id="1451762" url="https://pl.wikipedia.org/wiki?curid=1451762" title="Karvan Yevlax">
Karvan Yevlax

Karvan Yevlax jest azerskim klubem piłkarskim z miasta Jewłach. Jak dotąd największym osiągnięcie klubu jest drugie miejsce w lidze oraz finał Pucharu Azerbejdżanu w sezonie 2005/2006.

</doc>
<doc id="1451772" url="https://pl.wikipedia.org/wiki?curid=1451772" title="Drzewa iglaste">
Drzewa iglaste



</doc>
<doc id="1451773" url="https://pl.wikipedia.org/wiki?curid=1451773" title="Drzewo iglaste">
Drzewo iglaste



</doc>
<doc id="1451774" url="https://pl.wikipedia.org/wiki?curid=1451774" title="Plethodontidae">
Plethodontidae



</doc>
<doc id="1451777" url="https://pl.wikipedia.org/wiki?curid=1451777" title="Shǐ Huángdì">
Shǐ Huángdì



</doc>
<doc id="1451780" url="https://pl.wikipedia.org/wiki?curid=1451780" title="Stráž">
Stráž

Stráž – szczyt górski w masywie Stráže na południowo-wschodnim krańcu Gór Czerchowskich we wschodniej Słowacji. Wysokość – 740 m n.p.m. Na szczycie znajduje się nadajnik radiowy. Na szczyt prowadzi niebieski szlak turystyczny ze wsi Fintice.

</doc>
<doc id="1451781" url="https://pl.wikipedia.org/wiki?curid=1451781" title="Èr Shì Huángdì">
Èr Shì Huángdì



</doc>
<doc id="1451782" url="https://pl.wikipedia.org/wiki?curid=1451782" title="Yíng Ziyīng">
Yíng Ziyīng



</doc>
<doc id="1451783" url="https://pl.wikipedia.org/wiki?curid=1451783" title="Bartyzana">
Bartyzana

Bartyzana – niewielka kolista, wieloboczna lub czworoboczna wieżyczka nadbudowana na koronę muru obronnego, zazwyczaj nadwieszona, pełniąca funkcje strażniczą i strzelecką. W fortyfikacjach nowożytnych przekształcona w kawalierę. Bartyzany wyposażone były z reguły w strzelnice, czasem też machikuły. Wykorzystywano je zwłaszcza na długich odcinkach murów, nie chronionych przez baszty.

</doc>
<doc id="1451784" url="https://pl.wikipedia.org/wiki?curid=1451784" title="Stefan Kamiński (biskup)">
Stefan Kamiński (biskup)

Stefan Kamiński, Fryderyk Roeder, ang. "Stephen Kaminski" (ur. 1859, zm. 19 września 1911 w Buffalo) – biskup i zwierzchnik Polskiego Niezależnego Kościoła Katolickiego w Stanach Zjednoczonych Ameryki.
Życiorys.
Droga do kapłaństwa.
Stefan Kamiński alias Fryderyk Roeder (Rother) pochodził z Pomorza. Z zawodu był organistą. Służył w wojsku pruskim, za fałszerstwo dokumentów przebywał dwa lata w więzieniu. Po odbyciu kary w 1884 wyjechał z Królestwa Prus do Stanów Zjednoczonych Ameryki.
Będąc na emigracji poczuł powołanie do życia duchownego i wstąpił do franciszkanów. Macierzysty klasztor w Pulaski w stanie Wisconsin szybko jednak opuścił. Później podejmował się różnych zajęć m.in. pracował w domu opieki w Manitowoc w stanie Wisconsin, a także jako parobek na farmie. W końcu objął posadę organisty w polonijnej parafii niezależnej w Detroit. Wszedł tam jednak w spór z proboszczem Dominikiem Kolasińskim. W konsekwencji związał się z grupą starokatolicką, której przewodniczył arcybiskup, Joseph René Vilatte (Mar Tymoteusz I).
Ksiądz polskokatolicki.
24 sierpnia 1894 w Cleveland Mar Tymoteusz I wyświęcił Stefana Kamińskiego na księdza. Po ordynacji Stefan Kamiński podjął się działalności duszpasterskiej w niezależnych parafiach polonijnych. W 1895 próbował prowadzić parafię polskokatolicką św. Pawła w Omaha w stanie Nebraska. Ośrodek ten stał się miejscem ostrego konfliktu w łonie miejscowej Polonii, walk o kościół i w konsekwencji doprowadził do podpalenia i zniszczenia świątyni niezależnej parafii. Później przez kilka miesięcy Stefan Kamiński działał w Freeland w stanie Pensylwania i New Britain w stanie Connecticut. W 1896 został zaproszony na proboszcza niezależnej parafii polonijnej w Buffalo.
W 1896 Stefan Kamiński stanął na czele niezależnej parafii polonijnej Matki Bożej Różańcowej w Buffalo. W tym samym roku na zjeździe przedstawicieli parafii narodowych został wybrany biskupem "Polskiego Niezależnego Kościoła Katolickiego" zwanego też "Kościołem Polskokatolickim w Ameryce Północnej".
Biskup Polskiego Niezależnego Kościoła Katolickiego.
Po formalnym ukonstytuowaniu się Kościoła polskokatolickiego w Buffalo Stefan Kamiński jako biskup elekt podjął starania o uzyskanie sakry biskupiej. W tym celu w 1897 próbował nawiązać przyjazne relacje Kościołami starokatolickimi w Europie. Unia Utrechcka Kościołów Starokatolickich miała już jednak swojego przedstawiciela w Stanach Zjednoczonych Ameryki i nie zamierzała wpływać na autonomię ordynariusza diecezji starokatolickiej w Chicago.
Starokatolicki biskup Antoni Kozłowski nie był skłonny do udzielenia Stefanowi Kamińskiemu święceń. Ostatecznie konsekratorem Kamińskiego został jego wieloletni znajomy arcybiskup Mar Tymoteusz I, który 20 marca 1898 w Buffalo udzielił mu święceń biskupich w zamian za pomoc finansową, która była symonią. W sakrze biskupa Kamińskiego asystowali dwaj polscy proboszczowie niezależni działający w Stanach Zjednoczonych Ameryki: Franciszek Kołaszewski i Władysław Dębski.
Akt konsekracji Stefana Kamińskiego na biskupa spotkał się z natychmiastową reakcją Stolicy Apostolskiej. 9 września 1898 papież Leon XIII potępił tę ceremonię i uznał Stefana Kamińskiego za ekskomunikowanego.
Przez kilkanaście następnych lat biskup Kamiński rozbudowywał swój Kościół. Wyświęcił kilkunastu księży. Rozpoczął wydawanie gazety polonijnej „Warta”. Nigdy jednak nie zdołał zebrać więcej niż 35 tysięcy wiernych skupionych w 14 parafiach.
Konsekwencje śmierci biskupa.
Po śmierci biskupa Stefana Kamińskiego w 1911 założony przez niego Polski Niezależny Kościół Katolicki był w administrowaniu księdza Leona Zakrzewskiego. W 1914 połączył się z Polskim Narodowym Kościołem Katolickim i stał się zalążkiem diecezji Buffalo-Pittsburgh PNKK. Część wiernych Kościoła Polskokatolickiego w Ameryce Północnej, która nie przystąpiła do PNKK, założyła odrębną denominację chrześcijańską, która w późniejszym czasie przyjęła nazwę Kościoła Starokatolickiego Mariawitów w Ameryce Północnej.
Śmierć Stefana Kamińskiego pozwoliła na zwiększenie liczby wiernych i rozbudowę struktur PNKK w Stanach Zjednoczonych Ameryki, przede wszystkim jednak doprowadziła do stworzenia z Polskiego Narodowego Kościoła Katolickiego jedynej reprezentacji Unii Utrechckiej Kościołów Starokatolickich w Stanach Zjednoczonych Ameryki oraz do uczynienia tego Kościoła jedyną reprezentacją polskiego niezależnego ruchu religijnego w USA.

</doc>
<doc id="1451788" url="https://pl.wikipedia.org/wiki?curid=1451788" title="Nabój 8 × 50 mm R Mannlicher">
Nabój 8 × 50 mm R Mannlicher

Nabój 8 × 50 mm R Mannlicher – XIX-wieczny nabój karabinowy kalibru 8 mm konstrukcji Mannlichera.
W 1867 roku wprowadzono w armii austriackiej broń o oryginalnej konstrukcji zamka, opracowaną przez J. Werndla. Zastosowano w niej ulepszony nabój kalibru 11,15 mm z zapłonem centralnym i pociskiem ołowianym (nazywany nabojem Werndla). W 1881 roku Mannlicher skonstruował karabin z zamkiem ślizgowo-obrotowym i magazynkiem pudełkowym na 5 sztuk naboi kaliber 11 mm wz. 1877.
W 1886 roku opracowany został nowy nabój kaliber 8 mm. Nabój był elaborowany prochem czarnym, co pozwoliło uzyskać prędkość początkową 530 m/s. W 1890 roku zmieniono proch na nowoczesny – bezdymny przez co wzrosła prędkość początkowa pocisku do 610 m/s. Zasilał on karabin Mannlicher M1890 i M1895, oraz karabin maszynowy Schwarzlose wz. 07/12.
Dno naboju podzielone było za pomocą 4 linii sektorowych na cztery pola. Na godzinie 9 i 3 umieszczony był pełny rok produkcji (np. 1899), na 12 miesiąc produkcji (np. V) a na 6 kod producenta:

</doc>
<doc id="1451790" url="https://pl.wikipedia.org/wiki?curid=1451790" title="Zew młodych ostrowczan">
Zew młodych ostrowczan

Zew młodych ostrowczan – hejnał miasta Ostrowca Świętokrzyskiego rozbrzmiewający codziennie o godzinie 12:00 z wieży Kolegiaty św. Michała. Może być on również odgrywany podczas uroczystości i świąt lokalnych. Trwa 17 sekund, a skomponowany został przez Włodzimierza Irskiego.
Premierowe wykonanie miało miejsce 13 sierpnia 2006 roku o godzinie 17:00 w Parku Miejskim im. marsz. J. Piłsudskiego. Utwór odegrał na trąbce Józef Gwizdowski z orkiestry Miejskiego Centrum Kultury.

</doc>
<doc id="1451799" url="https://pl.wikipedia.org/wiki?curid=1451799" title="Belfried">
Belfried

Belfried – miejska wieża reprezentacyjna, nazwa dominowała głównie w Holandii i Belgii. Wieże tego typu budowano pomiędzy XI a XV wiekiem. Porównaj z Beffroi.

</doc>
<doc id="1451800" url="https://pl.wikipedia.org/wiki?curid=1451800" title="Manfred Mann's Earth Band">
Manfred Mann's Earth Band



</doc>
<doc id="1451802" url="https://pl.wikipedia.org/wiki?curid=1451802" title="Józef Marchocki">
Józef Marchocki

Józef Marchocki herbu Ostoja (ur. 1776, zm. po 1850) – oficer austriacki, napoleoński, powstaniec listopadowy, autor pamiętników.
Przed 1809 prawdopodobnie brał udział w armii duńskiej lub austriackiej. W początkach czerwca 1809 w oddziale Piotra Strzyżewskiego w Tarnopolu organizował batalion piechoty. Ranny w bitwie pod Wieniawką. W 1813 VII kpt i dowódca 5 pułku galicyjskiego i francuskiego. Od 28 grudnia 1809 – w 12 pułku. Odznaczony Orderem Virtuti Militari.
W 1812 kapitan i dowódca 12 pułku, 5 października 1812 został odznaczony Orderem Legii Honorowej. W latach 1817–1830 - kapitan w Korpusie Żandarmerii. W 1831 w oddziałach powstańczych na Podolu w okolicy miasta Zamiechów. 

</doc>
<doc id="1451804" url="https://pl.wikipedia.org/wiki?curid=1451804" title="Minhwa">
Minhwa

Minhwa – koreańskie malowidła ludowe.
Sztuka malowania minhwa ma rodowód XVII-wieczny, w czasach panowania Japończyków w Korei podupadła, swój renesans przeżywa począwszy od lat 80. XX wieku.
Rodzaje.
Istnieją trzy rodzaje minhwy:
Tematyka.
Tematyka przedstawień obejmuje:

</doc>
<doc id="1451805" url="https://pl.wikipedia.org/wiki?curid=1451805" title="Śmiertelnie mroźna zima">
Śmiertelnie mroźna zima

Śmiertelnie mroźna zima – thriller amerykański z 1987 roku w reżyserii Arthura Penna na podstawie powieści "The Woman in Red" Anthony’ego Gilberta.
Opis fabuły.
Początkująca aktorka Katie McGovern (Mary Steenburgen) otrzymuje podczas nietypowego castingu, prowadzonego przez tajemniczego Murraya (Roddy McDowall), propozycję zagrania w kręconym już filmie, w zastępstwie innej aktorki – Julie Rose. Murray mówi Katie, że Julie przeszła załamanie nerwowe i nie może chwilowo pracować. McGovern jest bardzo podobna do Rose i po drobnych zabiegach charakteryzujących może zastąpić poprzedniczkę. Murray proponuje kobiecie wysokie honorarium i wyjazd z miasta do willi dra Josepha Lewisa (Jan Rubes), producenta filmu, w celu nakręcenia próbnych zdjęć. Murray i McGovern przebijają się przez zamieć śnieżną i przyjeżdżają do odludnej, wiktoriańskiej willi. Dr Lewis (poruszający się na elektrycznym wózku inwalidzkim), jego willa i jej wyposażenie robią na Katie duże wrażenie.
Następnego dnia kręcone są zdjęcia próbne. Katie jest profesjonalistką i dostrzega niedociągnięcia podczas filmowania – wiele sytuacji zaczyna budzić jej narastający niepokój. Kobieta odkrywa zdjęcia zwłok Julie Rose. Dr Lewis mówi, że to właśnie rezultat załamania nerwowego, w wyniku którego Julie popełniła samobójstwo. Katie odkrywa, iż wplątała się w dziwną intrygę i odnajduje swoje spalone dokumenty w kominku. Dr Lewis i Murray wydają się coraz bardziej podejrzani. Grozę potęguje atmosfera mroźnej i śnieżnej zimy, odcięcie od świata i brak nadziei na pomoc, nawet od przybyłego do willi dra Lewisa patrolu policji.
Obsada.
i inni.

</doc>
<doc id="1451808" url="https://pl.wikipedia.org/wiki?curid=1451808" title="Pi Sagittarii">
Pi Sagittarii

Pi Sagittarii ("Albaldah", "π Sgr") – gwiazda potrójna w gwiazdozbiorze Strzelca. Znajduje się około 510 lat świetlnych od Słońca.
Nazwa.
Gwiazda ma tradycyjną nazwę własną Albaldah, która pochodzi z arabskiego i oznacza „miasto”. Odnosi się ona do jednej z arabskich „stacji księżycowych” ("manzil"), segmentów ekliptyki, które przemierza Księżyc w miesięcznym ruchu, jednak często jest kojarzona ze świętym miastem Mekką. Międzynarodowa Unia Astronomiczna w 2017 roku formalnie zatwierdziła użycie nazwy Albaldah dla określenia tej gwiazdy.
Charakterystyka.
Albaldah ma obserwowaną wielkość gwiazdową równą +2,88 i należy do typu widmowego F2. Główny składnik jest jasnym olbrzymem o jasności 1340 razy przekraczającej jasność Słońca i temperaturze 6670 K. Gwiazda ma promień 28 razy większy niż Słońce i masę około 5,2 . Rozpoczęła życie około 95 milionów lat temu jako błękitna gwiazda ciągu głównego należąca do typu widmowego B4 i aktualnie zmienia się w czerwonego olbrzyma – za około 1,5 miliona lat stanie się cefeidą.
Gwiazda ta posiada dwóch towarzyszy. Pi Sagittarii B znajduje się 0,09 sekund kątowych od Albaldah, czyli co najmniej 13 au. Druga gwiazda, Pi Sagittarii C, oddalona jest o 0,4″, czyli co najmniej 54 au. Na podstawie jasności można ocenić, że dalszy składnik jest typu widmowego B9. Okresy orbitalne nie są znane, ale obieg bliższej gwiazdy zajmuje nie mniej niż 15 lat, a dalszej ponad sto lat.
Z powodu bliskości do ekliptyki, Albaldah może być czasami zakrywany przez Księżyc oraz bardzo rzadko przez planety. Następne zakrycie przez planetę nastąpi 17 lutego 2035, gdy dokona tego Wenus.

</doc>
<doc id="1451809" url="https://pl.wikipedia.org/wiki?curid=1451809" title="Albaldah">
Albaldah



</doc>
<doc id="1451810" url="https://pl.wikipedia.org/wiki?curid=1451810" title="Albalda">
Albalda



</doc>
<doc id="1451815" url="https://pl.wikipedia.org/wiki?curid=1451815" title="Canabae">
Canabae

Canabae legionis – cywilne osiedle rzemieślniczo-handlowe położone w bezpośrednim sąsiedztwie, lecz poza obrębem "castra Romana" – umocnionego rzymskiego obozu wojskowego. Zamieszkiwane przez osoby świadczące usługi wojsku, rodziny żołnierzy oraz byłych legionistów po odbyciu służby wojskowej.
Osiedla te odegrały znaczną rolę w rozwijaniu wymiany handlowej z rdzenną ludnością, jako miejsca targów rzymsko-barbarzyńskich, były też niezbędne do zaopatrzenia stacjonującej armii. Od 2. połowy I wieku wiele z nich zmieniało się w miasta, przyczyniając się do urbanizacji podbijanych terenów.

</doc>
<doc id="1451818" url="https://pl.wikipedia.org/wiki?curid=1451818" title="Wasserpolen">
Wasserpolen

Wasserpolen lub Wasserpolacken („Rozwodnieni Polacy”, ) – niemiecki termin pierwotnie stosowany przez Prusaków na określenie ludności polskojęzycznej zamieszkującej Dolny Śląsk oraz Górny Śląsk. Później używany także przez Niemców wobec ogółu ludności mieszkającej na pograniczu niemiecko-polskim na terenie Śląska, Warmii, Mazur i Kaszub.
Historia.
Określenia po raz pierwszy zaczęli używać Prusacy wobec ludności polskiej mieszkającej na Dolnym Śląsku. Wasserpolami nazywał również swoich rodaków na Śląsku proboszcz kluczborski Adam Gdacjusz. W wyniku trzech wojen śląskich wygranych przez Prusy z Austrią w roku 1763 tereny Śląska zostały włączone w granice Prus. Pierwotnie niemiecka nazwa „Wasserpolacken” („wodni Polacy”) odnosiła się do polskojęzycznych mieszkańców Dolnego Śląska, którzy zajmowali się rybołówstwem oraz flisactwem, w XVII w. do ludności posługującej się gwarą górnośląską.
Historycy pruscy relacjonując działania wojenne na Śląsku jakie miały miejsce w okresie napoleońskim używają terminu "wasserpolnisch" opisując także liczne dezercje Ślązaków z armii pruskiej oraz działalność dywersyjną ze strony „polnische, unzuverlässige Mannschaft”. Niemiecki historyk Friedrich Christoph Förster używa tego określenia na oznaczenie Górnoślązaków, o których pisze, że głodni i obdarci tkacze, „verschnappste Wasserpolacken" nie chcieli służyć w armii pruskiej i dlatego zaciągi na Śląsku przebiegały słabo. Napisał także, że rekruci uciekali od branki zwłaszcza na Śląsku Górnym, a w rejonach Namysłowa i Oleśnicy wybuchały z tego powodu zamieszki i strajki rolne. Niemiecka ludność nazywała autochtonicznych Polaków mieszkających na Dolnym Śląsku "Wasserpolen". W 1852 roku jeden z niemieckich publicystów opisał okolicznych chłopów z podwrocławskich wsi, którzy przyjeżdżali handlować na wrocławskim rynku płodami rolnymi i innymi surowcami: „Są to głównie Wasserpolacken, którzy na trzęsących się wózkach przywożą deski, drzewo, węgiel i zboże.”.
W późniejszym okresie nazwę tę rozciągnięto na inne grupy w strefie pogranicza niemiecko-polskiego: Górnoślązaków, Mazurów oraz Kaszubów.
Dnia 25 listopada 1939 r. w Urzędzie do Spraw Polityki Rasowej NSDAP powstał memoriał Erharda Wetzela i Günthera Hechta „Traktowanie ludności byłych obszarów Polski z punktu widzenia polityki rasowej”, poruszający sposób traktowania ludności na terenach II RP wcielonych do III Rzeszy, w którym terminem Wasserpolen określeni są zarówno Kaszubi, Mazurzy, jak i Ślązacy.

</doc>
<doc id="1451819" url="https://pl.wikipedia.org/wiki?curid=1451819" title="Kościół NMP królowej Polski w Krośnie">
Kościół NMP królowej Polski w Krośnie



</doc>
<doc id="1451821" url="https://pl.wikipedia.org/wiki?curid=1451821" title="Janusz Jagrym-Maleszewski">
Janusz Jagrym-Maleszewski

Janusz Zygmunt Jakub Maleszewski h. Gryf, ps. w POW "Zygmunt Jagrym" (ur. 1 maja 1879 w Czarnocinie, zm. 27 września 1942 w Warszawie) – pułkownik kawalerii Wojska Polskiego, senator II RP IV kadencji. 
Szkic biograficzny.
Młodość.
Maleszewski urodził się w rodzinie ziemiańskiej jako syn Hilarego, b. powstańca styczniowego, dzierżawcy majątku Czarnocin, i Marii z Krasnodębskich. Uczęszczał do szkoły realnej w Warszawie, ale został z niej relegowany za udział w manifestacji patriotycznej, po czym wstąpił do Akademii Handlowej w Lipsku, którą ukończył w 1902. Przez jakiś czas pracował jako handlowiec, około 1910 powrócił do Polski.
I wojna światowa.
Od 5 sierpnia 1914 służył jako ułan, a następnie podoficer i oficer w Legionach Polskich. 10 czerwca 1915, w czasie szarży pod Rokitną dowodził II plutonem 2 szwadronu 2 dywizjonu ułanów, późniejszym 2 pułkiem Szwoleżerów Rokitniańskich. W czasie szarży został ciężko ranny i wzięty do niewoli rosyjskiej. W listopadzie 1915, po amputacji nogi, jako inwalida wrócił w drodze wymiany z niewoli i otrzymał roczny urlop zdrowotny. Od jesieni 1916 kolejno służył w Krajowym Inspektoracie Zaciągu w Warszawie, jako sekretarz generalny Komisji Wojskowej Tymczasowej Rady Stanu, a w końcu jako kierownik Głównego Urzędu Zaciągu polskiej armii zwanej Polnische Wehrmacht, którego szefem był Władysław Sikorski. W październiku 1918 mianowany został szefem Wydziału Spraw Oficerskich w Sztabie Inspektoratu Lokalnego w "Polnische Wehrmacht".
W niepodległej Polsce.
W 1918, po wstąpieniu do Wojska Polskiego działał najpierw w Wydziale Personalnym Departamentu VI Ministerstwa Spraw Wojskowych, 1 marca 1920 wyznaczony został na stanowisko szefa Sekcji 1 Ogólno-Organizacyjnej Oddziału V Personalnego Sztabu Ministerstwa Spraw Wojskowych oraz jako oficer do zleceń w gabinecie ministra spraw wojskowych. W czasie wojny polsko-bolszewickiej był członkiem Rady Obrony Stolicy przy Delegacie MSWojsk. W sierpniu 1921 został szefem Wydziału Organizacyjnego Oddziału V Personalnego Sztabu Generalnego. Pełniąc służbę w Sztabie Generalnym, pozostawał oficerem nadetatowym 2 pułku Szwoleżerów Rokitniańskich. W latach 1925–1926 nie pełnił żadnych funkcji ze względu na ciężką chorobę.
W maju 1926 wziął czynny udział w przewrocie majowym, broniąc wraz z płk. Sławojem Składkowskim gmachu Ministerstwa Spraw Wojskowych na ul. 6 Sierpnia i uniemożliwiając wykonanie rozkazów zwolennika rządu, gen. Szpakowskiego. Po przewrocie majowym, na jesieni 1926, został szefem Wydziału Wyznań Niekatolickich Ministerstwa Spraw Wojskowych z pozostawieniem dotychczasowej funkcji oficera sztabowego do zleceń przy Ministrze Spraw Wojskowych. Stanowisko szefa Wydziału Wyznań Niekatolickich M.S.Wojsk. objął po płk. SG Adamie Kocu. Z dniem 31 października 1926 na skutek reklamacji Ministra Spraw Wewnętrznych przeniesiony został w stan nieczynny na okres sześciu miesięcy z prawem noszenia munduru, w celu objęcia stanowiska komendanta głównego Policji Państwowej. Z dniem 30 kwietnia 1927 Minister Spraw Wojskowych przedłużył mu okres pozostawania w stanie nieczynnym o dalszych dwanaście miesięcy z prawem noszenia munduru. W latach 1926–1935 pełnił funkcję komendanta głównego Policji Państwowej, a następnie był senatorem z województwa kieleckiego w Senacie IV kadencji.
W 1909 Janusz Maleszewski poślubił Jadwigę Marię z Dunin-Borkowskich (ur. 1890), która w czasie jego działalności w Policji była organizatorką i pierwszą przewodniczącą Stowarzyszenia „Rodzina Policyjna”.

</doc>
<doc id="1451822" url="https://pl.wikipedia.org/wiki?curid=1451822" title="Chippendale">
Chippendale

Chippendale – niejednorodny styl (czasem określany jako style) w meblarstwie angielskim, który pojawił się ok. połowy XVIII wieku. Nazwa pochodzi od nazwiska ebenisty Thomasa Chippendale'a, który wydał w 1754 w Londynie wzornik "Gentelman and Cabinet-marker's Director". Jest to pierwszy styl w meblarstwie angielskim nazwany nie od imienia władcy, ale od nazwiska twórcy.
Wzornik.
W pierwszym (1754) i drugim (1755) wydaniu było po 160 ilustracji. Po zapowiedzi konkurentów o wydaniu podobnego zbioru rysunków mebli Chippendale zmienił i poszerzył swoje dzieło, jego trzecie wydanie ukazywało się w odstępach tygodniowych w latach 1759-1762 i zawierało 200 ilustracji, w tym 105 nowych. Ten zbiór projektów kierowany był do dwóch grup klientów: odbiorców końcowych oraz do projektantów i twórców mebli. Artyści meblarze, którzy subskrybowali wzornik Chippendale'a, naśladowali chętnie zamieszczone tam wzory i przyczynili się do szybkiego spopularyzowania nowego stylu. Meble oparte na tych projektach wytwarzano w Anglii, kontynentalnej Europie i Ameryce.
Cechy charakterystyczne.
Podstawową cechą stylu jest eklektyzm określany czasem jako brak stylu. Thomas Chippendale łączył w swoich projektach elementy współczesnej mody z elementami starszymi i egzotycznymi. Projekty te można podzelić na trzy główne grupy: meble wzorowane na stylu gotyckim, na współczesnym projektantowi francuskim stylu rokokowym i sztuce chińskiej. Artysta swobodnie interpretował poszczególne elementy i łączył je w nowy, niespotykany dotąd sposób, co przejęli potem jego naśladowcy. Taka kombinacja różnego rodzaju zapożyczeń dawała czasami efekt przeładowania dekoracjami.
Dla chippendale'a gotyckiego charakterystyczne są krzesła z ostrymi łukami, maswerkami i rozetami. Elementy te pojawiały się także w zdobieniach i konstrukcjach szaf na książki. Wpływ rokoka ujawniał się w projektach ram luster, kandelabrów i konsoli, które były bogato rzeźbione i zdobione. Typowe są tu również krzesła o skomplikowanych ażurowych oparciach, w których często stosowano płaski motyw z przeplatających się wstęg i taśm. Siedziska takich krzeseł były szerokie i wygodne, a nóżki zakończone kulami w szponach ptaka. Przetworzone elementy chińskie stosowane były w kabinetach, szafach z półkami, stołach oraz w oparciach i nogach krzeseł. Niektóre z tych „orientalnych” mebli były malowane i lakierowane w sposób mający imitować oryginalne dekoracje czy zdobienia laką. Powstawały ze względu na modę chinoiserie. 
We wzorach zawartych w dziele Chippendale'a przejaskrawiono pewne elementy zdobnicze, ulegały one uproszczeniom w faktycznie wykonanych egzemplarzach, a następnie kolejnym uproszczeniom, gdy do naśladowania modnego stylu zabierali się mniej zdolni w swej sztuce rzemieślnicy. Styl chippendale uproszczony cechuje się gorszą jakością wykonania oraz użyciem tańszych gatunków drewna. Oryginalny styl charakteryzuje solidność wykonania, funkcjonalność i wygoda, a jednocześnie dekoracyjna, elegancka forma. Łączył on w spójną i harmonijną całość różnorodne elementy. Meble wytwarzane były głównie z mahoniu, który pojawił się w Anglii ok. 1725 roku, do intarsji stosowano heban i drewno różane.

</doc>
<doc id="1451824" url="https://pl.wikipedia.org/wiki?curid=1451824" title="Georges Gurvitch">
Georges Gurvitch

Georges Gurvitch, znany także jako Jorge Gurvitch, urodzony jako Georgij Davydovič Gurvič (ur. 11 listopada 1894 w Noworosyjsku, zm. 12 grudnia 1965 w Paryżu) – francuski socjolog i prawnik rosyjskiego pochodzenia, specjalizujący się w socjologii wiedzy i socjologii prawa. Profesor socjologii na paryskiej Sorbonie.
Gurvitch, podobnie jak inni socjolodzy prawa, uważał, że prawo nie daje się sprowadzić do tekstu ustaw czy decyzji organów państwowych. Różnego rodzaju grupy społeczne czy społeczności (zarówno formalne jak i nieformalne), posiadają własne systemy norm, mogące zostać uznane za prawo przez socjologów (pluralizm prawny).

</doc>
<doc id="1451827" url="https://pl.wikipedia.org/wiki?curid=1451827" title="Gunnar Staalesen">
Gunnar Staalesen

Gunnar Staalesen (ur. 19 października 1947 w Bergen) – norweski pisarz, autor powieści kryminalnych, pracownik teatru w Bergen.
Życiorys.
Staalesen studiował języki angielski i francuski oraz literaturoznawstwo. Od 1970 r. pisze powieści kryminalne. Spośród książek Saalesena największą popularność zyskała seria, w której pojawia się prywatny detektyw Varg Veum, stylistycznie nawiązująca do klasycznych powieści kryminalnych Raymonda Chandlera i Rossa Macdonalda. Powieści Staalesena stały się kanwą kilku filmów.
Na język polski przełożone zostały powieści "Tornerose sov i hundre år", jako "Mord w Bergen", przekł. Adam Wysocki, Poznań 1993, "Dødens drabanter", jako "Wokół śmierci", przekł. Maria Sibińska, Gdańsk 2009 oraz "Kalde hjerter" jako "Zimne serca", przekł. Agata Beszczyńska, Gdańsk 2010.

</doc>
<doc id="1451835" url="https://pl.wikipedia.org/wiki?curid=1451835" title="Gabriel Stanisław Rzyszczewski">
Gabriel Stanisław Rzyszczewski

Gabriel Stanisław Rzyszczewski herbu Pobóg (ur. w 1780 w Żukowcach na Wołyniu, zm. w 1857 tamże) – generał wojska polskiego, uczestnik wojen napoleońskich.
Życiorys.
Był synem Adama Rzyszczewskiego i Honoraty Myszki-Chołoniewskiej, herbu Korczak (ur. ok. 1740). Ślub zawarł z księżniczką Celestyną Czartoryską (na Korcu i Oleksińcach) herbu Pogoń Litewska (ur. 1790 w Warszawie, zm. w Dubnie w 1850), która urodziła sześcioro dzieci, między innymi Józefa Adama Rzyszczewskiego (1813-1884) i Leona Rzyszczewskiego (1815-1882), wydawca źródeł politycznych.
Przed 1809 był porucznikiem w armii rosyjskiej i brał udział w bitwie pod Austerlitz. W początkach czerwca 1809 jako chorąży krzemieniecki przyprowadził 300 konnych ochotników do Tarnopola do oddziału Piotra Strzyżewskiego. Brał udział w wojnach napoleońskich jako pułkownik – dowódca 12 pułku ułanów w 16 DP w korpusie ks. Józefa Poniatowskiego. Awansowany na generała. W 1812 przystąpił do Konfederacji Generalnej Królestwa Polskiego

</doc>
<doc id="1451839" url="https://pl.wikipedia.org/wiki?curid=1451839" title="Kenai">
Kenai



</doc>
<doc id="1451840" url="https://pl.wikipedia.org/wiki?curid=1451840" title="Amestris">
Amestris

Amestris albo Amastris (prawdopodobnie od staroperskiego *Amāstrī- „Silna kobieta”, gdzie *"ama-" „siła, silny” i *"strī-" „kobieta”) – żona Kserksesa I, króla Persji, matka Artakserksesa I.
Amestris była córką Otanesa, jednego z siedmiu zdrajców, którzy zabili perskiego króla Gaumatę (22 września 522 r. p.n.e.). Po tym wydarzeniu Dariusz I Wielki rozpoczął panowanie. Według zapisków Herodota, Otanes ożenił się z siostrą Dariusza, podczas gdy Dariusz pojął za żonę jego córkę, Fedymię. Otanesowi urodziła się córka, Amestris.
Po śmierci Dariusza w 486 r. p.n.e. Amestris wyszła za następcę tronu, księcia Kserksesa I – miała wtedy około trzydziestu lat. Herodot opisuje królową jako okrutną tyrankę:
"“Zostałem poinformowany, że Amastris, żona Kserksesa, kiedy się zestarzała, zapragnęła przywrócić sobie młodość. Modliła się o to do bogów, którzy w końcu zesłali jej przepowiednię mówiącą, że powinna złożyć ofiarę ziemi - grzebiąc żywcem czternaścioro perskich dzieci, chłopców stojących u progu męstwa.”" (Dzieje, VII).
Anegdota ta wydaje się jednak fikcyjna, ponieważ znane źródła wskazują, że w perskiej religii nie stosowano ofiar ludzkich.
Gdy lekarz Apolonides pod pozorem leczenia współżył z jej córką, Amytis, królowa skazała go na dwa miesiące tortur. Po śmierci Amytis lekarza pogrzebano żywcem.
Również według Herodota, kiedy Kserkses powrócił z wojen grecko-perskich, zakochał się w Artaynte, żonie jednego ze swoich synów, księcia Dariusza. W zamian za swoje względy Artaynte zażądała kunsztownego płaszcza, który Amestris utkała dla Kserksesa. Kiedy królowa dowiedziała się o podarunku, domyśliła się zdrady. Swoją zemstę wywarła jednak nie na Artaynte, lecz na jej matce, którą kazała brutalnie okaleczyć, uważając, że to ona jest odpowiedzialna za związek córki z Kserksesem. Ojciec Artaynte, a brat Kserksesa – Masistes – zdecydował wystąpić przeciwko swojemu królowi i bratu, jednak nie odniósł sukcesu (Herodot, Dzieje, IX).
Amestris pozostała wpływowa po śmierci swojego męża. Umarła w podeszłym wieku, w roku 440 p.n.e.
Opierając się na podobieństwie imion oraz podobnej genealogii, badacze przypuszczają, że Amestris była pierwowzorem biblijnej Estery. Wilson sugeruje, że „Amestris” i „Estera” pochodzą od akadyjskiego słowa "Ammi-Isztar" lub "Ummi-Isztar". Hoschander wysuwa alternatywną teorię, wywodząc imię Estery z "Isztar-udda-sha" („Isztar jest jej światłem”) na podstawie podobnego brzmienia słów hebrajskich i hetyckich.

</doc>
<doc id="1451843" url="https://pl.wikipedia.org/wiki?curid=1451843" title="Narodowy Teatr Nō">
Narodowy Teatr Nō

 – otwarty w 1983 roku teatr w Japonii, w którym wystawiane są sztuki nō i kyōgen, położony w dzielnicy Shibuya w Tokio.
Wraz z kilkoma innymi scenami mającymi status teatrów narodowych, jest zarządzany przez organizację rządową Japan Arts Council.
Klimatyzowany gmach teatru mieści w sobie tradycyjną, zadaszoną scenę nō. Widownia podzielona jest na trzy sektory: "shōmen" (正面) na wprost głównej sceny, "naka-shōmen" (中正面) pod kątem 45 stopni do sceny oraz "waki-shōmen" (脇正面) z boku sceny. Od 2006 roku każdy widz ma do dyspozycji ekran ciekłokrystaliczny (zamontowany w fotelu poprzedzającym), wyświetlający tekst sztuki oraz komentarze w języku japońskim i angielskim. 

</doc>
<doc id="1451844" url="https://pl.wikipedia.org/wiki?curid=1451844" title="Infrazor">
Infrazor

Infrazor – filtr optyczny chroniący przed promieniowaniem podczas obserwacji topionych materiałów w piecach hutniczych, gdzie występuje wysoka temperatura. Absorbuje on promieniowanie podczerwone w zakresie 780–2000 nm oraz promieniowanie UV. Filtry te produkowane są w różnych stopniach ochrony zależnie od temperatury występującej w piecu. Infrazor metalizowany o stopniu ochrony DIN 7 ma zastosowanie w przypadkach, gdzie temperatura dochodzi do 1650 °C. Grubość filtra wynosi 2,2–2,8 mm. 

</doc>
<doc id="1451848" url="https://pl.wikipedia.org/wiki?curid=1451848" title="Narodowy Teatr No">
Narodowy Teatr No



</doc>
<doc id="1451849" url="https://pl.wikipedia.org/wiki?curid=1451849" title="Narodowy Teatr Noo">
Narodowy Teatr Noo



</doc>
<doc id="1451850" url="https://pl.wikipedia.org/wiki?curid=1451850" title="Getto w Wilnie">
Getto w Wilnie

Getto w Wilnie (lit. "Vilniaus getas", niem. "Ghetto Wilna"; jidysz ווילנער געטא; "Wilner geto") – żydowskie getto istniejące w Wilnie w latach 1941–1943.
Historia.
Po zajęciu 24 czerwca 1941 Wilna przez Wehrmacht, 4 lipca 1941 powołano Judenrat, na czele którego stanął Szaul Trocki. Do początku września w masowych egzekucjach na terenie lasu ponarskiego zamordowano około 13–18 tys. wileńskich Żydów. Powstanie getta ogłoszono 6 września 1941. Objęło ono teren tzw. dzielnicy żydowskiej położonej na zachód od ratusza, ograniczonej ulicami Wielką, Niemiecką i Dominikańską.
Tzw. małe getto (nr II) zajmowało teren skupiony wokół ulic: Szklanej, Gaona, Klaczki, Antokolskiego i Żydowskiej. Duże getto (nr I) objęło rejony ulic Rudnickiej, Jatkowej, Oszmiańskiej, Żmudzkiej, Szpitalnej, Dziśnieńskiej i Szawelskiej. Obie dzielnice przedzielone były ulicą Niemiecką, wydzieloną z terenu zamieszkanego przez Żydów w celach usprawnienia przejazdu wojska przez miasto. Brama do dużego getta znajdowała się przy ul. Rudnickiej, opodal kościoła Wszystkich Świętych.
Na terenie małego getta zamieszkało początkowo 11–12 tys. osób, z reguły niezdolnych do pracy fizycznej na rzecz III Rzeszy. Zostali oni zamordowani w dniach 3–21 października 1941 na terenie Ponarów. Na czele małego getta przez dwa miesiące stał Ajzyk Lejbowicz.
Duże getto było początkowo zamieszkane przez 29–30 tys. osób. Przewodniczącym Judenratu został Anatol Fried. Po wymordowaniu mieszkańców małego getta rozpoczęto stopniową eksterminację Żydów z dużej dzielnicy żydowskiej, do końca 1941 życie straciło łącznie 33,5 tys. Żydów mieszkających w mieście w czerwcu 1941. W lipcu 1942 Anatola Frieda w roli szefa Rady Żydowskiej zastąpił Jakub Gens, wcześniej dowódca żydowskiej policji.
Oblicza się, że na początku 1942 w getcie mieszkało legalnie 12 tys. osób, a niezgodnie z przepisami, w ukryciu – 8 tys.
Na terenie getta istniała cała infrastruktura społeczna: działały szkoły i biblioteki, kuchnie, punkty pomocy zdrowotnej oraz teatry, np. Żydowski Teatr Wileński funkcjonował od stycznia 1942 do czerwca 1943 – łącznie wystawił 119 przedstawień, które obejrzało 35 tys. widzów. Na deskach teatru wystawiono m.in. "Golema", "200 Tysięcy", "Zielone Pola", "Skarb", "Człowieka pod mostem" i "Wiecznego Żyda".
1 stycznia 1942 powstała żydowska Zjednoczona Organizacja Partyzancka ("Fareinigte Partizaner Organizacje"), która przygotowywała wybuch antyniemieckiego powstania w getcie. Gdy okazało się, że do niego nie dojdzie, części partyzantów udało się wydostać z miasta i przedrzeć do okolicznych lasów.
Ostateczna likwidacja getta nastąpiła 23–24 września 1943. Ludzi słabych fizycznie wywieziono do obozów zagłady w Majdanku i Sobiborze lub rozstrzelano w Ponarach. 7 tys. Żydów zdolnych do pracy na rzecz III Rzeszy przetransportowano do obozów pracy na Łotwie (między innymi do powstałego w marcu 1943 obozu koncentracyjnego KL Riga-Kaiserwald) i w Estonii.
Ocenia się, że 1,2 tys. Żydów z wileńskiego getta zostało uratowanych dzięki dyrektorowi obozu pracy HKP 562 majorowi Karlowi Plaggemu, który uchronił ich przez wywózką do lasku ponarskiego, za co został pośmiertnie wyróżniony medalem Sprawiedliwy wśród Narodów Świata.
Ocalała również część grupy wywiezionej do wspomnianego wyżej obozu w Rydze-Kaiserwald. W II połowie października 1944 ewakuowano więźniów tego obozu do obozu koncentracyjnego Stutthof. Z kolei stąd w kwietniu 1945 „marszami śmierci”, wraz z innymi więźniami tego obozu, pognano ich w kierunku zachodnim i na tej drodze byli stopniowo wyzwalani w różnych miejscowościach Pomorza, np. w Neustadt (ob. Wejherowo) czy w Luenburgu (ob. Lębork). Po wyzwoleniu część z nich dotarła do Łodzi, która w tym czasie stała się centralnym punktem gromadzenia się ocalałych z Shoah Żydów z terenu Polski. Stąd wielu z nich w latach 50. XX w. wyjechało do Izraela (tak przedstawiały się m.in. losy jednej z wileńskich Żydówek – Sary Deweltow).

</doc>
<doc id="1451852" url="https://pl.wikipedia.org/wiki?curid=1451852" title="Z22 Anton Schmitt">
Z22 Anton Schmitt

Z22 Anton Schmitt – niemiecki niszczyciel typu "1936" ("Diether von Roeder") z okresu II wojny światowej, zatopiony w 1940 w bitwie pod Narwikiem.
Budowa.
Zamówiony wraz z innymi okrętami tego typu 6 stycznia 1936, położenie stępki - 3 stycznia 1938, wodowanie - 20 września 1938, wejście do służby - 24 września 1939. Zbudowany w stoczni Deschimag AG w Bremie (numer stoczniowy W925). W systemie oznaczeń niemieckich niszczycieli miał przydzielony numer Z22 (rzadko używany w oficjalnych dokumentach), przed wojną nosił numer burtowy 41. Budowa kosztowała 12,87 mln Reichsmark.
Nazwę nadano mu na cześć niemieckiego bosmanmata, dowódcy działa na krążowniku lekkim SMS "Frauenlob" z I wojny światowej, który kontynuował strzelanie podczas bitwy jutlandzkiej aż do zatonięcia okrętu.
Służba.
Okręt wszedł do służby już po wybuchu II wojny światowej i do początku 1940 jego załoga szkoliła się na Bałtyku. Uczestniczył następnie w jednej nocnej operacjach stawiania zagród minowych na wodach angielskich, 10/11 stycznia 1940 pod Newcastle (wraz z "Wilhelm Heidkamp", "Karl Galster", "Richard Beitzen", "Friedrich Ihn" i "Friedrich Eckoldt").
Wziął następnie udział w inwazji na Norwegię (operacji "Weserübung"), w grupie zajmującej Narwik, transportując tam 200 strzelców górskich. 9 kwietnia 1940 zdobył mały norweski patrolowiec "Senja". 
10 kwietnia 1940 rano, na początku bitwy pod Narwikiem, został trafiony dwoma torpedami brytyjskiego niszczyciela "Hunter" w przystani w Narwiku i szybko zatonął (straty 52 ludzi) w rejonie pozycji .
Dowódcy:
"Historia konstrukcji i opis okrętu - w opisie niszczycieli Typu 1936."
Dane techniczne.
Uzbrojenie i wyposażenie: 

</doc>
<doc id="1451855" url="https://pl.wikipedia.org/wiki?curid=1451855" title="Splendor">
Splendor

Splendor (ros. "Подвиг") – rosyjska powieść Vladimira Nabokova napisana w latach 1930–1932 w Berlinie. Powieść opowiada o życiu młodego mężczyzny, Martina Edelweiss, a jej głównym tematem jest piękno dokonanego przez niego całkowicie bezinteresownego i bezcelowego czynu bohaterskiego.
Tytuł.
Początkowo powieść miała nosić tytuł "Wopłoszczenije" ("spełnienie", "realizacja"). Później Nabokov planował zatytułować ją "Zołotoj wiek" ("złoty wiek") lub "Romaticzeskij wiek" ("romantyczne czasy"). Prawdopodobnie dopiero przed samą publikacją zdecydował się na tytuł "Podwig". Słowo to oznacza dosłownie "czyn", "czyn bohaterski", ale też "czyn ofiarny". W swoim znaczeniu archaicznym wyraz "podwig" łączy się także z wyrazami "droga" i "podróż". 
Wybierając tytuł angielski, Nabokov zrezygnował z dosłownego tłumaczenia słowa "podwig", ponieważ jego angielski odpowiednik – "exploit" (czyn bohaterski) zawiera w swoich znaczeniach także "wyzysk", co zatarłoby skojarzenie z bezinteresownością czynu głównego bohatera. Zdecydował się więc na tytuł "Glory" ("chwała", "splendor"), który ma kojarzyć się z chwałą opromieniającą męstwo i odwagę.
Tytuł polski jest więc odpowiednikiem tytułu angielskiego wydania powieści.
Treść.
Głównym bohaterem powieści jest Martin Edelweiss. Jego dziadek był Szwajcarem, który przybył do Rosji w latach sześćdziesiątych XIX wieku, pracował jako guwerner i poślubił córkę swojego pracodawcy. Ojciec Martina był dermatologiem. Martin dorasta w Petersburgu. Wiszący nad jego dziecinnym łóżeczkiem obrazek przedstawiający krętą leśną ścieżkę stanie się przewodnim motywem jego życia, skojarzy je z przygodą i wędrówką. Rodzice Martina rozwodzą się, kiedy jest on jeszcze dzieckiem. Niedługo potem jego ojciec umiera. 
Gdy wybucha rewolucja październikowa matka Martina Sofia ucieka wraz z nim najpierw na Krym, a następnie opuszcza Rosję. Podczas rejsu do Aten dorastający Martin nawiązuje romans ze starszą, zamężną poetką Ałłą. Z Grecji bohater i jego matka udają się do Szwajcarii wraz z wujem Martina, Heinrichem Edelweissem. Po pewnym czasie wuj Heinrich żeni się z Sofią i zostaje ojczymem głównego bohatera.
Martin udaje się na studia do Cambridge, po drodze poznaje rodzinę Ziłanow i zakochuje się w ich szesnastoletniej córce Sonii. W Cambridge Martin długo nie może zdecydować się na kierunek studiów – wszystkie dziedziny wydają mu się interesujące. Powoli ulega fascynacji profesorem Arcibaldem Moonem, który zaraża go swoją pasją do Rosji i języka rosyjskiego. Martin zaprzyjaźnia się też z uzdolnionym literacko studentem Darwinem. Poznaje przyjaciela z Sonią, wkrótce obaj są w niej zakochani, ale ona odrzuca oświadczyny obojga. Martin romansuje z kelnerką Rose. Rose próbuje mu wmówić, że jest w ciąży i wymusić na nim małżeństwo, jednak mistyfikacja wychodzi na jaw. Konflikt Martina i Darwina o uczucia Sonii kończy się walką na pięści, która godzi przyjaciół.
Po studiach bohater wyjeżdża do Berlina, gdzie poznaje pisarza Bubnowa i ponownie spotyka Sonię, trakcie wspólnie spędzanych chwil wymyślają sekretną, nieistniejącą krainę Zoorlandię, w której panuje absolutna równość. Martin czuje jednak, że Sonia oddala się od niego, więc wyjeżdża pociągiem na południe Francji. Podczas podróży dostrzega przez okno światła i wysiada w miejscowości, którą uznaje za wioskę Molignac. Mieszka tam i pracuje przez jakiś czas. Po otrzymaniu listu od Sonii wyjeżdża do Szwajcarii. Docierając tam odkrywa, że Bubnow opublikował w gazecie felieton o Zoorlandii. Domyśla się, że pisarz został kochankiem Sonii, która zdradziła mu tajemnicę wymyślonej krainy. W górach Szwajcarii rzuca sobie wyzwanie i wspina się na szczyt, którego nigdy wcześniej nie potrafił zdobyć. Później spotyka się z niejakim Gruzinowem, który zna sposób na dostanie się do Związku Radzieckiego. 
Martin wyjeżdża do Berlina, gdzie spotyka pracującego obecnie jako dziennikarz Darwina. Odbywa również ostatnią rozmowę z Sonią. Stamtąd wyjeżdża do Rygi, skąd planuje dostać się nielegalnie do Związku Radzieckiego. 
Po pewnym czasie, zaniepokojony brakiem wiadomości od Martina, Darwin udaje się do jego matki, aby poinformować ją o zniknięciu syna.
Zoorlandia.
Zoorlandia to kraina wymyślona przez Martina i Sonię w Berlinie. Miała być krajem skalistym, wietrznym, o stałej temperaturze. Jeden z przywódców krainy nosił przydomek "Samowarchoła". Ideą, która opanowała wszystkich obywateli Zoorlandii, była całkowita równość. Mieszkańcy nosili bure sutanny i ogolone głowy, obowiązywał zakaz wszelkiej sztuki i nauki, spalono instrumenty muzyczne, narzucono zakaz przepoczwarzania się gąsienic, debatowano nad całkowitym zrównaniem ziemi i zlikwidowaniem wszelkich gór i wzniesień. Lekarzom nakazano leczenie wszystkich chorób dokładnie w ten sam sposób. 
Według badaczy nazwa krainy może być uznana za wielojęzyczny rebus:
Rozwiązaniem takiego rebusu byłby zwrot "kraj za granicą".
Po raz pierwszy Zoorlandia pojawiła się w 1930 r. w wierszu Nabokova "Uldaborg", opisanym jako przekład z zoorlandzkiego. Już po wydaniu "Splendoru" Nabokov powrócił do motywu tej krainy w opowiadaniu "Unicestwienie tyranów" (1938), pisząc o "mrocznych, zoologicznych, zoorlandzkich ideach".

</doc>
<doc id="1451856" url="https://pl.wikipedia.org/wiki?curid=1451856" title="Puchar Mitropa 1981/1982">
Puchar Mitropa 1981/1982

Wyniki Pucharu Mitropa w sezonie 1981/1982.
Uczestnicy.
W turnieju wzięły udział 4 zespoły, triumfatorzy rozgrywek drugoligowych w swoich krajach:
Komplet wyników.
1. kolejka
2. kolejka
3. kolejka
4. kolejka
5. kolejka
6. kolejka

</doc>
<doc id="1451862" url="https://pl.wikipedia.org/wiki?curid=1451862" title="Z19 Hermann Künne">
Z19 Hermann Künne

Z19 Hermann Künne – niemiecki niszczyciel typu "1936" ("Diether von Roeder") z okresu II wojny światowej, zatopiony w 1940 w bitwie pod Narwikiem.
Budowa.
Zamówiony wraz z innymi okrętami tego typu 6 stycznia 1936, położenie stępki – 5 października 1936, wodowanie – 22 grudnia 1937, wejście do służby – 12 stycznia 1939. Zbudowany w stoczni Deschimag AG w Bremie (numer stoczniowy W922). W systemie oznaczeń niemieckich niszczycieli miał przydzielony numer Z19 (rzadko używany w oficjalnych dokumentach), przed wojną nosił numer burtowy 52. Budowa kosztowała 12,87 mln Reichsmark.
Nazwę nadano mu na cześć niemieckiego marynarza poległego 23 kwietnia 1918 przy odpieraniu brytyjskiego desantu w Zeebrugge.
Służba.
W maju 1939 okręt wziął udział w zajęciu Kłajpedy. W lipcu 1939 wziął udział w wizycie w Norwegii (z "Hans Lüdemann" i "Diether von Roeder"). Po wybuchu II wojny światowej działał na Morzu Północnym i w cieśninach duńskich.
Od października do grudnia 1939 uczestniczył w czterech nocnych operacjach stawiania zagród minowych na wodach angielskich, będąc jednym z najaktywniejszych niemieckich niszczycieli na tym polu:
Wziął następnie udział w inwazji na Norwegię (operacji "Weserübung"), w grupie zajmującej Narwik, transportując 200 strzelców górskich do Elvegaard w Herjangsfjordzie – północnej odnodze Ofotfjordu (wraz z niszczycielami "Wolfgang Zenker" i "Erich Koellner"). Udał się następnie do przystani w Narwiku w celu uzupełnienia paliwa ze zbiornikowca, gdzie zastał go atak niszczycieli brytyjskich 10 kwietnia 1940 rano (pierwsza bitwa pod Narwikiem). Od wstrząsu wywołanego przez wybuch trafionego torpedami stojącego obok niszczyciela "Anton Schmitt" przejściowo uszkodzeniu uległy obie turbiny "Hermanna Künne". Unieruchomiony okręt następnie ostrzeliwał Brytyjczyków, lecz mało skutecznie.
13 kwietnia 1940 "Künne" wziął udział w walkach z brytyjskimi niszczycielami w Ofotfiordzie podczas drugiej bitwy pod Narwikiem. Po wyczerpaniu amunicji okręt wycofał się do Herjangsfjordu (nie widząc sygnału wycofania się do Rombakenfjordu, gdzie odeszły pozostałe niemieckie niszczyciele). Dowódca "Künne" zamierzał wyrzucić okręt na brzeg i wysadzić w powietrze, lecz równocześnie zaatakował go torpedami brytyjski niszczyciel HMS "Eskimo". Niemiecki niszczyciel przełamał się i zatonął; nie jest jasne, czy na skutek storpedowania, czy samowysadzenia (w rejonie pozycji ). Część rufowa utrzymywala się na powierzchni jeszcze przez 3 dni. Wrak złomowano w latach 1960-63.
Dowódcy:
"Historia konstrukcji i opis okrętu – w opisie niszczycieli Typu 1936."
Dane techniczne.
Uzbrojenie i wyposażenie: 

</doc>
<doc id="1451863" url="https://pl.wikipedia.org/wiki?curid=1451863" title="Chusta wielkopostna">
Chusta wielkopostna

Chusta Wielkopostna - wielkie płótno, podzielone na kwadratowe pola z malowanymi, wyszywanymi, bądź drukowanymi scenami pasyjnymi, lub narzędziami Męki Pańskiej. W czasie wielkiego postu od XIV do XVIII wieku, wywieszano je pomiędzy chórem a nawą, dziś rzadko. W Polsce tradycja zupełnie nieznana. W Dolnej Saksonii i Nadrenii nazywana: "Smachtlappen", lub "Schmachtlappen".

</doc>
<doc id="1451866" url="https://pl.wikipedia.org/wiki?curid=1451866" title="Kurowscy herbu Nałęcz">
Kurowscy herbu Nałęcz

Kurowscy herbu Nałęcz III – polska rodzina szlachecka pochodząca z Kurowa w powiatach: kaliskim, płockim, w województwie podlaskim, województwie wileńskim i na Wołyniu. Według Paprockiego wywodzą się z Kurowa pod Droszewem, co ze względów geograficznych, pozwala wiązać ich pochodzenie z rodem Kurów i z jego misją strzeżenia pogranicza mazowieckiego przed najazdami Prusów za panowania księcia Konrada I mazowieckiego. Rodzina ta była następnie na służbie w chorągwi wielkopolskiego rodu Nałęczów, panów na Pałukach. Ich to herb przybrała za własny zgodnie z zasadami chorągwianego systemu wojskowego

</doc>
<doc id="1451867" url="https://pl.wikipedia.org/wiki?curid=1451867" title="Corps de logis">
Corps de logis

Corps de logis – główny budynek w pałacu typu "entre cour et jardin", leżący na osi między dziedzińcem honorowym ("cour d’honneur") a ogrodem, znajdującym się na tyłach pałacu.

</doc>
<doc id="1451869" url="https://pl.wikipedia.org/wiki?curid=1451869" title="Grīva">
Grīva

Grīva (Grzywa) – dzielnica Dyneburga położona po lewej stronie Dźwiny, do 1956 roku odrębne miasto. 
Historia.
Historia ośrodka sięga 1810, gdy na terenie dawnego osiedla Jeruzalem rozpoczęto budowę twierdzy dyneburskiej. Żydowska dzielnica została wtedy przeniesiona półtora kilometra dalej w górę Dźwiny, na lewy brzeg rzeki Laucesa, gdzie dotychczas znajdowała się tzw. Grzywska karczma. Stąd też wzięła się nowa nazwa miasteczka – "grīva" oznacza w języku łotewskim ujście rzeki. Z kolei na prawnym brzegu Laucesy rozwinęło się miasteczko Semgallen – wkrótce połączyło się ono z Grzywą, która przybrała nazwę Griwa-Semgallen.
W 1831 dokonano formalnej integracji Dyneburga z Grīvą, jednak na skutek skarg mieszkańców, którzy nie akceptowali rygorów życia w mieście-twierdzy w 1849 doszło do ponownego rozdzielenia ośrodków. Odtąd Grīva była miasteczkiem w powiecie Iłukszta guberni kurlandzkiej. 
W 1897 Grīva liczyła ponad 8 tys. mieszkańców. Na znaczny wzrost ich liczby miał wpływ szybki rozwój sąsiedniego Dyneburga. W 1912 zamieszkana już przez 12 tys. osób Grīva otrzymała prawa miejskie. W latach 1875–1879 w lokalnej szkole niemieckiej nauczał Rainis.
Po I wojnie światowej nieoficjalne pretensje do miasta oraz sąsiednich 6 parafii zgłaszała Polska. Stan ten trwał do roku 1929, kiedy oba kraje uzgodniły ostatecznie kształt wspólnej granicy; przebiegała ona ok. 17 km na południe od Grzywy. 
W czasie rządów łotewskich 1920–1940 miasto wchodziło w skład powiatu Iłukszta – otrzymało własny herb. W 1935 wybudowano połączenie mostowe między Dyneburgiem a Grīvą, tzw. Most Jedności, symbolizujący unię Łatgalii z Kurlandią. Przed wojną była najmniej łotewskim z łotewskich miast – jedynie 22% ludności określało się jako Łotysze, większość mieszkańców mówiła po rosyjsku i wyznawała prawosławie. 
W czasie II wojny światowej na terenie dzielnicy mieściło się getto żydowskie. 
Po włączeniu w skład ZSRR Grīva awansowała do roli centrum rejonu, po czym w 1956 stała się formalnie częścią Dyneburga.

</doc>
<doc id="1451870" url="https://pl.wikipedia.org/wiki?curid=1451870" title="Entrelacs (sztuka)">
Entrelacs (sztuka)

Entrelacs – romanistyczny ornament plecionkowy. Termin określający fryz ornamentowany, w języku polskim niestosowany. Wzór Entrelacs przedstawia stykające się ze sobą okręgi, poprzecinane krzyżami w układzie X.

</doc>
<doc id="1451872" url="https://pl.wikipedia.org/wiki?curid=1451872" title="Fachwerk">
Fachwerk

Pojęcie fachwerk odnosi się do architektury obszarów niemieckich i w zależności od rodzaju oddawane jest w języku polskim jako:

</doc>
<doc id="1451873" url="https://pl.wikipedia.org/wiki?curid=1451873" title="Capacitor discharge ignition">
Capacitor discharge ignition



</doc>
<doc id="1451875" url="https://pl.wikipedia.org/wiki?curid=1451875" title="Fauces">
Fauces

Fauces – wejście do domu mieszkalnego w starożytnym Rzymie lub sień korytarzowa z wejściem. Po bokach znajdowały się wynajmowane kramy, niedostępne od strony atrium. Jego przykłady znaleźć można w domach w pompejańskich pochodzących z II i I wieku p.n.e. lub w domach perystylowych z tego samego okresu. 

</doc>
<doc id="1451876" url="https://pl.wikipedia.org/wiki?curid=1451876" title="Fundator">
Fundator

Fundator (łac. "fundatio" – podwalina) – inicjator budowli użytku publicznego (kościoła, klasztoru, szpitala, biblioteki) albo dzieła sztuki (pomnika, ołtarza, obrazu), finansujący również koszt jego powstania.
W obszarze prawosławia określany jako ktitor (od stgr. κτήτωρ); w terminologii niemieckiej – "Stifter". Nierzadko mylony z donatorem (łac. dawca, dający). Działanie jego miało zasadniczo cechy charytatywne bądź charakter filantropijny. Był nim także założyciel fundacji, kulturalny, dobroczynny.
W sztuce sakralnej przedstawiany zazwyczaj jako adorant. W religijnym malarstwie i rzeźbie ukazywany zwykle jako mniejsza od głównych postaci lub klęcząca, często z modelem ufundowanej przez siebie budowli (np. kościoła). Wyobrażany na bocznych skrzydłach gotyckich ołtarzy, tablicach fundacyjnych, a także na witrażach, obok przedstawienia swego świętego patrona.

</doc>
<doc id="1451878" url="https://pl.wikipedia.org/wiki?curid=1451878" title="Furta bramna">
Furta bramna



</doc>
<doc id="1451881" url="https://pl.wikipedia.org/wiki?curid=1451881" title="Gotico Florido">
Gotico Florido

Gotico Florido - połączenie stylów architektonicznych: Plateresco i Izabelińskiego w okresie późnego gotyku w Hiszpanii. Płaszczyzny pokryte najbardziej wybujałą, przypominającą koronki ornamentyką rzeźbiarską.

</doc>
<doc id="1451882" url="https://pl.wikipedia.org/wiki?curid=1451882" title="Grisaille">
Grisaille

Grisaille, en grisaille (fr. "gris" – siwy, szary, popielaty; "grisaille" – szarość, szarzyzna; "en grisaille" – w szarościach) – monochromatyczna technika malarska oraz obrazy uzyskane tą techniką, dające złudzenie trójwymiarowości. Używana do kunsztownego naśladownictwa kamiennych rzeźb, reliefów lub sztukaterii. Do malowania stosuje się tylko różne odcienie szarości (do białego włącznie).
Technika en grisaille stanowi najczystszą formę malarstwa "camaïeu (en camaïeu)", w którym używa się tylko jednego koloru zróżnicowanego wyłącznie walorowo.
Malarstwo "en grisaille" znane było już w starożytności. W średniowieczu malowano tą techniką zewnętrzne powierzchnie (rewersy) skrzydeł ołtarzy (Jan van Eyck, Hans Memling, Rogier van der Weyden). Stosowano je też w witrażach, zwłaszcza w kościołach cysterskich. W okresie renesansu tworzono je z myślą o efektach rzeźbiarskich skończonego dzieła (np. fresk Giotta "Cnoty i Przywary" w Kaplicy Scrovegnich w Padwie). Taki typ malarstwa rozpowszechnił się w sztuce holenderskiej i niemieckiej XVII w. oraz we Francji w XVIII w. Szczególnie dużą popularnością cieszył się w okresie klasycyzmu.

</doc>
<doc id="1451883" url="https://pl.wikipedia.org/wiki?curid=1451883" title="Hortus">
Hortus

Hortus - (łac.) część ogrodu rzymskiego w domu mieszkalnym. Porównaj z Tablinum, oraz Atrium, a także Impluvium.

</doc>
<doc id="1451884" url="https://pl.wikipedia.org/wiki?curid=1451884" title="Kalimation">
Kalimation

Kalimation – jeden z elementów wypełniających strop grecki, tworzący kasetony.

</doc>
<doc id="1451894" url="https://pl.wikipedia.org/wiki?curid=1451894" title="Wizja firmy">
Wizja firmy

Wizja przedsiębiorstwa (ang. "company vision") – obraz, wyobrażenie przedsiębiorstwa w przyszłości – mglisty (kierunkowa wizja przedsiębiorstwa), lub konkretny (całościowa wizja przedsiębiorstwa).
Kierunkowa wizja przedsiębiorstwa (misja).
(ang. "company mission" albo "mission statement"); patrz też misja przedsiębiorstwa.
Ogólne, długofalowe wyobrażenie przyszłego stanu, pozycji przedsiębiorstwa. Stanowi generalną intencję, jaką funkcjonowaniu przedsiębiorstwa przypisują jego właściciele lub kierownictwo.
Wizja kierunkowa (misja) odwołuje się zazwyczaj do wartości o charakterze moralnym oraz idei ciągłości organizacji.
Misja funkcjonuje na trzech poziomach:
Całościowa wizja przedsiębiorstwa.
Skrystalizowany obraz przyszłości przedsiębiorstwa, możliwie szczegółowa „fotografia” jej stanu i sytuacji w ustalonym punkcie przyszłości.
Składniki wizji.
Kierunkowa wizja przedsiębiorstwa (misja) może, zaś całościowa wizja przedsiębiorstwa musi składać się z pięciu, możliwie konkretnie wyobrażonych składników:
Model DOSKO.
Nazwa stosowana przez autora koncepcji Piotra Dwojackiego, oparta jest na pierwszych literach kolejnych składników. Koncepcja datowana na połowę lat 90. XX wieku.
Zarządzanie z wizją.
Filozofia zarządzania oparta na wizji, kwestionująca stan obecny. Więcej: Zarządzanie z wizją

</doc>
<doc id="1451898" url="https://pl.wikipedia.org/wiki?curid=1451898" title="Zarządzanie z wizją">
Zarządzanie z wizją

Zarządzanie z wizją – filozofia zarządzania oparta na prognostycznym podejściu do organizacji i systemów zgodnie z modelem Nadlera.
Charakterystyka.
"Podejście prognostyczne".
– zakłada, że punktem wyjścia dla procesu planowania jest wyobrażenie "systemu idealnego", niebiorącego pod uwagę stanu obecnego; dopiero później "siły mierzone są na zamiary" i poszukiwane są metody wypełnienia "luki strategicznej", czyli przestrzeni między tym co "mogę" a tym co "chcę".
"Podejście diagnostyczne".
– mówi, że plany są budowane w oparciu o ocenę obecnych zasobów i rozwiązań; na tej podstawie budowany jest projekt usprawnień.
"Wizja firmy jest w planowaniu...".
strategicznym oraz zarządzaniu zmianą traktowana zgodnie z podejściem prognostycznym (ang. "radical changes"), w odróżnieniu od diagnostycznego posuwania się do przodu (ang. "incremental changes") w oparciu o dyspozycyjne zasoby.

</doc>
<doc id="1451899" url="https://pl.wikipedia.org/wiki?curid=1451899" title="SH3">
SH3



</doc>
<doc id="1451912" url="https://pl.wikipedia.org/wiki?curid=1451912" title="Hotel górski &quot;Encian&quot;">
Hotel górski &quot;Encian&quot;



</doc>
<doc id="1451914" url="https://pl.wikipedia.org/wiki?curid=1451914" title="Saprotrofizm">
Saprotrofizm



</doc>
<doc id="1451916" url="https://pl.wikipedia.org/wiki?curid=1451916" title="FullMoon wo Sagashite">
FullMoon wo Sagashite



</doc>
<doc id="1451918" url="https://pl.wikipedia.org/wiki?curid=1451918" title="Detrytusofag">
Detrytusofag



</doc>
<doc id="1451922" url="https://pl.wikipedia.org/wiki?curid=1451922" title="Żabotyn">
Żabotyn

Żabotyn (ukr. Жаботин) – wieś na Ukrainie, w obwodzie czerkaskim, w rejonie czerkaskim. W 2001 roku liczyła 1270 mieszkańców.
Początkowo własność książąt Olelkowiczów-Słuckich, potem m.in. Stanisława Koniecpolskiego. W 1768 roku podczas koliszczyzny kozacy i wspomagający ich ruscy chłopi dokonali tutaj mordu kilkunastu Żydów i prawdopodobnie szlachty polskiej, zginęli także ówczesny gubernator miasta oraz miejscowy rabin i jego ciężarna żona.
Siedziba dawnej w powiecie czerkaskim na Ukrainie.
15 czerwca 2013 roku we wsi odsłonięto pomnik jednego z przywódców koliszczyzny Iwana Gonty.

</doc>
